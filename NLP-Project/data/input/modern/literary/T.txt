כולם כאן דיברו שפת סימנים 
חירשות תורשתית במרתז ויניארד 
מאת נורה אלן גרוס 
הקדמה מאת ג'ון וו"מ ווייטינג 
מוקדש לגייל האנטינגטון מצ'ילמרק , מרתה'ס ויניארד 
לוגו בית ברל 
לוגו קיטובים 
לוגו כרמל 
הקדמה 
מאת ג'ון וו"מ ווייטינג 
ספר זה עוסק באי מרתז ויניארד ( Martha ' s Vineyard ) שבמדינת מסצ'וסטס בארצות הברית – ובייחוד בעיירות ווסט טיסברי ( West Tisbury ) וצ'ילמרק ( Chilmark ) – שהִיקרות החירשות התורשתית בהן במשך למעלה ממאתיים שנים הייתה גבוהה במיוחד . 
תושבי המקום חיפו על הלקוּת בכך שהמציאו או אימצו שפת סימנים יעילה , וזו שימשה את כולם כמעט , חירשים ושומעים כאחד . 
על אף שאחרון הלוקים בחירשות התורשתית בצ'ילמרק מת בשנת , 1952 כמה מן התושבים המבוגרים עדיין זוכרים את הימים שבהם כולם דיברו בשפת הסימנים . 
נורה גרוס דלתה מזיכרונותיהם של העדים הללו ומתוך אוצר בלתי נדלה של מידע ארכיוני , ויצרה תיאור חי ומפורט של חיי היומיום בוויניארד בתחילת המאה הקודמת . 
היא מתארת את המידה יוצאת הדופן שבה שולבו החירשים בחיי הקהילה , שכן תושבי האי לא החשיבו את החירשות כנכות . 
מעניין לציין , שמקורם של החירשות התורשתית ושל השימוש בשפת הסימנים בדפוסי החיתון של המתיישבים הראשונים שהיגרו לאי ממחוז קנט שבאנגליה במאה השבע - עשרה . 
שם , בעידן שקדם לתיעוש ולעיור , חיו רוב בני האדם בקהילות שמנו עשר או שתיםֿעשרה משפחות והשתקעו במקום אחד למשך דורות רבים . 
אם היגרו ממקום מגוריהם , עשו זאת כקבוצה . 
עשרה אחוזים בקירוב מהחברות בעידן שקדם למהפכה התעשייתית שדפוסי החיתון שלהן ידועים לנו כיום , ביכרו נישואים בתוך הקהילה – מצב שהאנתרופולוגים מכנים דפוס חיתון אנדוגמי . 
ילד שגדל בקהילה כזו גדל בקרבת ארבעת הורי הוריו וכל צאצאיהם . 
דפוס זה יוצר רשת חברתית תומכת מאוד , אך גם מידה רבה של זיווגים בין קרובי משפחה . 
גרוס מספקת עדויות היסטוריות לכך שדפוס החיתון האנדוגמי , שרווח במחוזות הכפריים של אנגליה , הוזכר במפורש בהקשרו של אזור בשם " החורש " ( The Weald ) שבמחוז קנט , – אזור שממנו הגיעו המשפחות המוזכרות בספר . 
בעיירה קטנה כצ'ילמרק – כמו באזור החורש – לא נדרשו יותר מדורות ספורים כדי שכל התושבים יהיו קרובי משפחה . 
גרוס מציגה עדות משכנעת כי בקרב המתיישבים הראשונים היו כמה שנשאו את הגן הרצסיבי האחראי לחירשות , ובמשך הזמן העלו דפוסי הזיווג בקרב משפחות צ'ילמרק את ההסתברות שתכונת החירשות תתבטא באוכלוסייה . 
היות שחוקי התורשה של מנדל לא נודעו או הוכרו בקרב הציבור הרחב לפני , 1900 הועלו במשך השנים אינספור השערות בנוגע לסיבת החירשות בוויניארד : רצון האל , חטאי האבות , בהלת פתע בזמן ההיריון . 
אלכסנדר גרהם בל , שביקר באי ופרסם שורה של מאמרים בעקבות ביקורו , סבר שהחירשות מקורה בשכבה של טיט בקרקעית אדמת צ'ילמרק , טיט שאינו מכסה את קרקעית העיירות האחרות , היכן שהחירשות נפוצה פחות . 
נולדתי בצ'ילמרק ואני מקורב דרך אמי לרוב המשפחות בקהילה , שהייתה ביסודה משפחה מורחבת ענקית אחת . 
כדרך כל משפחה , ידעה משפחת צ'ילמרק יריבויות ומתחים , אך כקבוצת תמיכה לא היו לה מתחרים . 
מעולם לא למדתי לסמן , אך ראיתי אחרים משתמשים בשפת סימנים כשביקרנו ביריד המחוז שנערך מדי שנה בווסט טיסברי או כשיצאנו לדוג מחוץ לעיירה מנמשה ( Menemsha ) . ידיעת שפת הסימנים , כמו ידיעת השפה הצרפתית , הייתה מושא לקנאה . 
עם זרימת המתיישבים החדשים שבאו מחוץ לאי , חלה ירידה הדרגתית בהיקרות החירשות התורשתית בוויניארד , ובסופו של דבר היא פסקה לחלוטין . 
אך אליה וקוץ בה , שכן עם היעלמות החירשות התורשתית הקיץ הקץ על הקהילה בזעיר אנפין , ששימשה רשת תמיכה כה איתנה , וחסרונה ניכר למרבה הצער בעולם המודרני המתועש . 
תודות 
אני חבה תודות למספר רב של אנשים וארגונים , וקצרה היריעה מלהזכיר את כולם . 
כלל לא הייתי מתחילה את מחקרי ללא ההצעה הראשונית והליווי המתמשך של א' גייל הנטינגטון , העורך בדימוס של כתב העת Dukes County Intelligencer . 
גייל ואשתו , מילדרד טילטון הנטינגטון , שיכנו אותי בביתם בכל ביקוריי בוויניארד וגרמו לי להרגיש רצויה תמיד . 
הם עזרו לי לקשור קשרים באי , וללא ספק ניאותו תושבים רבים להקדיש לי מזמנם בזכות ידידותי עמם . 
אני אסירת תודה לגייל ולמיל כאחד . 
צוות האגודהֿלהיסטוריה של מחוז דיוק באדגרטאון היה מקור לא אכזב לתמיכה ולסיוע , ויצא מגדרו דרך קבע לספק לי מידע חיוני למחקרי . 
יש לציין במיוחד את עזרתם של ארתור ריילטון , העורך המכהן של הֿIntelligencer ; של דוריס סטודרד , הנשיאה ; ושל מיוריאל קרוסמן , מזכירה לשעבר וספרנית האגודה , שלא סולאה בפז . 
אני מודה מקרב לב לפרופסורים לוסיל ניומן , ויליאם בִּימן ורוברט ג'יי מאוניברסיטת בראון ולפרטי פֶּלטו ֹ מאוניברסיטת קונטיקט על העצות וההנחיה לכל אורך המחקר ועל הקריאה המדוקדקת של גרסה מוקדמת יותר של כתב היד . 
כמו כן , אני אסירת תודה לוולטר נֶנְס מהקולג' ללימודי רפואה של וירג'יניה בריצ'מונד , שהואיל בטובו להעמיד לרשותי את מאגרי המידע שלו על אודות אוכלוסיית החירשים באמריקה במאה התשעֿעשרה . 
פיטר דונקלי מביֿביֿסי הסב את תשומת לבי לאִזכור שפת הסימנים ביומניו של סמואל פֵּפּיס . 
צוות האגודהֿלמעןֿהחירש על שם אלכסנדר גרהם בל בעיר וושינגטון ראוי לתודתי , ובפרט שרה קולון , מנהלת האגודה , וסלומה סוויים , מי ששימשה אז ספרנית בספרייה לזכר ג'ון היטז ואיתרה את רשימותיו של בל על החירשות . 
כמה היסטוריונים בדרוםֿמערב מסצ'וסטס סייעו לי להתחקות אחר מוצאם של תושבי ויניארד החירשים במאה השבעֿעשרה . 
אני מוקירה מקרב לב את עזרתם של מֶרטי רומיין מהאגודה - להיסטוריה של מידלבורו , של ראסל לובל ( הצעיר ) מהאגודה - להיסטוריה של סנדוויץ' ושל צ'נינג הוקסי , מזכיר העיירה סנדוויץ' , שאיתר עבורי כמה וכמה תצלומים ושירים . 
תודה מיוחדת שמורה לשארלוט פרייס מהאגודהֿלהיסטוריה של פולמות' על ששלחה לי מידע סדיר ונענתה לבקשות הסיוע שלי . 
מחקרי נסמך במידה לא מבוטלת על היסטוריה שבעל פה , ולפיכך אני אסירת תודה לתושבי ויניארד שחלקו עמי את זיכרונותיהם בחפץ לב . 
מחקר זה לא היה מתאפשר ללא מענק המחקר מטעם המכון ֿ 
הלאומיֿלבריאותֿהנפש ( מלגה מספר 5 F31 MH08262 ) . פֶּג אנדרסון מבית ההוצאה של אוניברסיטת הרווארד ראויה לאזכור מיוחד על עזרתה בהפיכת כתב היד לספר . 
ברצוני להודות להוריי , ריימונד ומריאן גרוס , על עידודם המתמשך , ויותר מכל ברצוני להודות ללורנס קפלן בעלי , שסייע לי ועודד אותי לאורך כל הדרך מראשיתו של המחקר , ולג'וֹזַיָה בני . 
נורה א' גרוס 
קמברידג' , מסצ'וסטס . 
תוכן העניינים 
1 . 
" הם היו ממש ככל האחרים " 1 
2 . 
ההיסטוריה של מרתה'ס ויניארד 12 
3 . 
מקורות החירשות בוויניארד 21 
4 . 
הגנטיקה של החירשות בוויניארד 36 
5 . 
הסתגלות תושבי האי לחירשות 50 
6 . 
לגדול כחירש בוויניארד 75 
7 . 
חירשות באספקלריה היסטורית 98 
8 . 
" האנשים האלה לא היו נכים " 106 
נספח א . 
מקורות בעל פה ובכתב 113 
נספח ב . 
תפיסות שונות על סיבותיה של החירשות בוויניארד 118 
רשימות 125 
ביבליוגרפיה 147 
אינדקס 165 
1 
" הם היו ממש כמו כל האחרים " 
א 
חת הפעילויות שגייל הנטינגטון נהנֶה ממנה במיוחד היא להסיע את אורחיו ברחבי האי מרתז ויניארד , מסצ'וסטס , במהירות שאינה עולה על 55 קילומטרים לשעה , ולהציג להם אתרים בעלי חשיבות היסטורית . 
זיכרונותיו מן האזור הם בני שמונים שנה ומעלה , כשאוניות החופים צבאו על נמל ויניארד ( Vineyard Haven ) וספינות ציידיֿהלווייתנים עוד נראו בחופי ניו בדפורד ( New Bedford ) . הוא יודע על האי יותר מכל אדם אחר החי כיום . 
באחת מאותן גיחות במעלה האי בשלהי אוקטובר , 1978 הראה לי גייל את ביתו של ג'דידיה . 
" הוא היה שכן טוב " , אמר גייל , " עסק בדייג ומעט בחקלאות . 
היה אחד משייטי הדוגיות הכי טובים בכל האי , הישג ראוי לציון , אם מביאים בחשבון שהייתה לו רק יד אחת " . 
" מה קרה ליד השנייה ? " שאלתי . 
" הוא איבד אותה בתאונת מכסחה כשהיה נער " . 
במחשבה שנייה , הוסיף , " הוא היה גם חירשֿאילם " . 
" בעקבות התאונה ? " , שאלתי . 
" לא , לא " , ענה גייל , " הוא היה חירשֿאילם מלידה " . 
בדרך חזרה לויניארד הייבן , בעודנו מסיירים על הרכס החולי המשקיף אל חלקים נרחבים במפרץ ויניארד , שלח גייל מבט חטוף בבקתת עץ חבוטה משמאל , שפגעי מזג האוויר נתנו בה את אותותיהם , ואמר , " אחיו של ג'דידיה התגורר כאן " . 
לנתניאל היה משק חלב גדול . 
" ו ֿ " , אמר גייל ולחץ על בלם הרכב לאות הדגשה , " הוא נחשב לאיש עשיר מאוד – לפי אמות המידה של צ'ילמרק , על כל פנים . 
בעצם , גם הוא היה חירשֿאילם " . 
תהיתי בקול רם מדוע שני האחים נולדו חירשים . 
גייל אמר שאיש מעולם לא ידע מדוע ; ייתכן שהחירשות עברה בתורשה . 
העליתי את הסברה שהחירשות נגרמה בשל מחלה . 
אך גייל לא חשב כך , היות שמספרם של החירשים במעלה האי היה רב כל כך וכולם היו קרובי משפחה . 
נדמה שמאז ומעולם היו חירשים בוויניארד . 
האחרון שבהם מת בתחילת שנות החמישים של המאה העשרים . 
" כמה חירשים היו ? " שאלתי . 
" או " , אמר גייל , " אני יכול לחשוב בקלות על שישה , לא , שבעה בעצם " . 
" כמה תושבים היו בעיירה כולה בימים ההם ? " 
" מאתיים בערך " , השיב גייל , " אולי מאתיים וחמישים תושבים . 
לא יותר " . 
ציינתי שמספר החירשים נראה לי רב מאוד יחסית לקהילה קטנה כל כך . 
גייל נראה מופתע , אך הוסיף שלעתים עלו גם בו תהיות באשר למספרם הרב של החירשים . 
אך איש מבני העיירה האחרים לא ייחס לכך חשיבות יוצאת דופן , לכן זנח את העניין אף הוא . 
יום גשום אחד אחר הצהריים , בביקורי הבא במרתז ויניארד , ישבנו גייל ואני וניסינו להתוות את שושלות היוחסין של בני האי החירשים שעלו בזיכרונו . 
סברתי כי ייתכן שהחירשות במעלה האי נבעה מתכונה תורשתית של חירשות , ורציתי לחקור מעט את הנושא . 
ידיעותיו של גייל על אודות ההיסטוריה של האי ועל אודות שושלות היוחסין היו נרחבות . 
הוא ישב בחדר האורחים בביתו , עישן את אחת מאותן סיגריות שרופאו אסר עליו במפורש לעשן ולגם יותר מכמה לגימות מן הרום של ניו אינגלנד החביב עליו , בעודו מעלה זיכרונות מימים עברו ומהרהר בידידים שהלכו לעולמם לפני יובל ויותר . 
במהלך שיחתנו נזכר גייל בשלושה או ארבעה חירשים נוספים שהכיר בילדותו . 
בשנים הראשונות של המאה העשרים , כשהיה עוד נער , חיו עשרה חירשים בעיירה צ'ילמרק לבדה . 
עד שעלה בדעתי לשאול את גייל מה חשבו האנשים השומעים בעיירה על אודות החירשים , כבר ביליתי חלק ניכר מאחר הצהריים בהעתקת שושלות יוחסין שונות . 
" הו " , הוא אמר , " שום דבר מיוחד , הם היו ממש כמו כל האחרים " . 
" ובכל זאת , איך תִקשרו אתם – בכתיבה ? " 
" לא " , אמר גייל , מופתע מכך ששאלתי שאלה שהתשובה לה כל כך ברורה מאליה . 
" כולם כאן הרי דיברו שפת סימנים " . 
" אתה מתכוון למשפחות החירשים וכדומה ? " , הקשיתי . 
" כמובן " , השיב גייל וניגש למטבח למלא שוב את כוסו ולמצוא גפרורים נוספים , " וגם כל שאר תושבי העיירה – אמי , אני וכל היתר " . 
האנתרופולוגיה ויחסה למוגבלים 
הפרעות תורשתיות בקהילות מבודדות יחסית מוכרות לנו זה זמן רב , וחוקרים מתחום הגנטיקה והאנתרופולוגיה הפיזית חקרו דוגמאות מספר של חירשות רצסיבית בקהילות קטנות . 
מרתז ויניארד היא עוד אחד מהמקרים הללו . 
במשך למעלה ממאתיים וחמישים שנים נרשמה באוכלוסיית האי היקרות גבוהה במיוחד של חירשות תורשתית . 
במאה התשעֿעשרה , וככל הנראה עוד קודם לכן , נולד אחד מכל 5,728 אמריקנים חירש , ואילו שיעור החירשים בויניארד היה אחד ל ֿ . 
בסך הכול , זיהיתי לפחות שבעים ושניים חירשים שנולדו למשפחות באי במשך שלוש מאות שנים . 
לפחות תריסר נוספים נולדו לצאצאי התושבים שעברו להתגורר מחוץ לאי . 
בספר זה אני נסמכת על מדע הגנטיקה , על מחקרים העוסקים בחירשים , על סוציולינגוויסטיקה , על אתנוגרפיה ועל היסטוריה בכתב ובעל פה לשם הרכבת אתנוֿהיסטוריה של הפרעה גנטית . 
המודלים המתמטיים הסבוכים שבהם השתמשתי , מקומם בכתבי עת מקצועיים בתחום הגנטיקה הרפואית והאנתרופולוגיה הפיזית , ולפיכך יפורסמו במקומות אחרים . 
כאן בחרתי להתמקד בתולדות התכונה הגנטית המדוברת ובתולדות האנשים שנשאו אותה , שכן אין להפריד ביניהן . 
הפרעה גנטית אינה צומחת בחלל ריק , במנותק מחיי בני האדם המושפעים ממנה . 
כיצד מתפקדים אנשים אלו בחברה שהם חיים בה , וכיצד הם תופסים את מקומם בקהילה ? 
בעבר נהגו לנתח את המוגבלויות השונות במונחים רפואיים , או כנהוג אצל חוקרי מדעי החברה , לפי מדד הסטייה . 
בספרות מדעי החברה , הסטייה מוגדרת כַּתכונה המבחינה בין היחיד ובין רוב האוכלוסייה הנחשבת נורמלית . 
החירשות נחשבת לאחת המוגבלויות החמורות והנפוצות ביותר . 
בארצות הברית לבדה לוקים 14.2 מיליון בני אדם בשמיעתם באופן כלשהו הפוגם ביכולתם לתקשר עם הסביבה ; מתוכם שני מיליון נחשבים חירשים ( National Center for Health Statistics 1982 ) . 
בעייתו החמורה ביותר של האדם החירש איננה עצם חוסר היכולת לשמוע , אלא העובדה שהעדר השמיעה מבודד אותו מבחינה חברתית . 
הידע שיש לאדם החירש באשר לחברה הסובבת ומודעותו אליה מוגבלות בשל העובדה שבני האדם השומעים מתקשים או כלל אינם מסוגלים לתקשר עמו . 
גם אם הוא שולט בשפת הסימנים , רק אחוז קטן מאוכלוסיית השומעים משתמש בה ומסוגל לתקשר בנקל עם החירשים . 
הקושי בתקשורת , יחד עם הבורות והמידע המוטעה בנושא החירשות שרווחים בדרך כלל בעולם השומעים , עורמים קשיים על החירשים בכל שטחי החיים – בחינוך , בתעסוקה , במעורבות בקהילה ובמימוש זכויות האזרח . 
בויניארד , לעומת זאת , שלטו התושבים השומעים בשתי שפות , באנגלית ובשפת הסימנים שהייתה נהוגה באי . 
חשיבותה של הסתגלות זו לא הייתה לשונית גרדא , אלא היא מוטטה את הקיר שחצץ בין מרבית האנשים החירשים לבין שאר החברה . 
באיזו מידה עשויה השתלבות האנשים החירשים בקהילה להצליח בהעדר מחסומי תקשורת וכשהכול רגילים בתופעת החירשות וחשים נינוחים במחיצתה ? 
העדויות מן האי מצביעות על כך שההשתלבות בתנאים אלה הצליחה עד מאוד . 
אחד הסימנים המובהקים לכך שאנשים חירשים השתלבו באופן מלא בקהילה על כל היבטיה , הוא שבכל הריאיונות שניהלתי , לא נתקלתי אפילו פעם אחת בהתייחסות אל התושבים החירשים כאל קבוצה נפרדת , " החירשים " . 
כל אחד מהאנשים החירשים שמוזכר על ידי התושבים כיום נזכר כאדם העומד בפני עצמו . 
כל אימת ששאלתי על " החירשים " או כשביקשתי ממרואייני למנות את כל האנשים החירשים שהכירו , הצליחו מרביתם להעלות בזיכרונם רק אחד או שניים , אף על פי שרבים הכירו חירשים נוספים . 
הצלחתי לעורר את תגובתם לגבי אנשים מסוימים רק כשקראתי באוזניהם את רשימת כל האנשים החירשים שידוע שחיו באי . 
דוגמה מובהקת לכך מופיעה ברשימותיי : כשריאיינתי אישה בשנות התשעים המוקדמות לחייה , שאלתי , " האם את יכולה לחשוב על דמיון כלשהו בין אייזיה לבין דייוויד ? " 
" הו כן ! " , היא ענתה . 
" שניהם היו דייגים טובים , דייגים טובים מאוד " . 
" שניהם היו חירשים , לא ? " , דובבתי אותה . 
" כן , במחשבה שנייה , נדמה לי ששניהם היו " , היא השיבה . 
" שכחתי מזה לגמרי " . 
מחוץ לאי , חירשות כבדה נחשבת לנכות של ממש , אך אני טוענת שנכות מוגדרת על ידי הקהילה שהיא מופיעה בה . 
תושבי ויניארד החירשים היו מוגבלים אולי , אך ללא ספק לא נחשבו לנכים . 
הם היו חופשיים לקבוע את מידת מעורבותם בכל תחום בחיי קהילה יאנקית זו . 
הם בגרו , נישאו , גידלו את משפחותיהם והרוויחו את לחמם ככל קרוביהם , חבריהם ושכניהם השומעים . 
כפי שהעיר אחד מוותיקי האי , " לא ייחסתי חשיבות מיוחדת לחירשים , כמו שאת לא מייחסת חשיבות מיוחדת לאדם שקולו שונה משלך " . 
התיאור הקולע ביותר ביחס למעמד החירשים בויניארד הוא ככל הנראה זה ששמעתי מפי תושבת האי בשנות השמונים לחייה , כששאלתי אותה על אודות הנכים החירשים שהכירה בנעוריה . 
" הו " , היא אמרה בהדגשה יתרה , " האנשים האלה לא היו נכים . 
רק חירשים " . 
מקורות 
היות שנקטתי גישה אתנוֿהיסטורית לתופעה המשויכת על פי רוב לתחום הגנטיקה הרפואית , חשוב שאסביר כיצד אספתי את המידע שעליו הסתמכתי בארבע שנות מחקרי . 
בעקבות השיחה הראשונה בדבר החירשות שניהלתי עם גייל הנטינגטון ואשתו , תרתי אחר פרסומים שעסקו בחירשות באי . 
למעט מאמר אחד או שניים בעיתונים המקומיים מן המאה התשעֿעשרה וקומץ אזכורים אקראיים בפרסומים שונים מאותה תקופה , לא נכתב דבר על החירשים . 
רשומות כתובות בשלב זה פניתי לפשפש בארכיבי האי הזמינים , הציבוריים והפרטיים , אחר כל דבר מידע על תושביו החירשים . 
ארכיבי ויניארד היו שלמים עד להפתיע , ועם זאת רק במקרה אחד או שניים צוינה עובדת חירשותו של תושב האי . 
להוציא את מפקד האוכלוסין הפדרלי , שהחל לתעד את מספר החירשים באמריקה 
ב ֿ , 1830 לא היה מקום , ולא צורך , להזכיר את חירשותו של אדם בתעודות הלידה , הנישואין והפטירה , בשטרי הבעלות על הקרקעות ובדוחות המס . 
ריאיונות בעל פה על אף שנראה היה כי המחסור במידע כתוב יגביל את מחקרי בנושא החירשות בויניארד , החלטתי ללקט מן הרשומות הכתובות מידע רב ככל האפשר . 
לאחר כמה מסעות אל האי , נוכחתי לדעת שמקור אחד של מידע – ריאיונות בעל פה – הוכיח את יעילותו בעקביות . 
המסורות שבעל פה במרתז ויניארד מושרשות במידה ראויה לציון , בעיקר משום שאותן המשפחות מתגוררות באי זה שלושֿמאות שנה , ובמהלך תקופה זו נרשמו מעברים מועטים בלבד . 
ריאיון עם תושב ותיק שהתגורר בבית שסבתו או אם סבתו נולדו בו לא היה חריג כלל וכלל . 
משפחות השתקעו באותם כפרים קטנים שעל האי למשך מאתיים ושלושֿמאות שנים . 
הודות לרציפות זו נשמרו המסורות המקומיות , טיפוסים ומאורעות שמרו על צביון בלתי אמצעי ועל מסגרת והֶקשר שאינם אופייניים לאוכלוסיות ניידות יותר . 
איש מהלוקים בחירשות התורשתית שהופיעה באי במשך מאות אחדות איננו עוד בחיים . 
כדי ללמוד על אודות אנשים אלה ניסיתי לראיין כל תושב בויניארד שהיה ותיק דיו כדי לזכור אחדים מן החירשים שחיו באי – שכנים , חברים , קרובים , תושבים שנהגו לדוג עם אנשים חירשים , ביקרו עמם בכנסייה או זוכרים שראו אותם באספות התושבים או ביריד המחוז . 
הקדשתי תשומת לב מיוחדת לאנשים – רובם בשנות השמונים והתשעים לחייהם – שזכרו את התושבים החירשים כמי שנטלו חלק פעיל בחיי הקהילה . 
בסך הכול , ריאיינתי יותר ממאתיים מבני האי , ובכלל זה כמה שעקרו ממנו . 
את רוב הזמן עשיתי בחברת קבוצת גרעין של כחמישים בני אדם , כולם מוותיקי האי , שידיעותיהם הנרחבות על אודות האנשים והמאורעות בויניארד שימשו בסיס למחקרי . 
באמצעות מסמכים כתובים עלה בידי לאמת רבות מהמסורות שבעל פה שסופרו לי , ואף ניסיתי לעגן אותן במסגרת תאורטית ; אך ללא עזרתם של בני האי , ספר זה לא היה אלא אסופה של שמות ותאריכים . 
היסטוריונים , היסטוריונים שבעל פה וחוקרי פולקלור חלוקים ביניהם מימים ימימה באשר ליתרונות היחסיים של העדויות הכתובות לעומת אלה שנמסרו בעל פה . 
ניסיתי לצפות מראש את מרבית הבעיות שעלולות היו להתעורר ולפתור אותן מבעוד מועד על ידי הצלבת המקורות הכתובים והמסופרים ( לדיון מפורט יותר בנושא זה ובכמה מהבעיות שנתקלתי בהן , ר' נספח A ) . 
רק שניים מתושבי האי הוותיקים סירבו להתראיין . 
עם זאת , בתחילה טענו רבים שידיעותיהם דלות מכדי שיוכלו להועיל לי . 
רוב המרואיינים הגדירו את זיכרונותיהם כזיכרונות אישיים , כאנקדוטות משפחתיות וכרכילויות מקומיות ; הם הופתעו לגלות שזיכרונותיהם תאמו עוד עשרות עדויות מפי אחרים . 
תכופות , כשהזכרתי שם כלשהו , נהגו מרואייני לומר , " שְיוֹו , כמה שנים לא חשבתי עליו " . 
כשהזכרתי מאורע כלשהו שנודע לי על אודותיו מפי אחד התושבים , הייתה התגובה הרווחת , " איפה שמעת על זה ? 
לא חשבתי שעוד מישהו זוכר " . 
בני האי מודעים מאוד לעברם וגאים במורשתם , ובצדק . 
בזוכרם את הסיפורים שסיפרו להם הוריהם והורי הוריהם , יצרו התושבים הוותיקים שרשרת של זיכרונות שתחילתה בשנת 1850 לערך , דהיינו שרשרת בת 130 שנה . 
מטבע הדברים זכורים המאורעות האחרונים טוב יותר מן הראשונים , אך זקני האי ידעו לדווח על שמות , על תאריכים ועל סיפורים החל משנת , 1850 והצליחו למקם דמויות במארג החברתי . 
נראה שפרק זמן זה מסמן את גבול המסירה הפעילה של ההיסטוריה שבעל פה . 
לדוגמה , אדם שבשנת 1982 הגיע לגבורות , היה נער בתקופת מלחמת העולם הראשונה , ויש להניח כי בתקופה ההיא בא במגע תדיר עם אנשים שנולדו שבעים או שמונים שנים קודם לכן . 
ניתן לתאר את החפיפה בתרשים שלעיל . 
מאורע שהתרחש בשנת 1855 עשוי להיזכר עדיין על ידי תושב האי ששוחח לפני שנים רבות עם אדם שהיה עד למאורע ההוא . 
מסורות שבעל פה המאזכרות מאורעות שקדמו לשנת 1850 מפורטות הרבה פחות . 
שרשרת המסירה עוברת דרך שלושה או ארבעה אנשים , ולעתים אף יותר , ורבים מן הפרטים ומחיוניות הסיפור אובדים במהלכה . 
הזיכרונות נסמכים בהדרגה על מקורות רשמיים כתובים . 
נראה כי הסיפורים המעטים מן התקופה שקדמה לאמצע המאה התשעֿעשרה שעדיין מסופרים כיום , צומצמו לכדי דיווח תכליתי למדי , תמצית האירועים לפי מספר גרסאות שנתקבלו ממקור ראשון או שהועברו במשפחות השונות , ולרוב נתקבעו בשלב מסוים בתיעוד הכתוב של ההיסטוריה של האי , בעיקר ב " היסטוריה של מרתז ויניארד " ( History of Martha ' s Vineyard ) , ספרו המקיף בן שלושת הכרכים של בנקס . 
פערים במידע דומה היה שאין כל דרך ללמוד על החירשים שחיו לפני מפקד האוכלוסין של 1830 או על אלה שמתו בצעירותם או היגרו מחוץ לאי , ומשום כך לא נכללו בהיסטוריה שבעל פה הנמסרת כיום . 
השופט סמואל סוול הזכיר ביומנו אדם חירש שחי באי ב ֿ , 1714 ויש להניח שמקורותיה של החירשות התורשתית נעוצים בתקופה ההיא , אם לא קודם לכן . 
אך המחסור בעדויות כתובות ומסופרות מנע ממני להעמיק את ידיעותיי בנושא . 
דפוס החירשות התורשתית , מידת השפעתה על ההבטים השונים של החיים בוויניארד והעדויות הכתובות באשר לראשוני החירשים באי , כל אלה נראו מחוץ להישג יד . 
והנה , ביום חורף אחד בשנת , 1980 ריאיינתי אישה באמצע שנות השמונים לחייה , שידיעותיה בנושא היו נרחבות מאין כמוהן . 
היא זכרה הכול על אודות החירשים שגרו במעלה האי בסמוך למקום מגוריה , ותמיד הופתעה מההתעניינות הרבה שעוררו . 
מיד ביקשתי לדעת מיהם האנשים הנוספים שהתעניינו בחירשות בוויניארד . 
האם ידעה את שמותיהם ? 
" ובכן " , אמרה , " הפרופסור ההוא מבוסטון למשל " , האיש שהגיע לשוחח עם אמה . 
הדבר אירע זמן רב לפני שנולדה , אך היא זוכרת בבירור את אמה מזכירה את הפרופסור . 
אמה נהגה לציין עד כמה מוזר הדבר בעיניה שמישהו יטריח עצמו מבוסטון כדי לשמוע על אודות החירשים בוויניארד . 
" אחרי הכול , כידוע לך , לא היה בהם שום דבר יוצא דופן " , נהגה האם להוסיף . 
מחקרו של בל חודשים ספורים לאחר שיחתי עם האישה ההיא , מצאתי בספריית האגודה להיסטוריה של מחוז דיוק כמה רשימות שכתב אלכסנדר גרהם בל בדבר החירשות באי . 
מן הרשימות הללו משנות השמונים המוקדמות של המאה התשעֿעשרה עולה שברשותו של בל , שהיה אז מרצה לאמנות הנאום באוניברסיטת בוסטון , היו רשימות וכתבי יד מקיפים עוד יותר בנושא החירשות בוויניארד . 
בנוסף לעבודתו כממציא , היה בל פעיל מאוד בחינוך חירשים באמריקה . 
בשנת , 1883 פצח במיזם גדול ראשון מאז המצאת הטלפון , ובו החליט להתעמק בשאלה האם החירשות היא תורשתית ( Bruce 1973 ) – נושא שנוי מאוד במחלוקת בימים ההם – ואם היא אכן תורשתית , כיצד היא עברה בתורשה ומדוע . 
בל האמין שעל ידי בחינה מדוקדקת של הרשומות ושרטוט אילנות היוחסין של כל המשפחות בניו אינגלנד שבהן שני ילדים חירשים ויותר , יוכל לזהות דפוס . 
בל הסתמך בעיקר על עבודה שלא ראתה אור , פרי עטו של ריצ'רד פּיז מאדגרטאון , חוקר אילנות יוחסין יליד האי , וגילה שריכוז החירשים בוויניארד היה הגבוה בכל ניו אינגלנד . 
יתרה מזאת , משפחות חירשים רבות באזורים אחרים בניו אינגלנד היו קשורות בדרך זו או אחרת לתושביםֿלשעבר של האי ( Bell 1913 ) . 
בל ועוזריו סרקו את רשימות האוכלוסין הקיימות , בדקו שטרי קניין רבים של הנכסים באי ואישורי צוואות , ושמעו עדויות מפי תושבים כדי ללמוד טוב יותר על אילנות היוחסין של המשפחות באי . 
במשך ארבע שנים יגע בל ונסע כמה וכמה פעמים במעלה האי לצ'ילמרק כדי לשוחח עם אנשי האי החירשים ועם בני משפחותיהם , כמו גם עם התושבים הוותיקים שזכרו וידעו לספר על אודות קשרי התושבים בדורות הקודמים . 
בל לא הצליח להסביר מדוע נולדו לעתים ילדים חירשים אחדים להורים שומעים ולהפך . 
בשל כישלונו זה , הוא נטש בסופו של דבר את מחקרו בדבר התורשה באי , אך לא לפני שצבר כמות לא מבוטלת של נתונים בנושא , וערך רשימה מקפת של האנשים שידוע כי היו חירשים . 
רק אחוז קטן מן הנתונים שאסף בל בנושא החירשות בוויניארד ראה אור . 
בשנות השמונים ובתחילת שנות התשעים של המאה התשעֿעשרה , פרסם בל כמה מאמרים קצרים בכתבי העת Science ו ֿ American Annals of the Deaf . 
בל מסר את עדותו בדבר החירשות בוויניארד בפני הוועדה הממלכתית לעניין ' מצבם של החירשים , העיוורים וכולי באנגליה ' ( Gordon 1892 ) , ונשען רבות על מחקרו בוויניארד בכתיבת ספרו השנוי במחלוקת " תולדות היווצרותו של זן חירשי בקרב המין האנושי " ( Memoir upon the Formation of a Deaf Variety of the Human Race ; 1883 ) . 
בספרו " ההיסטוריה של מרתז ויניארד " , שפורסם בשנת , 1913 הודה צ'רלס בנקס לאלכסנדר בל על הזכות לעלעל ברשימותיו , אשר לפי עדותו של בנקס " היה בהן כדי למלא עשרות כרכים מודפסים " ( Banks , 1966 1:8 ) . כך למדתי על אודות קיומו של מחקר מקורי ומקיף של בל , שלא פורסם מעולם . 
בתקופה מסוימת היו כנראה שלושה עותקים של הרשימות ( Bell 1913 ) , וייתכן שהן נערכו לפרסום , אם כי החומר הערוך לא נמצא . 
נראה כי הרשימות הגולמיות נעלמו כלא היו . 
לבסוף , אִזכוּר באחת מרשימותיו הפרטיות של בל הוביל אותי לספרייה ע"ש ג'ון היץ בקרן אלכסנדר גרהם בל בעיר וושינגטון . 
שם מצאתי את אחד העותקים של רשימות בל על אודות החירשות בוויניארד , ספון במחסן . 
מחקרו של בל על החירשות בוויניארד התמקד באילנות יוחסין , והועיל לי הרבה מששיערתי . 
הרשימות והטבלאות שהכין אימתו אינספור שמות ועובדות שהגיעו לאוזניי באמצעות הדיווחים בעל פה ושלא הצלחתי לאמתם בדרך אחרת . 
הנתונים שאסף בל , שכמו המידע שבידי הסתמכו ברובם על מסירה בעל פה , תיעדו תקופה החל משנות השלושים של המאה השמונהֿעשרה , כחמשֿעשרה שנה לאחר ביקורו של השופט סוול באי . 
נתוניו משנת 1850 ואילך תאמו כמעט לחלוטין את הנתונים שאספתי אני מן התקופה ההיא , וכך עלה בידי לאמת את המסורות שבעל פה הקיימות . 
כמו כן , נכללו ברשימות כמה עשרות תושבים חירשים שחיו באי בתקופות שקדמו לתקופות הזכורות על ידי התושבים בימינו . 
ברשימת החירשים באי החל להסתמן דפוס הגיוני ועקיב . 
רבים מבני המשפחות שהופיעו ברשימותיו של בל היו אבותיהם הישירים של תושבי האי החירשים שזיהיתי . 
הודות לכך יכולתי לסרוק שוב את הרשומות הכתובות של האי , שבל עצמו נעזר בכמה מהן , ולאסוף כמות עצומה של נתונים על אודות חיי היומיום של החירשים במאות השבעֿעשרה , השמונהֿעשרה והתשעֿעשרה . 
בחנתי רשימות אוכלוסין , תעודות לידה , נישואין ופטירה , שטרי קניין , רשימות מצאי באישורי צוואות ובכתבי ירושה , רשימות מס , רישומי בתי ספר וצבא , רשומות של כנסיות ושל בתי עירייה , דיווחים בעיתונים ויומני ספינות , כמו גם יומנים אישיים רבים , יומני פגישות ומכתבים . 
במהלך המחקר בחנתי את כל הרשומות הרלוונטיות שלמיטב ידיעתי קיימות היום באי . 
התושבים התלהבו מהעניין שגיליתי בחברה הנושנה באי ובחיי תושביו החירשים . 
עבורם הייתה החירשות דבר מה שארע מפעם לפעם , ולא משהו שיש להתבייש בו . 
הם לא היססו לדבר על א בחופשיות ובגאווה . 
עם זאת , החלטתי לשנות את שמות האנשים החירשים שחיו במאה התשעֿעשרה ובמאהֿהעשרים כדי להבטיח שמירה על פרטיות המשפחות . 
עשיתי זאת יותר מטעמי מוסכמות אנתרופולוגיות מאשר מתוך צורך של ממש , ובשום אופן לא ניסיתי להסתיר את זהותם משיקולים של דעות קדומות . 
רבים ממרואייניי התעקשו שאזכיר את שמות אבותיהם , כדי שיוכלו להראות את הספר לנכדיהם ולניניהם . 
אחדים מעמיתיי המליצו לשנות את שם האי או לפחות את שמות העיירות , אך אני לא ראיתי כל צורך בכך והתושבים שנועצתי בהם דחו את ההצעה מכל וכול . 
ראשית , לא קל להסוות את זהות האי והעיירות שבו , אך חשוב מכך , הכרת ההיסטוריה של מרתז ויניארד מספקת את מסגרת הזמן ואת הרקע החברתי החיוניים להבנת שילובם של אנשים חירשים בחברה . 
האנשים שעבדתי עמם בוויניארד היו נעימי הליכות , נכונים לסייע , והשהות בחברתם נעמה לי מאוד על פי רוב . 
רובם התעניינו במחקרי , אף על פי שלעתים נפלתי קורבן למהתלות מקומיות . 
לדוגמה , יום אחד ריאיינתי תושב בשנות השמונים לחייו , שנאמר עליו כי ידיעותיו בדבר " החיים בוויניארד של הימים ההם " מרחיקות לכת . 
במשך שעה בקירוב סיפר לי האיש בבהירות רבה על אודות האי הזכור לו מימי נעוריו והזכיר שמות של חירשים רבים , גברים ונשים שהכיר , גם אם לא מקרוב . 
זאת משום שהאיש היה תושב אדגרטאון , והחירשות התורשתית באזורו נעלמה זמן מה לפני היעלמותה מהעיירות שבמעלה האי . 
שאלתי אותו אם הכיר מפגרים שחיו באי , שכן בל הזכיר כמה מהם כבדרך אגב . 
ובכן , אמר , והרצין לפתע , הוא אכן זכר כמה מהם , ומיד מנה באוזניי שמונה שמות , שמעולם קודם לא שמעתי איש מכנה אותם " רפי שכל " , כהגדרת המקומיים . 
רק לאחר ששבתי ובדקתי את המידע עם כמה אנשים נוספים , גיליתי שהאיש מסר לי את שמות כל המשתייכים למפלגה הדמוקרטית שחיו במרתז ויניארד . 
דברים שאמרה באחד הימים תושבת האי בת 69 לגייל הנטינגטון , הם אולי הביטוי המובהק ביותר לחשיבות שייחסו בני האי למסירת הדברים כהווייתם : " אתה יודע , אנחנו יכולים לספר לבחורה הזאת כל דבר ! 
רק אנחנו זוכרים איך היו הדברים באמת " . 
ומיד הוסיפה , " מוטב שנדייק בעובדות . 
בקרוב לא יישאר איש שיזכור איך התנהלו החיים באי - וזה יהיה ממש חבל " . 
2 
ההיסטוריה של מרתז ויניארד 
מפה 1 : דרום מזרח מסצ'וסטס ב ֿ 
תרגום השמות במפה : 
Atlantic Ocean האוקיינוס האטלנטי 
Watertown ווטרטאון 
Boston בוסטון 
Massachusetts Bay Colony מושבתֿמפרץֿמסצ'וסטס 
Scituate סקיטואט 
Plymouth Plantation אחוזת פּלימוֹת 
Plymouth פּלימוֹת 
Sandwich סנדוויץ' 
Cape Cod קייפ קוד 
Barnstable בַּרנסטייבּל 
Falmouth פאלמאוּת 
Elizabeth Islands איי אליזבת 
Nantucket Sound מֵצר ננטאקט 
Martha ' s Vineyard מרתז ויניארד 
Nantucket ננטאקט 
מפה 2 : מרתז ויניארד 
תרגום השמות במפה : 
Atlantic Ocean האוקיינוס האטלנטי 
Nantucket Sound מֵצר ננטאקט 
Vineyard Sound מֵצר ויניארד 
Menemasha מנמשה 
Gay Head גיי הד 
Squibnocket סקיבנוקט 
Chilmark צ'ילמרק 
Lambert ' s Cove מפרץ למברט 
Tisbury טיסברי 
West Tisbury ווסט טיסברי ( טיסברי המערבית ) 
Vineyard Haven ויניארד הייבן 
Oak Bluffs אואק בלאפס 
Edgartown אדגרטאון 
Vineyard Haven Harbor מעגן ויניארד הייבן 
Edgartown Harbor מעגן אדגרטאון 
Chappaquiddick Island האי צ ַ ' פַּקידיק 
מרתז ויניארד , האי הגדול ביותר לחופי ניו אינגלנד , משתרע על פני שטח של 260 קילומטרים רבועים כמעט . 
הוא ממוקם בין קווי האורך ° 70 27 ו ֿ ´ ° 70 50 מערב , ובין קווי הרוחב ° 41 18 ו ֿ ´ ° 41 28 צפון . 
צורתו כעין משולש , שמגיע עד לכדי 37 קילומטרים ממזרח למערב ועד ל - 16 קילומטרים בקירוב מצפון לדרום . 
שמונה קילומטרים מפרידים בין החוף הדרומי של קייפ קוד ובין הנקודה הקרובה ביותר באי ליבשת . 
שטחו של האי גדול בהרבה משטחה של שרשרת איי אליזבת הזעירים , והוא קרוב ליבשת הרבה יותר מן האי ננטאקט , הקטן ממנו . 
התיישבות האינדיאנים באי החלה לפני 4,000 שנה לפחות ( Ritchie 1969 ) . עד בואם של מגלי הארצות האירופים , אוכלס האי בצפיפות גדולה יחסית על ידי שבטי אינדיאנים , קרוביהם של בני שבט וַומפנואג ( Wampanoag ) מדרום מסצ'וסטס ומרוד איילנד . 
בהיותם דייגים וחוואים , נודעו האינדיאנים במרתז ויניארד ובאזורים הסמוכים של קייפֿקוד , בפי ראשוני המתיישבים הלבנים , כ " אינדיאנים של הים הדרומי " ( E . 
Mayhew 1959 ) . מאוחר יותר , עם בואם של המתיישבים מאירופה , היו העימותים הישירים וגילויי העוינות בין האינדיאנים ובין הלבנים באי פחותים מאלה שידעה ניו אינגלנד במאות השבעֿעשרה והשמונהֿעשרה . 
כיום ממשיכים האינדיאנים למלא תפקיד חשוב בחיים באי . 
האי שימש נקודת ציון חשובה לנווטים , והוזכר תכופות ברשימותיהם של חוקרי הארצות האירופים הראשונים . 
ג'ובני דָה וֶרָזַנו ֹ , הספן האיטלקי , הזכיר אותו ברשימותיו ב ֿ . 1524 ברתולומאו גוסנולד הגיע לחופי האי הקטן נומנס לנד ( Nomans Land ) בשנת 1602 ומספרים שכינה אותו מרתז ויניארד על שם אחת מבנותיו . 
בסופו של דבר , ניתן השם לאי הגדול בהרבה השוכן בסמוך . 
סמואל דה שמפליין דיווח שראה את האי ב ֿ , 1606 ושמו אף הוזכר ביומנים שניהלו החוקרים ההולנדים אדריאן בלוק והנדריק כריסטיאנסן בין השנים 1611 ו ֿ . 1614 קפטן ג'ון סמית כתב עליו בשנת 1614 . 
התיישבות האירופים 
האירופים הראשונים התיישבו באי ב ֿ . 1644 בראשית אותה שנה ציין ביומנו ווינתרופ , מושל בוסטון , כי " כמה תושבים מווטרטאון נטעו מטע במרתז ויניארד מדרום לקייפ קוד , ומשפחות צוללנים אחדות עושות אף הן את דרכן לשם " ( Winthrop , 1953 11:154 ) . 
קבוצה זו של משפחות עזבה את מושבתֿמפרץֿמסצ'וסטס כדי להשתקע באי . 
באותם ימים נכלל האי בשטר הקניין שבבעלות תומס מֵייהיו האב ובנו , אף הם מווטרטאון . 
מייהיו , סוחר אנגלי יליד דינטון שבווילטשיר , הגיע למסצ'וסטס עם משפחתו בשנת 1631 . 
עשר שנים לאחר מכן , רכש מייהיו את זכויות הבעלות על שטח שטרם יושב בידי המתיישבים האירופים תמורת ארבעים ליש"ט וכובע מפרוות בונה . 
שטח זה כלל את מרתז ויניארד , את ננטאקט , את איי אליזבת ועוד כמה איים זעירים סמוכים . 
מייהיו עצמו בחר להתיישב בוויניארד . 
הוא ומתיישביו היו חוואים , ואדמת ויניארד הדשנה יחסית , בצירוף אקלים האי המתון , הבטיחו שפע של יבול ושטחים רחבים למרעה כבשים . 
איי אליזבת היו קטנים מדי למרעה , ואדמת ננטאקט הייתה חולית מדי לחקלאות . 
העיירה הראשונה בוויניארד מוקמה במעגן הטבעי הגדול והמוגן על גדות התעלה החולית שבין הקצה המזרחי של האי ובין האי צ ַ ' פַּקידיק הסמוך ( ראה מפה 2 ) . " העיירה שעל הוויניארד " ( Banks , 1966 2:13 ) הייתה ההתיישבות הלבנה היחידה באי בעשריםֿוחמש השנים הבאות . 
מאוחר יותר , כדי להבחין בינה לבין העיירות האחרות , היא זכתה לכינוי " העיר העתיקה " או " המעגן הגדול " . 
בשנת 1671 היא כונתה רשמית אדגרטאון , על שם אדגר דוכס קיימברידג' , מי שהיה צפוי לרשת את כס המלוכה הבריטי בימים ההם . 
בראשיתה הייתה ההיסטוריה של האי שלווה למדי . 
אוכלוסיית האי גדלה בהדרגה הודות להגירה . 
בשל הגישה הלא נוחה אל היבשת , מעולם לא משך הוויניארד יותר מקומץ משפחות בשנה . 
רוב המהגרים הראשונים הגיעו מהאזורים הצפופים בסביבת בוסטון , אך בשלהי המאה השבעֿעשרה הגיע גל מהגרים מן העיירות הדרומיות בקייפ קוד : סנדוויץ' , בַּרנסטייבל ופַלמאוּת . 
עד שנת 1710 פסקה ההגירה כמעט לחלוטין , היות שרוב אדמות האי יושבו כבר , ומשום שממערב לבוסטון הוכשרו להתיישבות מרחבים שלמים של אדמה פורייה . 
אך אוכלוסיית האי הוסיפה לגדול במהירות , הודות לשיעור הילודה הגבוה ושיעור התמותה הנמוך . 
טיסברי וצ'ילמרק הגידול באוכלוסייה החריף את מצוקת האדמות הפנויות באדגרטאון , ותושבים החלו להתקדם במעלה האי לאזור מידלטאון , שהיה מוכר גם בשמו האינדיאני טקמי ( Takemmy ) . זה היה אזור נרחב ושטוח של " כרי מרעה משובחים " במרכז האי , שניחן באדמה פורייה ובשפע של מים . 
מאוחר יותר שונה שם המקום לטיסברי , על שם קהילתו של מייהיו באנגליה . 
בשנת 1680 כבר נמנו ביישוב 120 תושבים ( Banks , 1966 vol . 
2 ) . 
צ'ילמרק , שנקראה אף היא על שמה של קהילה אנגלית , הייתה האחרונה בין העיירות המקוריות באי שיושבה ; מועד ההתיישבות המדויק לא ברור . 
הודות למיקומה על אדמת דיונות משופעת שדות בור וביצות כבול בקצה המערבי של מרתז ויניארד , נחשבה צ'ילמרק לסביבה הטבעית לגידול כבשים , ענף שהפך למכניס ורווחי בקונטיקט וברוד איילנד . 
אך רק לקראת סוף המאה השבעֿעשרה השתקע באזור מספר " נכבד " של תושבים – כארבעים במניין ( Banks , 1966 2:5 ) . 
ב ֿ צורף האי לקהיליית מסצ'וסטס , ובכך הקיץ הקץ על שנים של ויכוחים ומחלוקות בין משפחת מייהיו לבין אחרים שביקשו ליטול חלק בהנהגת הוויניארד . 
מאז ועד אמצע המאה השמונהֿעשרה , נדמה היה שלמאורעות החיצוניים השפעה שולית בלבד על החיים בוויניארד . 
אך האוכלוסייה ההולכת וגדלה איימה לכלות את המשאבים הטבעיים של האי , בייחוד את אדמות החקלאות . 
אף שאיכות האדמה הייתה מספקת בדורות הראשונים , ניצולֿיתר וטיפול כושל ביבולים גרם לה להידלדל במהירות . 
וכך נאלץ אי שלם של חוואים חסרי כל ניסיון בשיט ובדיג להוציא את פרנסתו מן הים . 
מקץ דורות ספורים כבר החזיקו כמה מבני הוויניארד בכלי שיט ועסקו בדיג ובהובלת מטענים . 
מלחמת העצמאות בזמן מלחמת העצמאות תמכו רוב תושבי הוויניארד תמיכה מוחלטת בוושינגטון ובחייליו , אך קונגרסֿהיבשת לא היה מסוגל להגן על האי ששכן מחוץ לגבולות היבשה . 
מרתז ויניארד נאלץ להכריז על עצמו כעל אזור ניטרלי , אך ספינותיו המשיכו להציק לאוניות הצי של בריטניה לאורך החוף . 
בתגובה הפריעו האוניות הבריטיות ללא הרף לתנועת כלי השיט ולמסחר בוויניארד , ולא אחת אף פשטו על האי כדי להצטייד במזון ובציוד . 
הדבר מוטט לחלוטין את כלכלת האי ( Banks , 1966 vol . 
1 ) . 
הוויניארד כמעצמה ימית 
לאחר המלחמה נקלעה כלכלת האי למשבר חמור . 
עתודות הקרקע נוצלו עד תום וגידול הכבשים , מענפי האי החשובים באותם ימים , גבה שטחים נרחבים של אדמה . 
לראשונה קנו להם משאבי הים חשיבות עליונה . 
רבים מן הגברים בוויניארד איישו לווייתניות משלהם , ואחרים הצטרפו לצוותים של כלי השיט מננטאקט ומניו בדפורד . 
דה קְרֵוֵוקר , שביקר באי בשלהי המאה השמונהֿעשרה , כתב את הדברים הבאים : " אי זה , כמו ננטאקט , הפך לבית גידול ראשון במעלה לנווטים ולימאים עבור אינספור אוניות חופים שאזור זה של אמריקה משופע בהן . 
באשר תלך , מנובה סקוטיה ועד מיסיסיפי , תמצא כמעט בכל מקום את אחד מבני שני האיים הללו עובד באחד ממקצועות הימאות " ( 1957:115 ) . 
דור אחד לאחר המלחמה , כבר היו רוב תחומי החיים באי מושפעים מן המעבר לחיים של יורדי ים . 
דֶבון כתב : " מתוך אוכלוסייה של 3,000 בני אדם , 500 או 600 כלל אינם שוכנים על היבשה אלא מפליגים , ולא רק מפליגים אלא חיים על הספינות ומנהלים את עסקיהם הנועזים בים הפתוח " ( Devon 1838:11 ) . שמעם של הספינות ושל המלחים ממרתז ויניארד ומננטאקט נודע בעולם כולו : 
אוניות מלחמה מארצות אירופה , בדרכן למה שנחשב לדידן מסעות גילוי , היו נתקלות בספינות מרהיבותֿעוז של ציידי לווייתנים או כלבי ים [ ממרתז ויניארד או מננטאקט ] … עוגנות להן בנחת במימי מפרץ אלמוגים , שהאירופים התכוונו לתבוע עליו בעלות מכוח היותם המגלים הראשונים . 
וכמו לא די בכך , לאחר שיחה עם הימאים שאיישו את ספינות הצעצוע האלה , הסתבר למפקדי האוניות המתוסכלים שהמקום לא היה אלא חוף מבטחים שאותן ספינות נהגו לפקוד מימים ימימה לצורך תיקונים , כל אימת ששבו ממחוזות רחוקים עוד יותר סמוך לחופי אנטרקטיקה ( Banks , 1966 1:443 ) . 
ימאיי האי נהגו לפגוש את שכניהם בלב הים הארקטי או בדרך צדדית עמוסה לעייפה בסין . 
רחוב בהונולולו נקרא על שם מרתז ויניארד , ומספרים כי בני האי שנזדמנו לאי אלמוגים מרוחק בשרשרת איי פולינזיה , מצאו בו ילדים קטנים שנקראו על שם ציידי לווייתנים שהכירו מהבית ( לרוב בשל סיבה טובה ביותר ) . 
אדגרטאון , שהמעגן הטבעי שלה היה הטוב ביותר באי , הייתה למוקד ענף ציד הלווייתנים ולאחת מעיירות הנמל החשובות בניו אינגלנד . 
בהיותה מבודדת פחות משאר אזורי האי , והודות לציד הלווייתנים וסחר החופים המשגשג , הפכה העיירה קוסמופוליטית למדי , במונחי האי . 
הגיליון הראשון של Vineyard Gazette , שראה אור במאי , 1846 פרסם הודעה קצרה למשפחות ציידי הלווייתנים שביקשו לשלוח מכתבים ליקיריהם בלב האוקיינוס השקט : " לימי הדרום – הספינה אלבאמה , בראשות רב החובל בנג' . 
קגשל , צפויה להפליג ב ֿ במאי . 
נא להפקיד את המכתבים במשרדי הספינה " . 
הודעה אחרת הופיעה בזו הלשון : " מת בעיירתנו , ב ֿ לחודש זה , יליד ררוטונגה ( Rarotonga ) הידוע בשם ג'יימס , שעָבד על סיפון האונייה ' ספלנדיד' . 
בן 26 לערך היה במותו " . 
רבים מבני האי התפרנסו מדיג , אחרים השיטו מפרשיות שהובילו מטענים לאורך החוף המזרחי . 
תנועת ספינות החופים הן צפונה למדינות ניו אינגלנד והן דרומה לניו יורק , ללב האוקיינוס האטלנטי ולמדינות הדרום התנקזה רובה ככולה במפרץ הוויניארד . 
עד תחילת המאה העשרים , עם פתיחת התעלה בקייפ קוד , שחסכה את עקיפתו ואת המעבר דרך מפרץ ננטאקט , היה אזור ימי זה שני במעלה רק לתעלה הבריטית במניין כלי השיט שעברו בו מדי שנה בשנה . 
אך הים גבה מבני האי מחיר כבד . 
כפי שציין הנטינגטון ( 1969 ) , מצבות רבות בבתי הקברות של הוויניארד אינן אלא גלעד לאנשים שאבדו בלב ים . 
ביומניהם של הכמרים קינגסבורי ותַקסטר מאדגרטאון צוינו לא אחת שלושה או ארבעה מקרי מוות באוניות מקומיות ששבו לנמל לאחר הפלגה שנמשכה שנה או שנתיים . 
תאונות בלב ים היו לסיבת המוות העיקרית בקרב הגברים בכל קבוצות הגיל , למעט המבוגרים ביותר ( Groce 1983 ) . 
רק שתי עיירות באי לא היו תלויות בים למחייתן . 
ווסט טיסברי , במרכז האי , שמרה על צביונה המקורי כקהילת חקלאים ומגדלי כבשים . 
רבים מבני טיסברי אמנם יצאו אל הים , אך עם פרישתם מחיי הימאות שבו אל נחלות משפחותיהם . 
וכך עשו חלק מכספי " שמן הלווייתנים " את דרכם לפנים האי . 
' מיוזיק סטריט ' , המשתרע מצדה האחד של כנסיית ווסט טיסברי , זכה לכינויו הודות לכך שבכל בית לאורכו ניצב " פסנתר לתפארת ממיטב כספי ציד הלווייתנים " . 
אם התמונה מצטיירת חלילה כאידילית מדי , די יהיה לציין כי ' מיוזיק סטריט ' היה ידוע גם בכינוי הלא רשמי " משעול גללי הפרות " ( Huntington 1969 ) . 
העיירה צ'ילמרק , בקצה המערבי של האי והמרוחקת ביותר מבין שלוש העיירות הראשונות , נסמכה על הים פחות מכולן . 
במשך מאתיים שנים בקירוב נשענה כלכלת העיירה בעיקר על גידול כבשים , שהיה הענף הרווחי מבין ענפי החקלאות באי . 
קילומטרים של " גדרות חומה " – קירות אבן שנבנו כדי להגביל את הכבשים – מבצבצים עדיין מבעד לסבך השיחים , ומתווים את מה שהיה כרי המרעה הצפופים של הימים ההם . 
כמעט כל התושבים בצ'ילמרק ניזונו ממזון שיוצר בחוות משפחותיהם , ורבים מהם גידלו יבולים או פרות חולבות בנוסף על עדרי הצאן . 
אחוז ניכר מן הגברים תרם את חלקו להכנסת החוות על ידי דיג , לרוב בדוגיות . 
בזה אחר זה יצאו הגברים אל הזרמים הסוערים של החוף הדרומי , איש איש בדוגיתו , ליום של דיג , ובלילה שבו עם שלל של דגי בקלה , דגים כחולים ודגי פוטית . 
העדר נמל מבטחים לסירות גדולות יותר , אופי כלכלת הקיום המקומית ויום המסע המפרך והמסוכן לעתים בדרכים המובילות אל אדגרטאון , הותירו את צ'ילמרק מבודדת אפילו בהשוואה לעיירות האחרות בוויניארד . 
מרבית התושבים בעיירה הצליחו להתקיים , אך רק מעטים מהם התעשרו . 
המאה העשרים 
תור הזהב של ציד הלווייתנים בוויניארד , משנות העשרים ועד שנות השישים של המאה התשעֿעשרה , היה לזיכרון רחוק בשנות התשעים של המאה ההיא . 
מ ֿ ואילך , עם גילוי הנפט בפנסילווניה , דעכה כלכלת האי בהדרגה , ועמה ירד לטמיון הונם של אחרוני ציידי הלווייתנים . 
בה בעת נדחקה תעשיית הצמר לשוליים בשל ייבוא צמר זול מאוסטרליה ומניו זילנד , שהציף את שוק הטקסטיל האמריקני . 
הסחר בסירות החופים החל לדעוך בפתחה של המאה העשרים , כשהרכבות החלו להוביל עוד ועוד מטענים . 
הדיג החליף את מקום ציד הלווייתנים , גידול הכבשים ושיוט החופים , אך לא הצליח למלא את החלל שהללו הותירו אחריהם עם היעלמם . 
דייגים ושוֹלי לובסטרים עצמאיים עודם מפליגים מנמלי הוויניארד , אך מעמדם הכלכלי זה זמן רב ניצב בצלו של ענף התיירות . 
בשנת 1835 נערך באי כנס המאמינים המתודיסטיים הראשון ; שישיםֿוחמישה בני אדם באו לקיים את הפולחן המתודיסטי שאך נוסד , ותשעה אוהלים הוקמו בעוד מועד כדי לשכנם . 
בשנת 1848 הגיע מספר האוהלים לחמישים , וב ֿ היה מספרם שלושֿמאות ועשרים . 
השמועה בדבר הכנס הגיעה למרחקים , ועד מהרה משכה חורשת האלונים על הצוקים המשקיפים אל מפרץ הוויניארד אלפי מבקרים שבאו מחוץ לאי מדי קיץ . 
בשנות השישים של המאה התשעֿעשרה כבר היה הקהל עצום ורב . 
ביום ראשון קיצי אחד בשנת , 1878 הוערך מספר המבקרים ב ֿ ( Banks , 1966 vol . 
2 ) . 
בשולי אזור הכינוס צמחו אכסניות מפוארות , בתי קיט פרטיים , מסעדות ושווקים לטובת המבקרים הדתיים פחות . 
רוכלים הכריזו על מרכולתם ברחובות , קרוסלה הוקמה בסמוך לרציף המעבורת , והטיילת לאורך הצוקים הייתה עמוסה תדיר . 
היישוב שצמח בן לילה בשטח המחנה כונה קוטג' סיטי , ובשנת 1888 היה לעיירה נפרדת . 
בשנת 1909 שונה שם העיירה לאוֹאק בלאפס ( Oak Bluffs ) . 
כיום פוקדים את הוויניארד נופשים רבים , וגמלאים לא אחת עוברים להתגורר בו כל ימות השנה . 
אנשים אלה הם שרכשו וחידשו רבים מן הבתים והחוות שהיו באי מראשיתו , ושיוו למקום את חזותו המשגשגת , אשר מטשטשת את העובדה שההכנסה לנפש של בני האי היא בין הנמוכות במדינת מסצ'וסטס . 
ולמרות כל זאת , מבחינות רבות החיים באי אינם שונים במהותם מהחיים בו בימיו הראשונים . 
המשפחות הוותיקות בוויניארד לא נעלמו . 
צאצאי המתיישבים הראשונים הם עדיין חלק לא מבוטל , אם לא רוב באוכלוסיית דיירי הקבע . 
את עיקר המידע שברשותי ליקטתי מזקני המשפחות הללו . 
3 
מקורות החירשות בוויניארד 
במחצית השנייה של המאה התשעֿעשרה נודע האי מרתז ויניארד ברחבי הארץ בזכות ציי הדיג וציד הלווייתנים שלו , כמו גם בזכות המוניטין שהחל לצבור כמושבת קיט . 
בנוסף , הועלה האי מדי פעם בפעם כנושא לדיון בחוגים מדעיים בשל השיעור החריג של תושביו שנולדו חירשים . 
חירשות תורשתית 
למרות מיעוט הרשומות הרפואיות הקיימות , הצלחתי לזהות , במידה מסוימת של דיוק , את סוג החירשות שרווח באי . 
נראה ששיעורו היה גבוה בקרב משפחות אחדות , ואילו במשפחות אחרות לא הופיע כלל . 
תפוצתו שוללת אפשרות של חבלה או של מחלה כלשהי כגורמים אפשריים . 
כל אחד עלול להתחרש כתוצאה מתאונה או ממחלה , אך כשכמה מאחיו של אדם חירש לוקים בחירשות אף הם , וכמותם גם כמה מאבותיו , הסיכויים שכולם התחרשו עקב תאונה או מחלה קלושים ביותר . 
זאת ועוד , כדי שהחירשות תתבטא בעקיבות במשך שלושֿמאות שנה , על המחלות הידועות כגורמות לחירשות להופיע בכל דור ולהכות בממדים אפידמיים . 
אם אכן פשטה מגפה כזו , קרוב לוודאי שהייתה מתועדת במסורת שבעל פה . 
חשוב מכול – אם אכן פרצה מחלה כזו , או מחלות כאלה , היו להן השפעות נבדלות למדי על האוכלוסייה , שכן הן גרמו לחירשות להופיע רק בקרב משפחות שבהן היו שני ההורים צאצאי המשפחות מן הדור הראשון באי . 
בשלושֿמאות שנים של התיישבות , רק ילד חירש אחד נולד לזוג הורים שאחד מהם היה נצר למשפחה שהגיעה מחוץ לאי . 
עד כה זוהו שבעים סוגים בקירוב של חירשות תורשתית ( Konigsmark 1969 ) ; קצת יותר ממחצית המקרים הללו נקשרו בתופעות שונות חריגות , כגון ניוון מורש של הרשתית ( retinitis pigmentosa ) , תופעות חריגות של העור ושל האוזן החיצונית , לבקנות , זפק , דלקת הכליות ( nephritis ) , ומומים בלב הגוררים תסמונות מסוימות ( Konigsmark ; 1969 Fraser ; 1976 Konigsmark and Gorlin 1976 ) . יתר סוגי החירשות התורשתית מוגדרים כלא ספציפיים , ולא נקשרו בהם תופעות חריגות ( Konigsmark 1972 ) . בני האדם שלוקים בם הם נורמלים בכל מובן למעט אובדן השמיעה . 
נראה שהחירשות בוויניארד נמנית עם קבוצה זו ; כל הלוקים בה היו אנשים רגילים ובריאים , אך לא היו מסוגלים לשמוע צלילים בשום טווח תדירויות . 
תמונות ישנות של האנשים הללו מלמדות שהאפרכסת שלהם נראתה רגילה לחלוטין . 
מן הרשומות הרפואיות ומתעודות הפטירה הספורות שהצלחתי לאתר של התושבים שנודעו כחירשים , לא עלתה סיבת מוות אחת שסימניה עברו בתורשה ולא היו עדויות לקיומה של מחלה ממושכת תורשתית ( Groce 1983 ) . 
נראה כי דפוס התורשה היה רצסיבי . 
שמוניםֿוחמישה אחוזים מכלל הילדים באי שנולדו חירשים , נולדו לשני הורים שומעים . 
לעתים , על אף שהסתמן קו תורשה ברור , פסחה החירשות על שני דורות או שלושה , ובמקרה אחד אפילו על שישה דורות , כמצופה מתכונה רצסיבית . 
מספר הנשים והגברים שהושפעו ממנה היה שווה פחות או יותר ; בסיכום הכללי הצלחתי לזהות עשריםֿותשעה גברים חירשים ושלושיםֿוארבע נשים חירשות , כמו גם תשעה ילדים חירשים שמינם לא צוין ברשומות הקיימות . 
מקורות גנטיים 
שורשיהן של תכונות החירשות המצייתות לדפוס תורשה רצסיבי קלאסי נעוצים ככל הנראה במוטציה גנטית יחידה באדם כלשהו . 
פירוש הדבר שגן האחראי על פן אחד של ההתפתחות העצבית או האנטומית של מנגנון השמיעה משתנה בדרך שמונעת את ההתפתחות התקינה . 
תוצאת המוטציה אינה מתבטאת באדם עצמו , כפי שהראה מנדל . 
אולם , האדם הנושא את הגן המוטנטי , יהיה זה גבר או אישה , עשוי להורישו לכל ילדיו או לאחדים מהם . 
אם צאצא של אחד הילדים מזדווג עם צאצא אחר של האדם שנשא את הגן המוטנטי לראשונה , הילד שנולד כתוצאה מכך עשוי לרשת את גן החירשות מכל אחד מהוריו , להיות הומוזיגוטי בתכונה זו , ולפיכך חירש . 
קיימת אפשרות שמוטציה זהה תתרחש אצל שני בני אדם , אך זו קלושה מאוד מבחינה סטטיסטית ; הסיכויים ששני האנשים הללו יזדווגו קלושים אף יותר . 
למעשה , היות שקיימים סוגים רבים כל כך של חירשות רצסיבית , והיות שמקובל להניח ששני ההורים מוכרחים להיות הומוזיגוטיים לסוג חירשות זהה כדי שזו תתבטא בילדיהם , הגנטיקנים נוטים לראות בכל גילוי כמעט של חירשות רצסיבית הוכחה לכך ששני ההורים חולקים קו יוחסין משותף ( Fraser 1976 ) . 
שכיחות החירשות המולדת בוויניארד מצביעה על כך שהמוטציה הגורמת לחירשות התרחשה ביותר מאדם אחד . 
שתי שאלות שיש לענות עליהן עולות מיד . 
האחת , מתי הופיע לראשונה הגן המוטנטי האחראי לחירשות ? 
והשנייה , כיצד פשטה תכונה גנטית זו בקרב אוכלוסיית האי ? 
ניתן להתחקות אחר החירשות באי דרך רשת סבוכה של קשרי חיתון וזיווג עד לקבוצה מסוימת בדור המייסדים . 
כל תושבי הוויניארד החירשים קשורים בקשרי אבות ancestral tie לקבוצת המשפחות שהשתקעה במרתז ויניארד בין השנים 1642 ו ֿ . 1710 עם זאת , ישנן עדויות מוצקות לכך שהגן הרצסיבי הגורם חירשות לא הופיע לראשונה באחד המתיישבים , אלא קודם לכן , באדם שצאצאיו התיישבו באי . 
לא ניתן לדעת מי היה האיש , או שמא הייתה זו אישה , והיכן הוא או היא התגוררו ; ייתכן שהמוטציה התרחשה מאות שנים לפני תחילת ההתיישבות בניו אינגלנד . 
אך ניתן לומר היכן הוא או היא חיו , בטווח של שישהֿעשר קילומטרים , ולהתחקות אחר צאצאיו או צאצאיה , במידה רבה של דיוק . 
חירשות בקרב המתיישבים הראשונים בוויניארד 
בחמישה באפריל , 1714 חצו השופט סמואל סוול מבוסטון ופמלייתו את מצר הוויניארד והגיעו אל האי . 
לאחר שיט ארוך ומייגע , שכר השופט קבוצה של דייגים כדי שיובילו אותו ואת אנשיו אל אדגרטאון . 
מאוחר יותר כתב סוול ביומנו , " כמעט נעלבנו מכך שאנגלי … במחיצתנו לא החליף אתנו אפילו מילה אחת . 
אך מסתבר שהוא חירשֿאילם " ( Sewell 1972 : 432 ) . האנגלי שהזכיר סוול היה ג'ונתן למברט , והוא אכן היה חירש , וכמוהו שניים משבעת ילדיו . 
מקרהו היה מקרה החירשות הראשון שתועד במרתז ויניארד . 
למברט נולד בעיירה ברנסטייבל שבקייפ קוד בעשריםֿושמונה באפריל , 1657 בן לג'ושוע למברט , בעל פונדק , ולאשתו אביגייל לינל . 
ג'ונתן עקר אל האי בשנת 1694 והשתקע בטיסברי . 
משפחת אשתו עברה מברנסטייבל לטיסברי שנים ספורות קודם לכן , וללא ספק השפיע הדבר על החלטתו לגור בקרבת מקום . 
בתחילת מחקרי צפיתי כי למברט , שהיה לדמות מובילה ברשימות היוחסין של כמה מהחירשים באי , יהיה הדמות המקשרת בין כל החירשים . 
אך המוטציה המקורית בגן שגרם חירשות לא הייתה יכולה להתרחש בלמברט עצמו , שכן , כפי שכבר ציינתי , תכונה זו מתבטאת רק בצאצאי האדם הנושא את הגן המוטנטי המקורי . 
מוטציית החירשות אף לא יכלה להתחולל באחד מהוריו של למברט , שכן שניהם היו חייבים לשאת את התכונה הרצסיבית כדי שזו תתבטא בבנם . 
ודאי היה אב קדמון משותף לאביו ולאמו של למברט , שנשא את התכונה . 
בזאת לא תמה החידה . 
בצוואתו של למברט , שאושרה בשנת , 1738 מוזכרים " שני ילדיי המסכנים שאינם מסוגלים לדבר בכוחות עצמם " ( Banks , 1966 2:53 ) והכוונה היא לשניים מבין שבעת ילדיו של למברט שנולדו חירשים , והיו בני חמישים ושלושיםֿוארבע במותו . 
כדי שילדיו של למברט ייוולדו חירשים , היה על אשתו ( השומעת , למיטב ידיעתי ) לשאת את הגן הגורם חירשות . 
מכאן שכנראה ללמברט ולאשתו היה לפחות אב קדמון אחד משותף . 
אחד ההסברים עשוי להיות שהוריו של ג'ונתן למברט , בנוסף על היותם קרובי משפחה , היו מקורבים לאחד מהורי כלתם או לשניהם . 
אך לא מצאתי כל קשר ישיר בין אביו או אמו של למברט ובין אביה או אמה של אשתו . 
עם זאת , לא מן הנמנע שבני הדור שנולדו בברנסטייבל , קהילה שהיו בה מאתיים איש בקירוב ( Trayser 1939 ) , קיימו ביניהם קשרים הדוקים . 
אילו היה העדר ההוכחה לקרבת דם בין משפחתו של למברט ובין משפחת אשתו הנעלם היחיד במשוואת היוחסין של תושבי הוויניארד החירשים , יכולתי לומר בביטחון מסוים שהאב הקדמון הישיר של למברט ושל אשתו הוא דמות המוצא לחירשות בוויניארד . 
אך ככל שהעמקתי בחקר שושלת משפחת למברט , נחשף בפניי דפוס תורשה סבוך למדי . 
אחותו השומעת של למברט נישאה בסביבות 1686 . 
בעלה יליד ברנסטייבל היה שומע אף הוא , וכך גם כל ילדיהם . 
בת אחת ושמה תנקפול נישאה לאבנעזר , דודן מדרגה ראשונה , בנו של אחי אביה . 
מבין אחדֿהעשר הילדים שנולדו לתנקפול ולאבנעזר , שני בנים ובת אחת נולדו חירשים . 
כדי שהדבר יתרחש , לפחות אחד ההורים מצד אביה ואחד ההורים מצד אמה של תנקפול ( זקני משפחת למברט ) צריכים היו לשאת את גן החירשות , כפי שעולה מתרשים היוחסין שלהלן . 
דפוס חירשות זה מותנה בכך שארבעה אנשים לפחות מן הדור הראשון שבתרשים יישאו את הגן . 
אך אין זו החידה היחידה בעניין מוצאם של החירשים בוויניארד . 
במהלך ההתחקות אחר כל הלוקים בחירשות עד לימי האבות המייסדים , מצאתי שרק תשעה מתוך שבעיםֿושניים החירשים שזיהיתי כללו את למברט או את אשתו ברשימות היוחסין שלהם . 
עם זאת , שם נוסף שהופיע בשישיםֿושלוש מהשושלות היה שמו של ג'יימס סקיף , אדם שומע שהתיישב עם משפחתו בסנדוויץ' שבמסצ'וסטס בשנת 1633 . 
סקיף עצמו מעולם לא התגורר במרתז ויניארד , אך כמה מילדיו השתקעו לבסוף בטיסברי ובצ'ילמרק . 
תרשים – אילן היוחסין של משפחת למברט 
? , ? = אישה חירשת , גבר חירש 
? , ? = אישה שומעת , גבר שומע 
חסרים השמות ת'נקפל המבלין אבנזר המבלין 
כמו כן , שלושיםֿושניים מתוך התושבים החירשים היו צאצאיו של אדם בשם טילטון , שהגיע אל הוויניארד בסביבות שנת 1673 . 
שלושת האבות המייסדים הללו הופיעו באילנות היוחסין של רוב החירשים בוויניארד , ועשרות שמות משפחה נוספים נשנו באילנות היוחסין של רבים מהם , אך בתדירות פחותה . 
לא מצאתי קרבת דם ישירה בין למברט , טילטון וסקיף , ואף לא בקרב בני משפחותיהם , בטרם התיישבו הם או צאצאיהם בוויניארד . 
ההסתברות ששלושת האבות המייסדים הללו נשאו את גן החירשות נתמכת על ידי העובדה שקשרי חיתון בין צאצאי למברט , סקיף וטילטון , ובין האחרים , הולידו אף הם צאצאים חירשים , גם כשקו יוחסין בודד חיבר בין הורי הילד החירש ובין כל אחד מהאבות המייסדים . 
כדי לשפוך אור על דפוס התורשה , היה עלי לזהות קשרים כלשהם בין משפחות המתיישבים הראשונים . 
צפיתי שדפוס החירשות יוסבר על ידי קשרי חיתון בין בני המשפחות הללו בקייפ קוד בשנות השישים ובשנות השבעים של המאה השבעֿעשרה והנחתי שאצליח לזהות אב קדמון משותף . 
אולם אף על פי שללא ספק רבים מן האנשים בדור ההוא הכירו אלה את אלה לפני שעברו למרתז ויניארד , לא היו ביניהם קשרי משפחה . 
בסופו של דבר , הצלחתי לקשר כמעט בין כל המשפחות . 
מ ֿ ועד 1644 חיו כל המשפחות יחד בעיירה סקיטואט בדרוםֿמזרח מסצ'וסטס , העיירה השנייה שנוסדה במושבה פלימות . 
אין זה מפתיע שצאצאי המשפחות הראשונות המשיכו לגור זה לצד זה גם כשעקרו יחד לשטחים הפתוחים החדשים של קייפ קוד . 
אחרי הכול , הגיעו המשפחות הללו אל העולם החדש כחלק מקבוצה קטנה של קהילות מבודדות שחיו יחדיו באזור המחוז האנגלי קנט , הידוע בשם החורש ( The Weald ) . למעשה , כמעט כולם הגיעו לאמריקה בספינה אחת . 
דפוס החירשות שהופיע לאחר מכן מצביע על כך שהמוטציה הגנטית ככל הנראה התרחשה לראשונה באדם שהתגורר בחורש של קנט . 
כדי שכה רבים מן המתיישבים הראשונים בוויניארד יישאו את תכונת החירשות , צריך היה הגן להתפשט בקרב אוכלוסיית קנט , ולפיכך להתקיים בקרבה זמן רב לפני המאה השבעֿעשרה . 
מרגע שהופיע לראשונה , הונצח הגן האחראי לחירשות בזכות הרבייה הפנימית המאפיינת את היישובים באזורי הכפר של אנגליה , ובייחוד באזור החורש . 
חשוב , אם כן , לבחון בקצרה את הכפרים הללו . 
החורש של קנט 
מפה 3 : החורש של קנט 
תרגום השמות במפה : 
East Farley איסט פארלי 
Boughton under Blean בואוטון אנדר בלין 
Wye וואיי 
Egerton אגרטון 
Ashford אשפורד 
Bethersden בתרסדן 
Tenterden טנטרדן 
Horsmonden הורסמונדן 
Cranbrook קרנברוק 
Benenden בננדן 
נהוג לחלק את החורש ( Weald היא מילה אנגלית קדומה שפירושה " אזור מיוער " ) , הנפרש על פני חלקים במערב קנט ובמזרחה ( ראה מפה 3 ) , לחורש עליון ולחורש תחתון . 
חלוקה זו משקפת את ההבדלים בגאוגרפיה ובהיסטוריה של שני האזורים ( Bignell 1975 ) . החורש העליון ממערב דליל בהתיישבות , מיוער בצפיפות עד היום ומשמש בעיקר למרעה בקר . 
לעומתו , היערות העבותים של החורש התחתון פינו בהדרגה את מקומם לחוות הקטנות שקמו באזור החל מראשית ההתיישבות בתחילת ימי הביניים ( Hasted , 1797 vol . 
; 1 Chalkins 1965 ) . 
במאה השבעֿעשרה התבססה כלכלת החורש התחתון על חקלאות זעירה ועל גידול כבשים ובקר , לצד ייצור אריגים וברזל ( Everitt 1966 ) . רוב התושבים בחורש התחתון חיו בחוות קטנות משלהם . 
בחבל ארץ זה , שהיקפו קטן מארבעיםֿושמונה קילומטרים , הצטופפו למעלה משבעים קהילות . 
אזור הכפר נוקד כולו בכפרים קטנים שכל אחד מהם נבנה סביב כר דשא ירוק או לעתים תכופות יותר לאורך דרך ראשית ( Chalkins 1965 ) . כפרים אחדים היו למרכזי סחר ששימשו שתיים או שלוש מהקהילות הסמוכות . 
ערי השוק , שהיו גדולות אך במקצת מהכפרים ואוכלוסייתן לרוב לא עלתה על אלף תושבים , שירתו את המובלעות הקטנות ששכנו בסמוך בטווח של ארבעה עד שמונה קילומטרים . 
היערות הצפופים , היישובים הדלילים , העדר הגישה לנהרות ולים והדרכים המשובשות הידועות לשמצה , הפכו את החורש התחתון למבודד במיוחד . 
אדם ממוצע צפוי היה לבלות את כל ימי חייו במרחק הליכה מקברי אבותיו . 
ברי שזיווגי שארים , דהיינו זיווגים בין בניֿזוג שחלקו אב קדמון אחד , רווחו בתנאים אלה , לפחות במידה מסוימת . 
בדיון על החברה בקנט , ציין קלארק כי " קרבת הדם היא כוח חשוב הקושר לפחות את בני הכפר המהוגנים אלה לאלה ; כמעט כל הצעירים נישאו לבני זוג מכפרם או מן הכפר הסמוך " ( Clark 1977:121 ) . כותבים מספר בני התקופה התייחסו לבידודה החריג של האוכלוסייה באזור ולתופעת הנישואים בין קרובים . 
לרוע המזל , כמעט שלא ניתן להתחקות אחר ממדי התופעה ; תיעוד הלידות ובריתות הנישואין בקרב המעמד הנמוך והבינוני באנגליה לוקה בחסר , ורוב המהגרים אל העולם החדש הגיעו דווקא מן המעמדות הללו . 
באזור החורש תועדה רק האצולה המקומית , וסיכוייהם של בני מעמד זה להינשא לבני זוג מחוץ לאזור מגוריהם היו גבוהים במידה ניכרת מאלה של בני המעמדות הנמוכים יותר . 
עם זאת , באזור החורש רווח דפוס החיתון האנדוגמי גם בקרב האצולה , כדי כך שיותר מהיסטוריון אחד נתן דעתו לכך . 
החורש כמאגר גנים סגור מבחינה גנטית , ניתן לראות בכפרים או בקבוצות הכפרים בחורש מאגרי גנים . 
קשרי נישואין עם אנשים מחוץ לקהילה או מחוץ לכפר לא נאסרו , אך לעתים נדירות חיו בני הזוג הפוטנציאלים מחוץ לטווח הליכה או רכיבה . 
היכרותו של אדם את הסביבה המקומית , המוגבלת לדרכים מוכרות היטב ולרשתות חברתיות אישיות , הוגדרה כ " ידע השכונה " ( Boyce , Kuchemann and Harrison a 1976 ) . זה היה האזור שמתוכו נבחרו מרבית בני הזוג למטרות נישואין . 
ובקיצור , כפי שניסחו זאת מחברים אלה , " תחום הנישואים הוא שקובע את היקף מאגר הגנים " ( 1976b : 264 ) . 
בכפר מן המאה השבעֿעשרה שחקרו בויס , קוכמן והריסון , כשליש מהתושבים הנשואים בחרו להם בני זוג מחוץ לכפר , אך כמעט כל אלה גרו ברדיוס של עשרה עד שלושהֿעשר קילומטרים , וקרוב לוודאי שהגיעו מן הכפרים שאימהותיהם , סבתותיהם וקרובים אחרים של בני זוגם הגיעו מהם . 
לפי דפוס זה , ניתן להגדיר את אזור הכפר באנגליה במאה השבעֿעשרה כסדרה של מאגרי גנים מוגבלים למחצה . 
האופי הגנטי של האוכלוסייה משתנה בהדרגה ככל שנעים מצפון לדרום או ממזרח למערב . 
התושבים בכל כפר שמרו על ייחודיות גנטית כלשהי , אך דמו יותר לתושבי הכפרים הסמוכים מאשר לתושבים בקצה המרוחק של האזור או לתושבי האזורים האחרים באנגליה . 
אזורים מבודדים מבחינה גאוגרפית או תרבותית נוטים להיות נבדלים יותר מבחינה גנטית מאשר אזורים שהגישה אליהם נוחה . 
המצב דומה יותר לרצף גנטי מאשר לסדרה של מאגרי גנים נבדלים אלה מאלה . 
אך באשכול של כפרים ושל קהילות בלב אזור מבודד , שתושביו נישאים בינם לבין עצמם , עשוי גן שעבר שינוי לפשות בסביבה המיידית במרוצת כמה דורות או בתוך מאות ספורות . 
החריגה הגנטית לא תיעלם מאליה , אלא אם כן ישתנו דפוסי החיתון והזיווג . 
כזה היה המצב בחורש . 
חירשות בחורש 
אף על פי שלא עלה בידי למצוא התייחסויות ישירות לחירשות באזור החורש במאה השבעֿעשרה , קיימות עדויות נסיבתיות הנוגעות לחירשות בתקופה ההיא . 
המשכנעת מכולן קשורה בסר ג'ורג' דאונינג , מדינאי אנגלי , שעל שמו נקרא רחוב דאונינג בלונדון . 
דאונינג , שפועלו עבור הממשל כלל הפעלה של רשתות ריגול , נודע כמי שהעסיק חירשים אחדים תחת פיקודו הישיר . 
מתוך פסקה ביומנו של סמואל פפיס , עולה בבירור שדאונינג שלט בשפת סימנים כלשהי . 
במסיבה שנערכה בלונדון בתשעה בנובמבר שנת , 1666 המתינו פפיס ואחרים בקוצרֿרוח לשמוע דיווחים על הדלקה שפרצה והחלה להשתולל בחלקים שונים של העיר . 
דאונינג היה במסיבה אף הוא כשהגיע שליח : " והנה נכנס נער אילם … שהנוכחים ודאונינג הכירו היטב ; מיד החל לסמן סימנים משונים על השרפה , על שהות המלך מחוץ לגבולות המדינה ועל דברים רבים נוספים שיתר הנוכחים הבינו ואני לא . 
הדבר הפליאני ושאלתי על כך את דאונינג . 
הוא השיב , ' הרי זה עניין של מה בכך , גם אתה תוכל להבינו ולגרום לו להבין אותך ללא כל קושי ' " . 
דאונינג , אחיינו של ג'ון וינתרופ , עשה זמן מה בעולם החדש ולמד במכללת הרווארד בטרם שב לאנגליה . 
אולם אין עדות לכך שדאונינג קשר קשרים עם אדם כלשהו מקייפ קוד או מהוויניארד בשנים ההם . 
חשובה הרבה יותר לענייננו היא העובדה שדאונינג גדל במיידסטון , עיירת שוק קטנה בלב החורש של קנט . 
יש להניח שבהיותו נער במיידסטון בשנות השלושים של המאה השבעֿעשרה , למד את שפת הסימנים המקומית . 
אם אכן כך היה , פירוש הדבר שלא זו בלבד ששפת הסימנים הייתה בשימוש בקנט , הרי שגם השומעים למדו להשתמש בה . 
קלות הקבלה של שפת הסימנים על ידי תושבי הוויניארד לימים , עשויה הייתה לנבוע , למעשה , מקבלתה במקומות כגון מיידסטון . 
שכן רק שנים מעטות חלפו מאז ועד שתושבי העיירה ההיא והעיירות הסמוכות עזבו לעולם החדש והשתקעו בסופו של דבר בוויניארד . 
בחינה מדוקדקת של רשומות מפקדי האוכלוסין של קנט מן המאה הארבעֿעשרה ואילך עשויה לחשוף פרטים נוספים על הימצאות חירשים בחורש . 
עמית לעבודה ואני ניהלנו חקירה יסודית למדי של הרשומות המוקדמות , אך לא מצאנו כל אזכור לחירשים ; עם זאת , דומה כי סקירה מהירה של הנתונים מסוף המאה התשעֿעשרה ותחילת המאה העשרים מצביעה על היקרות גבוהה במיוחד של חירשים בקרב האוכלוסייה . 
כשאשלים את מחקרי הנוכחי , אני מקווה לשרטט תמונת מצב ברורה יותר על החירשות באזור החורש עצמו . 
פוריטניות 
דבריי המובאים כאן מתבססים על הנחתי כי תכונת החירשות הופיעה בחורש לכל המאוחר בראשית המאה השבעֿעשרה . 
כדי להבין כיצד זכתה לחשיבותה במרתז ויניארד , עלינו להתחקות אחר תנועת בני קנט מן החורש אל האי . 
מה גרם לקבוצה של משפחות מאזור כה מבודד , לעקור לפתע ממקום מושבם ולהתיישב באי מעברו האחר של האוקיינוס האטלנטי ? 
סיבותיהם היו דתיות וכלכליות כאחד . 
תנועת הפוריטניות שצמחה באנגליה במאות הששֿעשרה והשבעֿעשרה הייתה לכוח רב השפעה באזור החורש ; תושביו נודעו זה זמן רב ב " דעותיהם ההטרודוקסיות " ( Furley 1871:377 ) . כבר בשנת 1420 הייתה תנועת הפוריטניות פעילה בכפרים בננדן , קרנברוק , סמרדן וסטייפלהורסט , ונראה שתנועה דומה צצה באזורים שונים של קנט בשנות התשעים של המאה הששֿעשרה ( Clark 1977 ) . במאה השבעֿעשרה כבר היה החורש מוקד הפוריטניות הכפרית . 
כדברי צ'וקינס , " הוא נודע כקרקע פורייה לפילוג ולמרד באשר הם " ( 1965:228Chalkins ) . 
רוב חברי התנועה נמנו עם השכבות הנמוכות של החברה המהוגנת – חוואים , אומנים , בעלי מלאכה וסוחרים זעירים ( Chalkins ; 1965 Clark 1977 ) . קהילות פוריטניות משכו מאמינים מאזור מצומצם למדיי . 
כמעט כל הקהילות הפורשות ריכזו את פעילותן ברדיוס של עשריםֿוארבעה קילומטרים , והקהילה הפעילה ביותר הייתה באגרטון ( Clark 1977 ) . מראשית המאה השבעֿעשרה החלו הקהילות הפעילות הללו לסבול רדיפות והצקות חוזרות ונשנות . 
בעת ההיא איבדה בהדרגה מכוחה תעשיית האריגים ששימשה מקור הכנסה עיקרי בכלכלת החורש . 
מ ֿ ועד , 1616 ב ֿ , 1622 ושוב מ ֿ ועד , 1631 ספג הענף מיתונים קשים ( Chalkins 1965 ) . מושג כלשהו באשר למצוקת התושבים באזור כולו מתקבל מן הנתון שבידינו לגבי אחוז התושבים שידם הייתה משגת לשלם את מס הקמין ( hearth tax ) . 
בשנות המיתון זכו שלושיםֿושישה אחוזים מכלל האנשים בחורש בפטור מתשלום מס זה מחמת העוני , ששיעורו היה מן הגבוהים בכל קנט ( Chalkins 1965 ) . המחסור בקרקעות הראויות לעיבוד הִקשה על מובטלי תעשיית האריגים לעבור לחקלאות כדי לספק את צורכי מחייתם ( Furley ; 1871 Clark 1977 ) . מאזור זה שבלב לבה של תעשיית האריגים , מקום שבו חברו קשיים כלכליים עם מתיחות דתית , הגיעו לימים רוב תושבי סקיטואט . 
בשנות השלושים של המאה השבעֿעשרה כבר זרמו המתיישבים אל העולם החדש בקצב קבוע . 
הם היו חדורי אמונה כי יצליחו לייסד כנסייה מושלמת יותר ולהעלות את רמת החיים . 
בין העוזבים את החורש בשנים ההן היו " כמה קבוצות של סוחרי בדים , טווי קנבּוּס ואחרים " ( Everitt 1966:60 ) . בשנת 1634 עזבו אנשי קהילה אחת את מקום מושבם באגרטון , ויחד עם הכומר ג'ון לותרופ , מנהיגם הרוחני , וחברים נוספים מקהילות בסביבה , שמו פעמיהם לסקיטואט . 
מהחורש אל הוויניארד 
בחודש ספטמבר שנת , 1634 כתב ביומנו ג'ון ווינתרופ , מושל מושבתֿמפרץֿמסצ'וסטס , שעקב בעניין רב אחר העוברים והשבים בנמל בוסטון : " ה ' גריפין ' ואונייה נוספת הגיעו לנמל זה עתה ועל סיפונן כמאתיים נוסעים ומאה ראשי בקר . 
מר לותרופ ומר סימס , שני כמרים יראי שמיים על סיפון אונייה אחת " ( Winthrop , 1953 2:134 ) . בין יתר הנוסעים על האונייה ועל האונייה ' הרקולס ' , שהגיעה לנמל זמן קצר לאחר מכן , היו שלושים חברים בקהילתו של לותרופ . 
ככל הנראה , תכננה הקבוצה להגיע היישר לסקיטואט , השוכנת במרחק חמישים קילומטרים מדרום לבוסטון . 
הם עגנו בנמל בוסטון בשמונהֿעשר בספטמבר , ובעשריםֿושבעה בחודש הגיעו כמעט כולם לסקיטואט , שם " הונחו כבר יסודותיה של קהילה ראויה לשמה על ידי ' אנשי קנט ' , ואלה קיבלו את פניו של מר לותרופ כמכרם הוותיק " ( Deane 1831:168 ) . 
ארבעה חברים לשעבר בקהילתו של לותרופ נמנו עם המייסדים הראשונים של סקיטואט ( Groce 1983 ) . לותרופ כתב ביומנו , ש " יום שמונה בינואר , 1634/5 , היה יום של שפלותֿרוח , ובערב התקהלנו יחדיו , ומנייננו שב להיות כשהיה בעבר " ( Trayser 1939:5 ) . 
ג'יימס קודוורת , חבר בקהילתו של לותרופ בלונדון , שהגיע לסקיטואט שנה קודם לכן , ציין כי בני העיירה ציפו זמן רב לבואם של לותרופ ושל צאן מרעיתו . 
הוא כתב לחברו באנגליה : " האל השפיע עלינו מחסדו … ושלח אלינו את הכומר שציפינו לו זה זמן כה רב – מר לותרופ , שבעזרת האל הגיע אלינו בבִטחה " ( Pratt 1929:215 ) . 
לפי העדויות שלפנינו ( Deane 1831 ) , רק שניים מבין שלושים הגברים שהגיעו לסקיטואט עם לותרופ היו רווקים . 
עוד ידוע לנו על שמונה שהיו נשואים ; הללו הגיעו אל העולם החדש בלוויית נשותיהם וילדיהם ותשעהֿעשר משרתים – שישים בני אדם בסך הכול . 
היה ועשרים הגברים הנותרים הגיעו אף הם בלוויית מספר דומה של משרתים ובני משפחה , הרי שלפי ההערכה נמנו בקבוצתו של לותרופ כ ֿ איש . 
הערכה זו עלולה להיות מופרזת ; אין לנו כל דרך לדעת . 
אך גם קבוצה שבה מחצית ממספר זה נחשבת לקבוצה נכבדת של אנשים מאזור אחד קטן באנגליה . 
" אנשי קנט " הוסיפו להגיע אל סקיטואט בסתיו של 1634 ובתחילת החורף של , 1635 הן מקנט עצמה והן מאזורים אחרים בניו אינגלנד , שם התגוררו בעשר השנים הקודמות . 
עד פברואר 1635 גדל כל כך מספר תושבי העיירה , ששטחים חדשים הוקצו לקבוצתו של לותרופ ( Damon 1884 ) . מתיישבים חדשים מקנט הוסיפו להגיע במהלך ארבע השנים הבאות , ורבים מהם התאחדו עם קרוביהם . 
קשה להוכיח את קשרי המשפחה שכן הרשימות שבידינו אינן שלמות , אך ניתן לקבוע בוודאות שרבים מן המתיישבים הגיעו מעיירות שכנות בחורש . 
כמו כן , יש יסוד מוצק לטענה שרבים מהם חלקו מורשת גנטית משותפת . 
בשנת 1636 הייתה סקיטואט " התיישבות קטנה וקומפקטית " , שבה עשריםֿושבעה בתי אב לכל היותר ( Pratt 1929 ) , ובשנת 1640 היו בה חמישים בתים ואולי אף יותר ( Trayser 1939 ) . אוכלוסיית המקום נותרה רובה ככולה קנטית במקורה ( Groce 1983 ) ; ב ֿ , 1640 כמו ב ֿ , 1635 היה מוצאם של כמחצית מתושבי המקום מן החורש . 
מסקיטואט לברנסטייבל למרבה הצער , לא שרתה השלווה בקהילת סקיטואט אפילו למשך עשור אחד . 
ב ֿ , 1638 ארבע שנים בלבד לאחר בואו של לותרופ , פרץ בקהילה ויכוח נוקב בעניין מנהגי ההטבלה ( Pratt 1929 ) . סוגיה זו הייתה לסלע מחלוקת באנגליה ( Deane 1831 ) , וקהילת סקיטואט ראתה בה עדיין עילה מספקת " לעקירתם ב ֿ של 1639 מר לותרופ ומרבית צאן מרעיתו אל ברנסטייבל , לכאורה לטובת ' כרי המספוא ' , כלומר ביצות המלח , אך בפועל – גם כדי להימנע מהמחלוקות שהטרידו את כנסייתו ואת אנשיה " ( Deane 1831:59 ) . 
רבים מיוצאי קנט המקוריים הצטרפו למנהיג הקהילה בעיירה שאך פתחה את שעריה להתיישבות , אחת משלוש העיירות הראשונות בקייפ קוד . 
פלימות אישרה את " התיישבות הקהילה " שם ב ֿ , 1639 ועד אוקטובר השתקעו לותרופ ואנשיו בברנסטייבל ( Deyo 1890 ) . 
מספרם המדויק של המתיישבים בברנסטייבל בימיה הראשונים אינו ידוע לנו , אך מחקרִי העלה שככל הנראה נמנו באוכלוסייתה המקורית עשריםֿוחמש משפחות ( Deyo 1890 ) . כל המשפחות הללו למעט ארבע , השתייכו לקבוצה שהגיעה מסקיטואט , ולפיכך רוב המתיישבים בברנסטייבל עדיין היו אנשי קנט . 
ברנסטייבל הוסיפה לגדול , אך קהילת קנט נותרה הקבוצה האזורית היחידה הגדולה בעיירה . 
מתוך חמישיםֿושלושה הגברים שהופיעו ברשומות העיר ב ֿ , 1640 עשרים היו ללא ספק בני קנט , והתחקות מדוקדקת אחר מוצאם של שישהֿעשר נוספים עשויה אף היא להוביל בסופו של דבר לקנט . 
היתר הגיעו מאזורים שונים ומפוזרים ברחבי אנגליה . 
חמש שנים לאחר מכן , עלה אחוז תושבי העיירה שמוצאם הקנטי אינו מוטל בספק ל ֿ בקירוב . 
אוטיס ( Otis , 1888 1:522 ) העיד כי במהלך השנים הראשונות הייתה העיירה " קנטית בעיקרה … שכן כמעט כל המתיישבים הראשונים בברנסטייבל הגיעו מלונדון או ממחוז קנט " . 
אף על פי שמספר הולך וגדל של מתיישבים הגיע לעיירה ממושבתֿמפרץֿמסצ'וסטס , שמרה קבוצת יוצאי קנט על בידוד יחסי מיתר התושבים . 
בתי ההתיישבות החדשה קובצו לשתי מובלעות נפרדות . 
בתי המתיישבים מאזור בוסטון התרכזו על גדות אגם קוגינס , ואילו בתי המתיישבים מקנט התרכזו במרחק מה משם בשכונת קובּז היל ( Trayser 1939 ) . לא ידוע אם דפוס התיישבות זה היה מכוון . 
רשומות הנישואין מעידות על כך שדפוס ההתיישבות המרוכזת עודד את ילדיהם ואת נכדיהם של יוצאי קנט המקוריים להמשיך במסורת הנישואין במסגרת הקהילה . 
רקע משותף , מנהגים , קשרי משפחה וחברויות תרמו את חלקם ללא ספק , אך חשוב מכול – קבוצת בני הזוג הפוטנציאליים הפנויים לחיתון לא הייתה גדולה . 
שיעור הילודה הגבוה ושיעור תמותת התינוקות הנמוך יחסית בקרב אוכלוסייה זו בברנסטייבל יצרו צורך מתמשך באדמות חדשות . 
כבר בדור הבא , עקרו רבים מצאצאי המתיישבים שהגיעו מן החורש לעיירות הסמוכות סנדוויץ' ופאלמאות , ועד מהרה הפכו אף אלה לצפופות יתר על המידה במונחי המאה השבעֿעשרה ( Groce 1983 ) . 
תושבי המקום היו זקוקים לאדמות נוספות , ואפשרות נוספת קרצה לרבים . 
מן הצוקים של פאלמאות ניתן היה להשקיף דרומה מעבר למפרץ הוויניארד אל האי מרתז ויניארד המיושב בדלילות , אי שאדמתו הפורייה הייתה זמינה בשפע וזולה . 
בשנות החמישים והשישים של המאה השבעֿעשרה , החליטו משפחות אחדות משפלת קייפ קוד לצאת ולבחון את האפשרות כראוי . 
ההתיישבות במרתז ויניארד ההתיישבות הראשונית במרתז ויניארד ב ֿ כללה שישיםֿוחמישה אנשים לערך . 
אותם מתיישבים ראשונים אלה מווטרטאון , הגיעו במקור מאזורים שונים באנגליה , ולא ידוע על קשרי דם ישירים בין חברי הקבוצה טרם הגיעם אל הוויניארד . 
הם עצמם לא נשאו את גן החירשות , ועד שהחלו לבוא בקשרי נישואין עם בני המשפחות הקנטיות , לא נולדו להם צאצאים חירשים . 
מרתז ויניארד יושבה בהדרגה , וכמה עשרות משפחות מסנדוויץ' , מברנסטייבל ומפלמאות הגיעו במרוצת הדור הבא . 
אף על פי שכמה מהמשפחות הללו הגיעו מקנט , שיעורן באוכלוסייה נותר קטן יחסית עד 1669 . 
בשנה ההיא , בקיץ , נמכרו אדמות במרכז האי לארבעה ספסרים מן היבשת הסמוכה . 
שניים מהם , ג'יימס אלן וג'יימס סקיף , היו אנשי קנט מהעיירה סנדוויץ' . 
ייתכן ששמעו על האי מפי כמה מחברי קבוצתו המקורית של לותרופ שעברו זה מכבר להתגורר באדגרטאון . 
עד מהרה , התיישבו אלן וסקיף באדמותיהם , ומכרו את החלקות הנותרות לחבריהם ולשכניהם מקייפ קוד . 
אחדֿעשר מתיישבים , בעלי תשעה שמות משפחה שונים , הגיעו לטיסברי בתחילת שנות השבעים של המאה השבעֿעשרה ; מוצאן של שש מהמשפחות היה החורש של קנט . 
בשנות השבעים והשמונים של המאה השבעֿעשרה שמו פעמיהם לאזור צ'ילמרק מתיישבים מצפון קייפ קוד יחד עם בניהן הצעירים של משפחות מאדגרטאון ומטיסברי . 
רובם המכריע היו בעלי מורשת קנטית , כמו בטיסברי . 
שיעור הילודה במרתז ויניארד היה גבוה , בייחוד בשני הדורות הראשונים להתיישבות , ככל הנראה משום שבין המתיישבים היו זוגות נשואים צעירים רבים . 
כמו כן , שיעור התמותה היה נמוך במובהק משיעור התמותה באירופה , ועיקר ההבדל נעוץ במספר הילדים שהגיעו לגיל הפריון . 
באוכלוסיית האי נמנו ב ֿ ארבעֿמאות איש , ומספר התושבים הוסיף לעלות עד שהתייצב ועמד על 3,100 בקירוב אחרי 1800 . 
מספר זה נותר בעינו פחות או יותר עד השנים הראשונות של המאה העשרים . 
4 
הגנטיקה של החירשות בוויניארד 
ג 
לי ההגירה אל האי פסקו כמעט לחלוטין לאחר , 1710 ועמם פחתו המגעים הסדירים וקשרי החיתון עם המתגוררים מחוץ לאי . 
כבר מימי ראשית ההתיישבות היו המסעות ממרתז ויניארד ואליה אִטיים , קשים ובלתי סדירים . 
תושבי האי לא הזדקקו לגיחות רבות מחוץ לאי , היות שהיו עצמאיים מבחינה כלכלית , אלא אם חשקה נפשם בכמה מותרות קולוניאליים כגון סוכר , תבלינים , קפה , תה ורום . 
הוויניארד סיפק להם כמעט את כל מחסורם בתחום המזון , ומעט מאוד מוצרים יובאו מן היבשת . 
רק בתחילת המאה התשעֿעשרה החל לפעול שירות חבילות סדיר אל היבשת , ורק בשנות השלושים של המאה התשעֿעשרה התעורר הצורך ביותר מספינת תובלה אחת ליום . 
גם משהוסדר השירות , היו המסעות אל האי וממנו אקראיים למדי , בייחוד בחורף , כששיט המעבורות הושבת לתקופות ממושכות . 
בחורפים קשים היווה הקרח שנוצר במימי הנמל בעיה של ממש . 
גם בתקופות שתושבי היבשת לא שטו למרחקים ארוכים באופן סדיר , ציינו מקומיים ומבקרים חדשות לבקרים את הבדידות המזהרת של הוויניארד . 
בידוד זה השרה על האי " ניחוח מיושן … מרוחק " . 
בשנת 1782 כתב דה קרווקר : " בכל פינה נתקלתי בפשטות דיבור והליכות , בני אדם פרימיטיביים ונוקשים יותר ממה שציפיתי ; ועד מהרה הבחנתי שהדבר נובע מנסיבות בידודם , שמנעו מהם להתערות באחרים " ( 1957:128 [ 1782 ] ) . אך הוא מיהר והוסיף שאין כוונתו שהתושבים הטובים של הוויניארד שקועים בנחשלות תרבותית : " התבוננתי בחזות השלֵווה המאפיינת את תושבי האי כמו את דרי היבשת ; מצאתי נועם הליכות וריסון נטול מרירות כה טבעיים , עד שהאמנתי שאני בפילדלפיה " . 
לעתים נדירות עקרו התושבים אל היבשת . 
ג'רמיה פּיז , בכותבו על אודות אחותו הנשואה שעזבה לביתה החדש בננטאקט , דיבר עליה בזמן עבר , משל הלכה לעולמה : במאי , ] 1820 רוח נושבת מדרוםֿמערב . 
זה היום שוֶלינה אחותנו עוזבת לננטאקט . 
הפרדה הייתה מרגשת באמת ובתמים . 
היא הייתה נערה נאה , בעלת מזג נוח , וזכתה לכבוד ולהערצה מצד כל מיודעיה . 
אובדן חברתה הנעימה כבד מנשוא על אף שנישאה לברנש צעיר ומבטיח " ( ] 1820 1974:45 ) . במאה התשעֿעשרה נהגו לומר שהגברים באי פקדו את סין יותר משפקדו את בוסטון , השוכנת במרחק 129 קילומטרים בלבד . 
עד מלחמת האזרחים , הוסיפו רשומות העיירות באי לתעד את ענייני הכספים בליש"ט , בשילינג ובפני , והשיטה הבריטית שימשה אף ברבות מהתכתובות המקומיות . 
האי נותר עוד בבידודו שנים רבות גם במאה העשרים . 
כיום נוסעים מקומיים רבים אל היבשת רק לעתים נדירות . 
אפילו הניב האזורי שונה באורח ניכר מזה השגור ביבשת הסובבת ; בני האי מדגישים את הצליל / r / המופיע בסוף מילה ולפני עיצור , ואילו תושבי מסצ'וסטס ורוד איילנד הסמוכות אינם עושים זאת . 
הוויניארד – אוכלוסייה בבידוד גנטי 
בידודה של האוכלוסייה ניכר גם מבחינה גנטית . 
בשנת 1710 התגוררו כבר באי ארבעיםֿושמונה המשפחות הגדולות . 
בדוח שפורסם בשנת , 1807 כתב ג'יימס פרימן : " היות שמרתז ויניארד אינה מרבה לקלוט תגבורות של מתיישבים מעבר לים , שמות המשפחה שאינם נמנים עם שמות המתיישבים הראשונים הם ספורים ביותר . 
כפי שהעיר דה קרווקר , " נוסע שהזדמן למקום אינו יכול להשתקע בו חודש ימים מבלי להתוודע אל ראשי המשפחות הגדולות " ( עמ' 123 ) . 
תת חלוקות באוכלוסיית האי בשל גודלו , לא ניתן להחשיב את הוויניארד כמאגר גנים אחד . 
במאות השבעֿעשרה והשמונהֿעשרה נטו בני משפחה אחת להתיישב זה לצד זה . 
לימים זוהו שכונות רבות עם שם משפחה אחד או שניים , ותושביהן היו נצר לשני אחים או לשני דודנים מן המאה השבעֿעשרה . 
ברוב המקרים הורכבו השכונות המבודדות למחצה מקומץ משפחות , כפי שעולה בבהירות מפיזורן בעיירות של ארבעֿעשרה המשפחות הגדולות על פי מפקד האוכלוסין שנערך ב ֿ . 1850 טבלה 1 מציינת את מספר האנשים לכל שם משפחה בכל עיירה באי . 
טבלה 1 . 
מספר האנשים בכל אחת מארבעֿעשרה המשפחות הגדולות באי , 1850 
עיירה 
שם אדגרטאון טיסברי צ'ילמרק סך הכול 
לוּס 50 235 15 300 
נורטון 152 91 15 258 
סמית 133 105 13 251 
מייהיו 41 41 91 173 
פּיז 128 17 5 150 
וינסנט 86 19 10 115 
פישר 
[ פיש ? 
] 106 0 0 106 
טילטון 0 12 75 87 
ווסט 0 55 25 80 
דאגט 12 67 0 79 
קופין 75 0 0 75 
אלן 0 25 22 47 
הילמן 0 19 24 44 
מנטר 0 26 9 35 
המרחק היה גורם משמעותי בהחלטה את מי לפגוש ועם מי להינשא , כפי שעולה מן המסורת שבעל פה ומן הרשומות המקומיות . 
לפני המצאת המכונית , ארך המסע מאדגרטאון לעיירות שבמעלה האי יום שלם ומפרך , בדרכים קשות ולעתים בוגדניות . 
עבור התושבים במעלה האי , המסע אל מורדו היה בבחינת אירוע של ממש : " הביטי , בצעירותי … אנשים לא הסתובבו הרבה . 
כילד נהגתי לרדת אל נמל הוויניארד פעם בשנה , לא יותר . 
ירדתי ביום הולדתי וקניתי זוג נעליים לבית הספר . 
זאת הייתה הפעם היחידה שהרחקתי למורד האי . 
בשביל נעליים ולא בשביל שום דבר אחר . 
בעיירות שבמורד האי היו לפחות חנויות , מעבורת ושירותים רפואיים ומשפטיים , ואלה היוו מוקד משיכה . 
לדידם של תושבי מורד האי לא היה במעלה האי דבר פרט לאדמות חקלאות . 
" כשהייתי נערה , לא היו לנו מכוניות כמו שיש לנו היום . 
הנסיעה למעלֶה האי הייתה מבחינתי כמו נסיעה לאירופה . 
זה היה תענוג יוצא דופן להגיע למעלה האי , לטפס על הצוקים או לבקר במקומות כאלה . 
כך שהיה לי קשר מועט מאוד עם התושבים למעלה . 
הנסיעה בין עיירות סמוכות , כמו ווסט טיסברי וצ'ילמרק , התקיימה אף היא לעתים רחוקות . 
אחת ממרואיינותיי השתדלה להסביר : 
עלייך לזכור , כשהייתי קטנה , היו העיירות מרוחקות יותר זו מזו משהן היום . 
אני זוכרת שבצעירותי , גם לאחר נישואיי , נהגנו אמי ואני לערוך את קניותינו בווסט טיסברי , משום שבצ'ילמרק לא הייתה לנו שום חנות ראויה לשמה . 
הנסיעה ארכה יום שלם . 
ממש כך . 
בעגלה רתומה לסוס , את יודעת . 
ארזנו לנו צידה לדרך ומעט חיטה בשביל הסוסים – יום שלם . 
היום אפשר לנסוע הלוך ושוב פעמיים או שלוש פעמים ביום אחד , בלי בעיה . 
מרואיינת אחרת , בשנות התשעים לחייה , סיפרה כשנשאלה על אודות משפחה בצ'ילמרק : " אני לא ממש מכירה אותם . 
הם גרו בצ'ילמרק , ואף פעם לא טרחתי . 
נולדתי בווסט טיסברי , את מבינה " . 
ביתה של האישה שוכן במרחק של פחות מקילומטר וחצי מהקו של צ'ילמרק . 
גבר אחד , כעת בשנות השישים המאוחרות לחייו , העיר שאפילו בתקופות מאוחרות יותר , היו המבוגרים מודעים היטב להבדלים בין האזורים השונים בצ'ילמרק ובין התושבים שחיו בכל אזור ואזור . 
איש זה החליט לשאת אישה מאזור אחר בעיירה : 
תביני , רוב הזמן הייתי מוגבל לסביבת נחל [ מֶנֶמְשָה ] . 
מעולם לא הרחקתי מהנחל . 
הלכתי לבית הספר , אך גם שם הקפדנו להישאר בגבולות התחום שלנו , אלא אם כן היה אירוע חברתי יוצא דופן . 
הצפוניים נשארו בצד הדרך הצפונית , והדרומיים בצד הדרך הדרומית . 
והיו גם הרבה רגשות , רגשות רעים , ששררו בין התושבים משני חלקי העיירה … 
זה היה נכון לגבי כולם . 
למשל כשהתחתנתי עם אשתי – כמובן שאני הייתי מאזור הנחל , ואשתי הגיעה מהדרום – אלוהים , כמה שאבא שלה כעס ! 
" מתחתנת עם אחד מאנשי הנחל הארורים " , הוא אמר . 
" מעולם לא הכרתי איש נחל שיצא ממנו משהו ! " , ממש רתח על העניין . 
מבחינתו הייתי איש נחל ארור , הוא לא סבל אותי . 
ברצינות , הוא לא התבדח , לא התבדח בכלל . 
ברוב המקרים נישאו התושבים לבני העיירה , ומי שנישא מחוץ לעיירה , עשה זאת לרוב עם אחד מתושבי העיירות הסמוכות , ולא עם התושבים מן הקצה האחר של האי . 
מפקד האוכלוסין של שנת 1850 סקר את מספר התושבים שחיו בעיירות שבן הם נולדו . 
את התוצאות ניתן לראות בטבלה 2 . 
טבלה 2 . 
מספר התושבים באי שחיו בעיירות שבן נולדו , 1850 
נולדו ב 
מתגוררים ב אדגרטאון טיסברי צ'ילמרק סך הכול אחוז התושבים שנולדו בעיירה 
אדגרטאון 1,413 86 10 1,509 93.6 
טיסברי 86 1,343 96 1,525 88.8 
צ'ילמרק 45 115 486 646 73.6 
זיווגי שארים דפוסי החיתון בוויניארד לא היו שונים מדפוסי החיתון שהיו נהוגים בקהילות כפריות ברחבי ניו אינגלנד . 
לפי כללי השארות במסורת היאנקית , נישואים בין אחים למחצה , בין דוד ואחייניתו או בין דודה ואחיינה נחשבו לגילוי עריות וכמעט שלא נודעו במחוזות האלה . 
דודנים מדרגה ראשונה כונו " דודנים עצמיים " , ואם כי קִרבתם נחשבה לקרבת דם , לא נאסרו הנישואים ביניהם ; הללו היו רווחים למדי . 
נישואים בין דודנים מדרגה שנייה ושלישית או בין קרובים רחוקים יותר התרחשו חדשות לבקרים . 
היות שהותרו נישואי דודנים , והיות שבמרוצת הדורות מבחר בני הזוג שאינם קרובי משפחה הצטמצם באי המבודד יחסית במידה רבה , החלו הענפים באילנות היוחסין של בני הוויניארד להסתעף . 
לפי אילנות היוחסין שבחנתי במחקרי , עד שלהי המאה השמונהֿעשרה , נישאו 96 אחוזים מכלל הנשואים לקרוביהם . 
עם חלוף הזמן , כשבאו דודנים בברית הנישואין , תכופות היו " דודנים כפולים " – למשל , דודנים מדרגה שנייה מצד משפחת האם ודודנים מדרגה חמישית מצד משפחת האב . 
עד אמצע המאה התשעֿעשרה , כמעט 85 אחוזים מכל הדודנים מדרגה שנייה שנישאו באי היו גם דודנים מדרגה שלישית , רביעית וחמישית מצד ההסתעפויות האחרות באילן היוחסין . 
לעתים הופיעו שמונה זוגות של דודנים כפולים בשושלת יוחסין שנמשכה על פני תריסר דורות . 
בשל דפוסי החיתון הללו , תוך שלושה דורות נקשרה כמעט כל משפחה באי ששורשיה לא היו נעוצים בקנט מלכתחילה , במשפחה שמוצאה מקנט בנישואים יחידים , לכל הפחות , ולעתים בתריסר קשרי נישואין או יותר . 
ניתן לדלות פרטי מידע מסוימים מתוך פיזור השמות של משפחות קנט באי . 
כמחצית מן הנולדים בטיסברי בדור הראשון נולדו למשפחות שבהן אחד ההורים או שניהם היו ילידי קנט ; נתון זה צמח לשלושה רבעים בדור השני , כשבניה ובנותיה של הקבוצה ה " לאֿקנטית " בחרו להם בני זוג ממוצא קנטי . 
בצ'ילמרק היו האחוזים גבוהים אף יותר . 
פחות ממחצית מבני הקהילה באו מרקע קנטי בתחילה , אך בדור השני 85 אחוזים היו נצר לאחד מיוצאי קנט או לכמה מהם . 
באדגרטאון רק 14 אחוזים מכלל האוכלוסייה נולדו למשפחות שמוצאן בשני הדורות הראשונים מקנט – מיעוט קטן אך גדֵל בהתמדה . 
בדור הרביעי היו 90 אחוזים בקירוב מתושבי טיסברי ולמעלה מ ֿ 90 אחוזים מתושבי צ'ילמרק צאצאיו של יוצא קנט אחד לפחות . 
בחלק המערבי של האי , בדור החמישהֿעשר , כבר היה שיעור התושבים שלא היו נצר למשפחה קנטית אחת לפחות זניח . 
כל עוד נמשכו זיווגי השארים מדור לדור , הייתה צפויה שכיחותו של גן החירשות באוכלוסייה לעלות . 
כפי שטענתי , גן זה היה נפוץ מאוד בקרב אוכלוסיית הוויניארד שאבותיה הגיעו מקנט . 
וכך בכל דור , עם העלייה בהסתברות שיותר מאחד מאבות המשפחה נולד בקנט , עלו הסיכויים שייוולדו צאצאים חירשים . 
אכן , מספרם של החירשים שנולדו באי עלה בהדרגה משלהי המאה השבעֿעשרה ואילך , והגיע לשיא של ארבעיםֿוחמישה בשנות הארבעים של המאה התשעֿעשרה . 
בעת ההיא כמעט לכל תושבי האי היו לפחות שני אבות קדומים שהגיעו מקנט . 
פיזור החירשות בוויניארד 
בכל העיירות באי נתגלה שיעור מובהק של חירשות מלבד בגיי הד ( Gay Head ) , שרוב תושביה היו אינדיאנים . 
אך שיעור החירשים באוכלוסייה לא היה אחיד בכל הוויניארד . 
באדגרטאון היה מספר החירשים הקטן ביותר , הן משום שלאחוז קטן יותר מכלל התושבים היו שורשים בקנט והן משום שלעיר הנמל היו קשרים רבים יותר עם העולם החיצון לעומת העיירות במעלה האי . 
בייחוד עם התפתחות ענף ציד הלווייתנים , המשיכו ונוספו אנשים חדשים לאוכלוסיית אדגרטאון ללא הרף . 
היות שעל שני ההורים לשאת תכונה רצסיבית כדי שזו תתבטא בצאצאיהם , אין תמה שחלה ירידה במספר החירשים שנולדו באדגרטאון מראשית המאה התשעֿעשרה ואילך . 
אך החירשות לא הייתה זרה לתושבי אדגרטאון . 
למיטב ידיעתנו , שרה הרלוק , תופרת , שנולדה ב ֿ , 1723 הייתה החירשת הראשונה בעיירה . 
ממנה ואילך עלה שיעור החירשות בהדרגה , והיה גבוה פי ארבעה מהממוצע הארצי בשלהי המאה השמונהֿעשרה . 
שישה אנשים שנולדו חירשים חיו בעיירה בשנת , 1800 כשמניין תושביה היה 1,375. מספרם הלך ופחת עד , 1830 ואחרון החירשים מת בשנת 1880 ( תאריך זה נכלל בקושי בגבולות מסורת המסירה שבעל פה , ולכן רוב הסיפורים שיסופרו בפרקים הבאים נוגעים לחירשים במעלה האי ולא לאלה שבאדגרטאון . 
עם זאת , ראוי לציין שהסתגלות החברה לחירשות , כפי שבאה לידי ביטוי בעיירות שבמעלה האי , התרחשה גם באדגרטאון בין המאה השבעֿעשרה לראשית המאה התשעֿעשרה ) . 
מלכתחילה היה מוצאם של רוב תושבי טיסברי וצ'ילמרק מקנט , ולמן הדור הראשון ואילך , הובילו זיווגי שארים חוזרים ונשנים לגידול מהיר במספר החירשים . 
שיעור החירשים באוכלוסיית האי כולה היה 1:155 בממוצע , ואילו בטיסברי נאמד שיעורם ב ֿ . 1:49 ב ֿ 1704 נולדה ביוּלה למברט , החירשת הראשונה , למיטב ידיעתנו , בטיסברי , וב ֿ מת אחרון החירשים בעיירה . 
בצ'ילמרק , המבודדת מכל העיירות שבאי , הגיע שיעור החירשים באמצע המאה התשעֿעשרה ל ֿ . 1:25 בשכונה קטנה אחת בצ'ילמרק , של כשישים תושבים , הגיע שיעור החירשים ל ֿ . 1:4 בסך הכול , ידוע על 39 תושבים שנולדו חירשים בעיירה שאוכלוסייתה למן המאה השמונהֿעשרה ועד המאה העשרים הייתה 350 תושבים בממוצע . 
מבחינה גנטית , אם כן , ניתן לתלות את החירשות בוויניארד בהופעתו של גן מוטנטי לחירשות , ולאחר מכן בזיווגי שארים בין נושאי הגן , תחילה בחורש של קנט ואחר כך בוויניארד . 
קבוצת הנשאים של תכונת החירשות הייתה חריגה בגודלה . 
למעשה , זו הייתה שכונה נודדת שהחליפה את כתובתה שלוש פעמים – מקנט לסקיטואט , מסקיטואט לברנסטייבל ולעיירות סמוכות בקייפ קוד , ומקייפ קוד למרתז ויניארד . 
אך בזאת לא תם ונשלם . 
בשלהי המאה השמונהֿעשרה , בעיצומו של השפל הכלכלי שבא בעקבות מלחמת העצמאות , עזבו כמה עשרות משפחות את הוויניארד כדי לנסות את מזלם כחוואים בעמק סֶנדי ריבר ( Sandy River ) שליד פרמינגטון שבמדינת מיין , ויישבו את העיירות ניו שרון וניו ויניארד ( Poole 1976 ) . בני משפחות אלה טיפחו קשרים הדוקים , והמשיכו להינשא בינם לבין עצמם . 
ככל הנראה היו ביניהם נשאים של הגן האחראי לחירשות , שכן מקץ שלוש שנים להגעתם נולד ילד חירש , הראשון מבין כמה עשרות שנולדו בעקבותיו ( Groce 1983 ) . 
רק בשנות הארבעים של המאה התשעֿעשרה , כשהחל המערב החדש למשוך מתיישבים מניו אינגלנד ביחידות משפחה קטנות יותר , החלו צאצאי המתיישבים מקנט להתרחק ממאגר הגנים המלוכד , ששורשיו נעוצים בכמה קהילות קטנות וסמוכות זו לזו באנגליה . 
תאוריות באשר לסיבות לחירשות בוויניארד 
אם אמנם יש מתאם ברור בין דפוסי החיתון באי לבין היקרות החירשות , עלינו לתהות אם נעשו ניסיונות לשנות את הדפוסים הללו , כדי שלא ייוולדו ילדים חירשים נוספים . 
לכאורה , אפשרות זו כלל לא עלתה על הפרק . 
על כל פנים , לפי המסורת שבעל פה העכשווית , לא נחשבה אפשרות היוולדו של צאצא חירש משמעותית דייה כדי למנוע מאדם שומע להינשא לאדם חירש או לאדם הקרוב לאדם חירש . 
היא אף לא מנעה מתושבי הוויניארד החירשים להינשא לתושבי האי , השומעים או החירשים , כדבר שבשגרה . 
מעצם השאלה משתמעת הנחה מוקדמת ולפיה תושבי האי הבחינו בדפוס היקרות של החירשות והאמינו כי היא מורשת . 
למעשה , במשך מאתייםֿוחמישים השנים שבמהלכם הוסיפו ילדים חירשים להיוולד באי , לא הייתה תמימות דעים לא בקרב המדענים ולא בקרב אנשים מן השורה באשר לסיבה או לסיבות לחירשות . 
תורשה , סביבה , בּהֶלת אימהות ומחלה מִדבּקת כלשהי , שימשו בתורן ההסבר בה"א הידיעה שהציעו המדענים לחירשות . 
לתושבי האי עצמם לא היה מושג ברור באשר לסיבותיה של החירשות ( ר' נספח ב' ) . 
היו שטענו , ובצדק לפי הידוע לנו כיום , שהחירשות " עברה במשפחות " , אך רוב תושבי האי לא זיהו , ועדיין אינם מזהים , דפוס כלשהו להיקרות החירשות . 
אף על פי שרוב בני המשפחות הוותיקות באי שדיברתי עמם היו ערים מאוד לקשרי היוחסין שלהם עם המתיישבים הראשונים , רבים מהם לא ידעו לעמוד על טיבם של הקשרים עם קרוביהם בדורות מאוחרים יותר , אלה שלא חלקו עמם ענף יוחסין ישיר . 
קשרי הקִרבה היו הדוקים ביותר בין הצאצאים הישירים , ורוב התושבים הכירו את דודניהם מדרגה ראשונה . 
על אף שמרביתם ידעו מיהם דודניהם מדרגה שנייה ושלישית , לא הוקדשה להם תשומת לב רבה , ולרוב קיבצו אותם יחדיו תחת הכותרת " דודנים " . 
ברוב המשפחות הגדולות , נודעו יחסי הקרבה הרחוקים הללו או הוכרו רק במעורפל . 
משום כך , במקרים רבים , זוג נשוי שחלק אב קדום משותף אחד או יותר , כלל לא ידע שהוא מקיים זיווג שארים ( תופעה זו מוכרת לגנטיקאים כזיווגי שארים לא מודעים או סמויים ) . 
פעמים רבות שוחחתי עם תושבים שהתעקשו שאינם קרוביהם של תושבים בעלי שם משפחה זהה לשלהם . 
כך לדוגמה , חברים אחדים בשבט טילטון במעלה האי ובמורדו טענו שאינם מקורבים כלל אלה לאלה , אף על פי שניתן היה בנקל לשייך את שתי הקבוצות לאבות קדומים משותפים במאה השבעֿעשרה ובמאה השמונהֿעשרה . 
בשל אופיים הסבוך של אילנות היוחסין ובשל העובדה שהחירשות לא נתפשה כחריגה במיוחד , לא אחת אפילו צאצא ישיר של אדם חירש לא היה מודע לחירשותו , הגם שלרוב ידעו הוא או היא איזו חלקת אדמה הייתה שייכת לו וכמה ילדים היו לו בימי חייו , היכן מת וכיצד . 
לפחות בשמונה משפחות שונות הייתי הראשונה להזכיר את עובדת חירשותו של סבאֿרבא כלשהו , על אף שצאצאיו ידעו את שמו ואף הפליאו לספר סיפורים על אודותיו . 
מסיבות אלה לא הבחינו התושבים בדפוס הופעת החירשות התורשתית . 
בזמן מסוים ידעו ודאי כל חברי הקהילה שאדם כלשהו ואביו ואחי סבו מצד אביו היו חירשים , אך לאחר מות האיש ובני תקופתו , נשתכחו בהדרגה העובדות . 
בסופו של דבר נזכרה רק חירשותו של הבן . 
מצבים מעין אלה התרחשו תדיר כשדנתי בנושא החירשות עם תושבי האי דהיום . 
הקשרים שהצביעו על דפוס ברור של חירשות תורשתית נעלמו כלא היו , וחירשותו של כל איש ואיש נתפשה כמקרה חדֿפעמי ובלתי מוסבר . 
זמן רב רווחה האמונה שנישואים בין קרובי משפחה שיש ביניהם קרבת דם היא הרת אסון מבחינת הצאצאים . 
כשגבר העניין בקרבת דם כגורם חירשות בשנות החמישים והשישים של המאה התשעֿעשרה , טענו חוקרים רבים שיש לפרש אמונה עממית זו כפשוטה . 
בֿBoston Medical and Surgical Journal , כתב העת היוקרתי לענייני רפואה , פרסם כותב עלום שם מאמר הקורא למעקב רפואי אחראי אחר ילדים שנולדו מנישואי קרובים : 
ייתכן שבעתיד ייאספו עדויות סטטיסטיות שיוכיחו את הביטחון ואת מידת הרציוּת שבנישואין בין בני זוג קרובים למחצה , אך כפי שאנו סבורים , יימצאו אלה בקושי . 
ודאי יש סיבה טובה ויסוד מוצק לאמונה המקובלת על דעת רבים שהקשרים הללו הם מצערים במידה זו או אחרת – גופנית , נפשית או מוסרית . 
דעה ש " כל העולם " מחזיקים בה יש בה תמיד קורטוב של אמת – כפי שנהוג לומר . 
( 1859:523 – 524 ) . 
בשנת 1855 הציג הכומר צ'רלס ברוקס מאמר פרי עטו בפני האגודה האמריקנית לקידום המדע , והציע לנקוט גישה שיטתית לפתרון הבעיה . 
הוא אף טען שקהילת החירשים הגדולה במרתז ויניארד עשויה לשמש קבוצת המחקר המושלמת לבחינת התאוריות בדבר חירשות תורשתית . 
ב ֿ פרסמה האגודה האמריקנית לרפואה מאמר שניסה לסכם בשיטתיות את האזכורים השונים לנישואי קרובים בספרות המחקר , תוך הדגשה יתרה של היקרויות החירשות ( Bemiss 1858 ) . כצפוי , הוזכר השם מרתז ויניארד בכמה מן המחקרים האלה . 
בהמשך הופיעו מאמרים רבים , מתוחכמים יותר ויותר במידת העמקתם של המדענים בחקר החירשות המולדת והחירשות המקרית , נישואים בין חירשים , נישואים בין חירשים ושומעים ונישואים בין שומעים שהולידו צאצאים חירשים . 
משתנים נוספים שנבחנו היו סדר הלידה , מחלות , לידות בטרם עת , בעיות באבחון רפואי , גיל הופעת החירשות , והאם ההסתברות לחירשות המולדת גבוהה יותר בקרב צאצאים שנולדו מנישואי קרובים . 
מחקרים רבים הזכירו את החירשות במרתז ויניארד לאישוש ההשקפות השונות שהועלו בהם , אך אף לא אחד מהם נערך באי עצמו . 
רבים טענו שאין כל קשר בין שאלות של תורשה לבין הבנת החירשות . 
לדברי פרייזר , עמדה המחצית השנייה של המאה התשעֿעשרה בסימן " המחלוקות הגדולות בין המצדדים בנישואי קרובים לבין אלה שאינם מצדדים בהם " ( Fraser 1964:120 ) . עם המתנגדים לנישואים בין קרובים נמנו דתיים ; מתנגדי התאוריה של דארווין ; וכמה מדענים שהאמינו באמת ובתמים שתכונות העוברות בתורשה אינן בבחינת הסבר מניח את הדעת לתופעת החירשות . 
הוקינס , תומך נלהב של הנימוקים בעד נישואי קרובים , הלין בזו הלשון : 
אמונה רווחת כיום היא שאחד מגורמי היסוד לחירשות מלידה הוא נישואים בין קרובים ישירים או קרובי דם … אך ההכרזה הפומבית על אמִתותה של דוקטרינה זו ( נכונה ככל שתהיה ) נתפשת כאימוץ מרחיק לכת של עמדות מלתוס והיא בבחינת כפירה כמעט . 
מן הראוי לפנות לכתבי הקודש , לסיפור בנות צלפחד אשר " כאשר ציווה ה' את משה כן עשו בנות צלפחד ותהיינה … בנות צלפחד לבני דודיהן לנשים ( במדבר ל"ו 10 – 13 ) " . שהרי הסיפור הוא בבחינת תקדים , האל הוא שציווה את הנישואים הללו את משה , ככתוב בתורה . 
( Hawkins 1863:iv ) 
למרות אמונתו שתכונות מורשות קיימות בבעלי חיים , טען ג'נקינס ש " לא ייתכן שהבררה של האדם מתנהלת על ידי אותם חוקים השולטים בבעלי החיים , וכל השוואה לחיות הנחותות במטרה להוכיח את אפשרות קיומו של גזע החירשיםֿאילמים אינה ממין העניין כשאנו עוסקים באדם , כי קיימת בו הנטייה לקביעות ולהומוגניות הולכת וגוברת , והיא שמכוונת את מעשיו " ( Jenkins 1891:100 ) . מפקד האוכלוסין של אירלנד שנערך בשנת 1881 והיה לסקר החירשים המקיף ביותר בימים ההם , קבע : " התוצאות מוכיחות שלשאלת החירשות והאילמות של ההורים אין כל השפעה על העברת המום " ( Fay 1892:12 ) . 
בשלב זה החליט אלכסנדר גרהם בל לחקור את החירשות התורשתית . 
הוא שיער שאם אמנם הייתה החירשות תורשתית , הרי שסקירה מלאה של רשימות יוחסין תגלה זאת . 
הוא לא ידע בדיוק מה הוא מבקש למצוא , כשפתח במחקר המקיף ביותר שנערך עד ימיו בנושא החירשות המולדת . 
כך כתב : " כזאת היא תוכניתי , לאתר את האבות הקדומים בכל ענף יוחסין . 
אינני יודע מה אנו מחפשים , אך מדובר כנראה בחריגות כלשהי , ולכן נתמקד בכל תופעה מוזרה או חריגה אצל האבות הקדומים , או אצל אחיהם ואחיותיהם " ( Bell 1892:12 ) . 
במשך ארבע שנים סרקו בל ועוזריו את כל רשימות מפקדי האוכלוסין ואילנות היוחסין , תוך שהם מתמקדים באזור ניו אינגלנד , שם היו הרשומות שלמות יחסית . 
היות שריכוז חריג של חירשים נתגלה במרתז ויניארד , בייחוד בעיירות טיסברי וצ'ילמרק , החליט בל למקד את תשומת לבו באי וצבר ערמות של רשימות ואילנות יוחסין . 
אך לא עלה בידו לפענח את דפוסי התורשה . 
מה שגרם בלבול לבל , כמו לקודמיו , הייתה שליטה בלתי מספקת בחוקי התורשה של מנדל . 
בל לא הצליח מעולם להסביר את העובדה שלא תמיד נולדו ילדים חירשים להורים חירשים , ושלעתים נולדו ילדים חירשים דווקא להורים שומעים . 
לכאורה , לא נמצא דפוס הגיוני שיסביר מתי תופיע החירשות ומדוע . 
לפי חוקי המדע הוויקטוריאניים , תכונות עברו בקו תורשה ישיר מהורה לילדו ומן הילד לנכד . 
היה וההורה , הסב או קרוב ישיר שקדם להם לא היו חירשים , לא הייתה סיבה להניח שחירשותו של הילד הנולד הייתה מוּרשת . 
קרובים חירשים אחרים – דודות , דודים , אחייניות , אחיינים , דודנים קרובים או רחוקים – לא הובאו בחשבון . 
הטענה מרחיקת הלכת ביותר שהושמעה הייתה , שהחירשות " עברה במשפחה " בדרך כלשהי ( ר' לדוגמה אצל Orpen ; 1836 H . 
Peet ; 1854 Sedgwick ; 1861 A . 
Mitchell ; 1863 American Annals of the Deaf ; 1890 Gillett ; 1891 Fay 1898 ) . 
אפילו דארווין בכבודו ובעצמו לא הצליח להציע הסבר . 
" עובדה יוצאת דופן היא , שאף כי ישנם לעתים כמה חירשיםֿאילמים במשפחה אחת , ואף כי דודניהם וקרובים אחרים שלהם לוקים תכופות בלקות זהה לשלהם , הוריהם רק לעתים נדירות חירשיםֿאילמים " , הוא כתב בשנת 1868 . 
מסקנתו של דארווין הייתה : " בשלב זה של ידיעותינו , מוטב להתייחס אל המקרה כולו כאל בלתי מובן בעליל " ( Darwin 1920:454 ) . רק משנתגלה מחדש מושג התורשה הרצסיבית של גרגור מנדל , בשנת , 1900 ניתן בידי המדענים המפתח להבנת דפוסי התורשה בקרב משפחות . 
אף שבל לא הבין כיצד הועברה החירשות בוויניארד , נראה כי הוא היה סמוך ובטוח שהבעיה קשורה בתורשה . 
הוא טען שיש להניא זוגות חירשים מלהינשא בשל ההסתברות הגבוהה להולדת צאצאים חירשים . 
אם שיעור החירשות באוכלוסייה כשל מרתז ויניארד הוא כה גבוה , הרי שקיבוץ ילדים חירשים בפנימיות עלול להחריף את הבעיה , שכן הוא יעודד חירשים להינשא ולהעמיד צאצאים . 
בסופו של דבר , הזהיר בל , עלול להיווצר גזע או " זן " שלם של בני אדם חירשים מלידה . 
בל לא היה המלומד היחיד שטען שיש למנוע מהחירשים להינשא אלה לאלה ( Morris ; 1861 Turner ; 1868 Cranfield and Federn 1970 ) , אך הצהרותיו בעניין הביאו את הנושא לתודעת הציבור ועוררו מחלוקת קשה וממושכת בקהילת החירשים . 
המידע שאסף בל בדבר החירשות במרתז ויניארד , שימש תשתית למונוגרפיה הידועה שלו " Memoir upon the Formation of a Deaf Variety of the Human Race " . 
גם במהלך המאה העשרים , מחקרים שנכתבו בידי מומחים להשבחת הגזע הסתמכו רבות על הנתונים שליקט בל כדי לשכנע את החירשים בארצות הברית לא להינשא . 
כמה מהם עוקרו , לא אחת בלי ידיעתם או בניגוד לרצונם . 
אולם רק מעטים מהמלומדים הללו הטילו ספק בנתונים שעליהם ביסס בל את מסקנותיו . 
רשימותיו של בל , שעד עתה לא היו זמינות , מוכיחות בבירור שאי הכרותו את מושג התורשה הרצסיבית של מנדל , גרם שרבות מהמסקנות שהסיק על הופעת החירשות במשפחה שגויות בעליל . 
בהיותו חוקר דקדקן , היה בל ער לחסרונה של פיסה בפאזל . 
על פיסת נייר שמצאתי בין רשימותיו , שרבט בל שאלה לעצמו . 
כיצד ייתכן שבמשפחות שהחירשות הופיעה בהן , רק אחד מכל ארבעה ילדים נולד חירש ? 
כל תלמיד לביולוגיה בתיכון יודע להשיב שהסתברות הופעתה של תכונה מנדלית רצסיבית בכל צאצא היא אחת לארבע ( 25 אחוזים ) . 
קץ החירשות באי 
למעשה , הייתה הקמת הפנימיות – שבל כל כך חשש מפניה – הצעד הראשון בהכחדת דפוס החירשות התורשתית בקהילות מבודדות כזו של מרתז ויניארד . 
בשנות העשרים והשלושים של המאה התשעֿעשרה נשלחו ילדי האי החירשים ללמוד במוסד האמריקני החדש שנוסד בקונטיקט , ועד שנות השישים בילו רבים מהם בבתי הספר עד אמצע או סוף העשור השני לחייהם . 
אחדים מהם נישאו לבני כיתתם שהגיעו ממקומות אחרים , ושחירשותם או לקות שמיעתם נבעו ממגוון רחב של גורמים . 
חלקם התחרשו בילדותם כתוצאה ממחלה , מתאונה או מסיבות לא ידועות . 
אחדים לקו בחירשות רצסיבית מסוג כלשהו , אך אף לא אחד מהם נשא את הגן הרצסיבי הזהה לזה של בני זוגם מהוויניארד . 
מכאן , שצאצאי הנישואים הללו לא ירשו את סוג החירשות של הוויניארד . 
למעשה , ההסתברות שהחירשים בני האי יֵלדו צאצאים חירשים הייתה גבוהה הרבה יותר לו נשארו בבית ונישאו לבני זוג שומעים , היות שאחוז גבוה מבני האי השומעים נשאו , ללא ספק , את הגן המסוים האחראי לחירשות . 
חשוב לא פחות , במחצית השנייה של המאה התשעֿעשרה החלו בני האי השומעים להינשא דרך קבע לבני זוג מחוץ לאי . 
עם הירידה בציד הלווייתנים , בסחר לאורך החופים ובגידול הכבשים , עזבו צעירים רבים את הוויניארד בתום לימודיהם כדי למצוא עבודה . 
חלקם שבו אמנם להשתקע באי , אך בשובם הביאו עמם בני זוג ממקומות אחרים . 
בנוסף , שתי קבוצות חדשות החלו לפקוד את האי : נופשים ומהגרים פורטוגלים . 
שתי הקבוצות השפיעו על אופיו הגנטי של המקום . 
התחבורה המשופרת וחיי העיר הצפופים עודדו משפחות ויקטוריאניות אמידות רבות לבלות את ימי הקיץ במרתז ויניארד , על טפן ועל משרתיהן , תחילה באואק בלאפס ובאדגרטאון , ולבסוף גם בעיירות שבמעלה האי . 
אחדים מן המבקרים הללו נשארו להתגורר באי לאורך כל ימות השנה , נישאו לתושבים מקומיים והקימו משפחות . 
האיים האזוֹרים השייכים לפורטוגל שימשו נמלי עגינה חשובים ללווייתניות מניו אינגלנד ומקום לשכירת אנשי צוות נוספים . 
עם שוב הספינות לניו אינגלנד , החליטו כמה מתושבי האיים להשתקע ולהביא גם את משפחותיהם . 
בהיותם דייגים מעולים , נמשכו רבים מהם לוויניארד . 
קבוצה גדולה של פורטוגלים התיישבה בוויניארד בפרוס המאה העשרים , ורבים נוספים באו בעקבותיה . 
בתחילה היה חיכוך מסוים בין המהגרים החדשים לתושבים הלבנים , אך בהדרגה החלו הפורטוגלים להינשא לבני המשפחות הוותיקות באי . 
איש מן הקייטנים ומן הפורטוגלים לא נשא את הגן הרצסיבי לחירשות שאפיינה את האי , ומנישואי התערובת עם ילידי האי לא נולד ולו צאצא חירש אחד . 
כתוצאה מהשינויים הללו בדפוסי החיתון בקרב השומעים והחירשים כאחד , פחת במהירות מספר הילדים שנולדו חירשים . 
בשנות הארבעים של המאה התשעֿעשרה , נולדו ארבעהֿעשר חירשים בצ'ילמרק מתוך אוכלוסייה של כ ֿ איש . 
בשנות השבעים של המאה ההיא נולד בעיירה רק ילד חירש אחד . 
ב ֿ חיו חמישהֿעשר חירשים באי כולו , אך ב ֿ נותרו רק ארבעה , וב ֿ 1945 נותרה רק אחת – החירשת האחרונה במרתז ויניארד . 
בשל מספר קשרי החיתון עם בני זוג מחוץ לאי בדורות האחרונים , לא סביר שהחירשות הרצסיבית המורשת תופיע שוב באי אי פעם , אך מבחינה תאורטית אפשרות זו עודנה שרירה וקיימת בקרב צאצאי המשפחות הוותיקות . 
5 
הסתגלות תושבי האי לחירשות 
כ 
יצד קהילה שדפוס של חירשות תורשתית מתגלה בה , מסתגלת לחיים עם הלקות ? 
בחברות מערביות מודרניות ציפו מן ה " נכים " להסתגל לאורחות ה " לאֿנכים " . 
אך ייתכן שעצם תפישת הנכות , והמגבלות הפיזיות והחברתיות הנלוות לה , מעוצבת על ידי החברה הסובבת . 
היחס לחירשים במרתז ויניארד הוא דוגמה מאלפת לתגובתה של קהילה . 
בניגוד לתושבי היבשת שהתמודדו עם נכות דומה , שותפו תושבי הוויניארד החירשים בכל פעילויות העבודה והפנאי . 
הם יכלו להינשא לחירשים ולשומעים כאחד . 
לפי רשומות המס , הם לרוב השתכרו משכורת ממוצעת ואפילו גבוהה מן הממוצע ( כמה מהם היו אמידים ממש ) , והם היו מעורים בענייני הכנסייה . 
די בעיון ברשומות כדי ללמוד שכך היה לא רק בשלהי המאה התשעֿעשרה , אלא במשך למעלה משלושֿמאות שנים . 
עולה מכך שהחברה קיבלה באופן מלא את החירשים , ושכך היה למן התיישבות האדם החירש הראשון בטיסברי בשנות התשעים של המאה השבעֿעשרה . 
עמדות כלפי החירשות 
כפי שכבר ציינתי , תושבי הוויניארד לא ידעו בבירור מדוע הופיעה החירשות במשפחותיהם וכיצד היא עברה מדור לדור . 
הם ראו בחירשות דבר ש " התרחש מדי פעם בפעם " ועשוי לפקוד כל משפחה , בכל עת . 
תגובת החברה בוויניארד לכך הייתה פשוט קבלה של חוסר היכולת לשמוע . 
הדבר עולה בבירור מתשובות מרואייני לשאלת יחסם של חברי הקהילה השומעים לחבריה החירשים . 
להלן כמה תשובות מייצגות : 
בקושי ניתן היה להבחין שהם חירשיםֿאילמים . 
אנשים התרגלו אליהם כל כך , שהם כמעט לא הבחינו בם . 
ראינו זאת כדבר מובן מאליו . 
כמו שצבע עיניו של אחד חום ושל אחר כחול . 
טוב , אולי לא ממש כך – אבל , אהה , כמו שאחד צולע ואחר סובל מבעיות בפרק כף היד . 
הם היו ממש כמו כל האחרים . 
לא הייתי נוהג בהם בכפפות של משי , כי הם , הם היו רגישים לכך . 
פשוט התייחסתי אליהם כפי שהתייחסתי לכל היתר . 
ניתן ללמוד על יחס הקהילה גם מעצם העובדה שעד ששאלתי על כך ישירות , איש ממרואייני לא העלה בדעתו שדבר מה יוצא דופן באופן השתלבותם בחברה של בני העיירה החירשים . 
הם הופתעו באמת ובתמים מן העניין שגילו זרים בנושא . 
כמעט כולם האמינו שבכל עיירה קטנה בניו אינגלנד ישנו ודאי מספר דומה של חירשים , וההסתגלות אליהם דומה אף היא . 
רבים הופתעו ממש , כשציינתי בפניהם שהיקרות החירשות באי גבוהה מן הרגיל . 
מתי המעט שתהו על אודות שיעור החירשות או באשר ליחס כלפי בני האי החירשים , היו מי שנתקלו באקראי בכתבות שהופיעו במאה התשעֿעשרה בנושא החירשות בוויניארד , או מי שבילו זמן מה מחוץ לאי : " הייתי תוהה מדוע ישנם חירשים רבים כל כך , כי כשנסעתי ללמוד בבוסטון לא היו חירשים בסביבה , אף לא אחד , ותהיתי מדוע לא היו כאלה " . 
איש אחר נזכר : 
הפעם היחידה שחשבתי על כך הייתה כשקראתי כתבה בעיתון של בוסטון . 
זה נראה לי משונה שכותבים על כך בעיתון … מצחיק שמפרסמים כתבה בנושא , כי מבחינתי זה היה רגיל מאוד , את מבינה , וחשבתי לעצמי , כמה מוזר שעיתון בבוסטון יתעניין בזה . 
לא נתקלתי בשום מחלוקת בנושא . 
אף שבזוכרם את " הימים הטובים ההם " , אנשים נוטים לייפות את ההבטים המלבבים פחות בחיי הקהילה , ואפילו להתעלם מהם כליל , דומה שלא זה היה המקרה . 
העדויות ההיסטוריות שאספתי לא הותירו את הרושם שהכול חיו בהרמוניה וגילו התחשבות וסבר פנים יפות כלפי שכניהם וקרוביהם בכל מצב . 
שמעתי סיפורים רבים על אודות איבות , סכסוכים , ועימותים . 
פעם בפעם אפילו רצח השתרבב לתוכם . 
סיפורים על אודות אנשים שסבלו מפיגור שכלי או ממחלות נפש מלמדים , שגישת תושבי הוויניארד לקבוצות הללו לפני כמאה שנה לא הייתה שונה שוני רב מן הגישה הנהוגה בחברתנו כיום . 
תושבי הוויניארד לא ניסו להציג לי גרסה אידילית של היחס לחירשים . 
אי היכולת לשמוע פשוט לא השפיעה על מעמדו של אדם בקהילה . 
קשה יותר ללמוד על תחושות התושבים החירשים בנוגע לאי יכולתם לשמוע , היות שאיש מהם לא חי כיום . 
אלה הזוכרים את התושבים החירשים , לא זוכרים שהם דיברו רבות בנושא . 
אישה אחת זכרה ש " דודתה , הרווקה הזקנה " הצטערה על אי יכולתה לשמוע . 
" היא התמרמרה מאוד בשל כך . 
מדי פעם , נהגה לומר [ בשפת הסימנים ] ' אינני שומעת , טלטולֿאגרוףֿכלפיֿאלוהים ' " . 
אישה אחרת זכרה שאמה החירשת הייתה נתקפת לעתים " תסכול נוראי " . 
אך זאת משום שאמה הייתה החירשת האחרונה במעלה האי , כך היא סברה , ובעת ההיא כבר לא נותרו אנשים רבים שיכלו לתקשר עמה בשפת הסימנים . 
רוב האנשים זכרו גישה חיובית הרבה יותר של החירשים לגבי איֿיכולתם לשמוע . 
" אני יודעת ששאלתי אותו פעם . 
מעולם לא שכחתי את תגובתו , כי היא הייתה אופיינית לו כל כך . 
' האם הרגשת אי פעם שאתה מפסיד משהו חשוב בחיים כי אינך יכול לדבר ולשמוע ? 
' , שאלתי , והוא ענה , ' לא , מעולם לא הייתי מוכרח לשמוע דבר מה לא נעים ' " . 
עיתונאי שהכין ב ֿ כתבה עבור Boston Sunday Herald , מצא שהחירשים בוויניארד לא הוטרדו ממצבם : 
למרבה הפלא , נראה כי האנשים מסבירי הפנים והבקיאים באורחות המקום שפגשתי , היו גאים בחירשותם – והתהדרו בה כבנוצות טווס . 
בכל מקום אחר נוהגים לא להרחיקם מעין הציבור . 
אך אנשים אלה הראו לי תמונות למכביר , עד ארבעה דורות לאחור , של אנשים שלא דיברו מילה אחת מיום היוולדם . 
לפי התמונות הללו , נראה שהחירשות פשתה בכל מקום , ואלמלא היא היו דרי המקום כליל השלמות . 
רוב תושבי הוויניארד זכרו שהחירשים התייחסו לאי יכולתם לשמוע כאל מטרד ולא כאל בעיה הרת גורל , גישה רווחת למדי בקרב חירשים רבים ( Higgins 1980 ) . מרביתם , לאחר אילוץ מצדי , הודו שהתושבים המקומיים , שומעים וחירשים כאחד , העדיפו ללדת ילדים שומעים , אך הולדת ילד חירש נתפשה על ידם כבעיה שולית ולא כאסון . 
העדר הדאגה החמורה , לפחות למראית עין , שיקף את המידה שבה הסתגלה החברה בוויניארד מימים ימימה לסטייה הגנטית שקיננה בה . 
שפת הסימנים באי 
כל חברי הקהילה במעלה האי ( וסביר להניח שגם במורדו , מוקדם יותר במאה התשעֿעשרה ) היו דוֿלשוניים , ודיברו אנגלית ושפת סימנים . 
כזאת הייתה התרשמותו של כתב Boston Sunday Herald : 
בעת ביקור שכנים – תה של מנחה לא נהוג במקום – התערבבו השפה הדבורה ושפת הסימנים זו בזו במהלך השיחה עד שעברת מאחת לשנייה או השתמשת בשתיהן בעת ובעונה אחת כמעט בלי משים . 
חצי מבני המשפחה מדברים , היתר אינם מדברים , קרוב לוודאי , אך האילמים שבחבורה לא חשים אי נוחות בחֲסָכָם , הקהילה התאימה את עצמה למצבם בצורה מושלמת . 
( 1895:2 ) . 
רכישת השפה תושבי האי למדו את שפת הסימנים בילדותם . 
כששאלתי את מרואייניי כיצד למדו הילדים השומעים והחירשים לסמן , נעניתי פה אחד שרכישת שפת הסימנים הייתה טבעית להתפתחות הילדים לא פחות מרכישת השפה האנגלית . 
הילדים שגדלו בבתים שבהם בני משפחה חירשים " פשוט למדו את השפה " , כך שמעתי מפי רבים . 
כדבריה של בת לאישה חירשת , " מעולם לא השקעתי בכך מחשבה . 
זה בא לי באופן טבעי " . 
קשיש אחד נזכר שדודניתו השומעת , שהייתה בת לאב חירש ולאם שומעת , רכשה את שפת הסימנים עוד בטרם למדה לדבר . 
" היא דיברה באצבעות ידיה בשפת החירשיםֿאילמים לפני שדיברה בקולה . 
תכופות שמעתי שהדבר התרחש ביוזמתה כשהייתה צעירה … אני זוכר שהם נהגו לומר שהיא דיברה [ עם אביה ] לפני שהצליחה לדבר עם אמה השומעת " . 
מחקרים הראו שילדים חירשים אשר נחשפו לשפת הסימנים בינקותם , מתחילים לסמן בשלב שהילדים השומעים מתחילים לדבר , לכל המאוחר . 
מכמה מחקרים עולה האפשרות שהיכולת לסמן מקדימה את היכולת לדבר בחודשים אחדים . 
קצב רכישת אוצר המילים בקרב הילדים החירשים , בהנחה שהם לומדים לסמן , זהה לחלוטין לקצב רכישת אוצר המילים בקרב הילדים השומעים , ועד גיל חמש לערך , ילדים בשתי הקבוצות רוכשים אוצר מילים הכולל יותר מאלף מילים . 
לעומת זאת , תכופות כשילד חירש מקבל הוראות מילוליות בלבד ואינו נחשף לשפת הסימנים , הוא מפתח אוצר מילים תפקודי המסתכם בכמה עשרות מילים בלבד עד גיל חמש . 
רכישת שפת הסימנים והשפה האנגלית על ידי ילדים שומעים להורים חירשים נחקרה אף היא , ונמצא שהם רוכשים בנקל את שתי השפות בעת ובעונה אחת ( Prinz and Prinz , 1979 1981 ) . 
באי , למדו ילדים שומעים את שפת הסימנים ( שהייתה מכונה שפת החירשיםֿאילמים ) אף על פי שלא היו במשפחתם קרובים חירשים מיידיים , בכך שהתלוו להוריהם כשהללו ביצעו את מטלות היומיום , כשביקרו אצל השכנים או בחנויות , ושם נחשפו לשפת הסימנים בקביעות . 
היה עליהם ללמוד את השפה כדי לתקשר עם החירשים , הן המבוגרים והן חבריהם למשחק , בני גילם . 
במשפחות של שומעים הורו ההורים את שפת הסימנים לילדיהם , כמו במשפחות שהיו בהן חירשים . 
הם הקפידו על הרהיטות וטיפחו אותה על ידי שימוש מתמשך . 
אישה אחת , קשישה , הסבירה , " כשהייתי ילדה קטנה הכרתי סימנים רבים , כמובן , וידעתי לסמן את כל האלףֿבית , אך לא ידעתי כיצד מסמנים ' חג מולד שמח ' , ורציתי לאחל ' חג מולד ש-token=מח' למר מ ' , אז שאלתי את הגברת מ ' , אשתו . 
היא הייתה שומעת והראתה לי כיצד . 
אז איחלתי ' חג מולד ש-token=מח' למר מ' – והוא היה מאושר כל כך " . 
לאחר מכן הוסיפה האישה לתאר כיצד הורתה את שפת הסימנים לבנה , עתה קשיש בשנות השבעים המאוחרות לחייו : 
כשבני היה בן שלוש לערך , לימדתי אותו לומר בשפת הסימנים " החתול הקטן " ו " כלב " ו " תינוק " . 
איש אחד , שהיה חירש , אהב לבקר בצרכנייה שלנו ולצפות בעוברים ובשבים . 
יום אחד כשהלכתי לשם , לקחתי עמי את בני ואמרתי לו , " גש ואמור ' מה שלומך ' למר ט ' " , האיש החירש . 
הוא ניגש מיד , ואז אמרתי לו לומר למר ט' כך וכך , חתול , כלב ועוד כהנה וכהנה . 
מר ט' היה כה משועשע ! 
אח , הוא היה מרוצה כל כך שזאטוט קטן ניגש אליו ואמר לו את כל הדברים האלה , שהוא לימד את בני עוד כמה מילים . 
כך הוא למד – כך למדנו כולנו . 
איש ממרואייני לא זכר שהונהגה הוראה פורמלית כלשהי של שפת הסימנים . 
" זה היה , אני אומר לך , אני מניח שזה היה סוג של אינסטינקט … לימוד שפת הסימנים היה בלתי נמנע . 
נחשפנו לזה כל הזמן בעצם " . 
עבור אלה שגרו במעלה האי , ידיעת השפה הייתה הכרחית . 
" היית מוכרחה ללמוד את שפת הסימנים . 
כולם ידעו אותה … הם היו חייבים , כדי להסתדר כאן למעלה " . 
גברת אחת מאדגרטאון , שביקרה בקביעות את דודתה , ילידת מעלה האי , שִחזרה את הדברים הבאים : 
דודתי דיברה בשפת הסימנים כאילו הייתה חירשתֿאילמת . 
כמעט כולם כאן [ במעלה האי ] דיברו אותה , כי מספרם של החירשיםֿאילמים היה רב כל כך … דומני שראיתי זאת כמובן מאליו שהכול דיברו בשפת החירשיםֿאילמים . 
לא היה שום דבר חריג בלראות אדם כלשהו מדבר בשפת החירשיםֿאילמים עם אדם אחר , כך שהדבר לא עורר תשומת לב רבה . 
רוב תושבי הוויניארד בני הדור ההוא ידעו את השפה . 
בשנת 1931 פורסמו ביוגרפיות קצרות של כמה מוותיקי האי בטור של Vineyard Gazette . 
אחד מהם היה חירש , וכך נכתב עליו : 
בימי נערותו של מר נורת חיו חירשיםֿאילמים רבים בצ'ילמרק , והודות לכך הוא היה בודד הרבה פחות מאשר לו נולד יחיד במצבו . 
היו לו אחים ואחיות חירשים כמוהו , וגם כאלה שדיברו ושמעו מצוין . 
היו רבים אחרים , ילדים ומבוגרים כאחד , ובשל מספרם הרב מעטים היו תושבי העיירה שלא ידעו לשוחח בשפת הסימנים בלי קושי . 
גם אלה שעברו להתגורר באזור בבגרותם ( לרוב בעקבות נישואין עם בן למשפחה ותיקה במעלה האי ) , טרחו ללמוד את השפה . 
את הדברים הבאים סיפרה לי אישה אחת , כעת באמצע שנות השבעים לחייה , שנישאה לגבר מצ'ילמרק בסוף שנות העשרים של המאה העשרים : " למדתי את שפת הסימנים בצ'ילמרק לאחר נישואיי . 
בעלי לימד אותי . 
הוא גדל בצ'ילמרק והכיר את כל התושבים החירשיםֿאילמים . 
ידעתי די כדי להצליח לנהל אתם שיחה " . 
שאלתי אותה אם בעלה ממש ישב אתה ונתן לה שיעורים בשפת הסימנים . 
" לא , הוא לימד אותי … כאילו , רק לפעמים , את יודעת , הוא לימד אותי סימנים שונים . 
אלה לא היו ממש שיעורים או משהו כזה . 
רק כדי שאוכל לשוחח אתם . 
וכל כך התעניינתי , כי היה מעניין לראות אותם מדברים ורציתי לדבר אתם – הם היו שכניי , את מבינה " . 
הפשטות שבאִשגור שפת הסימנים ניכרה עוד יותר בריאיון שניהלתי עם אישה שהצטרפה לקהילת צ'ילמרק בראשית שנות השלושים של המאה העשרים בעקבות נישואיה : 
אה , למדתי את השפה מ … הממ , לא יודעת . 
נדמה לי שהראשונה שלימדה אותי הייתה אביגייל [ שהייתה חירשת ] , שכנתי מן הבית הסמוך . 
אינני חושבת שידעתי את השפה לפני כן . 
נולדתי ב ' נורת רוֹוְד' , לאחר מכן עברתי להתגורר למטה באי , ושם לא נותר איש מן התושבים החירשים שחיו באזור . 
בעקבות נישואיי עברתי להתגורר בצ'ילמרק ומיד התחלתי ללמוד את שפת הסימנים . 
הייתי מוכרחה , כמובן , משום שכולם בעיירה דיברו בה – שלטו בה במידה זו או אחרת . 
אכן , ההנחה הייתה ששפת הסימנים שגורה בפי כול . 
העיירה האינדיאנית גיי הד , למרות קִרבתה לצ'ילמרק , הייתה קהילה נבדלת ולא באה במגע רציף עם עיירות הלבנים . 
אחד מתושבי גיי הד שנזדמן מדי פעם בפעם לצרכנייה בקרבת נחל מֶנֶמְשָה בצ'ילמרק , נזכר לאחרונה כמה מביך היה לא לדעת את שפת הסימנים בקהילה שהניחה שהכול דוברים אותה . 
" הייתי הולך שם לחנות של ארנסט מייהיו והצטערתי שאינני יודע את שפת הסימנים … הרגשתי כל כך טיפש ! 
הם היו אומרים דברים ומסמנים ומסבירים לי פנים ואלוהים , אני – הרגשתי נבוך כי לא הבנתי " . 
עבור תושבי המקום לא די היה בידיעת השפה , והציפייה מן הדוברים הייתה לשלוט בה . 
העמדת פנים של אי ידיעת השפה , אפילו מצד הילדים , לא התקבלה בעין יפה . 
" שרה , שהייתה חירשתֿאילמת , הייתה השמרטפית של בתנו , וכשהיא הייתה מורה לה לעשות דבר מה , ומֵי , בתנו , העמידה פנים שאינה מבינה את הסימנים , שרה הייתה מתרתחת כהוגן ! 
היא הייתה רוקעת ברגלה וצורחת עד לב השמים ! " . 
קשיים בתקשורת נראה שתושבי האי השומעים לא התקשו כלל לתקשר עם התושבים החירשים , אך לא ניתן לדעת זאת בוודאות . 
התקשורת כולה התנהלה בשפת הסימנים , כי נראה שאיש מן החירשים בוויניארד לא קרא שפתיים . 
מרואיינים אחדים נזכרו שלעתים התקשו בסימון מילה מסוימת , לרוב מילה שלא הייתה בשימוש בשיחות היומיום . 
במקרה זה היה השומע נוהג לסמן שאלה ומברר מהו הסימן הנהוג לציון המילה . 
לעתים , היו אלה שידעו לסמן את האלףֿבית מאייתים את המילה , אך פחות ממחצית ממרואייניי ידעו לאיית בשפת הסימנים , ורק קומץ מתוכם זכר שנעזר באיות . 
מעניין לציין , שרבים מהם החשיבו את האיות בשפת הסימנים כשפת הסימנים " האמתית " , והדבר משקף , ככל הנראה , את התווית שהוצמדה לשפות הסימנים הטבעיות עד לפני שני עשורים . 
בחברה הרחבה יותר מחוץ לאי , אנשים שומעים נוהגים תכופות לתקשר עם החירשים באמצעות סימנים כתובים , אך אין כל עדות לכך שהדבר היה נהוג באי . 
לא ידוע אם החירשים בוויניארד במאות השבעֿעשרה והשמונהֿעשרה ידעו קרוא וכתוב . 
במאה התשעֿעשרה ידעו כל החירשים בוויניארד מלבד אחד קרוא וכתוב באנגלית , ככל הנראה מתוך לימודי שפה שנייה בבית הספר . 
מקומץ מכתבים שכתבו הגברים והנשים הללו ששרדו עד ימינו , עולה ששליטתם של החירשים באנגלית הכתובה הייתה טובה . 
מכאן שבמידת הצורך יכלו מרביתם לתקשר בכתב עם האנשים השומעים , אך בפועל , איש לא זוכר מקרה כזה . 
רוב המרואיינים התעקשו שמעולם לא ראו איש מהחירשים בוויניארד משתמש בתקשורת הכתובה . 
כפי שאמר לי אחד מהם : " הם לא כתבו אף פעם , עד כמה שאני זוכר . 
מובן שהייתי אז צעיר , אך אינני יודע . 
הם תמיד נהגו … פשוט הבנו מה הם מתכוונים לומר . 
היינו רגילים לכך כל כך " . 
נתקלתי רק ברמז אחד לכך שמישהו מן החירשים בוויניארד תִקשר בכתב . 
איש אחד נזכר ששכנתו , אישה חירשת , שבעלה ניהל עסק של חלב ועצים לשימוש הנופשים באי , נהגה להחזיק לוח שבור ופיסת גיר ליד דלתה האחורית למקרה שתתקשה לתקשר עם המבקרים מחוץ לאי . 
נראה שהשימוש המתמשך בשפת הסימנים בקהילות שבמעלה האי אִפשר החלפה קלה וחופשית של רעיונות ודעות בין כל חברי הקהילה . 
ובכן , למען האמת אינני זוכר כמה [ אנשים שומעים ] ידעו את השפה היטב וכמה לא ידעו … רובם שלטו בה די הצורך כדי להבין את הנאמר להם וכדי להציג את עצמם . 
כולם ידעו לקרוא , אך בשפת הסימנים , יכולת לגרום להם להבין איכשהו . 
אף פעם לא שמעתי על מישהו שנתקל בבעיה , לא זכור לי שאני נתקלתי . 
דיברתי אתם בשפת הסימנים והצלחתי להסתדר די טוב – כמעט כולם הצליחו . 
אני אף פעם לא למדתי לסמן את האלףֿבית , אבל רוב האנשים ידעו . 
יכולת הסימון של השומעים ייתכן , כמובן , שתושבי האי השומעים האמינו שהם שולטים בשפת הסימנים טוב יותר מששלטו בה בפועל . 
כבכל שפת סימנים , אם האדם המסמן אינו מיומן דיו , עלול החירש להחמיץ חלק ניכר ממה שנאמר . 
האדם השומע עשוי להמשיך בשלו מתוך הנחה שאיש שיחו החירש הבין כל מילה מדבריו , כשלמעשה אין הדבר כך . 
במהלך ריאיונותיי הקדשתי לשאלה זו מקום מיוחד ושאלתי את שארי בשרם של החירשים בוויניארד אם הבנת החירשים את השומעים עוררה בעיה כלשהי . 
איש מהם לא זכר שקרובו החירש הזכיר זאת או התלונן על כך אי פעם . 
לשפת סימנים טבעית יש דקדוק ייחודי , תחביר ומבנה אידיומטי משלה . 
ייתכן שאחדים מתושבי הוויניארד השומעים ערבבו מערכות סימנים שונות – התאימו את שפת הסימנים למבנה התחביר בשפה האנגלית , ואלו שידעו לאיית , הוסיפו מנה גדושה של איות בעזרת האצבעות . 
ייתכן שאחדים השתמשו בשפת סימנים מעורבת , אך הבינו את שפת הסימנים שהייתה נהוגה בוויניארד כשהאחרים השתמשו בה , כי תכופות היכולת להבין מפותחת מהיכולת להתבטא כהלכה . 
מחוץ לאי , שפות הסימנים המעורבות הן הרווחות ביותר בקרב השומעים הבוגרים מבין כל צורות הסימון ( Woodward 1973a ; Woodward and Markowicz ; 1975 Bronstein 1978 ) . 
שומעים הלומדים את שפת הסימנים בבגרותם מושפעים , בדרך כלל , מן הצורות הלשוניות האופייניות לשפת הדיבור העיקרית שלהם , אך ייתכן שהשפעתן של אלה על תושבי הוויניארד השומעים הייתה פחותה , היות שלרוב הם רכשו את שפת הסימנים מוקדם מאוד בילדותם . 
מרואיינים רבים זכרו שסדר המילים בשפת הסימנים היה שונה מן הנהוג בשפה האנגלית , ורבים מהם ציינו שסימן אחד עשוי היה לבטא " דברים שונים רבים " . 
" אלה מאתנו שחיו במעלה האי ובאו במגע יומיומי עם האנשים הללו , דיברו בשטף , מובן שקיצרנו המון , את יודעת , יכולנו לומר משפט שלם במילה אחת " . 
מרואיינים אחדים התעקשו שלא היה כל הבדל בסוג הסימנים או בסדרם בין אם דיברו התושבים החירשים בינם לבין עצמם ובין אם דיברו עם השומעים . 
יש לכך חשיבות , שכן מחוץ לאי , יש חירשים הנוטים לעבור משפת סימנים אמריקנית לאנגלית מסומנת ( תרגום מילולי כמעט של אנגלית לשפת הסימנים ) כשהם משוחחים עם בני אדם שומעים ( Markowicz and Woodward 1978 ) . אך באי עצמו נעשתה ההתאמה היחידה לבן השיח בעת שיחה עם אדם שומע שלא היה בקיא בשפת הסימנים , " כמו מישהו שלא בא במגע עם חירשים מדי יום " , ובמקרה זה היו החירשים נוהגים לסמן לאט יותר . 
שפת הסימנים בחיי היומיום הדוֿלשוניות התבטאה בכל פן בחיי היומיום של הקהילה . 
שפת הסימנים הייתה לחלק מהותי בכל אירועי התקשורת . 
כל מרואייניי זכרו את החירשים בוויניארד משתתפים בחופשיות בדיונים הציבוריים . 
בכל פעם שהעפלתי אל צ'ילמרק , היו שם כמה חירשיםֿאילמים . 
מספרם היה כה רב , שאיש לא ייחס לכך חשיבות מיוחדת , אך היות שהייתי רק נער , הייתי מרותק למראם וסקרן לדעת מה בפיהם . 
ואכן היה להם מה לומר . 
תמיד כשנערכו כינוסים חברתיים או דברים מעין אלה בצ'ילמרק , כולם היו משתתפים והם [ החירשים ] נהנו מהם לא פחות מכל האחרים . 
היה להם כיף – כמו לכולנו . 
אחר שִחזר , " בכל פעם שנפגשנו , הם השתתפו כמעט בכל מפגש שלנו בעיר . 
כך גם במשרד הדואר של צ'ילמרק , היינו נוהגים לגשת לשם , לאסוף את דברי הדואר שלנו , ונפגשים כמעט מדי יום ביומו " . 
כמו בעיירות קטנות רבות בניו אינגלנד , שימש השילוב של צרכנייה ומשרד הדואר נקודת התכנסות לכל הסיפורים , לכל החדשות ולכל הרכילויות . 
בקיץ היו התושבים נאספים במרפסת שבחזית , ובחורף מתקבצים סביב תנור ההסקה . 
רבים מהתושבים ששוחחתי עמם זכרו במפורש בהקשר זה את נוכחותם של חברי הקהילה החירשים . 
אדם אחד בסוף העשור השמיני לחייו זכר : 
היינו יושבים , ממתינים לבוא הדואר ופשוט משוחחים . 
גם החירשים היו שם , כולם היו שם . 
הם היו חלק מהחבורה , וכולם קיבלו אותם . 
הם שלחו ידם בכול , היו דייגים וחוואים , והתעניינו בחדשות לא פחות מאתנו . 
תכופות היו אנשים מספרים סיפורים ומסמנים בעת ובעונה אחת כדי שכולם , ללא יוצא מן הכלל , יוכלו לעקוב . 
כולם דיברו בשפת הסימנים – מתוך נימוס , את יודעת . 
איש אחר אמר , " אם במקום כלשהו נכחו אנשים אחדים , וביניהם גם חירש או חירשת , הקפיד האדם החירש לתרום את תרומתו לשיחה בכל נושא , בבדיחות , בחדשות ובכל דרך שעלתה בדעתו . 
החירשים תמיד נטלו חלק פעיל , הם מעולם לא קופחו " . 
אשתו סיפרה : 
בין אם הלכת לאסוף את הדואר ובין אם יצאת לקנות חצי ליטרה של בשרֿחזיר מומלח … הם היו נאספים שם בכל לילה . 
החירשים האלה היו מנהלים שיחות בינם לבין עצמם , חלקם דיברו , סימנו בשפת הסימנים , אחדים שוחחו עם חבריהם השומעים , וכך כהנה וכהנה , חילופי דברים הדדיים . 
הדבר לא נראה לנו מוזר כלל וכלל . 
אפילו הילדים הקטנים … דיברו בשפת הסימנים . 
והמבוגרים היו עוצרים לשוחח עם הילדים , מסמנים איש לרעהו , צוחקים ומתבדחים " . 
אישה אחרת סיפרה : 
למדתי את שפת הסימנים בילדותי . 
כולם בעיירה ידעו אותה . 
כן , הגברים והנשים האלה , בעיקר הגברים , היו נאספים בכל ערב ליד סניף הדואר . 
שישה או שמונה מהם היו נקבצים שם , והם לא היו שונים ממני וממך . 
הם התערו בקהל – כולם ידעו את השפה . 
כולם דיברו אתם – כמו שאת מדברת עם בני אדם שיכולים לדבר . 
בכל פעם שהיו תושבי צ'ילמרק נאספים , כמו למשל לפני חלוקת הדואר בשעות הערב , והיו ביניהם חירשיםֿאילמים , כמו גם מספר לא מבוטל של בני אדם מדברים ושומעים , כולם השתלבו בקהל בקלות , ללא כל קושי . 
לעתים הביכה שפת הסימנים את המבקרים שנזדמנו לצרכנייה בצ'ילמרק . 
אישה אחת מוויניארד הייבן , זכרה כיצד כילדה ביקרה לקראת שנת 1900 עם משפחתה למעלה באי . 
בעת ההיא , לא נותרו חירשים במורד האי , ולעתים נדירות נזדמן לילדה צעירה לחזות באנשים משוחחים בשפת הסימנים . 
זה היה בצרכנייה , בצרכנייה של צ'ילמרק . 
נהגנו לחצות את היער בדרכנו לשם כדי להשתמש בטלפון ולאסוף את הדואר , היינו עושים זאת לעתים תכופות … לעת ערב , ישבו ליד החנות כל מיני אנשים , כמו בכל חנות כפרית , את יודעת . 
בני אדם נאספו , זה היה מקום מפגשם הקבוע , אירוע חברתי . 
היו שם גברים אחדים ואישה צעירה אחת . 
שום צליל לא נשמע , שום קול , אך החבורה חייכה וצחקקה , לכן הופתענו מאוד , ולבסוף הבנו שהם חירשיםֿאילמים . 
אני חושבת שהם היו עשרה , היו שם עשרה לפחות . 
תושבי שפלת האי היו מודעים לקיומם של החירשים במעלה האי , וכך , לפחות , הצליחו להבין את המתרחש . 
אך העיר כולה צחקה כהוגן למשמע הסיפור על אודות האורח שהגיע לאי לבלות את חופשת הקיץ . 
ובכן , היֹה היה איש ושמו ג'וזף וַלֶנסקי , שהיה אמן מפורסם . 
אינני אוהב את יצירותיו , אך הוא היה נודע … על כל פנים , ערב אחד הוא נכנס אל החנות – סניף הדואר היה פתוח כל עוד הייתה החנות פתוחה – כדי לקנות בול ולשלוח מכתב . 
זה היה מקום מפגשם של כל תושבי העיירה , אלה שהיו חירשיםֿאילמים וכמובן אלה שלא , כולם דיברו בשפת הסימנים ושוחחו ביניהם באמצעות סימון . 
במקום שררה דממה מוחלטת , וגם אלה שיכלו לדבר היו שקטים בדרך כלל . 
ערב אחד נכנס ג'וזף וַלֶנסקי לחנות , היה שם קהל רב , קהל אנשים רב למדי , דממה מוחלטת , והמקום , כידוע לך , היה מואר בעששיות בלבד . 
והיו הגברים הענקיים האלה , עומדים להם בדממה מוחלטת באפלולית החנות ומביטים בו . 
בעיני האורח , [ נראה ] קהל הסובבים תוקפני . 
כמובן שהם לא היו תוקפניים , הם פשוט סימנו בינם לבין עצמם . 
נשמתו של האיש פרחה כמעט . 
שאלתי אם כל הנוכחים בלילה ההוא היו חירשים . 
" לא , לא , רק ארבעה מהם " , נעניתי . 
שפת הסימנים שימשה גם בקבוצות גדולות . 
כך סיפר לי איש אחד : 
הם באו לתפילות . 
כמעט כולם נהגו לפקוד את הכנסייה בקביעות . 
הם נהגו להשתתף כשאנשים נשאו דברים , והם היו מתייצבים לפני הקהילה ונושאים דרשה שלמה בשפת הסימנים . 
איש לא תרגם לקהל , כי כולם הבינו את דבריהם . 
אם החמיץ מישהו דבר מה במהלך הנאום , היו היושבים בסמוך משלימים עבורו את החסר . 
לפי ביוגרפיה קצרה של אדם חירש שהופיעה ב ֿ Vineyard Gazette כחלק מסדרת " היו זמנים בוויניארד " , הוויתור היחיד שנעשה לטובת החירשים במפגשי התפילה היה שבאי הכנסייה החירשים הורשו לעמוד בקַדמת האולם כדי שהקהל ייטיב לראות את וידוייהם . 
דוגמה מאלפת לשימוש בשפת סימנים היה השימוש הרווח , לפנים , במפגשי התפילה של התושבים . 
מר ברוּוֶר , ככל בני משפחתו , הקפיד להשתתף דרך קבע בכל הטקסים הדתיים ובכל האירועים כדוגמת מפגשי התפילה . 
בני משפחתו " דיברו " או נשאו תפילות ככל האחרים . 
כדי שכל חברי הקהילה יֵדעו מה הם " אומרים " , הם נהגו לגשת לקדמת האולם כשפניהם אל הקהל , ולהתפלל בשפת הסימנים ( Vineyard Gazette 1931 ) . 
נראה שנוהג זה התמיד באי במשך שנים רבות . 
כומר אחד בוויניארד , שכונה ג'ון אדמס " רפורמציה " , הזכיר אדם חירש שנכח בתפילה בשנת 1821 ( Adams 1853 ) . בדיווח מאחד ממפגשי התפילה הראשונים שנערכו בקוטג' סיטי נכתב : " מרגש מכול הוא מראה אחות חירשתֿאילמת מדברת בשבחו של האל ומפארת את מעשה ידיו בשפת סימנים " ( Hough 1936:40 ) . 
מרואיינים אחדים זכרו שבאספות התושבים בעיירה עמד אדם שומע בפינת החדר ותרגם לשפת סימנים את הדיונים הארוכים והקולניים לעתים , כדי שיבינו כל החירשים עד האחרון שבהם . 
היות ששפת הסימנים הייתה שגורה כל כך , לא נבחר אדם מסוים לשמש מתורגמן , אך יש להניח שאלה שהיו חירשים במשפחתם שימשו בתפקיד לעתים תכופות יותר . 
למעשה , כמעט שלא היה צורך בשירותיהם של מתורגמנים בחיי היומיום . 
כמעט כל מי שפגש באנשי ווסט טיסברי וצ'ילמרק ולו לעתים מזדמנות , לרבות הדוור , השליחים מן החנויות שבמורד האי והרופא מוויניארד הייבן ( ששניים מדודיו ושני סביו היו חירשים ) , שלט בשפה " שליטה מספקת , שדי בה כדי להסתדר " . 
אם נזדמן למעלה האי אדם שלא דיבר בשפת הסימנים , נחפז כל אדם שומע שחלף בקרבת מקום לסייע לו . 
יש הטוענים שכאלה היו פני הדברים גם במורד האי עד אמצע המאה התשעֿעשרה . 
נראה שהמאורע הקבוע היחיד שתושבי הוויניארד החירשים נזקקו בו לסיוע הייתה דרשת יום א' בכנסייה . 
מרביתם ביקרו בכנסייה בקביעות , ובדרך כלל שימשו להם בני זוגם או קרוביהם מתורגמנים . 
אחד המרואיינים נזכר שאשתו השומעת של אדם חירש " נהגה לשבת לצדו בכנסייה ולסמן לו את הדרשה . 
היא ישבה שם , ידיה התנופפו כל העת , ובעלה לא החמיץ דבר מן הנאמר בדרשה … ידיה נעו בחיקה בזריזות רבה , כאילו סרגה גרביים " . 
זוג אחר " נהג לשבת ממש בקדמת הכנסייה . 
הוא סב לעברה והיא תרגמה לו כל מילה לגבי הדרשה . 
לעתים כשלא הסכים לדברים שנאמרו , היה מנענע בראשו , נד בראשו לשלילה . 
אשתו מעולם לא החמיצה דבר . 
היא מסרה לו את הדברים בשלמותם " . 
אישה מבוגרת אחת דיווחה : 
יום אחד שב בני הביתה בלוויית חבר … מחוץ לאי , שהיה פרח כמורה . 
השמועה שבני הביא הביתה כומר עשתה לה כנפיים , כך הוזמן הכומר לשאת דברים בכנסייה ביום ראשון הקרוב , והוא ניאות לעשות זאת . 
ובכן , מר ב' היה חירשֿאילם והוא ומשפחתו ישבו תמיד באחד הספסלים הראשונים . 
הגברת ב' נהגה לסמן את הדרשה כולה לבעלה בשפת הסימנים . 
פרח הכמורה נאם , אם כן , ובשובנו הביתה , שאלתי אותו כיצד עברה עליו הדרשה . 
" בסדר גמור " , השיב , " חוץ מגברת אחת בשורה הראשונה שהייתה עצבנית נורא ולא שלטה בידיה אף לא לרגע אחד " . 
הסברתי לו את מעשיה . 
הוא חשב שזה נפלא , והדבר החמיא לו מאוד . 
הסימון בשימוש התושבים השומעים חברי הקהילה השומעים הורגלו כל כך בשפת הסימנים , שזו הייתה מתגנבת לשיחותיהם גם שלא בנוכחות חירשים . 
כל אימת שהיו מנועים מלדבר , כמו למשל בכנסייה או בבית הספר , היו השומעים מתקשרים בשפת הסימנים . 
לא אחת נשמעו סיפורים כמו אלה : 
כשהיינו בבית הספר ישבנו פרד ואני משני צדי המעבר בכיתה . 
סבו של פרד היה חירש , ולכן הוא ידע לסמן ממש טוב . 
המורה שלנו באה מחוץ לאי . 
היא תמיד צעקה " הפסיקו לדבר " . 
אילו הייתה אומרת " הפסיקו לתקשר " היינו מפסיקים , אבל זה לא מה שהיא אמרה . 
" אנחנו לא מדברים " , השבנו , והמשכנו לסמן . 
בן ואחיו היו מסוגלים לשמוע ולדבר , אך ראיתי את השניים יושבים זה מול זה באספות התושבים או בכנסייה ( בזקנתם ) , ומספרים זה לזה סיפורים משעשעים בשפת הסימנים … אני זוכר שבפעם האחרונה שראיתי את בן באספה כזאת , הוא לא חש בטוב … והוא אמר לארנסט שאינו חש בטוב בשפת הסימנים . 
אישה אחת נזכרה במחותניה השומעים , שהגיעו ממעלה האי , ושבמשפחתם הקרובה לא היו קרובים חירשים . 
" הם היו מסמנים , או לעתים קרובות משתמשים בסימן כדי לומר דבר מה – זה היה עבורם מעין רפלקס , את יודעת , כמו לגרד את הראש . 
הם כל כך היו מורגלים לעשות זאת , עד שעברו מסימון לדיבור וחוזר חלילה כמה פעמים במהלך השיחה " . 
איש אחר נזכר שראה את שפת הסימנים בשימוש " כל הזמן , בסניף הדואר או בחוף הים . 
בימים ההם , כמו היום , ביליתי את כל זמני בחוף הים , ובייחוד אם הייתה שם קבוצה גדולה שדנה בעניינים משפחתיים , או שלא רצתה להיות מעורבת כל כך בנושא השיחה , היו חבריה מפנים את הגב ומסמנים " . 
שפת הסימנים הייתה בשימוש גם כשלא ניתן היה לשמוע מפאת המרחק . 
איש אחד סיפר , " לג'ים הייתה חנות על חוף אגם טיסברי , וביתו היה במרחק ניכר אי שם במעלה הגבעה . 
כשפּרוּדִי , אשתו , ביקשה לומר לג'ים דבר מה , היא הייתה עומדת בפתח הבית , תוקעת בצופר וג'ים היה יוצא החוצה . 
הוא היה אומר , " סלחו לי , פּרוּדִי זקוקה לי בעניין כלשהו " , ואז היא הייתה מסמנת לו את מבוקשה " . 
איש אחר נזכר : " ראיתי את ג'ונתן ואת סאלי , בעצם ראיתי אותם ביום סוער , משוחחים זה עם זה בשפת החירשיםֿאילמים , ושניהם יכלו לדבר . 
הם עמדו משני עברי הגדר , סאלי עמדה בצד הקרוב לביתנו – היא באה בעניין כלשהו – הם יכלו לדבר ביניהם , אך לשם כך היה עליהם להרים את קולם " . 
אישה אחת נזכרה שתכופות ראתה את אביה השומע עומד על מצוק פרוץ לרוחות ומסמן את כוונותיו לעמיתיו הדייגים בחוף למרגלותיו . 
שימוש זה בשפת הסימנים נזכר בעיתונים . 
עיתונאי שגדל בצ'ילמרק דיווח לֿVineyard Gazette ( 1933 ) על אודות הנוהג שרווח עדיין בימים ההם . 
" תכופות משתמשים בשפת סימנים זו לשיחות ממרחק רב . 
הדברים אמורים הן לגבי החירשיםֿאילמים והן לגבי שאר התושבים הסבורים שהדבר נוח . 
כך לדוגמה , מר נורת [ החירש ] ואשתו מנהלים שיחות ממרחק העולה על טווח ההגעה של הקול האנושי , על ידי כך שהם מניפים את ידיהם או מעל לראשיהם או מגובה שניתן להבדיל בינן לבין הגוף " . 
העיתון Boston Sunday Herald דיווח ב ֿ את הדברים הבאים : 
אין עוד מקום בעולם שתוכלו לראות בו חזיונות פנטומימה ייחודיים כמו אלה המתרחשים מדי יום בדלתות האחוריות של צ'ילמרק . 
שערו בנפשכם שאתם גרים בחווה מבודדת , וביתו של השכן הסמוך נמצא במרחק מאתיים מטרים לערך . 
דרי שני הבתים שולחים ידם בדיג , וכך אתם מצוידים במשקפות . 
נניח שאתם עומדים בפתח הבית באחתֿעשרה בבוקר . 
שכנתכם עומדת אף היא בפתח ביתה . 
בעזרת המשקפת , אתן מסמנות לשכנה שאלות אחדות בשפת הסימנים , על שלל הדגים שנתפס ברשת ביום ההוא , על מספר הלובסטרים במלכודות או כל פיסת רכילות נשית שעולה על דעתכן . 
לאחר מכן אתן מקרבות את עיניכן למשקפות וצופות בשכנה מנופפת את תשובתה . 
שפת הסימנים שימשה גם את הדייגים על הסירות בים הפתוח . 
איש אחד נזכר , " הדייגים משכו מלכודות מחוץ למפרץ או הלאה מחופי גיי הד , וכשהיו במרחק אלוהיםֿיודעֿאיזה אלה מאלה , הם היו משוחחים ביניהם על מצב הדגה – דברים מן הסוג הזה . 
האנשים האלה דיברו ושמעו מצוין , אך המרחק ביניהם היה רב מכדי לצעוק " . 
איש אחר , שמוצאו מחוץ לאי , שִחזר את הפעם הראשונה שבה נחשף לשימוש בשפת הסימנים : 
ידוע לי שחמי ואחיו [ שניהם שומעים ] נהגו לשוחח ביניהם [ בשפת הסימנים ] כשחלפו זה על פני זה בסירות . 
אני זוכר פעם אחת כשיצאנו אל המפרץ , וכל זה התרחש כשהתחלתי לבקר במרתז ויניארד , בביקורי הראשון או השני . 
הוא אמר , " הנה זינו ֹ " , והמשיך לדווח על מספר הלובסטרים שבאמתחתו , על הרשת שהעלתה שלל ועל זו שלא וכן הלאה , דברים מהסוג הזה . 
הם היו מניפים את הידיים ככה [ מעל לראשיהם ] , כדי שניתן יהיה לראותן בבירור . 
אישה אחת שהגיעה מחוץ לאי סיפרה : " פעם אחת יצא בעלי לשוט בסירת דיג , דיג לשם שעשוע , עם אחד הדייגים הקבועים , ובשובם , סימן הדייג בשפת הסימנים לאנשים על החוף , לאדם מסוים על החוף , כי רצה להודיע לו כמה דגים העלה ברשתו " . 
היות שתושבי האי פנו לדיג זמן רב לאחר המועד המשוער של תחילת השימוש בשפת הסימנים , אין להניח שהשפה פותחה לצורכי הימאים . 
ככל הנראה נוספו לשפה המקורית סימנים לציון ספינות , ציוד דיג , מושגים מחיי הים וכדומה בשלב מאוחר יותר . 
עם זאת , נראה שאמצעי תקשורת זה היה יעיל במיוחד בים , והימאים השתמשו בו בקביעות , כמו גם ביבשה . 
כנהוג בקהילות דוֿלשוניות אחרות , הייתה שפת סימנים לכלי מבחין בין חברי הקהילה לבין אלה שאינם חברים בה . 
תכופות שמרו אנשי האי על ריחוק חברתי מאנשים מבחוץ על ידי כך שהסתודדו בינם לבין עצמם בשפת הסימנים : 
לבעלי היה חבר . 
יום אחד בבגרותם , הם באו לניו בדפורד כדי לתקן את סירותיהם – ושניהם היו שובבים מאין כמוהם . 
הם היו עולים על חשמלית בדרכם אל העיר העִלית . 
אחד מהם ישב בקצה האחד של הקרונית וחברו ישב בקצה האחר , וסתם כדי לחולל מהומה , הם היו מעירים הערות מצחיקות על שאר הנוסעים ודנים בתוכניותיהם בשפת הסימנים . 
בעלי סיפר שכל הנוסעים תלו בהם מבטים משתאים , ודאי האמינו שבעלי וחברו יצאו מדעתם ! 
הדבר שיעשע אותם מאוד . 
שני צעירים שומעים ממעלה האי הלכו לבקר בנות משפחה שבאה לוויניארד לבלות בו את ימות הקיץ . 
נדמה לי שסיפרתי לך על ג'ונתן , הוא וחברו הלכו בצעירותם , לפני שהתחתנו , אל הבית ליד חצר הלבנים . 
חברו של ג'ונתן סימן לו סימן כלשהו בשפת הסימנים , ג'ונתן סימן בתגובה , והנערות ההן הניחו מיד שג'ונתן חירשֿאילם . 
מכיוון שהן שמעו שיש במקום אנשים כאלה , הן פשוט הסיקו שג'ונתן הוא אחד מהם . 
ג'ונתן היה טיפוס יוצא דופן , וכך המשיכו הוא וחברו את העמדת הפנים כל הערב כולו . 
במהלכו אמרו הבנות לחבר כמה צר להן על ג'ונתן וכמה נאה הוא . 
דברים כאלה . 
לבסוף עמדו השניים ללכת . 
מובן שהחבר תרגם בידיו לג'ונתן את כל הנאמר . 
כשעמדו לבסוף ללכת , נטל ג'ונתן את מגבעתו ואת מעילו ואמר : " היה ערב נפלא , בחיי " . 
הוא נהג לספר את הסיפור ולצחוק . 
אביו של ג'ונתן וסבו היו חירשים . 
אף שהנערות טעו בחושבן שהוא חירש , המקור לטעותן נעוץ בבחירתו לתקשר בשפת הסימנים בתחילת המפגש . 
נראה גם שהתופעה שהבלשנים מכנים " חילופי צופן " ( code switching ) מדיבור לשפת הסימנים התרחשה אף היא . 
כך סופר לי : 
אנשים נהגו להתחיל משפט בדיבור ולסיימו בשפת הסימנים , בייחוד אם נושא השיחה היה גס . 
תכופות הייתה שורת המחץ נמסרת בשפת הסימנים . 
אם כמה בחורים היו נאספים להם ליד הצרכנייה ומספרים סיפורים [ גסים ] ואישה הייתה נכנסת , הם מיד היו מפנים לה את הגב ומסיימים את הסיפור בשפת הסימנים . 
האנקדוטה הבאה מיטיבה לתאר , אולי יותר מכול , עד כמה הייתה שפת הסימנים מוטמעת בכל תחומי החיים : 
אמי אושפזה בבית החולים בניו בדפורד , ניתוח רציני למדי . 
אבי שט לשם בספינתו , לן על סיפונה וביקר את אמי בבית החולים מדי ערב . 
כשהותיר אותו המנתח בחדרה , הוא אסר עליהם לדבר , ואסר על אבי לפנות אליה אפילו במילה אחת . 
וכך היה . 
אבי לא דיבר אליה , אך הם שוחחו בשפת הסימנים במשך חצי שעה כמעט , והדבר כילה את כוחותיה של אמי עד כדי כך , שצוות בית החולים נאלץ להוציא את אבי מחדרה , ולא אִפשר לו לשבת עוד לצדה . 
חקר שפת הסימנים 
עד לאחרונה , נחשבו שפות הסימנים , במקרה הטוב , לנגזרות של השפות המדוברות . 
האמונה הרווחת הייתה ששפות אלה מובנות על ידי משתמשים בכל העולם והן מאופיינות על ידי סמלים חזותיים . 
ראשוני החוקרים דיברו רבות על אודות " שפת הסימנים " בה"א הידיעה , וניסו להתחקות אחר תכונותיה האוניברסליות , כביכול , על ידי התמקדות במערכת שפת סימנים אחת מסוימת . 
תחום אחד של בעיות במחקר נבע מן הבלבול בין שפות סימנים לבין " מערכות " סימנים , המחוות שהאנשים השומעים משתמשים בהם כתחליף לשפה הדבורה , כגון שפת הסימנים של שבטי האינדיאנים במישורים הגדולים של ארצות הברית , שפות הסימנים המשמשות במסדרי נזירים שונים , ושפת הציד של האבוריג'ינים באוסטרליה . 
תחליפים אלה אינם אלא תרגום מילה במילה של השפה המדוברת . 
לעומתם , שפת סימנים היא לרוב שפתו הראשונה של המשתמש . 
שפה זו שונה מן השפה השגורה בפי חברי הקהילה השומעים בדקדוק , בתחביר , בצורת הביטוי ובשימוש בניבים . 
התפתחות שפות הסימנים כיצד מתפתחות שפות סימנים הוא נושא שזכה לבחינה מדוקדקת רק לאחרונה . 
רק לעשרה אחוזים מבין החירשים מלידה יש הורים חירשים . 
ייתכן שלחלקם יש קרובים חירשים , ושהם עצמם מדברים בשפת הסימנים , אך לרוב ההורים השומעים אין כל ידע מוקדם ביחס לחירשות , והם נאלצים לפתח מערכות תקשורת משל עצמם , או " סימני בית " , אם נשתמש במונח שטבע וודוורד ( Woodward b 1978 ) , כדי לתקשר עם ילדיהם החירשים שלא באו במגע עם חירשים כמותם . 
מחקר שבחן כמה מן הילדים הללו , הראה שכולם מנסים לתקשר עם בני המשפחה הקרובים להם בעזרת מחוות , ועושים זאת ברמות שונות של הצלחה ( Goldin - Meadow and Feldman ; 1977 Feldman , Goldin - meadow , and Gleitman 1978 ) . 
קושל ( Kuschel , 1973 1974 ) חקר את החירש הבוגר היחיד שחי באי רֶנֶל שבאיי שלמה . 
איש זה , שלמיטב ידיעתנו היה החירש הראשון שנולד לאחר עשריםֿוארבע דורות , המציא שפת סימנים משלו , ובעזרתה ביטא את צרכיו הבסיסיים ודן בדברים שהייתה להם חשיבות בעולמו . 
הוא לא התחתן מעולם , דבר שהיה חריג בתרבותו , ואף לא היה מעורה לגמרי בהבטים השונים של החיים בקהילתו , ככל הנראה משום ששפת הסימנים שלו לא הייתה מורכבת דייה כדי לאפשר לו תקשורת מלאה עם הזולת , אם כי חברים רבים בקהילה למדו להבין במידת מה את סימניו . 
עם זאת , נדיר הדבר שחברי קהילה שומעים מגלים נכונות ללמוד את סימניו הייחודיים של חירש יחיד בקרבם . 
רוב החירשים החיים בבידוד מחירשים אחרים כמעט שאינם מתקשרים עם בני משפחתם הקרובים , ועל אחת כמה וכמה עם אנשים מחוץ לחוג המשפחה . 
כשהחירשות מופיעה בקהילה בקביעות , יש יסוד לצפות להתפתחות מערכת סימנים שהשימוש בה יהיה מוסדר ושיטתי , וברבות הזמן יתפתח לשפת סימנים של ממש . 
וושבו , וודוורד ודהֿסנטיס ( Washabaugh , Woodward and DeSantis , 1978 1980 ) שפעלו באי פרובידנס שמול חופי קולומביה , ושומאן ( Shuman 1980a , b ) שפעל בכפר נוֹהְיָה של בני המאיה , חקרו את התפתחות שפת הסימנים בקרב קבוצות קטנות שהחירשות הרצסיבית עברה בהן כפי הנראה בתורשה . 
שפות הסימנים שהתפתחו בפרובידנס ובכפר נוהיה לאורך שני הדורות שבמהלכם הופיעה החירשות היו מורכבות יותר משפתו של האדם החירש באי רנל , אך עדיין מוגבלות בהיקפן ובמורכבותן . 
לדוגמה , נמצא ששפת הסימנים באי פרובידנס הייתה תלוית הקשר עד מאוד . 
שתי החֲבָרות אימצו את החירשים אל חיקן , אך מעורבותם בחיי הקהילה הייתה מוגבלת בשל הקשיים בתקשורת ( Shuman b 1980 ) . יש להניח שמערכות הסימנים הללו ייעשו מורכבות יותר אם הדורות הבאים יולידו חירשים נוספים . 
שתי הקהילות מייצגות , ככל הנראה , את השלב השני בהתפתחות שפת סימנים . 
אם האי פרובידנס והכפר נוהיה נמצאים אי שם בתחילת רצף ההתפתחות , הרי שמרתז ויניארד נמצאת בסופו , הן מבחינת גיל השפה ומורכבותה והן מבחינת היקף הדוֿלשוניות . 
קהילת החירשים התקיימה במרוצת שניםֿעשר דורות באי עצמו , ואם מחשיבים את אבותיה בקנט , הרי שהתקיימה דורות אחדים קודם לכן . 
אין לזלזל בחשיבות פרובידנס , נוהיה ומרתז ויניארד לעניין חקר התפתחות שפות הסימנים באמתלה של נדירות או חדֿפעמיות . 
חירשות תורשתית נמנית עם התכונות המנדליות הנפוצות ביותר , ומחלות כגון חסך ביוד , שבמקרים קיצוניים עלולות לגרום חירשות מוקדמת , אפיינו אזורים שונים במשך מאות בשנים . 
טענתי היא , שבמקום שבו החירשות אינה בלתי שכיחה , בהכרח יתפתח סוג כלשהו של שפת סימנים . 
כדבריהם של שלזינגר ונמיר ( Schlesinger and Namir 1978 ) , " שפת סימנים כלשהי צצה ועולה בכל קהילת חירשים " . 
במקום שקהילת החירשים גדולה וּותיקה דייה כדי לפתח ולהוריש שפת סימנים מדור אחד למשנהו , שם עשויה לצמוח שפת סימנים בשלה וכוללנית . 
יש בידינו תיאורים באשר לשימוש בסימנים בקרב קבוצות של חירשים מהאי רנל , מהאי פרובידנס ( Washabaugh , Woodward and DeSantis , 1978 1980 ) , מהאי גרנדֿקיימן ( Washabaugh 1980 ) , מן הכפר נוהיה בחצי האי יוקטאן ( Shuman b 1980 ) , בקרב קבוצה של אינדיאנים כפריים בסורינאם ( Tervoot 1978 ) , בקרב בני הכפר אדמורובה שבגאנה ( Frishberg 1979 ) , ובקרב תושבי מחוז אֶנגה בגינאה החדשה ( Kendon 1980 ) . אנשי האנדים וההימלאיה הסובלים מזפק כתוצאה מחסר ביוד משתמשים בשפות סימנים . 
ללא ספק ישנן דוגמאות רבות נוספות . 
לעתים נדירות כתבו חובבי המסעות על אופני התקשורת החזותיים הללו ( Siger 1968 ) , ועד לאחרונה מעטים היו החוקרים שסברו שראוי לתת עליהם את הדעת . 
אנו עשויים לגלות שרבות מן הקהילות שחוקרי התורשה גילו בהן צורות שונות של חירשות תורשתית , פיתחו שפות סימנים משל עצמן , ואלה שערכו את המחקרים הרפואיים בקהילות הללו פשוט לא היו ערים לקיומן . 
עד כמה מורכבות השפות הללו , באיזו יעילות הן מאפשרות לחירשים לבטא את רעיונותיהם ולהבין את המתרחש בקהילה שבה הם חיים , והאם האנשים השומעים בקהילה טורחים ללמוד את שפתם – כל אלה תלויים בכמה גורמים אפשריים , שביניהם מספר החברים בקהילה ; משך הזמן שהחירשות מתקיימת באוכלוסייה ; מעמד החירשים בקהילה ; וגישת השומעים כלפי החירשים . 
כל שניתן לומר בשלב זה הוא שתופעת החירשות בקהילה מבודדת כמו זו שבמרתז ויניארד אינה ייחודית כלל וכלל , וכי שומה עלינו להוסיף וללמוד רבות על הטווח הרחב של הסתגלות הקהילות השונות למגבלה זו . 
עד לאחרונה , האמינו רבים כי שפות סימנים המשמשות במוסדות החינוך לחירשים במערב הן צעירות יחסית , ומבוססות על שפת סימנים צרפתית ש " הומצאה " באחד מבתי הספר הראשונים לחירשים שנוסד בפריז בשנות השישים של המאה השמונהֿעשרה . 
הסברה הרווחת הייתה שלפני הופעת המוסדות הללו מיעטו החירשים להיפגש , ומאחר שהמוסדות באירופה החלו לפעול רק באמצע המאה השמונה עשרה , שפות סימנים אף הן מוכרחות להיות צעירות יחסית . 
טרווּט , לדוגמה , כתב : " אנו רואים זאת כמובן מאליו שאין מקום כמעט שהחירשים חיים בו יחדיו , בקהילה עצמאית ומלוכדת בדומה לקבוצות מיעוטים שונות , ושאין הם נחשפים בילדותם למערכת לשונית בשלה ומפותחת " ( Tervoot 1978:171 ) . 
תכופות הניחו ששפות סימנים נגועות בכל החולשות האופייניות לשפות צעירות : העדר קטגוריות דקדוקיות או מילות קישור , פריטים לקסיקליים מעטים , רובם מן הסוג המחקה או המתאר , והעדר תחביר כמו זה האופייני לשפות המדוברות ( Neuman 1968:20 – 21 ) . 
טעות רווחת נוספת היא שראשיתה של שפת הסימנים האמריקנית ( American Sign Language ) בשנת 1817 בלבד , השנה ששפת הסימנים הצרפתית הוצגה לראשונה בבית הספר האמריקני לחירשים בהרטפורד . 
עד , 1817 הסתפקו כביכול החירשים באמריקה במערכות סימנים ייחודיות משלהם . 
אולם הבלשן ג'יימס וודוורד קרא תיגר על סברה זו . 
להשערתו , לא ניתן היה להמיר את שפת הסימנים הצרפתית לשפה השונה ממנה במובחן – הלוא היא שפת סימנים אמריקנית – בזמן קצר כל כך , אלא על ידי קריאוליזציה של שפת סימנים אמריקנית מקורית קיימת , אחת או יותר ( Woodward b 1978 ) . 
הנתונים ממרתז ויניארד מאשרים בבירור את קיומן של שפות הסימנים המקוריות . 
בשנת 1817 היו התושבים החירשים בוויניארד שותפים פעילים בחברת האי זה למעלה ממאה שנים . 
מן הסתם אִפשרה שפת סימנים כלשהי את התקשורת בין החירשים ובין השומעים כל אותן שנים . 
ואכן , יש להניח ששפה זו התקיימה עוד קודם לכן , שכן לא נראה שג'ונתן למברט , ראשון החירשים באי , נתקל במחסום שפה כלשהו . 
שפת הסימנים הבריטית כפי שציינתי קודם לכן , מצאנו אִזכור ישיר בכתביו של פפיס לשימוש בשפת הסימנים על ידי דאונינג , שגדל ב ' חורש ' . 
למרבה הצער , המחקר בנושא שפת הסימנים באנגליה מוגבל למדי . 
במאה השנים האחרונות הדגישו הבריטים את הוראת הדיבור וקריאת השפתיים לחירשים , ודעת רוב החוקרים לא הייתה נוחה מן השימוש בשפות הסימנים . 
רק לאחרונה נערכו מחקרים בנושא ( Woll , Kyle and Deuchan 1981 ) . אף שהמידע ההיסטורי נדיר , אנו למדים מקומץ העדויות שבידינו כי שפות סימנים היו בשימוש באנגליה מאז ימי הביניים לפחות . 
בספר הראשון בנושא שראה אור באנגלית , התייחס בּולוור ( Bulwer 1648 ) ישירות לשפת הסימנים של החירשים : " … היות שאתם יכולים לבטא את עצמכם כה נאמנה בעזרת האצבעות , בזכות היותכם מורגלים בשימוש באצבעות כשם שאנו מורגלים בדיבור " . 
הוא הביא דוגמאות אחדות לתקשורת באמצעות הידיים בשימוש החירשים , וכלל בתוכן את משרתו הצעיר של דוכס , " שתפקידו היה להכריז בהתלהבות מרנינה על כל מאורע חדש שהתרחש בחצר המלכות או בעיר בעזרת מחוות הגוף ותנועת אצבעות הידיים " . 
כך כתב על שתי אחיות חירשות מצ'שייר : " כמה ממכריי , גברים מצ'שייר שהכירו את השתיים , העידו שהן ניחנו בחדות תפישה מוזרה ומעוררת הערצה , הן בהבנת הזולת והן ביכולתן לבטא את אשר על לבן בעזרת האצבעות " . 
יש שיטענו , ודאי , שהדוגמאות הללו עוסקות במערכות סימנים ייחודיות ששותפים להן אך ורק אנשים בחוג המכרים הקרוב ביותר לחירשים . 
בתגובה לכל אלה אצטט מדבריו של קארו ּ ( Carew ) מתוך " Survey of Cornwall " ( ; 1602 " סקירה של אזור קורנוול " ) , שבהם נזכרת שפת סימנים שהייתה מובנת לקהל אנשים רחב יותר : 
אדוורד בּון , תושב מחוז לנדוק שבמדינתנו , היה משרתו של מר קורטני , אף הוא מתושבי המקום . 
הוא היה חירש מינקותו , וכתוצאה מכך גם אילם ( אין בכוחו של הטבע לתת את אשר לא קיבל ) , ועם זאת הצליח לקלוט ולהעביר לאדונו כל חדשה שהסעירה את מדינה ; … לא הרחק משם חיה חבורה , לקויה אף היא בדרך דומה ; והמפגשים בין חבריה היו חמים כל כך , עמוסים בגילויים , כנים ומוזרים כגון צחוק לבבי ומחוות נלהבות אחרות , עד שהעדר הלשון נראה כמכשול בעיני הצופים בלבד , ולא בעיני החבורה עצמה . 
( American Annals of the Deaf 1870b : 189 ) 
נראה ששפת הסימנים של החירשים הללו הייתה מפותחת דייה . 
היות שהכול הבינו אותה , ייתכן שהייתה זו שפה אזורית . 
הכנסייה בימי הביניים התירה לחירשים להינשא " בטקס שנערך בשפת הסימנים " ( Silverman 1970:376 ) . היתר זה התבסס על ההנחה ששפת סימנים שגורה ומובנת הייתה קיימת , ושיותר מאדם חירש אחד הכירה והשתמש בה . 
סיבְּסקוטה , שנמנה אף הוא עם ראשוני החוקרים הבריטים , כתב בחיבורו The Deafe and Dumb Man ' s Discourse ( " שיח האנשים ההחירשיםֿאילמים " ) : " האילמים מבינים זה את זה בבירור בזכות המחוות המדויקות שהם מחווים , או כל צורת ביטוי מקבילה שהם מאמצים , וכך הם יכולים להבין דברים רבים באמצעות מחוות " ( Sibscota ] 1670 1967:43 ) . 
בּונה ( Bonet ) , שב ֿ צפה בחירשים באזור מגוריו באנגליה , הניח ששפת הסימנים היא שפה " טבעית " או " אוניברסלית " , ולראיה טען ש " כל אימת שאילם פגש אילם שלא פגש לפני כן מימיו , הצליחו השניים להבין זה את זה , על ידי שימוש באותם הסימנים " ( H . 
Peet 1851:202 – 203 ) . בעידן שבו הנסיעות היו מוגבלות , יש להניח ש " האילמים " הללו חיו במרחק לא רב זה מזה , וש " השפה הטבעית " שתיאר בונה לא הייתה אלא שפת הסימנים שרווחה באזור . 
גם כיום , שפת הסימנים האנגלית נודעת בניביה המרובים . 
כפי שהעירו בטיסון וג'ורדן , " טענה המושמעת שוב ושוב מפי מבקרים ובני המקום כאחד , היא שכל הנוסע מרחק של שמונים קילומטרים בבריטניה , עשוי להיתקל בשפת סימנים שונה , כזו שבני המחוז שעזב זה מקרוב לא יצליחו להבינה " ( Battison and Jordan 1976:59 ) . גיוון זה נובע בחלקו מן העובדה שהשימוש בשפת הסימנים הוגבל מאוד בבתי הספר לחירשים ולעתים אף נאסר לחלוטין , וכך לא התפתחה שפה אחידה , אולם מגוון הניבים מצביע בין השאר על תקופות ממושכות של התפתחות בבידוד אזורי . 
אין אנו יודעים עדיין אם שפת הסימנים בוויניארד במאות התשעֿעשרה והעשרים שיקפה ניב של שפת סימנים שהייתה נהוגה בקנט . 
עם זאת , מה שחשוב להדגיש בשלב זה הוא ששורשיה של שפת הסימנים בוויניארד היו עמוקים , וייתכן שהיא התבססה על שפת סימנים אנגלית . 
שפת הסימנים בוויניארד במאה התשעֿעשרה נראה כי שפת הסימנים באי רכשה אפיונים אחדים של שפת הסימנים האמריקנית המתהווה כאשר ילדי האי החירשים החלו ללמוד בבית הספר בהרטפורד , במאה התשעֿעשרה . 
לא מן הנמנע גם ששפת הסימנים של הוויניארד השפיעה על התפתחות הבטים מסוימים בשפת הסימנים האמריקנית . 
ייתכן שהיא נמנתה עם השפות המקומיות הקיימות , שלדעת וודוורד השפיעו על המעבר משפת סימנים צרפתית . 
כדי לאשש טענה זו יש לערוך מחקרים רבים נוספים , אך גם בשלב זה ראוי להתעכב על כמה עובדות מעניינות . 
בעשורים הראשונים להקמתו של המוסד האמריקני לחירשים ( בזמן ששפת הסימנים הצרפתית , שהובאה לאמריקה בשנת , 1817 עברה שינוי כה קיצוני ) , נראה היה שקבוצת הילדים החירשים הגדולה ביותר הגיעה ממרתז ויניארד ( American Annals of the Deaf 1852 ) . שום אזור לא השתווה לו במספר הילדים שנשלחו להרטפורד , ורוב התלמידים האחרים גדלו בעיירות קטנות או באזורים כפריים , ופגשו עד אז רק קומץ ילדים חירשים זולתם , אם בכלל ( Clerc 1818 ) . 
כמו כן , הקבוצה השנייה בגודלה מבין כל קבוצות התלמידים שלמדו בבית הספר ברבות השנים ( ילדים שבאו מאותו אזור מגורים , ובמקרים מסוימים הייתה ביניהם קרבת דם ) , הגיעה מאזור סנדי ריבר שבמדינת מיין . 
ילדים אלה היו צאצאיהם של אנשים שהיגרו ממרתז ויניארד פחות מדור אחד קודם לכן . 
הוריהם שמרו על קשריהם עם תושבי האי בשנים שחלפו , ויש להניח ששפת הסימנים ששימשה במיין הייתה דומה לזו ששימשה את תושבי הוויניארד . 
למיטב זיכרונם של מרואייניי , שפת הוויניארד דמתה לשפת הסימנים האמריקנית מבחינות רבות . 
ייתכן שהדבר נבע לא רק מן הקריאוליזציה בין השפות , אלא מכך שתכונות מסוימות של שפת הסימנים האמריקנית אומצו משפת הוויניארד . 
מבחינה סכמטית , התפתחות זו עשויה להיראות כמו בתרשים שלהלן . 
על כל פנים , נראה ששפת הסימנים המקורית ששימשה את תושבי הוויניארד אכן אימצה תכונות רבות של שפת סימנים אמריקנית , שהייתה בשימוש נרחב יותר , עם העלייה במספר ילדי האי החירשים שנשלחו ללמוד בהרטפורד לאחר 1850 . 
במובנים רבים שמרה שפת הסימנים שנוצרה כתוצאה מהקריאוליזציה על צביון ייחודי למרתז ויניארד . 
מרואייניי זכרו מילים רבות שהסימן שיוחד להן באי היה שונה בתכלית מהסימן שיוחד להם בשפת סימנים אמריקנית , ותושבים שזכרו את השפה העידו פה אחד שהתקשו מאוד להבין , ולעתים לא הבינו בכלל , את שפת הסימנים ששימשה את החירשים מחוץ לאי או את התרגום לחירשים בטלוויזיה . 
6 
לגדול חירש בוויניארד 
כיצד מתנהלים חיי היומיום בקהילה דוֿלשונית ? 
– קהילה ש " כל תושב בה … לומד לדבר באצבעותיו כבר בזמן שהוא לומד לדבר בלשונו , שכן הוא עתיד לפגוש חירשים בחוג מכריו ולצורך עסקיו בכל יום ובכל שעה משעות היום " ( ( Boston Sunday Herald 1895 . 
לשימוש הנרחב בשפת הסימנים הייתה השפעה על כל פּן בחברה של האי . 
זו לא הייתה שאלה של שימוש בשפה בלבד ; יחס האנשים השומעים כלפי החירשים ויכולתם לתקשר עמם בקלות וביעילות חלחלו לכל תחום בחיים החברתיים בוויניארד . 
נראה שבהעדר מחסום השפה , הוסרו גם המחסומים החברתיים . 
מחקרים שנערכו לאחרונה מלמדים כי ילדים חירשים להורים חירשים מצליחים יותר במישור החברתי ובמישור הלימודי לעומת ילדים חירשים להורים שומעים שאינם יודעים את שפת הסימנים ( Meadow ; 1968 Schlesinger and Meadow ; 1972 Nash 1981 ) . עם הסיבות ליתרון זה נהוג למנות את העובדה שההורים החירשים מקבלים את עובדת חירשותו של הילד ; את יכולתם לתקשר עמו בשפת הסימנים ; את זמינותן של דמויות לחיקוי ; את התמיכה שמעניקים החירשים בקהילה הסובבת ; ואת הידע כיצד להתמודד עם קשיי היומיום . 
חשוב מכול הוא היתרון שהילדים החירשים זוכים לו בשנים הראשונות לחייהם . 
פעמים רבות עוברות על הילדים החירשים הנולדים להורים שומעים שנים ראשונות שאינן קלות , כאשר הוריהם לומדים להשלים עם נכותם , נאבקים ללמוד את שפת הסימנים ולהתמצא במערכת הסבוכה של החינוך המיוחד . 
קשיים אלה נחסכו מילדי הוויניארד . 
החברה הסובבת תִפקדה כ " משפחת חירשים " מורחבת לכל דבר . 
זוג שומעים שהביא לעולם ילד חירש ידע רבות על חירשות עוד בטרם לידתו . 
רוב הסיכויים שאחד מקרובי משפחתם היה חירש , וכפי שציינתי קודם לכן , גם אם לא היו חירשים בחוג משפחתם הקרוב , היו הפגישות של אנשי העיירה עם גברים , נשים וילדים חירשים כמעט דבר שבשגרה . 
ילד חירש שנולד לתוך קבלה חברתית מלאה כל כך , החל את חייו עם כל היתרונות השמורים בדרך כלל לילד חירש שנולד להורים חירשים . 
אף שלא תמיד תועדה החירשות ברשומות , להוציא את מפקדי האוכלוסין המקומיים והפדרליים מ ֿ ואילך , שמות חירשים רבים מופיעים ברשומות האי מראשית ההתיישבות – בתעודות לידה , נישואין ופטירה , בצוואות , בשטרי הבעלות על הקרקעות , ברשומות הצבא , ובמסמכים ציבוריים ופרטיים שונים . 
הרשימות הללו , יחד עם עדויות מאוחרות יותר שנמסרו בעל פה , מאפשרות לנו לצייר תמונה שלמה על אודות אורחות חיי החירשים בוויניארד . 
כפי הנראה , לא חל שינוי במצבם למן אמצע המאה השבעֿעשרה ועד המאה העשרים , כעבור שניםֿעשר דורות בערך . 
ילדות 
רוב הילדים החירשים , כמו חבריהם השומעים , גדלו בבתים של משפחה אחת , כנהוג באנגליה ובניו אינגלנד ( Greven 1970 ) . במרתז ויניארד , כבמקומות אחרים ביו אינגלנד , עברו הילדים לאחר נישואיהם להתגורר בחוות הסמוכות לבית המשפחה . 
המשפחות ה " גרעיניות " שמרו ביניהן על קשר יומיומי הדוק , וכל בני המשפחה הִטו שכם לטובת עבודות החווה והדיג , שיתפו פעולה בגידול הילדים , חילקו ביניהם תנובה עודפת מהגן ומהים , שאלו אלה מאלה כלים , פריטי לבוש וציוד , החליפו ביניהם מתכונים , חדשות ופיסות רכילות . 
סביר להניח שלתשעיםֿושמונה אחוזים מהמשפחות באי היה קרוב משפחה אחד לפחות שהתגורר במרחק הליכה . 
דפוס התיישבות זה היה יציב מאין כמוהו . 
אף שכמה מבני המשפחה עשויים היו לעקור מן המקום , לרוב נשתמרו המשפחות המורחבות והשכונות המאוכלסות בקבוצות של משפחות , מדור אחד למשנהו , ממאה אחת למאה הבאה אחריה . 
כפי שציינתי לעיל , הייתה היציבות הרבה של אוכלוסיית האי גורם מכריע בהסתגלות המוצלחת של הילדים החירשים . 
בקהילה שהחירשות לא זרה לה , הופעתו של ילד חירש נוסף אינה סיבה לדאגה או לבהלה . 
הבקיאות הרווחת בשפת הסימנים אפשרה לילד החירש להתחיל לתקשר עם כל מי שבא עמו במגע כבר בהיותו רך בשנים . 
מסיבות אלה , נראה שילדותם של החירשים בוויניארד דמתה מאוד לילדותם של השומעים . 
לא שמעתי ממרואייניי שום סיפורים על הילדים החירשים באי , ונראה שלא היה בהם דבר יוצא דופן . 
חינוך 
לא ידוע אם במאות השבעֿעשרה והשמונהֿעשרה למדו החירשים בוויניארד בבית הספר . 
בתי ספר ציבוריים נוסדו בוויניארד שנים אחדות לאחר ההתיישבות הראשונה , אך רק קומץ רשימות נוכחות שרד ולא נזכר בהן שמו של שום ילד חירש – אם כי אין להסיק מכך שהילדים החירשים לא הלכו לבית הספר . 
חתימות ידיהם של חירשים על צוואות , על שטרי קניין ועל שאר מסמכים מימי ראשית ההתיישבות , מוכיחים שרבים מהם ידעו לחתום את שמותיהם , ויש להניח שלכל הפחות ידעו חלקית קרוא וכתוב . 
עבור רבים מתושבי האי , שומעים וחירשים כאחד , הסתכמה ידיעת קרוא וכתוב בימים ההם ביכולת לכתוב את השם ולזהות פסוקים אחדים מן התנ"ך . 
ב ֿ נפתח בהרטפורד שבקונטיקט בית הספר הראשון לחירשים , ' המוסד האמריקני לחירשיםֿאילמים ' . 
בית הספר , שנחשב בתקופה ההיא ל " חוד החנית " של החינוך לחירשים , עורר עניין רב בקרב האוכלוסייה הכללית השומעת ובקרב קהילת החירשים בארץ כולה . 
הלימודים בהרטפורד נחשבו הזדמנות חינוכית יוצאת דופן , ומ ֿ ואילך כל החירשים בוויניארד , למעט אחד , למדו בבית הספר למשך תקופה מסוימת : על פי רוב הם עזבו את בית הוריהם בגיל תשע או עשר ועשו חורפים אחדים בקונטיקט . 
בתחילה הייתה ההוראה בהרטפורד רובה ככולה בשפת הסימנים , ורק מאוחר יותר אומצה השיטה המשולבת . 
גם לאחר הופעת " בתי הספר לדיבור " שקידמו את קריאת השפתיים בקרב החירשים , בשנות השישים של המאה התשעֿעשרה , לא התערער מעמדו של בית הספר בהרטפורד כמוסד הלימודים שכל החירשים בוויניארד עברו בשעריו . 
כדברי כתב הֿBoston Sunday Herald ( 1895 ) , היה הרטפורד למסורת בקרב תושבי האי : 
מעולם לא ניסו התושבים לשלוח את הילדים החירשיםֿמלידה לבתי הספר לדיבור . 
למעשה , עמדתם של התושבים כה נחרצת לטובת העמדת גזע של בני אדם לאֿמדברים , שגם אם יופיע אדם כלשהו ויציע למחות את הנגע כבמטה קסם ולמנוע את שובו לעולמים , ייחשב הוא לאויב הציבור ולא למושיע . 
תקופת הלימודים המומלצת בהרטפורד הייתה חמש שנים ( American Asylum 1837 ) , אך החינוך היה זמין לתלמידים חירשים במסצ'וסטס לתקופה של עד עשר שנים , ללא קשר לאפשרות המימון של ההורים ( Bell 1892 ) . כמעט כל התלמידים בבית הספר במסצ'וסטס , לרבות כל התלמידים שבאו מן הוויניארד , נהנו ממימון המדינה . 
כתוצאה מכך , רבים מן החירשים בוויניארד זכו לחינוך טוב יותר משכניהם השומעים . 
האי מרתז ויניארד היה עני למדיי . 
למרות החשיבות הרבה שיוחסה לחינוך , נאלצו ילדים רבים לעזוב את ספסל הלימודים בגיל עשר או שתיםֿעשרה כדי לתרום את חלקם לפרנסת המשפחה בבית או בים . 
במאה התשעֿעשרה היה שיעור הבערות או הבערות למחצה גבוה . 
פעמים רבות יכלו הילדים החירשים שקיבלו סיוע מהמדינה במימון שכר הלימוד לבלות בבית הספר שנים רבות יותר מאחיהם וחבריהם השומעים . 
איש אחד נזכר , " החירשים – כל אלה שעולים בדעתי – ידעו לקרוא ולכתוב . 
הם זכו לשנות חינוך רבות יותר מן הממוצע , למדו יותר מהרגיל , נחשבו למלומדים – ואף היו כאלה במונחי התקופה " . 
מרואיינים אחדים זכרו שלעתים נהגו השומעים שהחינוך נבצר מהם להביא עיתון או מסמך משפטי לשכניהם החירשים כדי לקבל הסבר . 
לשם השוואה , מעריכים ש ֿ – 35 25 אחוזים בלבד מכלל החירשים באמריקה ידעו קרוא וכתוב במאה התשעֿעשרה ( Gordon 1892 ) . השוֹנוּת בין ההערכות השונות גבוהה למדי , אך לכל הפחות שלושים אחוזים , ויש האומרים שבעיםֿוחמישה אחוזים , מכלל הילדים החירשים לא ביקרו בבית הספר מעולם . 
גם בימינו , אף שרוב רובם של הילדים החירשים זוכה לחינוך , מעריכים כי רבים מהם עוזבים את בית הספר כשרמת ידיעותיהם שקולה לזו של ילדים בכיתה ד' או ה ' , בשל עיכובים ברכישת היכולת לתקשר עם הסובבים ובשל אי רציפותן של תוכניות החינוך המיוחד ( Schein and Delk ; 1974 Trybust and Karchmer ; 1977 Neisser 1983 ) . 
נישואים 
החירשים במרתז ויניארד נישאו ללא הגבלה ; כשמונים אחוזים מאלה שזכו להגיע לגיל החיתון אכן התחתנו , שיעור דומה מאוד לשיעור הנישאים בקרב השומעים באי . 
עם זאת , שיעור זה גבוה במיוחד בהשוואה לנתונים על אודות שיעור החירשים שנישאו בארץ כולה – ארבעיםֿוחמישה אחוזים במשך רוב המאה התשעֿעשרה ( Fay ; 1898 Bell 1969 ) . שיעור זה גבוה אפילו ביחס לחירשים באמריקה כיום . 
בוויניארד נישאו 73 אחוזים מן החירשים שנולדו לפני ; 1817 מתוכם , רק 35 אחוזים נישאו לחירשים אחרים , בהשוואה לממוצע הארצי בשלהי המאה התשעֿעשרה , שהיה קרוב יותר ל ֿ אחוזים ( Fay 1898 ) . 
שיין ודֶלק ( Schein and Delk 1974 ) העריכו שבשמונים אחוזים מנישואי החירשים בימינו , שני בני הזוג חירשים , ובשבעה אחוזים נוספים , אחד מבני הזוג הוא כבד שמיעה . 
ללא ספק , דוֿלשוניות הקהילה הפכה את הנישואים בין שומעים לחירשים לרווחים יותר מאשר מחוץ לאי . 
החירשים בוויניארד אף נישאו בגיל צעיר יותר מן החירשים מחוץ לאי , שחיכו לרוב עד שנות העשרים המאוחרות לחייהם ( Bell ; 1892 Fay 1898 ) , כאז גם היום ( Schein and Delk 1974 ) . גיל הנישואים הממוצע לגברים החירשים בוויניארד היה עשריםֿושתיים , וגיל הנשים עשרים – כגיל התושבים השומעים . 
גם שיעור הנישואים השניים בקרב החירשים באי היה שונה מן המקובל אצל החירשים ביבשת . 
לאחר מות בן הזוג נישאו רוב החירשים בשנית ; מעטים נותרו בגפם למשך יותר משנה או שנתיים , אלא אם כן התאלמנו בזקנתם . 
יש שנישאו בשנית , בשלישית ואף ברביעית . 
נראה שתושבי האי החירשים לא התקשו במציאת בני זוג . 
במאות השבעֿעשרה והשמונהֿעשרה היו מקרי הגירושים נדירים ביותר , ורק קומץ מתושבי האי התגרש בתקופה ההיא – איש מהם לא היה חירש . 
בסוף המאה התשעֿעשרה התגרשו שני זוגות של חירשים באי . 
בעת ההיא , יש לזכור , היו הגירושים בלתי שכיחים עדיין , ותכופות נחשבו לשערורייה . 
שיעור הגירושים היה גבוה בהרבה בקרב זוגות חירשים ביבשת , שם העיבו על חיי הנישואים הלחצים החברתיים והכלכליים שנבעו מחירשותם הרבה יותר ( Fay 1898 ) . 
משפחות 
לאורך ההיסטוריה של האי , היו שיעורי הפוריות גבוהים במידה יוצאת דופן . 
הנתונים היחידים המשווים בין מספר הילדים שנולדו לזוגות שומעים ולזוגות חירשים הם מאמצע המאה התשעֿעשרה ומסופה . 
בעת ההיא נולדו לזוגות הנשואים במסצ'וסטס 4.11 ילדים בממוצע ( Fay 1898 ) ; ואילו לזוגות בוויניארד נולדו 6.1 ילדים בממוצע . 
מספרם הממוצע של ילדי החירשים באי היה 5.9 , נמוך אך במעט מן הממוצע הכללי בוויניארד , בהפרש לא מובהק מבחינה סטטיסטית , בהתחשב באוכלוסיית האי המצומצמת . 
מספר הילדים שנולדו להורים חירשים בוויניארד היה גבוה במידה ניכרת מהמספר הממוצע לחירשים ברחבי המדינה . 
בשנות השמונים של המאה התשעֿעשרה , לדוגמה , ככל הנראה כתוצאה מנישואים מאוחרים ומקשיים כלכליים , היה ממוצע הילדים לזוגות מעורבים של חירשים ושומעים 2.6 בלבד ( Fay 1898 ) – כמחצית מן הממוצע הארצי . 
ממוצע זה היה נמוך במעט כששני בני הזוג היו חירשים . 
גם מאוחר יותר במאה העשרים , הוסיף שיעור הילודה בקרב זוגות של חירשים ובקרב זוגות של חירשים ושומעים להיות נמוך יותר מן השיעור המקביל בקרב הזוגות השומעים ( Schein and Delk 1974 ) . בוויניארד לא נמצא הבדל סטטיסטי מובהק בין מספר הצאצאים שנולדו מנישואי חירשים לבין מספרם של אלה שנולדו מנישואי שומעים עם חירשים . 
גורמים חברתיים תרמו ללא ספק לשיעורי הפריון הגבוהים יותר בקרב החירשים באי . 
היות שהחירשים שולבו בחיי הקהילה באופן מלא , סיכוייהם להינשא בגיל צעיר ולהקים משפחות גדולות היו טובים יותר מאלו של החירשים מחוץ לאי , הן מבחינה כלכלית והן מבחינה חברתית ( Bell 1892 ) . 
פרנסה 
כיצד קיימו החירשים בוויניארד את עצמם ואת משפחותיהם , והאם נחלו בכך הצלחה – אף אלה שאלות חשובות . 
כבכל יתר ההיבטים של החיים בוויניארד , לא נרשמו הבדלים מהותיים בין השומעים ובין החירשים , אף לא בימיו של החירש הראשון באי . 
עוד טרם בואו אל הוויניארד בשנת 1692 וגם לאחר שהשתקע באי עבד ג'ונתן למברט כנגר וכחוואי , ואולי אף כחבתן ( כלים לייצור חביות וכלי נגרות בניין נרשמו בצוואתו ) . אדם בשם ג'ונתן למברט , קרוב לוודאי שמדובר באותו איש , נזכר כ " רב חובל " על סיפון הספינה הדו - תורנית טיירל , שיצאה למשימת השבת שבויים מן המסע הכושל לכיבוש קוויבק בשנת 1690 ( Banks 1966:297 ) . ג'ונתן למברט זה צוין לשבח על השתתפותו במערכה צבאית זו וזכה במענק שהוענק למשתתפים . 
ב - 17 במאי , , 1694 רכש למברט שטח מאדמות הוויניארד , ושילם שבע ליש"ט למנהיג האינדיאנים המקומי בעבור 240 דונמים של אדמת חוף בטיסברי ( Banks 1966 ) . מהיום ההוא ואילך נודע האזור כמפרץ למברט ( E . 
Mayhew 1956:131 ) . 
מעט מאוד נכתב במסמכים הרשמיים על המהגר השקט והמצליח . 
בתקופה שבה רוב רשומות העיירה והמחוז עסקו בתביעות משפטיות , נגר זה בלט בכושר ההימנעות שלו מהתדיינויות משפטיות עם שכניו . 
למברט מת בהיותו בן שמונים וצוואתו אושרה בסתיו שלאחר מכן . 
לפי אמות המידה של האי היה למברט איש אמיד למדי במותו . 
מלבד בית וחלקת אדמה , פרטי לבוש וכלים , הוזכרו בצוואתו שלושה " מזרנים מפלומה משובחת " , שלושה שוורים , חמש פרות , סוסים , חזירים , כבשים וטלאים , חרב ורובה , כלי מיטה , וחפצים מברזל ומפּליז . 
ברשימת המצאי מופיעים גם ספרים , ואולי ניתן ללמוד מכך שלמברט ידע קרוא וכתוב . 
למברט הוריש מחצית מביתו לשניים מבניו , ואילו המחצית השנייה הייתה שמורה לשימושם של שני ילדיו החירשים , בּיולה ואבּנעזר הרווקים , " עד יום מותם " ( בתקופה ההיא נהוג היה להבטיח כך את עתידם של הילדים הבוגרים שלא נישאו ) . אין כל עדות בצוואתו של למברט ואף לא במסמכים הנלווים שחירשותו הפריעה למימוש זכויותיו החוקיות . 
העובדה ששימש רב חובל על סיפון אנייה , שנישא , שהעמיד משפחה גדולה ושזכה למעמד של כבוד בקהילה – כל אלה מעידים שתפקודו של למברט בקהילת ברנסטבל ובקהילת הוויניארד לא נפגם במאומה . 
משלח ידו של למברט לא היה שונה ממשלח ידם של רבים מבני הוויניארד , שומעים וחירשים כאחד , במאתיים השנים הבאות . 
כלכלת מרתה'ס וינארד , בייחוד בעיירות שבמעלה האי , התבססה בעיקרה על דיג ועל ניהול משקים חקלאיים . 
רשומות מפקד האוכלוסין של טיסברי ושל צ'ילמרק נותנות סקירה טובה של תחומי העיסוק שהיו נהוגים בקהילות הללו . 
במפקד האוכלוסין שנערך בטיסברי בשנת , 1840 נרשמו רוב הגברים הבוגרים ( מעל גיל חמש עשרה ) כעוסקים בניווט ימי או בחקלאות . 
כמה עשרות נרשמו כעוסקים בתחומי ייצור שונים ובסחר . 
( שלושה בלבד מתוך שלוש מאות ועשרים גברים בעיירה עסקו במסחר : הם ניהלו את הצרכנייה ) . במפקד אוכלוסין פדראלי שנערך בצ'ילמרק כעשר שנים לאחר מכן , הופיעה רשימה כמעט זהה של תחומי עיסוק , אלא שהפעם , מספר החוואים עלה במעט על מספר הימאים . 
הרשימות הללו מטעות במידה מסוימת , שכן רוב החוואים עסקו גם בדיג , ולכל דייג היה משק שלכל הפחות הבטיח את מחייתו . 
משפחות החוואים באי גידלו בעצמם כמעט את כל מזונם . 
בעת נישואיהם נהגו הגברים הצעירים , שומעים וחירשים כאחד , לרכוש או לחכור חוות משלהם . 
נראה שכל החירשים הנשואים ניהלו חוות משל עצמם . 
אחדים ניהלו משקים מתמחים : בבעלותו של נת'ניאל היה עדר חלב גדול , והוא סיפק חלב לכל שכניו ; סילאס ברוור גידל ירקות ומכרם . 
רוב התושבים ניהלו חוות כמו זו המתוארת בכתבה שהופיעה ב - Vineyard Gazette ( 1931 ) אודות מר נורת' החירש : 
מר נורת' נולד בחווה , זו החווה שהוא חי בה כיום ובה בילה את כל ימיו שכן כל הכשרתו כוונה למטרות גידול מקנה וחקלאות , ואת מיטב שנותיו הקדיש לעיבוד שדותיו ולטיפול בעדרי הבקר והצאן שברשותו . 
לרוב נשאו מאמציו כחקלאי פרי , ויבולים רבים מילאו את אסמו המיושן כל שנה בסתיו . 
אחדים ממרואייניי זכרו את חוותו של ג'דידיה בעל היד האחת , שהיה חירש מלידתו . 
ובכן , כל שאני יודע עליהם הוא שהיו חוואים , היו להם גידולים רבים . 
בימים ההם , כידוע לך , גידלו אנשים בעצמם כמעט כל מה שבא לפיהם . 
היו להם חוות גדולות , הרבה סוגי גידולים ... הייתה לו חווה גדולה מאז ומתמיד והוא עבד בה , והיו לו עדרי בקר וסוסים . 
לג'דידיה בעל היד האחת ... היה שטח מרעה ... היה זה אחו יפהפה , והיה לו גם סוס . 
בימים ההם לכולם היו סוס ופרה , ולאחדים היו אף שוורים שמשכו בעול . 
מדי אחר הצהריים , לעת ערב , אם לא הופיעה הפרה מאליה בפתח הרפת , היה יוצא אל האחו וקורא לה . 
קריאתו נשמעה בכל אזור קוויטסה . 
איש זה , ג'דידיה , ששמו הלך לפניו כאחד מטובי אנשי הסירה וכבכיר הצלפים בצ'ילמרק , נודע גם כממציא " מלכודת הנברנים , שהייתה כה יעילה שהשימוש בה נאסר על פי חוק " . 
עבור התושבים במעלה האי , נחשב הדיג על פי רוב לדיג באמצעות דוגיות . 
הדוגיות היו סירות משוטים פתוחות , גדולות ומעוצבות להפליא שנועדו להשיט אדם אחד . 
הים בסביבת הוויניארד עשיר מאוד בדגה והגישה מן הוויניארד לשווקים בחוף המזרחי קלה ונוחה , וכך עלה בידם של בני הוויניארד במאה התשע עשרה להתפרנס בכבוד מן הדיג . 
בדיווחיהם של מרואייניי הוזכרו החירשים לא אחת כמי שעסקו בדייג או בסחר הנלווה . 
על פי הדיווחים לא נבדלו החירשים מעמיתיהם השומעים במאומה . 
רב חובל זקן אחד אמר לי , " אם זכרוני אינו מטעני , עסק ג'ונתן נורת' בהטלת מלכודות או רשתות דייג במפרץ מנמשה , ממש מצפון לנחל עצמו , והצליח בכך מאוד " . 
דייג בגמלאות שחזר את הדברים הבאים : 
לג'ושייה ברוור הייתה סירה קטנה , סירה קטנה ונחמדה , והוא יצא לשוט באגמים ולצוד צלופחים . 
באותם ימים נחשבו הצלופחים לדגים יקרי ערך , ונמכרו בניו יורק . 
לקוחות היו מגיעים מדי שנה בסתיו לקנות אותם .... הוא היה צייד – כלומר , דייג צלופחים - מוצלח מאוד . 
הוא גם נהג לשוט בדוגית מחופי סקיבנוקט , כשאר חבריו הדייגים , ולדוג דגי בקלה . 
אך הוא לא היה דייג במשרה מלאה , הייתה לו חווה משלו . 
הים תבע מספר קורבנות בקרב החירשים באי . 
בכתבה שהופיעה במהדורת ספטמבר של ה - Cottage City Star בשנת 1881 דווח על התאונה הבאה : 
ביום שישי האחרון סמוך לחופי גיי הד אירע אחד ממקרי הטביעה המצערים ביותר זה שנים רבות . 
שני אחים , זינו וסמואל א ' , עשו את דרכם בסביבות השעה 12:00 באחת מסירות הדיג האיתנות של הוויניארד מנחל מנמשה אל האי נומנס לנד . 
בשבת בבוקר שלה מר קלרנס קליבלנד מלכודות לובסטרים , ולפתע גילה סירה הפוכה צפה במימי המפרץ מול חוף דוגפיש . 
הוא שב מיד ללובסטרוויל וקיבץ צוות של חוקרים לשוב עמו אל מקום התאונה . 
אחד הצוותים גילה את גופות האחים , שנשטפו עם הגלים אל רצועת החוף ליד סאנדיי פּוינט . 
מר זינו א' היה חירש - אילם , בן 59 במותו . 
הוא הותיר אחריו אישה ובן . 
מר סמואל אי . 
היה בן 54 במותו , והותיר אחריו אישה ושני בנים . 
זהו אחד ממקרי המוות בטרם - עת העצובים ביותר שהתרחשו באי שלנו בשנים האחרונות . 
תושבי האי כולו שולחים את תנחומיהם הכנים למשפחות האבלות על הצרה הפתאומית והכואבת שפקדה אותם . 
כמו כן , בספטמבר 1801 ציין הכומר ג'וסף ת'קסטר ביומנו כי " ג'ורג' קורליס פּוטר , בנו החירש - אילם של וויליאם פ ּ ' , נפל מהסיפון וטבע במימי התעלה האנגלית והוא רק בן 32 " . 
בנג'מין א' החירש ואחיו השומע אבדו בלב ים בעת ששטו בדוברה שהובילה עצים מניו בּדפורד אל האי באביב 1805 . 
הוא הותיר אחריו אישה חירשת ושני בנים חירשים . 
כפי הנראה , תחום הסחר הימי היחיד שהחירשים לא נטלו בו חלק היה ציד הלווייתנים . 
על אף שאדגרטאון נחשבה לנמל ראשון במעלה עבור העוסקים בענף , צעירים רבים מן האי בחרו לא לצאת למסעות ציד לווייתנים , ואין עדות לכך שהחירשות היא שמנעה את הצטרפותם . 
כמעט כל הגברים בוויניארד עסקו לעתים במלאכות מזדמנות כגון חטיבת עצים , הקמת חומת אבן וקצירת חציר כדי לכלכל את משפחותיהם . 
ביניהם גם החירשים . 
ג'ונתן למברט עסק בחקלאות ובנגרות ; וויליאם אברט במאה התשע עשרה צוין כדייג וכבונה אניות . 
רוי נורת' נזכר " כבעליה של חווה קטנה , וכספק עצי הסקה למחצית מתושבי צ'ילמרק " . 
ג'דידיה בעל היד - האחת הגדיל את הכנסותיו בכך שסיפק ציפורי ציד לשכניו . 
בנומנס לנד , היכן שבעלי הסירות נאלצו למשות את סירותיהם מן המים בכל ערב , מצא עזרא ברוור פרנסה טובה בגרירת סירות בעזרת צמד שווריו . 
כל אחד מבעלי הסירות שילם לו חמישה דולרים לעונה , ושכר זה , לצד המשק הקטן שלו , שימש לו למחייה . 
ברוור שימש גם כמשקיף מטעם נווטי הספינות בנומנס לנד . 
הנווטים שהובילו את הספינות אל הנמל נהגו להמתין בבקתות על האי . 
הם שילמו לעזרא שיישב בראש הגבעה וישקיף אם קרבות לנמל לווייתניות . 
ברגע שהבחין באחת , היה עזרא רץ במורד הגבעה ומזעיק את הנווט שהעסיקו . 
הנווט היה מזדרז לצאת בסירתו , בתקווה שיקדים את האנייה לפני עמיתיו הנווטים . 
בדרך כלל לא נהגו נשים לצאת לעבודה מחוץ לבית ולחווה , אך רבות מהן , בעיקר הרווקות הזקנות והאלמנות , עסקו במלאכות חוץ שונות כגון בתפירה , בעבודות משק בית , בשמרטפות או בגיהוץ מקצועי כדי לסייע בקיום המשפחה . 
ידוע לנו שהנשים החירשות לא בחלו בכל המלאכות הללו ; שתיים מהן נזכרו במפורש כתופרות , האחת במאה השמונה עשרה והשנייה במאה התשע עשרה . 
ייתכן שבבעלות אחת מהן הייתה חנות תפירה קטנה בצריף הסמוך לביתה . 
אחד מהנופשים הותיקים העיר : " סיפרו לי שבתקופה מסוימת גם הכומר וגם בעל החנות המקומי היו חירשים - אילמים " אך מרואיין זה לא זכר שמסרו לו את שמות האנשים . 
אין תימוכין בעדויות הכתובות והמסופרות לקיומם של כומר או בעל חנות חירשים . 
ייתכן שסיפור זה סופר בין הקייטנים כדי להמחיש את שכיחות התופעה ואת קבלתה כמובנת מאליה על ידי המקומיים . 
הצלחה כלכלית 
במונחי הצלחה כלכלית , לא נפקד מעמדם של החירשים באי מן העוני המוחלט ועד חיי הנוחות והמותרות , ואחד מהם , נת'ניאל מַן שמו , נודע כאיש העשיר ביותר בצ'ילמרק בדורו . 
מרשומות המס ומפקדי האוכלוסין , מדיווחי ההשקעות בבנקים ומרישומי הבעלות על הקרקעות עולה הרושם שהצלחתם הכלכלית של התושבים החירשים לא נפלה מזו של השומעים . 
החזרי המס והצהרות ההון שלהם , שנה אחר שנה , לא נבדלו מאלה של שאר תושבי האי . 
כמעט כל החירשים באי לא היו עשירים מחד גיסא ולא מרוששים מאידך גיסא , אלא השתייכו לקבוצה הגדולה של בני מעמד הביניים . 
קומץ הגברים והנשים החירשים , שנחשבו לעשירים לפי אמות המידה של הוויניארד , ירשו את הונם . 
אך הרוב שגשגו בזכות המעלות היאנקיות הישנות והטובות - כושר התמדה וחסכנות . 
נת'ניאל מן נולד להורים חירשים דלי אמצעים . 
אביו נפטר בינקותו , וחסכונותיה של אמו אזלו זמן לא רב לאחר מכן . 
בבגרותו עסק מן בדיג ובחקלאות משק חלב . 
עד מותו ב - , 1924 הספיק לצבור נכסי קרקע עצומים בצ'ילמרק ושווי נכסיו הכולל הוערך ביותר מרבע מיליון דולרים . 
אחיו החירש , ג'דידיה בעל היד האחת , נחשב אמיד למדי , אך ללא ספק לא עשיר כנת'ניאל . 
חירשים אחדים התקשו להרוויח את צרכי מחייתם , בייחוד האלמנות והקשישים שסבלו מבריאות לקויה . 
הם כלכלו את עצמם עד זקנתם , ואז בריאות לקויה או אסון כזה או אחר הפכו אותם לחסרי כל או פגעו בכושר עבודתם במידה משמעותית . 
איש מן החירשים לא הוזכר ברשימות " חוות העניים " של העיירה . 
מחוץ למרתה'ס ויניארד , היה מצבם הכלכלי של החירשים בארץ כולה בכי רע . 
במאה התשע עשרה , על אף שאחדים מן החירשים באמריקה היו בעלי מקצוע , לרוב סדרי דפוס ומכונאים , רובם השתכרו משכורת ממוצעת נמוכה מאוד ממשכורתם הממוצעת של השומעים ורבים מהם , בשיעור גבוה מן המקובל באוכלוסייה הכללית , נאלצו לבצע עבודות בזויות ( Gallaudet ; 1892 Fay 1898 ) . דברים אלה אמורים לגבי החירשים באמריקה גם כיום : שכרם הממוצע של הגברים החירשים נמוך ב - 30 אחוזים ושכרן הממוצע של הנשים החירשות נמוך ב - 40 אחוזים משכרם הממוצע של עמיתיהם השומעים . 
ענייני העיירה 
חוקי ארצות הברית וקהיליית מסצ'וסטס לא שללו מן החירשים הבוגרים את זכותם להיות מעורבים בענייני העיירה , לשאת משרות ציבוריות , או להצביע . 
אך במאה התשע עשרה ובמאות שקדמו לה , הייתה זכות זו שנויה במחלוקת ברוב העיירות והערים , היות שהדעה הרווחת גרסה שאין לשתף את החירשים בענייני הקהילה . 
בקהילת הוויניארד , לעומת זאת , כלל לא הוצבו מחסומים כאלה . 
החירשים היו מעורבים בענייני הממשל של העיירות , וגויסו ליחידות המשמר המקומיות . 
נראה שכל הגברים החירשים הורשו להצביע ולהתמנות למשרות ציבוריות , וכמה מהם היו מעורים מאוד בפוליטיקה המקומית . 
אחדים נתמנו לתפקידי ציבור – משגיחי גדרות , חברים בועדות בתי הספר , מפקחי הדרכים הראשיות – ואף נבחרו לתקופות כהונה חוזרות . 
יש שהגברים החירשים נתמנו או נבחרו לכהן במועצת העיירה שניהלה את חוות העניים . 
ברשומות העיירות אין כל אזכור לחירשים שכיהנו בוועדת הנבחרים ( הגוף הממונה על ניהול ענייני העיירה ) . אך נבחרים אלה נתמנו לכהונות חוזרות במשך חמש עשרה או עשרים שנים ברציפות , וכך מעטים היו התושבים , שומעים וחירשים כאחד , שזכו לכהן בתפקיד . 
שמות החירשים נזכרו בסוגים שונים של רשומות העיירה , החל משטרי בעלות על קרקעות וכלה ברשימות הקניה והמכירה של תעודות הסימון לראשי הצאן ( רציעת אוזני הכבשים לציון הבעלות עליהן ) . שמותיהם הופיעו גם בעצומות , מעתירה לבית המשפט העליון של מסצ'וסטס שיספק הגנה לתושבים במלחמת העצמאות , ועד פניה לבית המחוקקים שיורה על הקמת גשר מעל לאגם לאגוּן כעבור מאה שנים . 
שמות חירשים הופיעו בקביעות גם ברשימות הגיוס ליחידות הצבא במעלה האי . 
להוציא את החירש הראשון בוויניארד שהשתתף במסע לכיבוש קוויבק , לא ידוע אם מישהו מהם אכן שרת בצבא בעת מלחמה . 
לבני הוויניארד מורשת רבת שנים של הגנה על ארצם , אך לרוב בשורות צי הסוחר או על סיפון אניות המלחמה . 
למרבה הצער אין בידינו תיעוד מספק של אנשי השירות הללו . 
תחומי אחריות משפטית 
מאז , 1694 השנה שבה קנה ג'ונתן למברט את חלקת אדמתו הראשונה בוויניארד , ועד , 1952 שנת מותה של אחרונת החירשים באי , נחשבו כל החירשים במרתה'ס ויניארד למעט אחד , כאחראים וכשירים לחלוטין לנהל את ענייניהם המשפטיים . 
הם קנו אדמות , חתמו על חוזים , מסרו תצהירים וניסחו צוואות בשם עצמם . 
סיפורו של החירש היחיד שנחשב בלתי כשיר חיוני בעיני להמחשת יחסה של הקהילה כלפי החירשים . 
האיש נולד בנומנס לנד בשנת 1821 לאם ואב שומעים . 
מלבדו נולד במשפחה עוד ילד חירש אחד . 
נראה שסבל מבעיות נפשיות כלשהן . 
כפי שכתב היסטוריון מקומי , " הוא ... היה טיפוס משונה למדי , הדייגים הכירו אותו היטב כמי ששוטט ברחבי האי כשיתד בידו האחת וחבל קשור למותניו " ( Norton genealogical file ) . איש אחר נזכר , " ככל שנקפו השנים , והאיש הגיע לגיל העמידה , דאג להניח ארון מתים בחדר השינה שלו , ממש למרגלות מיטתו . 
הוא זכה להגיע לסוף עשור השמונים לחייו , כמדומני . 
הדבר הראשון שראה לנגד עיניו בקומו בבוקר , מדי בוקר , והדבר האחרון שראה בלילה בשכבו לישון היה הארון . 
הוא שימש לו כמעין תזכורת שבני האדם אינם בני אלמוות " . 
למרות הרגליו החריגים , הצליח האיש להתקיים בכבוד שנים רבות , אך במות אביו בשנת , 1882 הופקד לפתע חלק ניכר מנכסי הוריו בידיו . 
משפחתו לא החשיבה אותו כאחראי ועתרה לבית המשפט שימנה לו אפוטרופוסים . 
בכתב העתירה תואר האיש בזו הלשון : " ... איש חירש - אילם , חסר השכלה , לא מסוגל לחתום את שמו , ולעניות דעתנו אף לא מסוגל לבצע פעולות פיננסיות " . 
השופט נענה לעתירה ופסק שהאיש בלתי שפוי בעיני החוק . 
בין החותמים על העתירה היה גם שכן חירש שגר בסמוך , ואחד האפוטרופוסים שמינה בית הדין היה אחיו הבכור והמצליח של האיש , חירש אף הוא . 
חיי החברה 
ההיבטים החברתיים של חיי היומיום בוויניארד ממחישים את חוויית החיים של החירשים בקהילות הללו . 
שומעים וחירשים התערבבו אלה באלה בכל מקום – בבית , בצרכנייה , בכנסיה , במסיבות . 
השתתפות החירשים , בני משפחה , חברים או שכנים , הייתה דבר שבשגרה . 
ב - 1861 תיעדה תלמידה מן הוויניארד במוסד האמריקני לחירשים בהארטפורד את זיכרונותיה מן הבית , ומנהלי המוסד צירפו את חיבורה לדוח השנתי , כדי להמחיש את השיפור במיומנויות הכתיבה של " נערה בת , 16 חירשת מלידה , לאחר ארבע וחצי שנות לימודים במוסד " . 
חיבורה , שכותרתו " אודות הפיקניק " , מתאר את מסיבת החוף המסורתית שהייתה נהוגה באי . 
חיבור זה עשוי היה להיכתב בידי כל ילד שגדל במרתה'ס ויניארד , אחת היא אם שומע או חירש . 
כשהייתי ילדה קטנה , בת שבע או שמונה , נדמה לי ... אמי סיפרה לי על הפיקניק ושמחתי מאוד ללכת איתה ועם אחיי הקטנים , סמואל , ג'ורג' ודניאל , אך דניאל היה עוד קטן מדי . 
אז החלפנו בגדים , ולבשנו את הבגדים הכי יפים , אני לבשתי שמלה ורודה . 
אחר כך הגישה אמי שתיים או שלוש עוגות לשני האחים שלי ולי , אבל שכחתי מהן לגמרי . 
זה היה אחר - צהריים מאוד נעים ועשינו טיול מוצלח , עלינו גבעה אחת וירדנו גבעה שנייה ונכנסנו לתוך יער , ושם פגשנו את בני הדודים שלי ואת חברים שלנו יושבים ומחכים לנו , והיו עוד אחרים , אבל האחרים עמדו בין העצים או טיילו להנאתם . 
ראיתי שולחן ארוך עומד על האדמה ועצים מסביב , והיה שם קריר מאוד . 
אז הנחנו את העוגות שהבאנו על השולחן הארוך , והיו שם כל מני סוגים של עוגות , מאפים , תפוזים , דובדבנים , לימונדה , ופרחים יפיפיים בכוסות על השולחן . 
שיחקתי עם כמה ילדות וילדים על הגבעה , בשביל הכיף . 
כמה מהילדים סיפרו לי על הצדפות באדמה , ורצנו למקום שבו אופים אותם כדי שהאנשים יאכלו ... נדמה לי שהיה כבר שלוש או ארבע אחר הצהריים כשהביאו את הצדפות לשולחן הארוך , וכל האנשים וגם אני ישבנו לשולחן ואכלנו את הצדפות בלי בעיות , אחר כך אכלנו את העוגות ואת שאר הדברים . 
כשסיימנו לאכול טיילנו כולנו בהנאה לחוף הים , כדי להסתכל עליו קצת , או שוחחנו אחד עם השני , והיה לנו פיקניק מצוין ( American Asylum 1861:39 ) . 
אחת ממרואיינותיי זכרה ביקורים בבתי השכנים : 
אני זוכרת שהלכתי לשם , או שבעלי היה פוגש את אבּיגייל ושרה [ שתיים מאחרוני החירשים בוויניארד ] . 
ולעתים תכופות מאוד הן היו מגיעות לבקר אצל חמותי בימי ראשון אחר הצהריים כשעוד גרנו כולנו במעלה האי , את יודעת . 
והן היו מדברות ומדברות [ בשפת הסימנים ] . 
הן היו יוצאות לרכיבה באי וקופצות לבקר . 
איש אחד סיפר על ביקורים לעת ערב בבית דודתו ובעלה החירש . 
" כשהיינו קצת יותר גדולים , הייתי הולך לשם בערבים , מין ערב משפחתי עם הוריי . 
כולם [ היו ] מדברים והבדיחות וכן הלאה , ודודתי , הייתה מספרת דברים והוא היה צוחק . 
הוא היה ממש בעניינים , הדוד שלי " . 
אישה אחרת זוכרת בחיבה את שכנתה החירשת , שנפטרה לפני שנים רבות . 
" הם גרו ממש בסמיכות לבית אבי . 
הייתי מבקרת אצלם , והיא הייתה באה לביתי די הרבה ומשוחחת עמי . 
מדברת בשפת הסימנים ... סתם ביקורי שכנים " . 
רוב האנשים זכרו את החירשים בנסיבות שיש להן קשר קלוש לאי - היכולת לשמוע או שאינן נוגעות לחירשות כלל וכלל : [ כשהיינו ילדות קטנות ] יום אחד החלטנו ללכת לצרכנייה שליד הדרך הראשית ... ואז עבר שם מר ג'רמיה נורת' עם סוס ועגלה , הוא עצר למעננו ואנחנו עלינו . 
הוא היה זקן נחמד . 
נדמה לי ש .. , כן , גם הוא היה חירש " . 
אחד התושבים זכר אדם חירש בצ'ילמרק שהיה מעורב בסחר בסוסים , כמיטב המסורת היאנקית רבת השנים : 
פעם אחת ניסינו למכור סוס ל[אבּן ] , שגר בסמוך לבית הגדול של זיק מייהיו , שם למעלה בכיוון גיי הד . 
הוא דיבר על הסוס ובחן אותו . 
המומחים האלה ממש הבינו בסוסים , ו[הוא ] בחן את המרווח שבין עצמות הירך ועשה את התנועה הזאת [ החזיק את ידיו לפני גופו , לציון רוחב רב , והדגים לעיסה בשקיקה ] , שפירושה סוס שאוכל הרבה . 
וזה היה נכון – לא הצלחנו להעלות בשר על הסוס הזה , הוא היה ונשאר רזה . 
איש אחד , כמעט בן תשעים , נזכר שמה שהרשים אותו יותר מכל אצל עובּד פּרקר , זקן חירש שמת מיד עם פרוץ המאה העשרים , היה הדבר שצפוי היה להרשים כל נער בן גילו שגדל בוויניארד – הסירה : 
כשהייתי בן ארבע - עשרה בערך , הייתה למר פּרקר מפרשית מדגם נומנס לנד , והיא הייתה יפהפייה . 
הוא צבע את כולה והתקין בה מנוע . 
נהגתי לרדת אל הסככה שהייתה בימים ההם בגדה המזרחית של נחל מנמשה . 
שם הייתה הסירה ושם צבע אותה . 
את השוליים צבע באדום , גוף הסירה היה לבן והקרקעית ירוקה או אדומה . 
שאלתי אותו אם הוא מתכוון להוסיף לה תורן . 
סימנתי באצבעי [ מדמה משיכה של קו דמיוני ] , והוא ענה שלא , שבכוונתו להתקין מנוע [ מסמן מנוע על ידי סיבוב יד ימין הלאה מן הגוף בגובה החזה ובכיוון השעון , לציון התנעת המנוע ] . 
הוא נהג לשוט בה , והיה לו ידיד במפרץ למברט , איני יודע מי , שנהג לבקר . 
הוא היה שט לשם בסירתו , מבקר את הבחור וחוזר . 
אם קרטע המנוע , היה מאבחן את התנודות במדויק , ובתוך דקה ידע אם חסר דלק או משהו מעין זה , וטיפל בבעיה . 
זה היה מעניין לראות . 
[ הוא היה מפעיל סירות מיומן ] , אך לא מוכשר יותר מכל האחרים . 
אדם אחר , שהיה בשנות העשרים המוקדמות לחייו בפתח המאה העשרים , נזכר ביכולת הסיפור של האיש ההוא . 
" הוא היה מספר סיפורים נפלא , על אף שלא דיבר . 
הוא סיפר את סיפוריו בשפת החירשים - אילמים , וכל מי שהכירו זכר אותם " . 
על אבּן ברוור , אמר איש אחד : " נהניתי לשוחח עם אבּן . 
הוא סיפר על יציאה לגינה , על עידור במעדר ועל הדברים שמצא באדמה . 
כן , הוא הִרבּה לעבוד את האדמה " . 
אישה אחת נזכרה , שהחלה ללמוד את שפת הסימנים מיד עם הגיעה ּ אל האי ככלה . 
אחת ההזדמנויות הראשונות שלה לתרגל את מה שלמדה הייתה עם מר נורת' הזקן : 
פעם אחת יצא בעלי לדוג בדוגית מחוף סקיבנוקט , וחזר עם כמה דגי בקלה . 
הייתי בדרכי החוצה , לקטוף פרחי אביב , ובעלי אמר לי שאם אתקל במר ג'ושוע נורת' , שלא אשכח לומר לו שהשאיר עבורו דג בקלה גדול בבית הסירות . 
מר נורת' אכן חלף על פני , וכך ניגשתי אליו , אמרתי שלום , וסיפרתי לו על דג הבקלה בבית הסירות שלנו . 
הוא ענה " תודה , אני יודע על כך " . 
איש אחד נזכר ששכנתו , חירשת מבוגרת , נהנתה " ללגום " מדי פעם בפעם . 
" היא גם התענגה על ההנאות הקטנות , ופעמים רבות , בשבת בערב , כשעמדנו בן דודי ואני לצאת לויניארד - הייבן לערוך את קניותיו , הייתה נשמעת נקישה בדלת , ואבּיגייל הייתה מגישה לנו שטר של חמישה דולרים ומבקשת שנקנה עבורה חצי ליטר מהג'ין החביב עליה " . 
אירועים בקהילה 
התושבים במעלה האי קיימו אירועים חברתיים במחזורים עונתיים , והחירשים בקהילה השתלבו בהם ללא סייגים . 
אישה אחת אמרה , " אם היה איזה אירוע , כולם היו שם – ללא ספק " . 
איש אחר הדגיש את הסוגיה . 
" הו , כן , כן , כן ! 
בכל פעם שקיימו אירועים חברתיים או משהו כזה , הם תמיד היו הולכים , ולפעמים היו להם ארוחות ערב , את יודעת , ארוחות עוף או מרק דגים או משהו בסגנון , והם תמיד היו משתתפים ... זה היה קורה בבית העירייה . 
בקומה השנייה בבית העירייה , איפה שתחנת המשטרה נמצאת היום . 
שם התקיימו כל האירועים החברתיים " . 
משחקי קלפים או טורניר דמקה נערכו בצרכנייה בכל עת : 
אה , [ החירשים היו נראים ] בכל העיר . 
אבּן ברוור זה אהב לשחק בקלפים . 
הוא עבד בחווה , פחות או יותר , אך אהב לשחק בקלפים ובדמקה ובכל מני משחקים . 
הוא היה טוב מאוד במשחקים ... קלפן טוב מאוד . 
מובן שהיו להם סימנים לציון מהלכים שונים במשחק הקלפים ... כן, זה מה שהיינו עושים , כי גם אני שיחקתי בקלפים , שיחקתי אתם אינספור משחקי קלפים , שם , ובכן , בצרכנייה של צ'ילמרק . 
תושבים רבים במעלה האי , שומעים וחירשים כאחד , היו שחקני קלפים נלהבים . 
אהבתי לשחק וויסט , זה משחק קלפים , את יודעת . 
ובכן , הם ערכו מסיבות קלפים גדולות וכולם השתתפו בהן . 
אבּן ברוור ודודתו אבּיגייל , .... היו שותפים , מבינה ? 
– והם ישבו לשולחני וקשקשו בידיים . 
ואז התיישבתי אני , שיחקתי נגדם , מבינה ? 
. 
ובכן , הבנתי די כדי לדעת שהם מגלים זה לזה איזו " יד " יש להם [ צוחק ] . 
נהניתי יותר , בחיי – הם לא חסכו שום תרגיל , קיוויתי רק שהם יזכו במקום הראשון , כי זה היה מבדח כל כך . 
ברור שהבנתי אותם . 
כן , מובן שהם הכירו אותי . 
הוא היה קורץ לעברי , אך שותפי למשחק היה איש קיט . 
אני ממש רואה אותם עכשיו , בפנים קורנות מאושר . 
הם היו משועשעים כהוגן . 
תכופות נערכו מסיבות לצעירים אחרי מפגשי התפילה , ומסיבות " דייסת השזיפים " היו פופולאריות למדי . 
אישה אחת , שמשפחתה מניו ג'רזי נמנתה עם ראשוני המשפחות שבילו את חודשי הקיץ במעלה האי , זכרה כיצד פגשה את אחד החירשים מתושבי המקום בנשף המקומי . 
הלכתי לנשף . 
היו לנו כאלה לעתים תכופות . 
המתודיסטים לא האמינו בריקודים , את מבינה , ולכן רק פסענו יחדיו , החלפנו בני זוג , פנינו אליהם , פנינו ימינה ושמאלה , ושמאלה וימינה , וכל מני דברים בסגנון ... לרוב היו אלה אירועי צדקה , שנועדו לאיסוף תרומות עבור הספרייה או הכנסייה , או משהו כזה ... 
בכל אופן , שוחחתי עם אדון אחד זקן – הוא לא היה נורא זקן , אך היה מבוגר ממני בשנים רבות – הייתי אז נערה . 
הוא נד בראשו וצחק וחייך , אך לא אמר דבר . 
פסענו יחד , והוא ידע , מהתבוננות באחרים , מתי אנחנו אמורים להחליף בני זוג . 
צעדנו במעגל , פנינו לבן הזוג , ואז היינו נפרדים ובני הזוג היו ממשיכים בכיוון אחר ... מישהו היה מכריז על כך – כמו בריקודי שורות . 
[ וג'ונתן ] , עשה הכול כמו שצריך . 
היה נאה למראה . 
צעדנו לנו שלובי זרועות , דיברתי אתו על הא ועל דא , והוא לא השיב . 
[ בתום הריקוד ] שאלתי , " מי האיש הזה ? 
הוא לא דיבר אתי כלל " . 
ומישהו אמר , " מובן שלא , זהו ג'ונתן נורת' , הוא חירש-אילם " . 
אישה ממורד האי סיפרה שהייתה פוגשת את החירשים ממעלה האי פעם בשנה ביריד המחוז בווסט - טיסברי . 
" לא ראיתי אותם לעתים תכופות , רק כשביקרו ביריד . 
אז נפגשו כל החברים הותיקים , ביריד פעם בשנה " . 
ואדם אחר מאדגרטאון נזכר , " אני זוכר אנשים יושבים על המרפסת בבנין משרד החקלאות , פוגשים אנשים אחרים , ורק לוחצים ידיים ולא אומרים דבר " . 
מסורת המתיחות וההלצות שרווחה בקרב אנשי האי לא פסחה כלל על החברים החירשים בקהילה : 
אני זוכר כיצד נהגו לגרור את הסירות בלילה בנומנס לנד . 
ובכן , עזרא ברוור , שהיה חירש כידוע לך , יום אחד שיגעו אותו כהוגן , סתם מתוך קונדסות . 
הוא נהג לקשור את הסירות למתקן שעל הכבש , לרתום את השוורים ולצאת לדרך . 
מעולם לא הביט לאחור . 
וכך שכרו את שירותיו יום אחד , אך שחררו את התפס [ הזיז שבסירה ] וחיברו אותו לבול עץ או משהו כזה . 
כשהביט לאחור , לא הייתה שם סירה . 
אלוהים , כמה שהוא כעס ! 
אני זוכר את זה כאילו שזה היה אתמול . 
אחד החירשים נזכר כמי שנהג " להשתובב " תמיד : 
לדוד נת'ניאל היה ... חוש הומור בריא , ובקיץ נהגנו ללכת לשם , לרחוץ באגם . 
הם היו רותמים סוס לעגלה והיינו יורדים לאגם . 
בשובנו ... היינו לובשים בגדים יבשים , ואז הייתי יוצא לדשא ושוכב בשמש להתייבש . 
שכבתי שם ולא – בקושי שמתי לב שהוא היה בסביבה . 
הוא שאב מעט מים בדלי מן הבאר הישנה , כדי להביאם הביתה , המים היו קרים כקרח . 
הוא ראה אותי שוכב שם , ניגש אלי ושפך עלי מעט מן המים . 
איזה בדיחה הוא עשה מזה ! 
בכל קהילה קטנה יש בעיות ויש הנאות . 
כך גם בקהילות שבמעלה האי : 
הייתה אישה אחת [ חירשת ] , ואוף , היא הייתה מרשעת ! 
יום אחד עמדתי למכור סוס לבעלה , והלכתי אליהם הביתה כדי לשוחח אתו . 
היא התנגדה לעסקה , ואלוהים , איך שהיא " שטפה " אותי [ בשפת הסימנים ] ! 
כל השכונה זוכרת עדיין את המריבה שניהלה עם גיסתה , כאן באמצע הדרך . 
גיסתה שמעה מצוין , אבל מה , אני אומר לך , היא ידעה לריב כהוגן גם בשפת הסימנים ... 
מרואיין אחר זכר כיצד פרצה האישה ההיא למטבחו והאשימה את אחד מבני משפחתו בגניבת תרנגוליה . 
קרובו היה חף מפשע , אך במהלך הויכוח " היא צעקה עלי , ואני לא נשארתי חייב , החזרתי לה כמו שצריך ! 
עכשיו כשאני חושב על זה , נדמה לי שצרחנו בשפת הסימנים " . 
כבכל יתר ההיבטים של החיים באי , גם בהיבט החברתי לא בוצעה כל הבחנה בין החירשים ובין השומעים . 
איש לא ידע לספר לי על פעילויות חברתיות שרק החירשים השתתפו בהן . 
בניגוד ליבשת , שמגוון של מועדונים ופעילויות לחירשים משמשים בה כמוקד לפעילות חברתית עבור חירשים רבים , בפעילויות החברתיות בוויניארד השתתפו חירשים ושומעים כאחד . 
אין הדברים אמורים רק בתושבים השומעים שאימצו לחיקם את חבריהם החירשים ; אף התושבים החירשים לא ניסו לקיים אירועים חברתיים בנפרד ממשפחותיהם , מחבריהם ומשכניהם השומעים . 
אילו ביקש אחד התושבים החירשים לקיים אירוע ולהזמין אליו אך ורק חירשים אחרים , היה עליו או עליה להוציא מרשימת המוזמנים את בן או בת הזוג , את האחים , את הילדים , את החברים הטובים ביותר ואת השכנים בבתים הסמוכים , ובכך לפגוע ברגשותיהם . 
קשרי ידידות קרובים נקשרו אמנם בין כמה מן החירשים באי , אך איש מהם לא הקפיד להתיידד אך ורק או בעיקר עם חירשים אחרים . 
חברויות קרובות נוצרו לרוב בין תושבים שגדלו אלה לצד אלה או שגרו בשכנות . 
כמו כן , לא נראה שהתושבים החירשים שמרו על קשרים עם חירשים שהכירו בהארטפורד ושגרו מחוץ לאי . 
הם אף לא נטלו חלק בפעילויות של ארגוני חירשים במדינה ובארץ כולה , ארגונים המשמשים כמקור חשוב לקשרים חברתיים עבור נשים וגברים חירשים ביבשת . 
עד כמה שניתן לקבוע , לא ראו עצמם החירשים באי כיחידה חברתית מובחנת . 
אחרוני החירשים בוויניארד 
במודעת אבל קצרה ב - Vineyard Gazette בראשית שנת 1952 נמסר על פטירתה של מרת אבּיגייל ברוור : " רעיה ואם מסורה , פעילה בכנסייה המקומית ... תחסר לכל מי שהכיר אותה " . 
בידיעה לא צוין שהמנוחה הייתה החברה האחרונה בקהיליית החירשים במעלה האי , ככל הנראה משום שהכול ידעו זאת ממילא . 
למעשה , החלה דעיכתו של עידן החירשות בוויניארד כשני דורות קודם לכן . 
בפתח המאה העשרים השתנו היבטים רבים של החיים באי . 
הנוחות שבחיים המודרניים , תקשורת ההמונים , ונהירת הנופשים אל האי שיבשו רבים מן הדפוסים החברתיים שהיו נהוגים במרתה'ס ויניארד . 
תושב קשיש אחד סיפר ש " בימים ההם " הייתה החברה בוויניארד מרובדת במידת מה ; בראש הסולם החברתי היו המשפחות שהרוויחו את הונם מימים ימימה בציד לווייתנים , הכומר , הרופא המקומי , ויתר בעלי המקצוע . 
בתחתית הסולם היו הדייגים הזוטרים , האיכרים והפועלים . 
" כשהגיעו אנשי הקיט " , סיפר , " הפכנו כולנו פשוט לילידי המקום " . 
התושבים החדשים אף הביאו עמם גישות כלפי החירשות שהיו שונות בתכלית מן הערכים שטופחו באי זה דורות רבים . 
לדידם הייתה החירשות תווית שלילית , דבר שיש להתבייש בו . 
מדי פעם בפעם בסוף המאה התשע עשרה ובתחילת המאה העשרים הוזכרה החירשות בוויניארד , ובייחוד זו שבמעלה האי , בעיתונות הפופולארית והמדעית על ידי מומחים להשבחת הגזע כדוגמא לרעות שעלולות לצמוח מזיווגי שארים . 
רוב הכתבות הללו עלבו בתושבי הוויניארד ותארו אותם כ " פרימיטיביים " נחשלים וחובבי גילוי עריות . 
ב - 1895 הופיע מאמר שכותרתו " עליית האדם " בכתב העת The Arena , ובו נכתב : 
באי מרתה'ס ויניארד ישנו כפר מבודד ושמו צ'ילמרת' . 
בהיותה מבודדת מן העולם החיצון הגדול והפועם הסובב אותה , לא זו בלבד שהצליחה הקהילה לשמר את מנהגיה והלכותיה הפרימיטיביים , אלא שפגם פיסי בגזע המקורי של תושביה הניב שפעת יבולים נגועים . 
מגמת ההתפתחות המנטאלית והפיסית של תושבי צ'ילמרת' היא שלילית , והמצב צפוי להימשך עד שתקנה תברואתית כלשהי מטעם המדינה תעודד את הגברים תושבי המקום לשחזר את " אונס נשות הסבינים " . 
המחבר מסכם את דבריו באלו המילים : 
לפנינו מקרה של עם פרימיטיבי , נגוע מחלות מראשיתו , שמוסיף לקיים קשרי חיתון ונישואיי שארים בתוך אוכלוסייתו הנגועה , ואינו מתאמץ להזרים לתוכה דם חדש ומֵחייה . 
מהי התוצאה הבלתי נמנעת ? 
הגזע הופך פגום יותר ויותר . 
תמנון הנגע שולח את זרועותיו הדקות והדביקות לכל עבר , ובחובו שפע מחלות ואיוולת ... 
הדבר שהאנושות זקוקה לו יותר מכל במובנים רבים הוא המניעה . 
יש למנוע את האנושות מלהגיע למצבי החולי שהטיפול בהם חיוני . 
המניעה היא מנת חלקם של הממשל והחוק ובתחום אחריותם ( Miller 1895 ) . 
תושבי הוויניארד שהחירשות עברה במשפחתם מצאו עצמם לא אחת מושא למחקר " מדעי " מטעם אנשי הקיט . 
אישה הנמצאת כעת בשנות השמונים לחייה נזכרה : 
[ כש]אחת מבנותיי הייתה עוד קטנה , הגיע מישהו מחוץ לאי וביקש לבוא לראות אותה כדי לראות אם היא אכן חירשת - אילמת ומפגרת . 
הוא ביקש את רשותה של אמי . 
אמרתי לו " לך לעזאזל ! 
לא מרשה לך לבוא " ... זה היה מישהו שהגיע ממרחקים . 
אנ ' לא יודעת מי זה היה , לא זוכרת . 
זה היה לפני עידן ועידנים , אבל התרגזתי נורא ! 
לראשונה נאלצו החירשים בוויניארד להתמודד עם הבעיות שהיו עד אז מנת חלקם של החירשים מחוץ לאי . 
פעם אחת הגיע נופש שהשתקע באי כל ימות השנה אל אסיפת התושבים כדי לשאול אם לחירשים יש זכות הצבעה בענייני העיירה ובבחירות . 
יושב ראש מועצת הנבחרים נרעש – השאלה מעולם לא עלתה בדעתו . 
הוא הפנה אותה לפרקליט המדינה , וזה השיב " עיינו בתקנונים שלכם " . 
מאחר שבאף לא אחת מהעיירות באי תוקנו תקנות הנוגעות לחירשים , הובנה תשובת פרקליט המדינה כתמיכה מלאה וחד - משמעית בזכות ההצבעה של תושבי האי החירשים . 
כיובל שנים לאחר מכן , קצף התושב שסיפר את הסיפור על עצם העלאת השאלה . 
תגובת הציבור הייתה ודאי נחרצת מאוד ; התושב החדש לא שב להעלות את הנושא , או כל נושא אחר , לצורך העניין , באסיפות העיירה . 
חינם של אנשי הקיט סר עוד יותר בעיני תושבי האי , כשאלה הפגינו עוינות גלויה כלפי החברים החירשים בקהילה . 
שניים מן התושבים זכרו את המצב שנוצר בשלהי שנות העשרים של המאה התשע עשרה : 
מר א ' : כמה מן התושבים החדשים לא ממש הצליחו להבין [ את שפת הסימנים ] . 
ר' וו ' למשל , ששימש זמן מה כמנהל משרד הדואר בצ'ילמרק ... הם לעגו להם ! 
אף פעם לא ניסו אפילו להבין את שפת הסימנים . 
מר ג' ' : ובכן , אני יודע שזה נכון . 
והיו אחרים – כמה ממקימי ווינדי גייטס [ אחוזה גדולה ] שבאו מהעיר ניו יורק , להסתובב , את יודעת . 
והם היו אומרים , " צריך לאסור על האנשים האלה להתחתן ולהוליד ילדים " . 
תארי לעצמך ! 
בין המתיישבים החדשים היו כאלה שלא החזיקו בדעות קדומות מיוחדות כנגד החירשים . 
אחד מראשוני הנופשים במעלה האי , כיום בשנות התשעים המאוחרות לחייו , השיב לשאלותיי בכתב : 
ביליתי שם [ בצ'ילמרק ] רק בעונת הקיץ , אך היו לנו עסקים עם בני משפחת ברוור [ שהיו חירשים ] ועם חוואים אחרים . 
שפת " הסימנים " הייתה השפה היחידה שיכולנו לתקשר באמצעותה , אך נתקלתי בחירשים שהשתמשו בסימנים משלהם . 
היו אלה רק קומץ משפחות , ארבע או חמש ... שהיו מקובלות על הכול בזכות השירותים שסיפקו – ביצים וחלב זהים אצל כולם . 
הקלות שנתקבלו בה המשפחות הבודדות הללו לא הפתיעה אותי , ורק לעתים רחוקות הגיעו לאוזניי דיבורים עליהם מפי שכנים ובני העיירה . 
לא כל המבקרים באי נהגו בחירשים בהתנשאות . 
רבים מהם למדו סימנים אחדים כדי לתקשר עמם . 
תומס הארט בנטון , הצייר הנודע , שבילה קֵיצים רבים באי ( והתחבב מאוד על תושביו ) טרח ללמוד את שפת הסימנים , ואף צייר כמה דיוקנאות של תושבי הוויניארד החירשים . 
בני המשפחות הותיקות באי לא אימצו מעולם את גישת המבקרים כלפי החירשים . 
אין לדעת אם היו מאמצים אותה בסופו של דבר , מאחר שמספרם של החירשים בוויניארד התמעט במהירות . 
מעורבות התושבים החירשים בחיי הקהילה החלה לדעוך בתחילת שנות העשרים של המאה התשע עשרה . 
ככל שהזדקנו הגיעו העירה פחות וכך ירדה חשיבותם והם בלטו פחות בקהילה . 
התושבים המבוגרים שמרו על קשריהם עמם , אך רבים מן הצעירים , שהיו להוטים לעזוב את הבית לטובת נפלאות היבשת , כמעט שלא הבחינו בהם . 
מעטים התעניינו בגורלם , ומעטים עוד יותר טרחו ללמוד את שפתם . 
תכופות לא היו הנופשים החדשים מודעים לקיומם . 
העולם השתנה כהרף עין . 
בן ברוור החירש נאלץ לנקוט משנה זהירות כשהוביל את סוסיו לשדה . 
בכביש המהיר שועטות המכוניות כל דקה שנייה , ומר ב' נוהג בזהירות כשהוא עוצר בצד הנכון של הכביש , ומותיר די מקום למכוניות ולכלי הרכב הקרבים מלפנים לחלוף על פניו . 
עם זאת , הוא יודע תמיד מתי מתקרב כלי רכב מאחור . 
לקול המנוע , מניע סוסו בקביעות את אוזניו בתנועה קלה , ומר ברוור למד להבחין בה בזכות ניסיונו הרב ולסור מן הדרך , אם צריך ( Vineyard Gazette 1931 ) . 
בשנת 1923 נמכר האי נומנס לנד למשפחת נופשי קיץ , ועזרא ברוור , חירש , בא בימים ומבולבל , אולץ להתפנות בכוח מן האי שנולד בו . 
הוא מת כשנתיים לאחר מכן . 
( הצי האמריקני השתלט על האי בסופו של דבר , ובתבונה אין קץ הפך אותו לשטח אש ולשמורת טבע לציפורים גם יחד ) . 
לעתים נראו קשישים חירשים אחדים מסתובבים בעיירה , בצרכנייה או בכנסייה . 
ג'רמיה נורת' הוסיף לשבת בחנות של מנמשה , ואשתו של נת'ניאל מן המשיכה לתרגם את דרשות הכנסייה לשפת הסימנים מדי יום ראשון . 
אישה אחת נזכרה : 
הו , זה סיפור ידוע בקרב בני משפחתי ... היא הייתה .. מובן שבעת ההיא כבר הלכה ואיבדה את מאור עיניה , ובעלה היה חירש - אילם , והיא הייתה שומעת את הדרשה . 
הם נהגו לשבת בכנסייה שלובי ידיים , והיא דיברה אתו בשפת הסימנים , חזרה עבורו על הדרשה כולה , כי יכלה לשמוע אותה . 
וכך שימשו זה לזה עיניים ואוזניים , והיו תלויים זה בזה כמעט לחלוטין , את יודעת , לקראת סוף חייהם . 
במות זקני האי אבדו גם הזיכרונות . 
החברה בוויניארד כיום עודנה שונה מהחברה ביבשת ומחברת נופשי הקיץ הפוקדים את האי , אך חשיבותה של מרתה'ס ויניארד כמודל נותרת בעינה . 
7 
חירשות באספקלריה היסטורית 
הגישה לחירשות בחברה של הוויניארד עמדה בניגוד גמור לדעות הקדומות ולתפיסות המוטעות ביחס אליה שרווחו ביבשת בעת ההיא . 
חוויות התושבים החירשים באי היו שונות בתכלית מאלה של החירשים באמריקה כיום . 
אלה נאלצים להתמודד עדיין עם מורשת האפליה נגדם , הטבועה בחברתנו . 
על אף שאינני מעוניינת להרחיב כאן יתר על המידה , סקירה קצרה של היסטוריית החירשים תסייע בידי להבהיר את העמדות הרווחות בימינו כלפי החירשות . 
ב - 1890 השמיע ג'ילט הצהרה מבטיחה : " היֹה הייתה תקופה שהחירשים נחשבו לחיות , הוגדרו כרפי שכל וזכו ליחס בהתאם . 
תקופה זו חלפה ואיננה , הכול מודים על כך , והיום ניצבים החירשים תכופות לצד עמיתיהם השומעים בחברה ואינם נופלים מהם במאומה " . 
עם זאת , ראה לנכון להוסיף , " בורות מעשית עצומה פושה בחברתנו ביחס לחירשים , ומשימת מיגורה נראית כמעט בלתי אפשרית " ( Gillett 1890a : 249 ) . ככל הנראה היה משקלה של " בורות מעשית " זו מכריע , כפי שעולה מהצהרתו הנמהרת של בנג'מין פ . 
באטלר , גנרל מלחמת האזרחים , לפיה " חירש - אילם הוא רק חצי בן אדם " ( Gillett 1891:57 ) . 
אמנם , לעתים נדמה היה שדעות הציבור כלפי החירשים חשוכות ממש . 
במקומות רבים נאסר עליהם לממש את זכויותיהם ואת חובותיהם כאזרחים בוגרים גם אם היו בעלי להשכלה ( Booth 1858 ) , ובדרך כלל הניאו אותם מכך , הגם שלא אסרו זאת עליהם מפורשות . 
טבלאות מפקדי האוכלוסין , שהכלילו את " החירשים " בקטגוריה הרחבה והמשפילה " לקויים " קלעו אולי יותר מכל לדעה הרווחת על החירשים באמריקה במאה התשע עשרה ( United Status Federal Census 1830 - 1900 ) . גם בימינו , החירשים כקבוצה שומרים על בידוד מהחברה הכללית השומעת , הן מתוך בחירה אישית והן בשל דעות קדומות ובורות של האנשים השומעים , שלעתים תכופות מדי רואים בהם " נגע פיסי , חברתי ולשוני " ( Woodward 1973a : 191 ) . גישה זו נסמכת על דיווח מוטעה ואי - הבנות בני מאות בשנים . 
למרבה הצער , עד לאחרונה ממש לא היה ברשותנו מידע זמין רב על החירשים כקבוצה . 
בתרבות המערב נוטים לכתוב את ההיסטוריה במונחי אירועים רבי חשיבות ואישים ידועי שם , ההיסטוריה של החירשים מצייתת אף היא לחוקיות זו . 
על אף שקורותיהם של חירשים מסוימים נרשמו לפרקים בדפי ההיסטוריה , מעט מאוד ידוע על חייהם בפועל של החירשים לפני העידן המודרני . 
רק בשני העשורים האחרונים נָתַנּו ּ דעתנו ברצינות להיבטים הפסיכולוגיים והחברתיים - תרבותיים של החירשות בחברתנו . 
מחקרים היסטוריים על החירשות התמקדו לרוב בחוקים שדנו בחירשות מן התנ"ך , מהתקופה הקלאסית ומימי הביניים , ובניסיונות של הממסד השומע ללמד את החירשים לדבר . 
מחומר התיעוד ההיסטורי עולה , שעמדתה הנוכחית של תרבות המערב כלפי החירשות היא תוצר של תקופת התפתחות ממושכת ששורשיה ייחודיים וספציפיים . 
האזכור המוקדם ביותר לחירשות , למיטב ידיעתנו , הוא בחוק הבּבלי , שהגביל את זכויותיהם של אלה שנולדו חירשים . 
האזכור הבא הוא בחוקי תורת משה - " פרשת קדושים " מן המאה השישית לפני הספירה - שם מתריעים את המאמינים לבל יקללו את החירשים , ככל הנראה משום שרבים מהם נהגו כך . 
כעבור ארבע מאות שנים הטילו אמוראי התלמוד מגבלות על מימוש רבות מן הזכויות המשפטיות על ידי החירשים מלידה , ובּה בעת פטרו אותם מציוויים רבים ששאר הציבור חייב בהם . 
בעשותם כן העניקו האמוראים לחירשים מעמד חוקי זהה לזה של הילדים ושל המפגרים בשכלם ( Silverman 1970 ) . 
היפוקרטס ופּליניוס הזקן נתנו דעתם במידת - מה להיבטים הפסיכולוגיים של החירשות , ובייחוד לקושי בתקשורת , אך דווקא לרעיונותיהם של אריסטו ושל בני דורו היו השלכות מרחיקות לכת . 
אריסטו החשיב הדיבור כאמצעי העיקרי למחשבה ולחינוך . 
מי שאינו שומע אינו יכול ללמוד , ואין טעם לנסות ולהורות אותו בדרך כלשהי . 
המדע הרומי אמץ את דעותיו של אריסטו ביחס לחירשות , והפכם לנחלת העולם הקלאסי כולו ( Bender 1970 ) . לוקרציוס ביטא זאת בשורות הבאות ( המובאות להלן בתרגום חופשי ) : " המלמד חירשים לא יוכל להורותם , אף יֶגע לא ייטיב עמם , אף תורה לא תותיר חותם " ( Burnet 1835:53 ) . 
חוקי יוסטיניאנוס מן המאה השישית לספירה שיקפו את האמונות הרווחות ביחס לחירשות , בהבחנה החדה שהבחינו בין חירשים מלידה ובין אלה שהתחירשו לאחר שלמדו לדבר . 
הזכויות החוקיות של הראשונים הוצרו עד מאוד ( DiCarlo 1964 ) . קוד יוסטיניאנוס שימש כדגם לשורה של מערכות חוק שפותחו בימי הביניים . 
כך הונצחו דעותיו של אריסטו על הקשר שבין שפה ובין תבונה ככל הנראה ללא שינוי של ממש , הן בכתבים החילוניים והן בכתבי הכנסייה בימי הביניים . 
לטענת אוגוסטינוס הקדוש " חירשות מלידה הופכת את האמונה לבלתי אפשרית , היות שמי שנולד חירש לא יכול לשמוע את דבר האל ואף לא ללומדו " ( Seiss 1887:155 ) . 
האמונה באי - היכולת ללמד את החירשים השתרשה כל כך עד שבשנת 685 לספירה , כשהצליח ג'ון מבּברלי , הארכיבּישוף של יורק , אנגליה , ללמד צעיר חירש לדבר ברור , היה הדבר כמעשה נסים בעיני בּיד ( Bede ) ( אחרים היו ודאי שותפים לדעתו , שכן היה זה אחד מהנסים שהביאו לקידושו של הארכיבּישוף ) . במקומות רבים נאסר על החירשים מלידה להינשא , להשפיע בענייני ממשל ולרשת רכוש . 
זכות הבּכורה , מאבני היסוד של חוקי הירושה במחוזות רבים באירופה , נשללה דרך קבע מן הבּכורים החירשים ( Scott 1870:64 ; Silverman 1970:376 ) .. 
מובן שרוב תושבי אירופה בעת ההיא היו איכרים , הרכוש שברשותם היה מועט וההשכלה הייתה מחוץ להישג ידם . 
לא סביר שאנשים אלה , תכופות על סף העוני , הניחו למבוגרים בריאים ונבונים לשבת באפס מעשה רק בשל היותם חירשים . 
איננו יודעים כיצד תקשרו החירשים הללו , כיצד השתכרו למחייתם , מה היה תפקידם בחברה וכיצד נהג בהם הזולת . 
כל שידוע לנו הוא שוודאי היו רבים . 
עוד אנו יודעים שתקופת ההשכלה הביאה עמה סקרנות מחודשת ביחס לאופן פעולת המוח האנושי ותפקוד השפה . 
החירשים עוררו עניין כקבוצת מבחן אפשרית ל תאוריות רבות ( Puybonniex 1846 ) . אנשים כמו אגריקולה בגרמניה והפילוסוף האיטלקי קרדן טענו שאכן ניתן ללמד את החירשים . 
טענות אלה גובו באמצעות מספר מועט , אך מתרבה , של ניסיונות לחנך ילדים חירשים ממשפחות עשירים ; תכופות הונעו המלמדים על ידי סקרנות אינטלקטואלית כמו גם על ידי רגשות חמלה כלפי הילדים ( Seiss ; 1887 Silverman ; 1970 Savage et al . 
1981 ) . 
באמצע המאה השבע עשרה החלו אנשי המדע והרפואה להאמין שהחירשים אכן מסוגלים לחשוב וללמוד ( Amman ; 1700 Bulwer ; 1648 Opren ; 1836 Sibscota 1967 ) . אך הקרב היה עדיין בעיצומו . 
ג'ון בּולוור , בן זמנם של מילטון ושל בּייקון , כתב את החיבור האנגלי הראשון על חינוך החירשים . 
הוא דן באפשרות ייסוד בית ספר לחירשים עם כמה מהמלומדים המובילים של התקופה . 
בעקבות זאת כתב את הדברים הבאים , " כשהעליתי את הרעיון בפני כמה אנשי דעת , נוכחתי עד מהרה שהוא כה מגוחך ומופרך בעיניהם , עד כי היו הופכים בו לשם השעשוע ולא כדי לתת את הדעת . 
כה מוגזמים היו רעיונותיי ומושגיי בעיני בני שיחי , עד כי ראו בהם חילול הדעת שאין להסכין עמו " ( 1648:B4 ) . 
נראה שחייו של האדם החירש הממוצע היו קשים למדי : " מצבם של אלה שנולדו חירשים - אילמים הוא אכן עצוב ואומלל עד מאוד שכן הם נחשבים ליצורים בזויים , ואלה מהם נעדרי הדיבור שקולים כמעט לבעלי חיים חסרי דעת " ( Bulwer 1648:102 ) . אמאן , רופא שוויצרי שחי בהולנד , פתח את ספרו , שראה אור בהולנדית ב - , 1700 בהערה הבאה : " קורא יקר , מלאכה זו של הוראת החירשים - אילמים עשויה להיראות בעיניך חדשה , ואולי אף בלתי נתפסת " ( 1873 : xxi ) . 
מעניין לציין שעל אף שהמשכילים אך החלו לעסוק בשאלות הקשורות לחירשות , חייהם של החירשים עצמם נותרו ללא שינוי . 
כך לדוגמה , כשפרסם בּולוור את ספרו בנושא , התגוררה במסצ'וסטס קבוצה של מתיישבים מן החורש במשך עשור . 
עם צאת ספרו של אמאן , היה ג'ונתן למברט נשוי זה מכבר ואב לשישה . 
סביר שהספרים הללו , שכוונו לקהל יעד של משכילים , מעולם לא נפלו לידיהם של תושבי הוויניארד . 
המאה השמונה עשרה סימנה את התפתחות החינוך לחירשים , ושיאו בייסוד בתי הספר לחירשים בפריז , בלייפציג ובאדינבורו בשנות השישים והשבעים של המאה . 
אך אין בזאת כדי לומר שהדעות הקדומות המושרשות היטב מוגרו על נקלה . 
הכומר דה ל ' אפּה , מייסד בית הספר שנודע לימים כמוסד הלאומי להוראת חירשים - אילמים , ואישיות מובילה בחינוך החירשים , נתקל ב " גינוי גלוי של חינוך החירשים בפי אנשי הדת בתקופתו מסיבות תיאולוגיות " ( Mann 1836:103 ) . הפילוסוף הצרפתי קונדיאק דבק בעמדתו שלחירשים אין זיכרון , ולכן אין ביכולתם לחשוב בהיגיון . 
כזאת הייתה אף הדעה הרווחת באמריקה . 
במאה התשע עשרה נוסדו עשרות בתי ספר ומוסדות , אך הדעות המקובלות ביחס לחירשים לא מיהרו להשתנות . 
במאה התשע עשרה מקובל היה להניח שמצבם של החירשים שלא זכו להתחנך באותם המוסדות ובתי הספר " נחות , אך עולה במעט על מעמדם של יצורי הפרא " , כדברי קמפ ּ המחנך ( Camp 1848:214 ) . 
כך נכתב במאמר שהופיע ב - American Annals of the Deaf and Dumb : 
בין חירש - אילם שחונך היטב ובין חירש - אילם בן גילו שלא זכה לחינוך כלל מפרידה התהום הרחבה ביותר שניתן להעלות על הדעת . 
לפני שעברו תהליך של חינוך ולמידה , מכוונים מעשיהם של החירשים - אילמים כמעט אך ורק על ידי דחפים ותשוקות חייתיות . 
נשללת מהם ההזדמנות לפתח את שכלם ואת כישורי ההיגיון שלהם , ממש כפי שהיא נשללת מן הפראים בפּטגוניה או מן האינדיאנים בצפון אמריקה . 
( 1858:177 ) 
לא נותר אלא לשער מה הייתה דעתם של החירשים ( ושל הפּטגונים והילידים באמריקה , לצורך העניין ) על הצהרות נחרצות כגון אלה . 
כשהופיע מאמר זה לראשונה , יש להניח שרוב רובם של החירשים הבוגרים באמריקה היו נעדרי השכלה או בעלי השכלה מועטה בלבד , אך רבים מהם היו בעלי יכולת , עצמאיים ומסוגלים לקיים את עצמם , הגם שהדעות הקדומות והמידע המוטעה ביחס אליהם הפכו את מציאת העבודה לקשה ואת אפשרויות הקידום לבלתי אפשריות לעתים ( Gordon 1892 ) . 
עם זאת , אין לתלות את האשמה כולה בעמדות הציבור הרחב כלפי החירשים . 
לעתים היו מחנכי החירשים כה להוטים להעצים את הישגיהם בעיני התלמידים , עד שהשוואותיהם בין חירשים שלא זכו להשכלה ממוסדת ובין אלה שזכו לה , ליבו את אש הבּערות . 
כפי שציין בּרנט בתבונה רבה , " אלה שביקשו את אהדת הקהל בשם החירשים - האילמים ציירו לעתים תמונה קודרת ומוגזמת למדי של מצבם העגום של החירשים שלא באו בשערי מוסדות החינוך " ( Burnet 1835:47 ) . 
נראה שלאזהרות הללו לא הייתה השפעה ניכרת על עמיתיו של ברנט . 
קמפ ּ ( Camp 1848 ) כתב שבראשית לימודיהם היו מוחות החירשים " ריקים לגמרי " . 
פורטר אף הוא יצא מגדרו בתארו " חירש - אילם נבער מדעת " : 
לבני משפחתו הוא מקור ליגון ולכלימה , נטל לחברה הסובבת ; וכשהקבר מסתיר אותו מעיני החיים , תחושת רווחה ולא תחושת אובדן ממלאת את לבם של אלה שהטבע קְשרו ֹ אליהם בחרצובות של קרבת - דם ... אך החינוך הופכו לבריאה חדשה . 
התכונות הישנות – הבּערות , החייתיות , ההתנהגות הפראית – חולפות כלא היו . 
( Porter 1854:15 - 16 ) . 
לא עבר זמן רב והרעיונות הללו נטמעו במוחו המוּלך שולל ממילא של הציבור בכל הנוגע לחירשים . 
ב - 1890 העיר ג'נקינס בשאט נפש , " לאחרונה השמיע אדם נכבד ובר - סמכא כמקס מיוּלר את הדעת לפיה אם יניחו את החירשים - אילמים לנפשם , לא יתפתחו מעבר לרמת התפתחותם של קופי אורנג - אוטן . 
עם זאת , הוא סייג מיד את דבריו והוסיף שאיננו מכיר למעשה את עולמם הפנימי של החירשים - אילמים " ( Jenkins 1890a : 185 ) . 
גם עבודה בצמידות לחירשים לא חיסנה את העושים במלאכה מפני העמדות המושרשות הללו . 
ב - 1870 התייחס עורך כתב - עת גרמני העוסק בחירשות בזלזול לדיווח על הקמת מכללה לחירשים באמריקה ( לימים גאלודט קולג' ) : 
לאחר ששמע מן המוסד בוינה על ייסוד המכללה , לעג העורך לרעיון שחירשים - אילמים יכולים ללמוד במכללה ואפילו בתיכון , וכינה אותו " fast lacherlich " [ " כמעט מגוחך " בגרמנית ] . 
הוא הקביל את המיזם לניסיון ללמד את החירשים - אילמים מוסיקה אינסטרומנטאלית ווקאלית , וחתם את דבריו באמירה שיאמין שהדבר אפשרי כשהעיוורים יהפכו לציירים והפיסחים לאצנים , כשמשותקים ימלאו תפקידי שרירנים בקרקסים , וכשהחירשים - אילמים עצמם יהפכו לדרשנים ידועי שם בכנסיות ובאולמות הציבוריים ! 
לעת עתה בחר לתאר את הניסיון במילה האנגלית " humbug " , שפירושה " מעשה נוכלות " ! 
מנהל המוסד לחירשים בוינה , שמדבריו הביא העורך , הגיב לעומתו במשנה זהירות וברוחב לב באומרו שאלמלא קרא בעיון את העלון המתאר את חנוכת המכללה , לא היה מצליח להעלות בדעתו שתכנית כזו אפשרית ( American Annals of the Deaf and Dumb 1870a : 186 - 187 ) . 
ספרים וכתבי - עת פופולאריים שפרסמו כתבות על מוסדות החינוך לחירשים , ראו בהם הישג מרשים נוסף בעידן השואף להישגים . 
הייתה בכך תועלת כלשהי לקהיליית החירשים מעצם יצירת המודעות בציבור לכך שניתן לחנך את החירשים , על אף שבבתי הספר לחירשים , כפי שציין מיטשל : 
היה היעד עבור כל אחד מהילדים אוריינות ברמה מספקת והידע הנחוץ לקיום ופרנסה . 
עצמאות כלכלית או היכולת לתרום ולהיתרם היו יעדים שהציבה הקהילה בפני החירשים הבוגרים , ובהתאם לכך התמקדה ההוראה בהקניית מיומנויות עבודת כפיים או מסחר . 
לאמיתו של דבר , לא ציפו מן החירש להשתלב בקהילה מבחינה חברתית ; די היה בידיעת האנגלית הכתובה כדי לאפשר לחירש לנהל תקשורת הכרחית עם האוכלוסייה הכללית , ואילו משפחתו וחבריו הקרובים היו מצופים ללמוד להשתמש בשפת הסימנים , במידה כזו או אחרת . 
( Mitchell 1971:349 ) 
אוכלוסיית הוויניארד במאות השמונה עשרה והתשע עשרה לא הושפעה מן הדברים הללו כלל וכלל . 
אם אמנם היה מישהו מתושבי האי ער לדיון הסוער המתחולל בספרות האקדמית ובעיתונות הפופולארית בנוגע למה שהחירשים מסוגלים או אינם מסוגלים לעשות , ניכר היה שאין איש מאמין שהדברים אמורים באי ובתושבים החירשים שהכירו . 
שורשיהן של בעיות רבות שהחירשים באמריקה כיום מתמודדים עמן נעוצים בדעות הקדומות ביחס לחירשות ולחירשים במאה השמונה עשרה והתשע עשרה . 
פער הזכויות וההזדמנויות בין השומעים ובין החירשים עודנו גדול ( Schein and Delk ; 1974 Higgins and Nash 1982 ) . אבטלה ותת - תעסוקה מונעים מן החירשים למצות את מלוא כישוריהם ורעיונותיהם . 
אמצעי הלמידה ושיטות החינוך מתעדכנים באיטיות רבה , והמחלוקת בין המוסדות האמונים על דיבור / קריאת שפתיים ובין אלה המלמדים את שפת הסימנים ניטשת חדשות לבקרים . 
לא אחת חירשים רבים ובני משפחותיהם מוצאים עצמם ב " קו האש " . 
בשנים האחרונות נעשו ניסיונות לפרוץ את המחסומים בין עולם החירשים ובין עולם השומעים . 
דגש רב הושם על שילוב ילדים חירשים בבתי ספר ציבוריים רגילים ועל עידודם ליטול חלק בפעילויות לצד הילדים השומעים . 
ניסיונות אלה לכילול התלמידים החירשים במערכת החינוך הכללית , הידועים בשם " תכניות הכלה " ( mainstreaming ) , מנוטרים בקפידה על ידי העובדים עם ציבור החירשים ואלה החוקרים אותם . 
אך השילוב נוגע לתלמידים בלבד ; ואילו אחוז גבוה מן החירשים המבוגרים , הן באירופה והן באמריקה , ממשיך לטפח זהות מובחנת . 
כמשקל נגד לבידוד החברתי והלשוני משמשת תת - התרבות החירשית , הנבדלת במובנים רבים מתרבותם של השומעים . 
חירשים רבים מחשיבים עצמם קשורים אלה לאלה מכורח השימוש בשפת הסימנים , החוויות הלימודיות המשותפות , השיעור הגבוה של הנישואים האנדוגמים והחברות בארגוני החירשים . 
תנועה הולכת וגדלה לקידום זכויות החירשים רשמה לעצמה כמה הצלחות על חשבון המידע המוטעה והדעות הקדומות שהאזרחים החירשים נאלצים להתמודד עמם מדי יום ביומו . 
צעד לקראת שוויון מלא יותר יושג כשחברתנו תכיר בכך שמה שאנו סבורים שאנו יודעים על החירשות ואודות " החירשים " מקורו בהיסטוריה המסוימת שלנו ואינו " תורה מסיני " . 
8 
" האנשים האלה לא היו נכים " 
כיום , בעיצומו של הויכוח הסוער הניטש בקרב אנשי הרפואה , המשפט ושירותי הרווחה על היתרונות והחסרונות של הכלת הנכים בחברה הכללית , יש מקום להזכיר את המצב ששרר לפנים במרתה'ס ויניארד . 
במשך למעלה מ - 250 שנים עשו אנשי האי כמיטב יכולתם לשתף ולעודד את החירשים שבקרבם ליטול חלק בחיי הקהילה , ואף ציפו זאת מהם . 
אין כל אפשרות להתחקות כיום אחר שורשיה של גישה זו כלפי החירשים בוויניארד . 
יש היגיון רב יותר בהכללת החירשים בקהילה ובמיצוי יכולותיהם , מאשר בנידויים רק משום שאינם יכולים לשמוע . 
אך ההיגיון לא תמיד משמש גורם מכריע בהחלטות בני האדם , ואין סיבה לראות בו הגורם המכריע גם במקרה זה . 
על כל פנים ישנן חברות רבות המתעלמות מחבריהן הנכים או מתייגות אותם ללא כל סיבה נראית לעין ; חברתנו היא דוגמה מובהקת לכך . 
בוויניארד , ואולי אף קודם לכן בחורש של קנט , נבעה הגישה כלפי החירשים , ככל הנראה , מצירוף של נסיבות היסטוריות ייחודיות , ולא מתוך החלטה מחושבת של תושבי המקום השומעים . 
האחרונים , למיטב ידיעתנו , כלל לא ראו בחירשים קבוצה נפרדת ומובחנת . 
נראה ששני גורמים חיוניים להסתגלות לחירשות התקיימו במרתה'ס ויניארד . 
האחד , תכונת החירשות עברה בקבוצת מתיישבים , ולא ביחיד או במשפחה בודדת . 
מסיבה זו , ומשום שביטוייה של התכונה באוכלוסייה נראה אקראי ( משום שהייתה תכונה רצסיבית ) , נתפסה החירשות כדבר שעשוי להופיע בכל משפחה . 
למעשה , היא אכן הופיעה במרבית המשפחות באי בזמן זה או אחר . 
ייתכן שהקהילה לא הייתה ממהרת לאמץ את החירשים שנולדו בקרבה אילולי הייתה החירשות נפוצה כל כך . 
חשוב לא פחות היה השימוש בשפת הסימנים בקרב אנשי הקהילה , מיומנות שככל הנראה חצתה את האוקיינוס האטלנטי בלוויית התכונה הגנטית . 
קבלת החירשות והיחס האדיב והאכפתי כלפי החירשים כשלעצמם אינם מבטיחים את שיתוף החירשים בחיי היומיום . 
הקלות שבה שולב החירש הראשון בחברת הוויניארד מצביעה על קיומה של מערכת סימנים מתוחכמת למדי ששימשה זה מכבר בקרב התושבים . 
יהיה זה הגיוני להסיק מכך שמקורה של השפה בחורש של קנט . 
יהיו מקורותיה הגנטיים של החירשות בוויניארד אשר יהיו , הגעתם של המתיישבים אל האי קיבעה את דפוסי המקור וככל הנראה אף העצימהאותם . 
עם העלייה במספר החירשים באוכלוסייה בכל דור הפך השימוש בשפת הסימנים מקובל יותר ויותר אפילו בקרב אלה שמשפחותיהם לא היו " מיוצאי קנט " . 
ניתן לטעון שאחת הסיבות להצלחתם של החירשים בוויניארד הייתה העובדה שחברת האי הייתה מצומצמת ולא מפותחת מבחינה טכנולוגית , ומכאן שמעטות היו המלאכות שלא עלה בידי החירשים למלא . 
דגם זה הוצע על ידי הנקס והנקס ( Hanks and Hanks 1948 ) , שבמסגרת דיון כללי אודות החירשים בחברות הלא - מערביות טענו שאנשים עם מוגבלויות זוכים לשותפות חברתית מלאה יותר ולהגנה פיסית רבה יותר בחברות קטנות היקף ובעלות אופי שוויוני , שבהן מעדיפים שיתוף פעולה על פני תחרות בין חברי הקבוצה והיצרנות פחות או יותר זהה בין כולם . 
במצב כזה , סברו החוקרים , אין אמות מידה מגובשות רבות לדירוג ההצלחה והמוגבלים מתקבלים ביתר קלות . 
מעניינת ורבת ערך ככל שתהיה תפיסה זו לחקר המוגבלויות בחברות קטנות - היקף , אין היא נוגעת לחיים בוויניארד . 
על אף שהחיים באי מעולם לא התנהלו בקצב הקדחתני האופייני לחיים מחוץ לו , כאז גם כיום , לא יעלה על הדעת להחשיב את חברת הוויניארד כחברה שוויונית , שערך שיתוף הפעולה בה עולה עשרות מונים על ערך התחרות . 
הגם שתמיד נהגו בשכנות טובה ונכונו לעזור , היה על תושבי הוויניארד , שומעים וחירשים כאחד , לכלכל את עצמם ואת משפחותיהם . 
תשלום חשבונות , משכנתות ומסים , מכירת תבואה ועיסוק בדיג , התמודדות על משרות ציבוריות או מסחריות או העיסוק במשלח היד היאנקי הישן והטוב של סחר בסוסים – כל המחויבויות הללו הציבו את תושבי הוויניארד החירשים במקומם הראוי בלב לבו של העולם המודרני התחרותי . 
חלקם התעשרו , רובם הסתדרו , ומעטים מהם התפרנסו בדוחק , כבני משפחתם השומעים . 
חשוב מכך , העובדה שהחברה הסתגלה לחבריה המוגבלים ולא הטילה עליהם את כל נטל ההסתגלות , כפי שקורה בחברה האמריקנית בכללותה , מעלה שאלות חשובות בנוגע לזכויות המוגבלים ולאחריות המוטלת על אלה שאינם מוגבלים . 
ההתנסות במרתה'ס ויניארד מלמדת בבירור שהמושג נכה אינו אלא קטגוריה חברתית שרירותית . 
אם אמנם מדובר בשאלה של הגדרה , ולא באמת מוחלטת , ייתכן שניתן להגדירה מחדש ולבטל את קדם - ההנחות התרבותיות הרבות שהמושג " נכה " בהוראתו הנוכחית מקפל בתוכו . 
הלקח החשוב ביותר שניתן ללמוד ממרתה'ס ויניארד הוא שהמוגבלים עשויים להיות חברים מלאים בקהילה ואף להועיל לה , אם תעשה הקהילה מאמץ לשלבם . 
שומה על החברה לשנות מעט את דרכיה כדי להתאים את עצמה לכל חבריה . 
קיים צורך עצום בהבנה רחבה יותר של הסתגלות תרבויות לתנאים מגבילים , בייחוד מן ההיבט הבין - תרבותי . 
בהשפעת מטען הערכים התרבותי שהביאו עמם , רק לעתים נדירות התעכבו החוקרים שחקרו תרבויות אחרות כדי לחקור את המוגבלים שפגשו במהלך עבודתם . 
למעט כמה יוצאים מן הכלל ( Hanks and Hanks ; 1948 Edgerton , 1967 , 1969 , 1970 ; 1976 Galtney ; 1970 Murphy ; 1976 Wilson 1974 ) , כמעט כל המחקרים שעסקו בסטייה ובמוגבלים התרכזו במערב אירופה ובצפון אמריקה . 
רוב רובם התמקדו בקבוצות הללו בהקשר של מסגרות מוסדיות פורמאליות כלשהן או מדיניות ציבורית מסוימת . 
ידיעותינו על המוגבלים בחברתנו מועטות יחסית , וכמעט שאיננו יודעים דבר על המוגבלים בחברות הלא - מערביות . 
אנתרופולוגים וסוציולוגים נהגו לפטור את המוגבלים שניקרו בדרכם כדמויות שוליים , חריגים בני - חלוף באוכלוסייה שאינה נכה . 
משכילים רבים , אפילו בשנים האחרונות , לא הקדישו לנושא ולו בדל מחשבה , אלא כדי לומר , לדוגמה : " ילדים הסובלים מנכויות ביולוגיות הם מוקד לדאגה אנושית בחברתנו , ואילו באוכלוסיות אנושיות פשוטות יותר מתו בגיל צעיר ולא חסרו לאיש " ( Birdsell 1972:384 ) . 
אך אל לנו להניח שאלה שנולדו נכים בגופם או הפכו כאלה לאחר לידתם פשוט נעלמו מעל דפי ההיסטוריה ; מניחים כי בכל זמן נתון 2 עד 10 אחוזים מכלל האנושות סובלים מנכות בדרגה זו או אחרת ( Wood 1981 ) . מספר מובהק של הפרעות גנטיות קטלניות וכמעט קטלניות שכיח באוכלוסייה ומופיע בה דור אחרי דור . 
מחלות ותאונות הם מקורות שכיחים עוד יותר לנכויות . 
עדויות ארכיאולוגיות העולות מתוך שלדים שנמצאו מלמדות כי לא בהכרח מתו הנכים בצעירותם מבלי שתרמו מאומה או שתרמו מעט מאוד לחברה . 
כמו כן , אין יסוד להניח שהנכים מלאו אך ורק תפקידי שאמאנים או זקני שבט מלומדים בחברות הללו , כפי שמקובל לטעון כהצדקה ל " השארתם בחיים " של הלוקים בגופם . 
טענתי היא שייתכן שהמקרה של מרתה'ס ויניארד אינו ייחודי כלל וכלל . 
בקהילות שונות ברחבי העולם התקיימה החירשות ובני האדם נאלצו להתמודד עמה . 
כדי לחשוף דפוסים ברורים , נחוץ עוד מידע רב על קהילות מסוגים שונים , אך מקרה מרתה'ס ויניארד מלמד שתגובת העולם השומע אל החירשות אינה זהה תמיד . 
* * * 
מעטים האנשים בימינו הזוכרים את תושבי האי החירשים , ועוד פחות מהם יודעים עדיין לדבר בשפת הסימנים . 
חלקם משמרים כמה מן הסימנים . 
כפי שאמר לי אדון אחד בשנות השמונים המאוחרות לחייו : " את יודעת , למרבה הפלא , אני מאמין שנותרו עדיין שרידים לשימוש בשפת הסימנים בקרב המשפחות הותיקות באזור . 
באופן אינסטינקטיבי את עשויה לסמן תנועה כלשהי , ותהיה לה משמעות עבורך , אך לא לבן שיחך " . 
איש אחר ציין , " לאנשים כאן יש מחוות , שבתחילה את עלולה לסבור שהן אופייניות לאדם מסוים , ולאחר מכן לראות אדם אחר מבצע אותן . 
אני סבור שהשפעתם של החירשים - אילמים על העיירה הזו הייתה גדולה יותר מכפי שאת עשויה לשער " . 
אולם , עבור הרוב , הזיכרונות אודות החירשים באי ואודות היבטים רבים נוספים של החיים במרתה'ס ויניארד בימים עברו מתפוגגים במהירות . 
התחלתי את מחקרי ב - , 1979 ורוב מרואייניי היו קשישים שזה כמה עשורים לא הרבו להרהר באוכלוסיית החירשים באי . 
אילו נערך מחקרי היום , כעבור שש שנים , כבר לא ניתן היה לקבץ את מרבית העובדות והסיפורים שהובאו בספר . 
בתוך שנתיים מתחילת המיזם נפטרו למעלה ממחצית ממרואייניי . 
ראוי שנתייחס בעיון רב לסיפורים שהואילו התושבים הישישים הללו לחלוק עמי על מורשת החירשים בוויניארד . 
העובדה המדהימה ביותר שלמדנו אודות החירשים הללו , גברים ונשים כאחד , היא שלא היו נכים , משום שאיש לא ראה בחירשותם נכות . 
כדבריה של אחת הנשים , " לא חשבנו עליהם שום דבר מיוחד . 
הם היו ככל האחרים . 
כשחושבים על זה , היה האי מקום שממש נחמד לחיות בו " . 
אכן כזה היה . 
נספחים 
הערות 
רשימה ביבליוגרפית 
אינדקס 
א 
מקורות בכתב ובעל פה 
הן המסורת שבעל פה והן המסמכים הכתובים מעוררים בעיות המקשות על עבודת המחקר . 
להלן אציג כמה מהן . 
מסמכים כתובים 
הבעיה החמורה ביותר במסמכים הכתובים היא ככל הנראה ייצוג היתר שהם נותנים ליודעי קרוא וכתוב ולמעמדות העשירים . 
כמעט כל תושבי הוויניארד שנכללו במחקר זה היו דייגים או חוואים , ואנשים כמותם הוזכרו באופן אישי רק לעתים רחוקות בעדויות הכתובות מן האי או באלה שנכתבו אודותיו . 
מכתבים , יומנים ועדויות אחרות שנכתבו בידי המתיישבים עצמם נדירים אף יותר , בייחוד אם נכתבו במאה השבע עשרה או במחצית הראשונה של המאה השמונה עשרה . 
באלה הקיימים השתמשתי כאן . 
החריגים הבולטים מכלל המחסור במסמכים הם אלה שהורה החוק – תעודות לידה , תעודות נישואין ותעודות פטירה , רשימות מפקדי אוכלוסין ורשימות משלמי המיסים - הללו זמינים כמעט לכל תושב במרתה'ס ויניארד למן ראשית ימי ההתיישבות . 
למרבה הצער , אין הרשומות הללו שלמות תמיד . 
לידות נוהלו בידי מיילדות מקומיות ולא בידי רופאים , ונסיעה למשרד הרשם המקומי כדי לרשום לידה או פטירה הייתה תכופות קשה וארוכה . 
אם תינוק נפטר בדמי ימיו או משפחה עקרה ממקום מגוריה מיד לאחר הלידה , ייתכן שלא טרחו לרשום את הוולד . 
במאה השבע עשרה , לרוב לא שיקף רישום הלידות והמיתות את מניינם במציאות ( Banks ; 1966 Lockridge ; 1966 Greven 1970 ) . 
אנו עשויים להניח שהרשומות בכפרים הקטנים מדויקות יותר מן הרשומות בעיירות ובערים הגדולות , אך הנחה זו אינה נכונה בהכרח . 
גוטמן ( Gutman 1958 ) מצא שניהול הרשומות בפלימות' היה מרושל יותר מאשר ביישובים הגדולים משום שההנחה הרווחת הייתה שהכול ממילא ידעו רבים מן הפרטים שהיו נוהגים לתעד ברשומות . 
דברים אלה תקפים גם לגבי הוויניארד . 
אך שם , למרבה המזל , ניתן היה להשלים את רוב המידע החסר מן השנים הראשונות בעזרת רשומות הכנסייה . 
עד לאמצע המאה השבע עשרה , כל התושבים כמעט השתייכו לכנסייה , ורשומות חיוניות נוהלו בה באופן מדויק למדיי . 
רשומות הנישואין , בייחוד המוקדמות שבהן , אף הן אינן שלמות . 
בדרך כלל , כללו רשומות הנישואין מראשית המאה השבע עשרה ומאמצעה את שמו המלא של הבעל ורק את שמה הפרטי של האישה . 
רק לאחר שנוסדה קהיליית מסצ'וסטס בשנת 1692 נדרשו הפקידים לרשום את שם המשפחה של האישה ( Gutman 1958 ) , והם לא הקפידו בכך במהלך מאה וחמישים השנים הבאות . 
היות שאופי ההפרעה הגנטית שעסקנו בה במחקר זה הוא רצסיבי , חיוני להתוודע אל רשימות היוחסין הן של האב והן של האם כדי להבין את דפוסי התורשה . 
למרבה הצער , תכופות לא ניתן היה להשיג מידע אודות הנשים , ולא ניתן היה לעמוד על טיב קרבתו למשפחת הבעל או לנשים אחרות בדורן , ששם משפחתן היה אף הוא בלתי ידוע . 
לכל היותר , הצלחתי ללקט עדויות נסיבתיות שסייעו לי לזהות כמה מן הנשים הללו . 
רשומות רבות אבדו ברבות השנים . 
ב - 1827 עלה באש הבניין ששיכן את בית המשפט , את הלשכה הנוטריונית ואת משרד הרישום של שטרי המכר במחוז בּרנסטבל . 
תשעים וארבעה כרכים של מידע אבדו , לרבות כל הרשומות של דרום קייפ ּ קוד מאז היפרדו ממושבת פלימות' ( Deyo 1890 ) , ביניהן גם הרשומות המוקדמות של משפחות רבות שהשתקעו לימים במרתה'ס ויניארד . 
ב - 1861 נשרף עד היסוד בית העירייה של צ'ילמרק ועמו כל הרשומות המוקדמות של העיירה מלבד אלה שלמרבה המזל אוחסנו מחוץ לבניין . 
רשומות הכנסייה של צ'ילמרק מן השנים שקדמו ל - 1787 פשוט " אבדו " , וכך אירע גם לרשומות הקהילה של ג'ון מייהיו ביווסט טיסברי מן השנים שקדמו ל - 1689 ( Banks 1966 ) . בתום תקופת כהונתו לא קמה כנסייה חדשה עד לשנת , 1701 וכך הפסדנו שתיים - עשרה שנים חשובות של תיעוד מטעם הכנסייה . 
אך בזאת לא תמו הבעיות הקשורות לרשומות טיסברי . 
כשפרש נת'ניאל הנקוק מתפקידו כמנהיגה הרוחני של הקהילה בין השנים 1727 ו - , 1744 בעקבות " מחלוקות בכנסייה " , הוא נטל עמו לא רק את רשומות כנסייתו , אלא גם את רשומות שני קודמיו . 
הוא סירב בקצרה להשיבם ( Banks 1966 ) , ומאז נפקד מקומם . 
השמות היו לאבן נגף מתמדת כל אימת שניסיתי לאתר את האבות הקדומים בכל משפחה ומשפחה ; עשרה שמות משפחה שימשו כמעט את כל המשפחות באי , ופעמים רבות העניקו קרובים - רחוקים לילדיהם שמות זהים לזכרו של אב קדמון משותף . 
ביישובים קטנים רבים נתקלתי בשלושה או בארבעה אנשים בעלי שמות זהים , שכל אחד מהם היה נצר לענף יוחסין נפרד בשושלת משפחתית אחת . 
בדרך כלל ( אך לא תמיד ) נשא הבן הבכור את שם אביו , ופעמים רבות גם את שמו האמצעי . 
משפחה אחת העמידה שישה עשר דורות של צאצאים בשם בּנג'מין . 
במשפחה אחרת עבר בירושה בית שבנה אייזיק נורטון בשנות השמונים של המאה השבע עשרה , במקום המוכר כיום כאואק בלאפס , ומאז ועד היום במשך ארבעה דורות , התגוררו בו צאצאיו , שכל אחד מהם נשא את השם אייזיק ( Banks 1966 ) . 
כדי להוסיף לבלבול , נקראו גברים אחדים על שם דודם או דודנם , אך במסמכים משפטיים ובקרב משפחותיהם כונו " ג'וניור " . 
לעתים פסח השם על דור , ונכד כונה " ג'וניור " על שם סבו . 
בתקופה מסוימת נהוג היה להעניק את שמו של ילד שנפטר לילד שנולד אחריו . 
במשפחה אחת נולדו שלושה ילדים שזכו לשם ג'ונתן בטווח של חמש שנים , ולא ברור מי מהם היה החירש . 
בּנקס העיר ביחס לאילן היוחסין של אייזיק רובינסון , מראשוני המתיישבים בוויניארד , ש " בנו , ישראל , שהוטבל בחמישה באוקטובר ב - , 1651 אימץ את השם אייזיק לזכר אחיו למחצה הגדול ממנו שטבע בשנת , 1668 ומאז ואילך נודע בשם זה " ( Banks , 1966 2:61 ) . 
לעתים כונו הבנות אף הן על שם אמותיהן , סבתותיהן , או דודותיהן , אך במידה פחותה מהבנים . 
על אף שלעתים היה השם השני שניתן להן שונה משל קרובותיהן , נותר הבלבול בעינו . 
נוהג השמות הזה היה רווח , ותכופות פנו התושבים אלה לאלה בשמם הראשון ובשמם השני כדי להבחין בינם לבין זולתם . 
עם זאת , מן הסתם לא צוינו שמות חיבה במסמכים הרשמיים והמשפטיים , ולכן לעתים התקשיתי להחליט מי מבין שלושת או ארבעת הסמואלים , המהיטבליות או הזינואים נולד חירש . 
כל אימת שלא הצלחתי לאמת יחסי קרבה באמצעות אילן יוחסין , ציינתי את הדבר בטקסט . 
מקורות בעל פה 
שומא על אנתרופולוגים הנסמכים על מקורות שבעל פה לקבוע את מהימנות החומר שנאסף . 
משום כך הקפדתי ככל שעלה בידי לאמת את המידע שמסרו לי מרואייני על ידי השוואתו עם הכתוב ברשומות הקיימות . 
לרוב , במקרה של התאמה בין העדויות ההיסטוריות שנמסרו לי בעל פה ובין המסמכים הכתובים , התייחסתי למידע שהתקבל כאל עובדות . 
במקרה של אי - התאמה כלשהי בין שני מקורות המידע , המשכתי לחקור כדי לזהות את מקור הטעות ולהעמיד את העובדות על דיוקן . 
לבסוף , במקרה שלא הצלחתי לקבוע איזה מהמקורות שברשותי מדויק , ציינתי את הדבר בטקסט . 
באופן כללי , היה המידע שספקו לי זקני האי מהימן ביותר . 
למעט מקרים אחדים שבהם זיכרון התושבים החל לבגוד , אומתו רוב הזיכרונות שסופרו לי אל מול זיכרונותיהם של זקנים אחרים . 
איש לא שיקר לי ביודעין , למיטב הבחנתי . 
זיכרונם של חלק היה טוב משל אחרים , ואחדים גילו עניין רב יותר באנשים ובאירועים הסובבים אותם . 
אך בסיכומו של דבר , כמעט כל אלה שהשתייכו לקהילות האי לפני שישים , שבעים או שמונים שנים , ועודם בחיים , חלקו גישות וזיכרונות דומים . 
הדיוק במסירת ההיסטוריה שבעל פה מקורו , כפי הנראה , בעובדה שרוב תושבי האי מגוללים את סיפוריהם באוזני התושבים האחרים , ולאלה יש עליהם השפעה מתקנת . 
אין בכוונתי לומר שההיסטוריה שבעל פה " מדוקלמת " אלא שהתושבים מחליפים ביניהם מידע ללא הרף . 
גיליתי שכאשר ניהלתי ראיון משותף עם שניים מן התושבים או יותר , הם לא אפשרו אלה לאלה למסור מידע שהיה בעיניהם שגוי . 
לא אחת הושמעו הערות כגון " הו לא , הוא לא היה בעליה של הסירה החד - תרנית ההיא , זה היה כך וכך " , או " היא לא הייתה בתו של הנרי ל ' , הוא היה דודה . 
אביה היה הנרי מ ' . זה שגר ליד הדרך הדרומית " . 
יש שהדובר התנגד לתיקון או להבהרה , וסקר בדקדקנות דורות אחדים כדי לעמוד על טיבה של הקרבה המשפחתית . 
ולעתים שיחזרו המרואיינים אירועים שלמים צעד אחר צעד , מעלים כל פרט ופרט ודנים בו . 
מרואיינת אחת התייחסה לכך בבדיחות הדעת ואמרה שאין מדובר אלא ב " זקנים שמרבים להתקוטט " , אך למעשה התרחש כאן תהליך חשוב . 
פרטים חשובים כטפלים , עובדות נדושות והתרחשויות אקראיות , כל אלה מצאו את מקומם בהיסטוריה המקומית . 
כדי שתושב אחד ישכנע את עמיתו שגרסתו לסיפור כלשהו היא האמיתית או הנכונה , היה עליו להצטייד בעובדות . 
לרוב , אם גרסותיהם של שני אנשים היו שונות בתכלית , קיימו השניים דיון ארוך ומפורט ביניהם , ובסופו הודה האחד שהצדק עם חברו , לא מתוך נימוס אלא משום שהאחר סיפק לו הוכחה שיש בה כדי לשנות את דעתו . 
בדרך כלל נקשר השם , התאריך או הסיפור שעמד במוקד הדיון בכמה פיסות מידע אחרות שהיו מקובלות על האיש . 
" אתה זוכר את אסא ? 
ובכן , זה היה דודו של אסא , בעל המחלבה במעלה הגבעה שהמפרשית המדהימה ההיא הייתה בבעלותו . 
ובתו נישאה לאלן ברואר שהיה דודנך " . 
היות שהיה זה אי קטן כל כך , יכלו המדיינים להסתמך על כמה זיכרונות שונים כדי לאמת עובדה כלשהי . 
לעתים נדירות הסתפקו המרואיינים בטיעון יחיד כדי להצדיק את טענתם . 
מובן שבמקרים רבים דבק כל אחד מן המרואיינים בגרסתו לסיפור , לרוב בגלל קשרי משפחה ונאמנויות אישיות . 
נכדותיו של רב - חובל ששירת על סיפון לווייתנית במאה התשע עשרה אמרו עליו שהיה " איש טוב , הגון וירא-אלוהים " , והוסיפו ש " לא היה אהוב ממנו בחלק זה של האי " . 
שבועות ספורים לאחר מכן זכה רב החובל לכינוי " חלאה של ממש " מפי בתו של אחד מאנשי הצוות על סיפון הספינה שספג ממנו מלקות נמרצות בעת שהפליגו לסין . 
מקרה דומה אירע בשעה שאחד המרואיינים נזכר באחד מזקני האי והודה כי ייתכן שהיה מעט רפה - שכל , אך אחותו של הישיש מחתה בכל תוקף , לדבריה מאז ומעולם חשבה את אחיה לנבון למדי " רק מסובב מעט , את יודעת " . 
ללא ספק חייב כל חוקר הנסמך על ההיסטוריה שבעל פה להביא בחשבון את הגורמים הרבים שעשויים להשפיע על עדויות מרואייניו . 
תפקידה של מסורת בעל פה אינו מסתכם באימות המידע המתקבל מן המסמכים הכתובים . 
דברים רבים לא יכללו לעולם ברשומות הכתובות – הפן השגרתי של חיי היומיום , אירועי השכונה וטיפוסיה , רכילויות , שערוריות והתנהגויות לא הולמות . 
תכופות הדרך היחידה ללמוד כל שניתן על אדם או על מאורע כלשהו , גם אם אלה מוזכרים ברשומות הכתובות , היא המסירה שבעל פה . 
כמו כן , פעמים רבות במחקר זה התברר כי נפלה טעות במסמכים הכתובים , והמידע שנמסר בעל פה היה מדויק הרבה יותר . 
ב 
תפיסות שונות על סיבותיה של החירשות בוויניארד 
במשך מאות בשנים תהו בני האדם על סיבות החירשות , אך במחצית השנייה של המאה התשע עשרה עוררה החירשות התעניינות מחודשת בקרב הרופאים והמדענים , כמו הפּוליו בשנות הארבעים והחמישים של המאה העשרים , ומחלת הסרטן בימינו . 
הגורמים לפרץ ההתעניינות אינם ברורים לגמרי . 
לא חל גידול של ממש באוכלוסיית החירשים , על אף שמפקדי האוכלוסין הראשונים ומספרם הרב והולך של בתי הספר לחירשים עשויים היו ליצור את הרושם שמספר החירשים באמריקה היה רב מכפי שהעריכו קודם לכן . 
כמו כן , המדענים חיפשו הסבר יחיד לחירשות , ועניינם בנושא הלך ודעך כשהתברר להם שלא יימצא מענה אחד בסיסי לבעיה רבת - פנים זו . 
כדי להבין מדוע היו תושבי הוויניארד מבולבלים ביחס לגורמי החירשות , עלינו לסקור כמה מן ה תאוריות המובילות במאה התשע עשרה שעסקו בנושא . 
בּהֶלֶת אמהות 
תושבים רבים בוויניארד , כמו גם כמה מהרופאים המובילים שנחשבו לבני - סמכא בתקופתם , האמינו שהחירשות והפרעות מולדות רבות זולתה היו תוצאה ישירה של בהלת אמהות – שנודעה לעתים כפגיעה ( marking ) או כחרדה אימהית ( maternal anxiety ) – השפעת הדחק הפסיכולוגי של האם על העובר שברחמה ( ראה אצל Seiss 1887 ) . 
בגיליון הראשון של כתב העת " American Annals of the Deaf and Dumb " משנת 1847 פורסם דיווח שכלל עדויות להשפעותיה של בהלת האמהות על העובר . 
מעניין לציין , שעל אף שמקום ההתרחשות זוהה כ " עיירה קטנה בדרום מסצ'וסטס " , ההתאמה המושלמת בשמות , בתאריכים ובמספר הילדים מעידה מעל לכל ספק כי מדובר בצ'ילמרק . 
המחבר עצמו לא היה משוכנע בתקפות בהלת האמהות כגורמת לחירשות אך חש שיש לדון בה . 
הוא טען בטעות שאף לא אחת מהאמהות ראתה אדם חירש בימי חייה קודם שנולד תינוקה , והדבר מחזק את טיעון הפגיעה . 
למעשה , לא די בכך שכל הנשים הללו חיו בצ'ילמרק או בווסט - טיסברי , לרוב נולד אדם חירש אחד או יותר במשפחתן הקרובה . 
החירשות שתוארה תאמה לחלוטין את דפוס התורשה הרצסיבי , אך הכותב , שלא הכיר את חוקי התורשה , ניסה להוכיח טענה אחרת , והחמיץ לחלוטין את הרמזים שהמדענים המודרניים היו מזהים ללא ספק . 
כך כתב : 
הגברת מ ' , שארבעה מילדיה נמנו עם הבוגרים מבין החירשים - אילמים והיא עצמה הייתה אלמנה בימים ההם , סיפרה את הסיפור הבא : " חודשים ספורים לפני הולדת ילדי השני , הלכתי להלוויית שכן . 
במעמד הקבר , מראַה הייחודי של אישה צעירה משך את תשומת לבי . 
מישהו שעמד על ידי אמר לי שהיא חירשת - אילמת . 
היות שמעולם לא נתקלתי באיש במצבה , עקבתי בעניין רב אחר תנועותיה . 
כשהורד הארון אל הקבר היא ספקה את ידיה , הרימה את עיניה ובהבעה משונה של יגון והפתעה , הפליטה זעקה שכמותה לא שמעתי מעודי . 
שיוויתי את דמותה לנגדי יומם וליל במשך שבועות , וקולה הלא - טבעי הצטלצל באוזני ללא הרף . 
בבוא העת נולד לי ילדי ואשר יגורתי בא לי בדמות ילד חירש - אילם . 
בצעירותו כל אימת שהופתע והשמיע קריאה פתאומית , היה צליל קולו זהה לשלה . 
מתוך תשעת ילדיי , פקד האסון ארבעה " . 
השכן הקרוב ביותר של המשפחה היה מר ס ' . זמן קצר לאחר נישואיו הביא את אשתו הביתה , שם ראתה את ילדיה של הגברת מ ' , החירשים - אילמים הראשונים שפגשה בימי חייה . 
הרושם שהותיר בה מזל הביש של שכנתה מזכיר את הדברים שתוארו לעיל , והתוצאות היו דומות אף הן . 
ילדה הראשון נולד חירש - אילם וכך גם ילדה הרביעי . 
המשפחה השלישית שהעמידה צאצאים אילמים הייתה משפחתו של רב החובל ט ' . אשתו גם היא לא זכתה לראות חירשים - אילמים טרום נישואיה . 
זמן קצר לאחר שעברה להתגורר במעונה החדש , היא הוצגה בפני שכנותיה , גברת מ' וגברת ס ' , ראתה את ילדיהן והושפעה מאוד ממצבם המצער . 
המודעות לדבר שגרם לכאורה לחירשותם , והחשש שדבר דומה עלול לקרות לילדיה החריפו מאוד את דאגתה . 
ילדה הראשון נולד חירש - אילם , וכך גם ילדה השלישי והרביעי . 
מר ל ' , השכן הנוסף שלו שני ילדים חירשים , סיפר שדבר דומה מאוד אירע לאשתו , והאמין שזו הסיבה לחירשות ילדיו ( Turner 1847:28 - 29 ) . 
דוגמאות לבּהלת אמהות מילאו את ספרות המדע במאה התשע עשרה . 
הוקינס האמין כל כך בקיומה של התופעה , שהצהיר ש " תשע מכל עשר אמהות לילדים חירשים מלידה מייחסות את עובדת היותם כאלה לגורמים רבי עוצמה שהשפיעו על תודעתן בזמן ההיריון " ( Hawkins 1863:17 ) . הוא חזר על הטעות שעשה טרנר עשרים שנים קודם לכן , כשהחליף בין גורמי תורשה לבין פגיעה הגורמת נזק . 
" כמו כן , אין זה נדיר שבעקבות הולדת הילד החירש הראשון , נולדים ילדים חירשים נוספים . 
כאילו לידת הילד החירש הראשון השפיעה במידה כזאת על רגישות עצביה של האם , שנגזר על כל הלידות שבאו בעקבותיה להסתיים בתוצאה דומה , זו התוצאה שהאם כה חששה מפניה , ומטבע הדברים קיוותה לבטל את רוע הגזרה " . 
על אף שאחדים הטילו ספק ביכולתן של חוויות כאלה להשפיע ישירות על העובר בעודו ברחם , נראו העדויות שנאספו חזקות מכדי שניתן יהיה להוציא את הדבר מכלל אפשרות . 
בנאום שהשמיע בפני הועדה הממלכתית בלונדון בשנת , 1888 הסביר גאלודט : 
במקרים של חירשות מולדת , חרדה אמהית - שרבים מן המקרים מיוחסים לה ( באיזו מידה של צדק לא נתיימר לשפוט בשלב זה ) - עלולה במקרים מסוימים להתפשט לכדי מגפה . 
לכל הפחות , ניתן לקבוע בוודאות כי ישנן שנים מסוימות שבמהלכן מועדת מערכת העצבים של האישה לפורענות יתרה , וגובר הסיכון לבהלות שעלולות להשפיע לרעה על עובריה , בייחוד במדינות הנמצאות בעיצומה של מלחמה . 
אמהות רבות בצרפת ייחסו את מצבם של ילדיהן החירשים מלידה לבהלות שסבלו עקב הפלישות לצרפת בידי בעלות הברית ב - 1814 וב - , 815 והכיבוש שבא בעקבותיהן ( Gallaudet 1892:45 ) . 
על אף שהתנגד בתוקף להסבר בהלת האמהות , טען אלכסנדר גרהאם בל ש " במהלך מחקרו ובריאיונות שקיים עם הורים מצא שאמונה זו רווחת מאוד " ( 1892:11 ) . 
סביבה 
תושבים אחדים בוויניארד , וכמוהם מדענים רבים בני המאה התשע עשרה , האמינו שהאקלים או הגיאוגרפיה באי הם גורמי היסוד לחירשות . 
כותב מקומי אחד אף טען שהאשם הוא באוויר המלוח בחלקו הדרומי של האי . 
אפילו בל , בניסיון נואש אחרון להסביר את תופעת החירשות בוויניארד , שקל את הגורם הסביבתי כשנאם בפני הועדה הממלכתית בלונדון בשנת 1886 : 
תופעת החירשות מוגבלת לאזור מסוים זה באי . 
האופי הגיאולוגי בחלק זה של האי שונה מכל שאר חלקיו . 
פני השטח גליים ורצופי גבעות , ואילו שאר האי שטוח . 
אדמת החרס שמתחת לפני השטח מורכבת ממגוון מסקרן של שכבות , והתרוממותן החדה יוצרת כף , ששלל גווניו המרהיבים הקנו למקום את שמו – גיי הד . 
האם יש לכך קשר לחירשות זאת אינני יודע , אך עובדה מעניינת מאוד היא שרק באזור זה הופיעה החירשות , על אף שרוב אוכלוסיית האי שוכנת מחוץ לו ( Bell 1892:53 ) . 
נראה שבל כלל לא החשיב את העובדה שהחירשות הייתה זרה לאינדיאנים בגיי הד , ואלה עמלו על כריית החרסים עבור טחנת הצבע המקומית . 
במשך מאות רבות ניסו כותבים שונים למצוא מתאם כלשהו בין תופעת החירשות ובין הסביבה . 
בספר הראשון בנושא החירשות שראה אור באנגלית , נסמך בּולוור על שלל כותבים יווניים ורומיים מן הספרות הקלאסית הענפה . 
כך כתב בנסותו להסביר את הגורמים לחירשות שאיננה מפאת מחלה : " הגורמים [ לחירשות ] הם עלומים ושונים . 
יש המניחים כי התופעה מתרחשת אצל אחדים כפועל יוצא של מקום הולדתם . 
סורנוס טען שאלה הנולדים על ספינות בלב ים אילמים כדגים , בגלל המקום שבו נולדו " ( Bulwer 1648:76 - 77 ) . בּולוור , ככותבים רבים אחרים , טעה בין תורשה ובין סביבה כשכתב : " מונטו ( Munto ) קובע בביטחון שכל הנולדים בין כתלי טירת קלרמונט הם חירשים בשל מקום הולדתם . 
כזה היה גורלם של כל הברונים שנולדו במקום " . 
הוא פרש כפשוטם את דברי האגדה , שלפיה כל המתגוררים בסביבת " הנפחים שעל גדות הנילוס " התחירשו מחמת הלמות הפטישים , ושיער בעקבותיה שתושבי המקום " לרוב אינה חירשים מלידה , אלא הופכים כאלה לאחר לידתם " ( 79 - 80 ) . 
רצון האל 
תכופות , הן באירופה והן באמריקה , יוחסה החירשות לרצון האל , כשם שיוחסו מומים מולדים ומחלות רבות . 
ברוב המקרים ראו בה אות אזהרה או עונש מטעמו . 
אמונה עממית זו מצאה את ביטוייה בספרות התנ"ך ובספרות המערב לדורותיה ( Hand 1980:67 ) . ב - 1648 סיפק בּולוור דוגמה לכך . 
" לעתים נענשים הבנים בגלוי על חטאי אבותיהם " , כתב . 
חירשותו של אחד הילדים יוחסה ישירות להתנהגות אמו : " הילד הוא אות ומופת לצדקו של אלוהים , שכן האם שהואשמה בגניבה עוד בהיותה הרה , נשבעה לשווא שאם יש אמת באישום שהועלה נגדה , יגיח פרי בטנה לאוויר העולם ללא היכולת לדבר , ויהיה אילם לכל ימי חייו " ( Bulwer 1648:77 - 78 ) . 
אמונה זו בשכר ועונש דווחה בקרב המתיישבים הראשונים בניו אינגלנד , על אף שלא ידוע עד כמה רווחת הייתה . 
ווינת'רופ המושל דיווח על " לידת מפלצת " – ילד שנולד עם שני פיות , ללא מצח ועם טפרים ( ככל הנראה סבל הוולד מאננצפליה , מום המתבטא בהעדר חלקי או מלא של עצמות גולגולת ומוח , ומשדרה שסועה גלויה ) . על אף שהורי הילד נחשבו לתושבים הגונים , זעם האל לא נעלם מעיניו של ווינת'רופ , שכן שני ההורים היו צאצאיה של הגברת האצ'ינסון הכופרת . 
בספר שכתב ב - 1684 תיעד אינקריס מאת'ר כמה דוגמאות של נכות בילדים , שנבעו מרוגז האל , וקוטון מאת'ר , בנו , הוסיף ומנה מקרים דומים בספרו על תולדות מסצ'וסטס הפוריטנית . 
במאות השבע עשרה , השמונה עשרה והתשע עשרה רווחה הדעה שמקרי החירשות והנכויות האחרות נבעו מענישה של האל . 
במכתב שפורסם בכתב העת " American Annals of the Deaf " כתב אדון חירש מאייווה : " זהו חלק מעונש שניתן על הפרה של חוקי הטבע , הפרה מכל סוג שהוא – אחת היא אם מקורה ברשלנות , בכוונה תחילה או בחוסר ידיעה – תוצאתה חירשות , עיוורון , חיגרות וכדומה . 
מחלות ותאונות חמורות כגון אלה ייעלמו מן העולם רק אם ייטיבו בני האדם את דרכיהם במידה משמעותית , נפשית , מוסרית וגשמית " ( Booth , 1858 1:77 ) . 
הסברים כאלה היו רווחים ( Jacobs 1869:21 ) . בשנת , 1847 טען מר ט ' , אביהם של ארבעה ילדים חירשים , כי " לדעתו הייתה החירשות דין שמיים על שנשא לאישה את דודניתו " ( Turner 1847:30 ) , ובמסגרת ניסיונו להתחקות אחר גורם היסוד לחירשות , כתב קרלין : 
כלל בני האדם בקבוצה אומללה זו נהנים מתפקוד מלא של כל החושים למעט השמיעה , שההשגחה העליונה שללה מהם לטובתם . 
( שאלה : אם ילד חירש - אילם נולד להורים חירשים - אילמים , למי יש לייחס את מר גורלו , להוריו , כפי שטוענים אחדים , או לרצונו של האל ולשיקול דעתו ביחס לטובת הילד בעתיד ? 
) ( Carlin 1851:53 ) . 
בּרוקס העלה את מה שמסתמנת כפשרה הטובה ביותר בין המושג של רצון האל ובין התורשה : " אם ממצאיו של מפקד אוכלוסין מתוקן יעלו כי מתוך חמשת אלפים שנישאו לדודניהם מדרגה ראשונה , לשלוש מאות וחמישים עד ארבע מאות נולדו ילדים רפי שכל או חריגים , אז יוכח שנישואים בין דודנים מדרגה ראשונה אסורים בעיני האל " ( Brooks 1855:238 ) . 
לא ידוע אם תושבי הוויניארד ראו אי פעם בשכר ועונש גורם לחירשות . 
איש ממרואייני לא הציע זאת כהסבר . 
רק קומץ מכלל התושבים שראיינתי שמעו על הסבר זה , ואם שמעו אודותיו , היה זה מפי מבקרים שבאו מן החוץ . 
הם דחו את הרעיון מכל וכל . 
אם אמנם הגיעה האמונה בשכר ועונש אל האי עם ראשוני המתיישבים הפוריטנים , הרי שמזמן חלפה לה . 
תאוריות אחרות 
אחד מזקני החירשים באי סיפר לכתב של ה - Boston Sunday Herald ב - 1895 שחשב שהחירשות " מידבקת , בדיוק כמו דיפתריה ואבעבועות רוח " . 
בשנת 1884 במכתב שנשלח לבּל כתב אדם ושמו מר סנבּורן , ששימש כמזכיר הוועדה לבריאות , שיגעון וצדקה במדינת מסצ'וסטס , ששכיחות החירשות במרתה'ס ויניארד " נובעת מנסיבות מיוחדות שאינן קשורות להשתייכות לשושלת שבראשה ניצב אב קדמון משותף " . 
לראייה הביא סנבּורן מקרה של זוג חירשים מן הוויניארד , שעל אף שהיו קרובים רחוקים , ייחסו את חירשות אחדים מילדיהם לעובדה ש " הבעל היה מבוגר מן האישה בעשרים שנים " ( Sanborn 1884 ) . 
מסורת של יריבות בין שתיים מן המשפחות הגדולות באי התעוררה חדשות לבקרים כל אימת שמישהו חמד לצון והעלה את נושא החירשות . 
בשתי המשפחות היה מספר רב של חירשים , וכך אמר לי איש אחד : " בני משפחת נורת' נוהגים תמיד לומר שהכול היה כשורה אלמלא נישאו לבני משפחת בּרואר , ובני משפחת בּרואר נוהגים תמיד לומר שהכול היה כשורה אלמלא נישאו לבני משפחת נורת' " . 
הסיבה הפשוטה ביותר שניתנה לחירשות , היא ככל הנראה , זו ששמעתי מפי תושב ווסט - טיסברי . 
לטענתו נבעה החירשות באי מיהירות . 
" זו הייתה אשמת הנשים , את יודעת " , הסביר . 
כשהגבתי בתמיהה , המשיך ואמר , " הן היו מהדקות את מחוכיהן יתר על המידה , והדבר הזיק לעובריהן " . 
הסברים שכאלה היו חזון נפרץ ( Newman 1969 ) , והאיש דבק באמונותיו לכל אורך הדיון הממושך בגנטיקה שניהלנו כתוצאה מכך . 
הערות 
1 . 
" הם היו ממש ככל האחרים " 
כל יום טרבלינקה 
יחסנו לבעלי חיים והשואה 
צ'רלס פטרסון 
לזכרו של יצחק בשביס זינגר ( 1904 - 1991 ) 
הרמן הספיד בלבו את העכברה , שבילתה במחיצתו חלק מחייה , ונאלצה לעזוב את העולם הזה בגללו . 
" מה הם יודעים – המלומדים האלה , הפילוסופים האלה , כל שועי עולם – על ברייה שכמותך ? 
הם שכנעו את עצמם כי האדם , המזיק הגדול מכולם , הוא נזר הבריאה . 
כל שאר היצורים לא נוצרו אלא כדי לספק לו מזון , עורות ופרוות ; הם ערוכים לשימושו , והוא רשאי לענותם ולהשמידם ככל שיחפוץ . 
ביחס לבעלי החיים , כל בני האדם הם נאצים , וכל יום הוא טרבלינקה " . 
יצחק בשביס זינגר , כותב המכתבים 
הקדמה 
הספר כל יום טרבלינקה חושף בפירוט חסר - תקדים את היסודות המשותפים להשמדה הנאצית ולשעבודן וטביחתן של חיות בלתי - אנושיות בידי החברה המודרנית . 
יתרה מזאת : לראשונה , מוצג בפנינו גוף עדויות נרחב באשר לזיקה עוכרת - השלווה בין ניצולם של בעלי החיים בארצות הברית לבין הפתרון הסופי של היטלר . 
ד"ר פטרסון מזכיר לנו כי השיטות המקובלות בבית המטבחיים האמריקני הן ששימשו כדגם לטבח שערכו הנאצים בבני אדם בתקופת השואה . 
הוא אינו מניח לנו לשכוח ששיטות אלה רווחות עד עצם היום הזה . 
אבל הספר המונח לפנינו אינו מסתפק בכך . 
באמצעות מחקר מקיף בגזענות המושרשת בטבורה של התרבות האמריקנית – גזענות שהיטלר עצמו נדרש אליה כמופת לעתים קרובות – החיבור מתחקה אחר התמיכה שהעניקה ארצות הברית לאידיאולוגיות שדגלו בהשבחת הגזע ולאמצעים כעיקור בכפייה , ועומד על התפקיד שמילאו העמדות הללו בהתגבשותו של הפתרון הסופי . 
שעתו של חשבון הנפש הזה הגיעה זה מכבר ; בלעדיו , לא יהיה בכוחה של החברה האמריקנית לשוב ולשקול את הערכים , שדבקותה בהם היא שהפכה אותה לתרבות המנצלת בעלי חיים בהיקף אשר לא נודע כמותו בהיסטוריה האנושית . 
הספר כל יום טרבלינקה גדוש בגילויים מסמרי - שׂער , ובכל זאת , הוא נושא אלינו מסר של תקווה ; חלקו האחרון של הספר מגולל את סיפוריהם של מי שזיקתם אל השואה – כקרבנות או כמקרבנים – הניעה אותם לפעול למען שחרורם של בעלי החיים . 
אם ההתנסות בסבל עשויה להניב טוב כלשהו , הרי הטוב הזה מתגלם במפעלם של מי שזכר סבלם דרבן אותם לפעול להקלת סבלם של אחרים . 
אני רואה בהוריי - שלי מופת לאותם בני אנוש , שהסבל שהתנסו בו בעצמם לא החניק בהם את הדחף לפעול להקלת סבלם של אחרים . 
שניהם אהבו בעלי חיים בכל לבם והזדהו עמוקות עם מצוקותיהם . 
סוסים היו אהבתו הגדולה של אבי . 
בשלב כלשהו של הקריירה הצבאית הבלתי - שגרתית שלו , הוא לא יכול לשאת עוד את המחשבה , כי הסוסים נאלצים לשאת בעולו של רוכב אנושי . 
למן אותו יום , אבי לא עלה עוד על אוכף . 
אמי , שאהבתה לבעלי חיים מגוונת יותר , נוהגת עד היום לקיים שיחת היכרות ארוכה עם כל כלב שנקרה בדרכה ברחובות העמוסים של מנהטן . 
בימים שבהם ממלכות של בעלי פרווה קטנים ומושבות חרקים שוקקות נפוצו עדיין במרחביה של קווינס , היא נהגה לשלוף את אחיותיי ואותי מעיסוקינו וּמִמטלותינו , ולהוביל אותנו בהתלהבות לפינות שבהן סנאים מקומיים או שלשולי גינה הציגו לראווה את תעלוליהם החדשים . 
ובכל זאת הורינו דחו בהתמדה את בקשותינו לגדל חיות מחמד , גם כאשר הורים אחרים , שעניינם בעולמם של בעלי החיים היה מצומצם יותר , הקיפו את ילדיהם בכלבים ובחתולים לדורותיהם . 
הוריי נימקו את עמדתם במפח הנפש הכרוך בהתקשרות עם יצור , שבמוקדם או במאוחר ניאלץ לראות במותו . 
הם היו נחושים שלא לחשוף אותנו שלא לצורך למצבים העלולים להסב לנו אבדן וצער . 
רק ברבות הזמן הבשילה בי ההבנה , כי גודל האבדן הבל - יתואר , שהם - עצמם התנסו בו בימי השלטון הנאצי , הוא שהניעם לגונן עלינו במידה כזאת . 
גיליתי כי לאבי היו פעם אישה ושתי בנות ; שלושתן נרצחו לנגד עיניו , זמן קצר לפני שהוא - עצמו גורש מעירו על מנת להיטלטל בין שבעה מחנות ריכוז שונים , בהם אושוויץ - בירקנאו . 
אמי , נערה שזה מקרוב נישאה , נקרעה ממשפחתה בבודפשט בשנת 1944 ונשלחה לבצע עבודות כפייה . 
היא ניצלה בזכות כישרונותיה האמנותיים , והועסקה בתיקון מדיהם של אנשי אס - אס דרכיהן של שתי הנפשות התלושות והתשושות הללו הצטלבו לבסוף במחנה עקורים בזלצבורג . 
הם נישאו במהירות , כניצולים רבים אחרים שגמרו אומר לפתוח בחיים חדשים . 
הוריי ייחלו לכך שאני ושתי אחיותיי נעבור את חיינו בלב קל . 
אך הזדהותנו עם סבלם - שלהם משכה אותנו באורח בלתי - נמנע למאבקים ששמו להם למטרה להקים מעפר נדכאים אחרים . 
משעה שהתגבשה בי ההכרה , כי דיכוין של חיות בלתי - אנושיות על פני האדמה הזאת מאפיל אפילו על הגיהינום שהוריי נחלצו ממנו , נחתם גורלי כפעילה במאבק לשחרורם של בעלי החיים . 
בימים שבהם משפטנים ספורים בלבד יכלו למצוא עבודה בשכר בשורות התנועה למען זכויות בעלי החיים , זכיתי לעבוד במשך שנים כיועצת משפטית באגף החקירות של האגודה למען יחס מוסרי לבעלי חיים ( PETA ) . בימים אלה אני עושה את צעדיי הראשונים בתחום המנהל הציבורי ; אסונם של בעלי החיים יוסיף לכוון את דרכי ולהנחות את בחירותיי . 
במהלך שנות פעילותי למען שחרורם של בעלי החיים , גיליתי מעיין לא - אכזב של השראה וחכמת - לב ביצירות המופת של חתן פרס נובל לספרות , יצחק בשביס זינגר . 
כל יום טרבלינקה הוא הספר הראשון מסוגו , הנדרש בפרטי - פרטים אל תרומתו הכבירה של גאון ספרות זה למאבקנו . 
עבורי כמו גם עבור רבים אחרים , מזדהר יצחק בשביס זינגר כדוברם הרַחום ביותר של בעלי החיים בספרות המודרנית . 
כל מי שאינו חרד מפני ההבנה , כי הסבל שבני האדם המיטו על בעלי החיים לכל אורכה של ההיסטוריה האנושית אינו נבדל במאומה מן הסבל שבני האדם מסבים לעתים תכופות זה לזה , חייב לקרוא בספר זה שוב ושוב . 
לוסי רוזן קפלן 
בלטימור , מרילנד 
ראשית דבר 
בתקופת לימודיי באוניברסיטת קולומביה שבניו יורק , התיידדתי עם פליטה יהודייה מגרמניה , שהתמודדה באותן שנים עם הטראומות שהותירו בנפשה שש שנים תחת המשטר הנאצי . 
סיפורה טלטל אותי , והתחלתי לקרוא ספרים ולהשתתף בקורסים במגמה להעמיק את ידיעתי בנושא . 
מבין רבים וטובים שהאירו את עיניי באותם ימים , אני מבקש לציין במיוחד את יוּרִי סַאל , מחבר הספר הם השיבו מלחמה : סיפורה של ההתנגדות היהודית באירופה תחת הכיבוש הנאצי , ואת לוסייאן דוֹבְּרוֹשיצקי מן ה - YIVO , המכון למחקר יהודי , שערך את הספר ההיסטוריה של גטו לודז' , 1941 - 1944 . 
לימים הייתי למורה להיסטוריה , וחיפשתי ספר שיציג את הרקע לשואה באופן שיהלום את צורכיהם של תלמידיי . 
מִשֶלא מצאתי ספר כזה , חיברתי את אנטישמיות : הדרך אל השואה ומעבר לה בניסיון למלא את הפער . 
לאחר הופעתו של הספר ביקרתי ביד ושם , שם הרחבתי את ידיעותיי בזכות המפגש עם אישים כיהודה באואר , דיוויד באנקייר , רוברט ויסטריך והיסטוריונים נוספים , שהתמחו בשואה . 
עם שובי לארצות הברית התחלתי לפרסם סקירות על ספרים חדשים בהקרבה והתנגדות , כתב עת דו - חודשי היוצא לאור בתמיכת אגודת החברים הבין - לאומית של יד ושם . 
המודעות להיקפם של הניצול והטבח שהחברה שבה אנו חיים עורכת בבעלי החיים התעוררה בקרבי רק בשלב מאוחר יותר . 
ביליתי את שנות התבגרותי ואת מרבית חיי הבוגרים מתוך עיוורון גמור למידה שבה החברה שלנו מושתֶתֶת על אלימות ממוסדת כנגד בעלי חיים . 
במשך זמן רב לא עלה בדעתי לערער או אפילו לתהות על מצב - עניינים זה ועל ההשקפה המגולמת בו . 
סטיבן סימונס המנוח , שפעל למען זכויותיהם של חולי איידס ובעלי חיים , תיאר השקפה זו במילים אלה : " בעלי החיים הם קרבנותיה החפים - מפשע של השקפת עולם הגורסת כי ערכם של חיים מסוימים עולה על ערכם של חיים אחרים , כי בעלי הכוח זכאים לנצל את מי שנוּשלו ממנו וכי ראוי להקריב את החלשים למען טובת הכלל " . 
משעה שהבנתי כי השקפה זו עצמה היא שהניעה את מחולליה של השואה , התחלתי לעמוד על הַקְשרים שספר זה מיועד לחשוף . 
אני מקדיש ספר זה לסופר היידי הגדול יצחק בשביס זינגר ( 1904 - 1991 ) , הסופר המרכזי הראשון שהפנה את תשומת - הלב לדרך ה " נאצית " שבה אנו מתייחסים לבעלי חיים . 
שני חלקיו הראשונים של הספר ( פרקים 1 - 5 ) מציגים את הסוגיה מנקודת מבט היסטורית , בשעה שחלקו האחרון ( פרקים 6 - 8 ) משרטט את דיוקנותיהם של בני אדם – יהודים וגרמנים כאחת – שמחויבותם למאבק למען בעלי החיים התגבשה לפחות במידה כלשהי בעקבות השואה . 
במהלך חיבורו של ספר זה נתליתי באמונתו של אלבר קאמי , כי " על הסופר מוטלת האחריות לדבר בשמם של אלה שאין בכוחם לדבר בשם עצמם " . 
וכאשר נדמה היה כי לעולם לא יימצא מו"ל אמיץ דיו כדי להוציא את הספר לאור ( היו מי שטענו נגדי שהספר " חזק מדי " ) , מצאתי נחמה בדבריו של פרנץ קפקא : " אני סבור שעלינו לקרוא אך ורק ספרים שבכוחם לנשוך אותנו , לעקוץ אותנו . 
אם הספר שאנו קוראים אינו מעיר אותנו בטלטלה , כמהלומה בגולגולת , מדוע אנו טורחים בכלל לקרוא בו ? 
האם אנו מצפים כי יגרום לנו אושר ? 
והרי היינו מאושרים באותה מידה גם אלמלא היו ספרים בעולמנו … ספר מוכרח להיות קרדום , המְבָקֵע את הים הקפוא שבתוכנו " . 
אם הדיון בדבר הניצול והטבח הנערכים בבעלי החיים יעבור אל קדמת הבמה הציבורית במהלך המאה ה - , 21 כדרך שסוגיית עבדותם של בני אנוש עברה אל מרכז הזירה באמריקה במאה ה - 19 – ואני מאמין שהדבר אמנם יתרחש – אני מקווה כי ספר זה יעמוד בלב המחלוקת . 
חלק ראשון 
מפלה גמורה 
טוּב אנושי של ממש , על רוח החופש הטהורה המגולמת בו , יכול לבוא על ביטויו רק בשעה שהוא מכוון אל המנושלים מכוח . 
מבחנו המוסרי האמתי של המין האנושי , המבחן הקודם לכל המבחנים כולם ( ומסתתר הרחק מן העין ) , הוא מִנהגו של האדם במי שנתונים לחסדו : בעלי החיים . 
בזירה הזאת נחל המין האנושי מפלה גמורה ; מפלה גמורה כל כך , שכל המפלות האחרות אינן אלא נִגְזרותיה . 
– מילן קונדרה , הקלות הבלתי - נסבלת של הקיום 
אנו מנהלים מלחמה נגד שאר בניה של האדמה למן היום שבו יצא הצייד האנושי הראשון אל מעבה היער הקדום וחנית בידו . 
האימפריאליזם האנושי שִעבד ודיכא בעלי חיים , רצח וטבח בעמיהם בכל אתר תחת השמש . 
מחנות העבדים שהקמנו לאחינו בעלי החיים מכתרים אותנו מכל עבר – משקים מתועשים ומעבדות ניסויים , תואמי - דכאו וכפילי - בוכנוואלד למינים הכבושים . 
אנו טובחים בבעלי החיים כדי להפיק את מזוננו , מאלצים אותם לבצע תעלולים אוויליים לשם שעשועינו , יורים בהם ומשפדים אותם בשמו של הספורט . 
באנו אל מרחבי הפרא שהיו להם כבתים , והותרנו אחרינו שממה וחורבן . 
הסוּגָנוּת מושרשת בקרבנו אף יותר מן השוביניזם . 
– רון לי , מקימה של החזית לשחרור בעלי החיים . 
פרק ראשון 
ההפרדה הגדולה 
עליונות אנושית וניצול בעלי החיים 
במאמר משנת 1917 נדרש זיגמונד פרויד לסוגיית העליונות האנושית מנקודת מבט היסטורית : " במהלך היעשותו לבן תרבות , קנה לו האדם עמדת שליטה ביחס לאחיו בני ממלכת החי . 
משלא הסתפק בעליונות זו , פנה האדם להקים חיץ בין טבעו לבין טבעם של יצורים אלה . 
הוא הכריז עליהם כמשוללי תבונה , ובה - בשעה ייחס לעצמו נשמה אלמותית , והתכחש בשם מוצאו האלוהי לכל זיקה קהילתית בינו לבין ממלכת החי " . 
פרויד כינה את העליונות שתבע לעצמו האדם על פני שאר היצורים החיים " שיגעון - הגדלות של האדם " . 
מאות אחדות קודם לכן הביע הסופר הצרפתי מישל מונטיין ( 1533 - 1592 ) עמדות דומות באשר ל " זכויות - היתר המפליגות שהאדם נוטל לעצמו ביחס לצורות קיום אחרות " . 
הוא האמין כי " מחלתו החמורה והעתיקה ביותר של האדם " היא דעתו הקדומה על עצמו ; " האדם הוא השברירי שבכל היצורים , כשם שאין בכל הבריאה מי שמיטיב יותר ממנו להמיט פורענויות – ובכל זאת אין עוד ברייה יהירה וזחוחה כמותו ... היצור האומלל ומעורר הרחמים הזה , שאפילו בטבעו - שלו אין הוא מושל , מרהיב לראות בעצמו אדוניו של היקום כולו . 
האם ניתן לדמיין דבר - מה נלעג יותר מזה ? 
" מסקנתו של מונטיין : " אין זאת אלא שגאוות פְּתָאים ועקשנות לשמה , ולא שיקול נבון , הם שהשיאו אותנו להמליך עצמנו על החיות האחרות , להיבדל מתנאי חייהן ולהחרים את חברתן " . 
פרק זה מתחקה אחר הפצעתה של ההפרדה הגדולה בין האדם לבין החיות האחרות ועמה עקרון " החזק צודק " , המכתיב את יחסו של האדם למינים אחרים – " היהירות האנושית " , בלשונו של מונטיין , " שיגעון הגדלות של האדם " , בלשונו של פרויד . 
הזינוק הגדול קדימה 
התבססותו של האדם במעמד המין השליט מציינת שלב מאוחר מאד בתולדותיו . 
קרל סאגאן מסביר כי אילו נדחסו 15 מיליארד שנותיו של היקום למהלכה של שנה אחת , הייתה מערכת השמש נוצרת רק בספטמבר ( ב - 9 בחודש , למען הדיוק ) . אז , בהתעבותו של חומר בין - כוכבי , היה נולד כדור הארץ ( ב - 14 בספטמבר ) , והחיים עלי אדמות היו יוצאים לדרכם ( ב - 25 בספטמבר ) . הדינוזאורים היו מגיחים בערב חג המולד , ונכחדים ארבעה ימים לאחר מכן . 
היונקים הראשונים היו באים לעולם ב - 26 בדצמבר , הפרימאטים הראשונים היו מופיעים ב - 29 בדצמבר , וההוֹמינידים הראשונים ( אבות - אבותינו , הפרימאטים הדו - רגליים ) היו מציגים את כפות רגליהם על האדמה ב - 30 בדצמבר . 
בני האדם ( הומו ספיינס ) היו נכנסים לזירה רק בשעה 22:30 ביומה האחרון של השנה , וכל ההיסטוריה המתועדת של המין האנושי הייתה נדחסת לעשר השניות האחרונות של אותה שנה . 
הפָּלֵיאונתולוגים ריצ'רד ליקי ורוג'ר לוין ממחישים את מהלכו של הזמן בדרך אחרת , כאשר הם מציעים לקוראיו של כתב - העת אוריג'ינס לדמות את ההיסטוריה של כדור הארץ לספר בן אלף עמודים . 
בהנחה שכל עמוד מייצג תקופה בת 4.5 מיליוני שנים , יידרשו 750 עמודים כדי להגיע אל ראשיתם של החיים בים . 
ההומינידים עתידים להופיע רק שלושה עמודים לפני סיומו של הספר , והשימוש בכלים שסותתו באבן יידחק אל מחציתו של העמוד האחרון . 
סיפורו של ההומו ספיינס יחל בשורה החותמת את הספר ; כל העלילה כולה – החל בציורים על קירות המערה , עבור בפירמידות וכלה בשואה ובעידן המחשב – תידחס אל המילה האחרונה . 
על פי קרל סאגאן ואן דרוּיאן , מעמדנו כמין השליט ניכר בכמה מאפיינים : " הימצאותנו בכל אתר , שעבודם של מינים אחרים ( הליך המכונה בלשון נקייה ' ביות' ) , הדרך שבה אנו מפקיעים את מרבית תוצרתו של כדור הארץ , התערבותנו המכרעת בסביבה " . 
הם תוהים כיצד " מין אחד , חשוף , מוגבל ופגיע , הצליח לשעבד לרצונו את כל השאר ולמשול ללא מצרים בעולם הזה ובעולמות אחרים " . 
אדוארד א' וילסון , המכהן כפרופסור באוניברסיטת הרוורד , טוען כי עלייתו של האדם למעמד של מין שליט לא הביאה ברכה לכוכב - הלכת הזה . 
" מדענים רבים סבורים כי בעיקר עבור עולם החי הייתה זו התפתחות מצערת , שמין של פרימאטים טורפים הוא שכבש לו מעמד זה , ולא צורת חיים נאצלת יותר " . 
ג'ארד דיימונד כותב כי ההתקדמות הטכנולוגית המכרעת של המין האנושי – מה שנהוג לכנות " הזינוק הגדול קדימה " – התרחשה לפני כ - שנים , כאשר אבותינו הקדמונים רכשו את היכולת להתקין מכשירים , כלי מוזיקה , מנורות , גילו את הכישרונות האמנותיים והניחו את יסודותיהם של המסחר והתרבות . 
" אם ניתן להצביע על רגע מסוים בזמן , שבו נעשינו לבני אנוש , הרי זהו הרגע שבו התחולל הזינוק הזה " . 
מאחר שהמצע הגנטי של בני האדם קרוב במידה רבה לזה של השימפנזים , מותר להניח כי הזינוק הגדול הוּנע במידה זעומה בלבד על - ידי גנים אנושיים . 
דיימונד מוסיף ומציין כי לסברתם של מדענים רבים , הגורם המכריע היה כושר השימוש בשפה מילולית . 
יש מי שמרחיקים את הרגע שבו נעשינו לבני אנוש לתקופה שקדמה לימינו אלה בשני מיליוני שנים ויותר – התקופה הארוכה שבה נפוצו אבותינו הקדמוניים על פני האדמה וחיו במרחביה כציידים ולקטנים . 
אלן ג'ונסון וטימותי ארל כותבים : " התרבותם ארוכת - השנים של ציידים ולקטנים אנושיים ותפוצתם על פני האדמה הניחו את היסוד להתפתחותנו הביולוגית ולכל ההתפתחויות התרבותיות שבאו בעקבותיה " . 
כמו כן שרווד וושברן וסי.אס. לנקסטר טוענים כי אמנם המהפכה החקלאית והמהפכות התעשייתיות והמדעיות שבאו בעקבותיה חילצו אותנו מן התנאים שהגבילו את קיומנו לאורכם של 99 אחוזים מכלל ההיסטוריה שלנו , ועם זאת " במהלך אותה תקופה ארוכה שבה מילאו את הארץ ציידים ולקטנים התעצב המצע הביולוגי של המין האנושי " . 
ברברה ארנרייך מאמינה אף היא כי " הטבע האנושי " נוצק בתקופה בת שני מיליוני השנים , שבמהלכה חיינו בלהקות קטנות , וניזונו מצמחים ומשיירי טרפם של בעלי חיים אחרים . 
היא מוסיפה וטוענת כי עלה בידינו להדחיק כמעט לחלוטין את רשמיה הטראומטיים של ההיסטוריה הארוכה שלנו – לא ההיסטוריה שבמהלכה פעלנו כציידים , אלא זו שלאורכה היינו אנו הניצודים , טרף לרעבונן של חיות שמיומנויות הציד שלהן האפילו על שלנו . 
לטענתה של ארנרייך , הופעתם של פולחני קרבן כמו גם צימאוננו למלחמה ולאלימות " חוגגים וממחיזים שוב ושוב , למרבה הזוועה , את השינוי שחל במעמדו של האדם כאשר הפך מנטרף לטורף " . 
דיימונד טוען כי פרימאטים אחרים היו מנועים מלפתח את הכושר להשתמש בשפה מילולית מורכבת מאחר שהופעתו של כושר זה כרוכה , ככל הנראה , ב " מבנה מסוים של הגרון , הלשון והשרירים המניעים אותם , שיש בו כדי לאפשר שליטה בצלילים המופקים " . 
הקול האנושי מופק באמצעות מנגנון מורכב , הכרוך בתפעולם המתואם של רקמות ושרירים רבים , ומשום כך " סביר להניח כי המרכיב החסר במסלול הפקתו של הקול אצל החיה הקדם - אנושית לא היה אלא שינוי קל במנגנון זה , שדי היה בו כדי לאפשר לנו לשלוט בקולנו ביתר יעילות ולהפיק מגוון צלילים רחב מאוד " . 
מאחר שלועותיהם וגרונותיהם של השימפנזים אינם מותאמים לדיבור כפי שאיברינו שלנו כשירים להפקתן של רבות מן התנועות היסודיות , כושר ההבעה שלהם מוגבל לכמה תנועות ולכמה עיצורים . 
כך , העדרן של " המוטציות אשר חוללו שינויים במבנה הלשון והגרון " ואפשרו בדרך זו את המבע הקולי של האדם , הוא שמוסיף לדוּן שימפנזים שנשבו לכליאה ב " מרכזי מחקר " ולניצול בגני החיות , במועדוני הלילה , בטיסות לחלל ובניסויים רפואיים . 
קרל סאגאן הציג שאלה נוקבת : " כמה חכם צריך קוף שימפנזה להיות , כדי שהריגתו תיחשב לרצח ? 
" 
" הזינוק הגדול קדימה " , כפי שנהוג לכנותו , שתודות לו יכלו בני האדם המבורכים בכושר הדיבור לפתח חקלאות , להתקין כלי מתכת , להמציא את הכתב ולפוּץ לכל קצוות האדמה , הזינוק הזה הוא שהניח לבני האדם לנצל לצורכיהם את תושביה " חסרי הקול " של האדמה הזאת . 
דיימונד כותב : " מכאן לא נתבקש אלא צעד קטן נוסף לשם הקמתם של אותם מונומנטים תרבותיים , המבחינים את בני האדם מבעלי החיים – מונומנטים כמו המונה - ליזה וסימפוניית האֵרוֹאִיקָה , מגדל אייפל והספוטניק , המשרפות בדכאו והפצצתה של דרזדן " . 
דיימונד יכול היה להוסיף לרשימתו את המעבדות העורכות ניסויים בבעלי חיים , את המשקים המתועשים ואת בתי המטבחיים . 
ביותם של בעלי החיים 
ניצולם של בעלי חיים כגון כבשים , עזים , חזירים , ובני בקר כדי להפיק בשר , חלב , עורות וכוח - עבודה – תהליך שנהוג לכנותו בלשון נקייה " ביות " – החל לפני כ - שנים במזרח הקרוב הקדום , כאשר כמה קהילות עברו בהדרגה מתזונה שהתבססה על ליקוט וציד לכזו שנסמכה על ביותם של צמחים ובעלי חיים . 
במשך מאות אלפי שנים נהגו אבותינו הקדמונים ללקט את מזונם באמצעים שונים ; הם צדו ודגו , תרו אחר פֵּרות , ירקות , אגוזים , צדפות , זחלים ושאר מזונות מתנובת הארץ הפראית . 
המעבר לחקלאות ולגידול עדרים התרחש בהדרגה . 
ציידי הכבשים והעזים נצמדו לעדר מסוים , עקבו אחר תנועותיו וניצלו אותו בהתמדה , עד שהפך ל " שלהם " . 
מאחר שקל יותר ללכוד ולביית בעלי חיים צעירים , נהגו הרועים הראשונים להרוג את החיות המבוגרות , שגוננו על צאצאיהן , ואז ללכוד את בניו הצעירים של העדר ולהרחיקם מסביבת המחיה הטבעית שלהם ומן הקהילה שגידלה אותם . 
ככל שהתמחו בהרג בעלי חיים לשם אכילת בשרם ובניצולם על מנת להפיק מהם חלב , עורות או כוח - עבודה , קנו להם הרועים שליטה בכושר התנועה של החיות , כמו גם במזונן , בדרגת התפתחותן ובתנאי רבייתן . 
הם עשו זאת באמצעים כמו סירוס , קשירת רגליים , צריבת סימנים מזהים ורציעת אוזניים , ובעזרת מכשירים , כגון רְסָנִים מעור , שוטים , מַלְמָדים ולבסוף שלשלאות וקולרים . 
דזמונד מוריס כותב : " [ בעלי החיים המבויתים ] שילמו בחופש ההתפתחותי שלהם . 
הם איבדו את עצמאותם הגנטית , והתפתחותם נתונה כעת לחסדינו ולגחמותינו " . 
במגמה לייצר בעלי חיים שיהלמו את צורכיהם , הרועים הרגו או סירסו את מרבית הזכרים , וכך הבטיחו כי הזכרים ה " נבחרים " הם שיפרו את הנקבות . 
סירוסם של הזכרים הקל גם על השליטה בהם , כפי שמסביר קרל סאגאן : 
שוורים , סוסי הרבעה ותרנגולים מסורסים בשיטתיות משום שבני האדם מתקשים להתמודד עם גבריותם – אותה גבריות עצמה שהמסרסים מעריצים מן הסתם אצל עצמם . 
די בהינף סכין חטוף – או בנשיכה מיומנת של רועת איילים לפלנדית – כדי להצניח את שיעור הטסטוסטרון לרמה בת - שליטה למשך שארית ימיה של החיה . 
בני האדם מעוניינים בבעלי חיים כנועים , נוחים להישלט . 
בתנאים אלה , הזכרים השלמים בגופם נחוצים במידה מוגבלת בלבד , המידה הדרושה כדי להצמיח דור חדש של עבדים . 
השיטות שבאמצעותם מנהלים הרועים את עדריהם בימינו עשויות ללמד משהו על השיטות ששימשו את הרועים בתקופות קדומות יותר . 
הסירוס מוסיף להיות תו - ההיכר המרכזי של הבעלות על בעל החיים . 
בני שבט הנוּאר באפריקה מייעדים להרבעה את עגליהן של פרות החליבה המשובחות ביותר , ומסרסים את כל השאר . 
כך נותר עגל יחיד שלא סורס כנגד כל שלושים או ארבעים עגלים מסורסים . 
הלפלנדים בצפונה של סקנדינביה מסרסים את רוב האיילים בעדריהם , ואז משתמשים בהם כבהמות משא . 
בני הטוּאַנג מסרסים גמלים משום שבדרך זו בעלי חיים אלו מצמיחים דבשות גדולות יותר , מאריכים ימים כבהמות רכיבה ונוחים יותר לשליטה בעונת הייחום . 
עבור רוב בעלי החיים – בני בקר , סוסים , גמלים וחזירים – נהוגה שיטת סירוס אחידה ; הרועים מבתרים את כיס האשכים ומסירים את האשכים עצמם . 
רועים אפריקניים עושים זאת באמצעות סכין או בחודה של חנית , ואילו תושביה של גינאה החדשה מסרסים את החזירים שבבעלותם באמצעות סכיני במבוק . 
רועים אחרים משמידים את האשכים או מסבים להם נזק מבלי להסירם מן הגוף ; אחת השיטות הרווחות בקרב הרועים היא הידוקו של כיס האשכים באמצעות חבל , עד לניוונם של האשכים . 
הלפלנדים נוהגים לרסן את האייל , לכרוך פיסת בד סביב כיס האשכים שלו , ואז לנשוך וללעוס אותה בשיניהם עד למחיצתם של האשכים . 
בני שבט הסוֹנג'ו בטנזניה נוהגים לסרס את התיישים שישה חודשים לאחר היוולדם ; הם חונקים את כיס האשכים באמצעות מיתר של קשת , ואחר כך מרסקים את האשכים בעזרת מכשיר ארוך מאבן . 
בני שבט המסאי מוחצים את אשכיהם של האיילים בין שתי אבנים . 
הרועים אינם נוהגים לשלוט בתהליכי הרבייה באמצעות גופן של הנקבות . 
ובכל זאת , בני שבט הטוּארג , הבֶּרְבֶּרִים של מדבר סהרה , מחדירים לעתים אבן קטנה לתוך רחמן של הנאקות המשמשות אותם לרכיבה , מתוך אמונה כי הם תורמים בכך לקלוּת מִצְעדן . 
בימינו נוהגים הרועים לתזמן את עונות הרבייה של עדריהם בהתאם לעקומת הביקוש של החלב ושל הבשר . 
הרועים הקָזַקים באסיה שולטים ברבייתם של האיילים באמצעות רסנים מעור , ואילו בני שבט הטוארג נוהגים לכרוך חבל סביב ערלתם של התיישים , ואת קצהו האחר לקשור לכיס האשכים . 
הרועים המבקשים לנצל את חלבן של הנקבות פיתחו דרכים שונות למנוע מן החלב להגיע אל הצאצאים ; מאחר שנוכחותו של העגל נדרשת כדי לעורר את זרימתו של חלב האם , הרועים מהשבטים נוּאֶר , בּאסוּטו ֹ וטוּארֶג נוהגים להניח לעגל להתחיל לינוק , אבל ברגע שבו חלב האם מתחיל לנבוע מן העטינים , הם מסלקים את העגל וחולבים את אמו לשימושם - הם . 
במקרה שהעגל מת או שהרועים מבקשים לשחוט אותו , הפקתו של חלב האם קשה יותר . 
חלק מן הרועים נוהגים לפשוט את עורו של העגל המת , למלא את העור בקש או בעשבים , ואז להגישו לאם . 
בני שבט הנואר נוהגים למרוח את הפוחלץ בשתן של האם , כדי לשוות לו ריח מוכר יותר . 
בני שבט הרוּאָלה הורגים אחד מוולדותיה של הנאקה עם לידתו , אוכלים אותו , מורחים ולד אחר בדמו ולאחר מכן מביאים אותו לנאקה . 
רועים בצפון אנגליה נהגו לפרוש עור של עגל מת על מתקן מתנדנד , ולהצמיד את אחוריו של המתקן לעטיניה של הנקבה . 
הרועים במזרח אפריקה מעוררים את " אינסטינקט ההנקה " של הנקבה באמצעות גירוי ידני של איבר מינה או על - ידי נפיחת אוויר אל תוך הנרתיק שלה . 
הרועים מונעים את החלב מפיהם של הצאצאים שלהם הוא נועד גם באמצעות הכבדה על פעולת היניקה , עד שהיא הופכת קשה ומכאיבה , אם לא בלתי - אפשרית ; בני שבט הנואר קושרים טבעת קוצים סביב פיו של העגל , כך שבניסיונותיו לינוק הוא דוקר את עטיניה של האם . 
רועים אחרים כורכים זמם סביב ראשו של העגל ונועצים בזמם מקלות משוננים , וכתוצאה מכך העגל מנוע מלהתקרב אל האם . 
בני שבט הרואלה נועצים שיפודים חדים בנחיריהם של ולדות הגמלים , ועקב כך הם נוקבים את עטיניהן של האמהות כל אימת שהם מנסים לינוק . 
בנוסף לכך בני השבט כורכים שק או רשת שנארגו משערותיו של תיש סביב עטיניה של הנאקה , כדי לחסום את גישתו של הוולד אל חלב אמו . 
הלפלנדים מורחים צואה על עטיניהן של האיילות כדי למנוע מן העופרים את האפשרות לינוק את חלבן . 
בני שבט הטוארג תוחבים מקל אל לועו של עגל , כאילו נגס בו ; אחר כך הם קושרים את המקל לקרניו , והדבר מונע ממנו את האפשרות לינוק . 
במקרים אחרים הם נוהגים לשפד את לחייהם של הצאצאים במקלות לשם אותה התכלית . 
בניו של שבט זה נוהגים גם לנקב את מערות האף של עגלי הבקר בעזרת מקל משונן , דמוי מזלג , כך שפעולת היניקה כרוכה בכאבים . 
הם מבקעים את שפתיהם העליונות של ולדות הגמלים ומשחילים פנימה שורש , שאותו הם קושרים בשני קצותיו . 
בתנאים אלה , האם מתקשה להיניק והצאצא סובל מכאבים איומים בניסיונו לינוק . 
בקרב שבט הטוארג נהוג גם לקטום את אפיהם של ולדות הגמלים והבקר כדי למנוע מהם את האפשרות לינוק . 
רועים נוהגים להגביל את תנועותיהם של בעלי החיים שברשותם , כדי למנוע מהם להזדווג או להתרחק יתר על המידה בשעת המרעה , או במהלך החניות במסע שבו הן משמשות כבהמות משא . 
בני שבט הטוארג " אוֹזְקים " את האיילים באמצעות קשירתן של הרגליים הקדמיות והאחוריות בחזקה , בצד אחד . 
הם נוהגים לכבול כך את ולדות הגמלים כדי למנוע מהם את הגישה אל אמהותיהם . 
הגוֹנְדים במַדהִייה פְּראדֶש עוקדים את רגליהם של בני הבקר במוט עץ כבד כדי שלא יתרחקו מן העדר . 
תושבי גינאה החדשה פיתחו מגוון אמצעים כדי למנוע מן החזירים לשוטט בחופשיות או לנבור באתרים שאינם מיועדים לכך . 
בצפונה של גינאה החדשה נהוג לחתוך נתח מחוטמו של החזיר , כך שהפצע מסב כאבים לחיה כל אימת שהיא מבקשת לרחרח את האדמה . 
התושבים במקורותיו של נהר הסֶפִּיק מגבילים את תנועותיהם של החזירים בדרך אחרת ; הם עוקרים את עיניהם , משפדים אותן במקלות " כדי להוציא את המים " , ואז משיבים את העיניים ההרוסות אל ארובותיהן . 
בהגיע השעה , הם הורגים את החזירים שעיוורו ואוכלים את בשרם . 
בימינו , בארצות הברית , נהוג לסרס בעלי חיים באמצעות תלייתם מאנקול וביתורו של כיס האשכים עד לחשיפתם של האשכים עצמם . 
אחר כך לופתים את האשכים ועוקרים אותם ממקומם באמצעות ביתוקו של החבל המחברם אל הגוף . 
שיטה מקובלת אחרת כרוכה בשימוש בטבעת . 
החוואי האמריקני הֶרְב ּ סילברמן מתאר את התהליך : " אני שונא לסרס אותם . 
זה באמת מזוויע . 
אתה מהדק את הטבעת סביב כיס האשכים , ואז העגל השרוע בועט ברגליו ומכה בזנבו במשך חצי שעה ויותר , עד שכיס האשכים מתאלחש סוף סוף . 
אין ספק שהוא סובל . 
הוא מסתובב עם הטבעת הזאת במשך חודש ימים , עד שלבסוף הביצים שלו נושרות " . 
נהוג להידרש לסיפור " ביותם " של בעלי החיים בנשימה אחת עם תִרבותם או ביותם של הצמחים , ולראות בם חלק מן " המהפכה החקלאית " – המהפכה שמקובל להעלותה על נס כנקודת המפנה בתולדותיו של מצעד הניצחון של המין האנושי מתקופת האבן אל הציביליזציה . 
אלא שהסיפור הרווח הזה אינו מתעכב על האכזריות , שהמהלך כולו היה כרוך בה . 
אכזריות וניכור 
לשעבודם או ביותם של בעלי החיים נודעה השפעה על הדרך שבה התייחסו בני האדם לחיות שהחזיקו בשבי כמו גם זה לזה . 
בחברות שהתבססו על ציד וליקוט שררה לעתים קרובות תחושת אחווה בין האדם לממלכת החי . 
תחושה זו באה על ביטויה בטוֹטֶמִים ובמיתוסים שהציגו בעלי חיים , או יצורים שמחציתם אדם ומחציתם חיה , כאבותיו הקדמונים של המין האנושי . 
עד לרגע שבו עלו על עקבותיהן והרגו אותן , החיות חיו בחירות גמורה , הרחק מתחום שלטונו של האדם . 
אך משעה שבעלי החיים " בויתו " , אימצו הרועים והחקלאים מנגנונים של ניכור , התרצה , הכחשה ולשון נקייה כדי להקים חיץ רגשי בינם לבין שבוייהם . 
המנגנון העיקרי שבאמצעותו התמודדו בני האדם עם המצב החדש התבטא בהיבדלותם מן החיות האחרות , ובאימוצה של ההשקפה בדבר עליונותו המוסרית של האדם על חיות אלו , ברוח הדברים שהבאנו מפיו של פרויד בראשית הפרק . 
כך התעצב יחסו של האדם ליצורים אחרים במתכונתו הנוכחית , כיחס של שליטה וניצול , שבמסגרתו נוטלים להם בני האדם את הזכות לחרוץ לשבט או לחסד את גורלם של בעלי החיים " שלהם " . 
טים אינגולד כותב : " כמו צמיתים באחוזה פיאודלית , בעלי החיים הם לעולם כקטינים בפני החוק , נתונים למרותו של אדונם האנושי " . 
אלימות מולידה אלימות , ולפיכך שעבודם של בעלי החיים הזריק מינונים מוגברים של דיכוי וכפייה לעורקיה של ההיסטוריה האנושית . 
הוא יצר חברות הייררכיות ודכאניות וליבה מלחמות בהיקף שלא נודע כמותו קודם לכן . 
אנתרופולוגים מסוימים מאמינים כי התפשטותם של ענפי החקלאות והמרעה היא שקידמה את העמדה הפולשנית בחיים הפוליטיים . 
חוקרים אלה מצביעים על כך שבמקומות כמו פולינזיה , שתושביהם מתקיימים על ירקות ויבולים אשר גידולם כמעט שאינו תובע התערבות אנושית , רווחת ההשקפה כי יש להניח לטבע להתנהל במסילותיו , ובה - במידה ראוי להניח לבני האדם לדאוג לענייניהם מבלי להתערב בהם " מלמעלה " . 
ההיסטוריון קית' תומס סבור כי ביותם של בעלי החיים עודד את התגבשותן של עמדות אדנותיות , מאחר ש " שליטתם של בני האדם ביצורים ה ' נחותים ' מהם יצרה את הדגם המנטלי שממנו נגזרו הסדרים פוליטיים וכלכליים רבים " . 
ג'ים מייסון טוען כי הצבת ניצולם המקיף של בעלי החיים בתשתיתה של החברה האנושית יצקה אכזריות , ניכור ולגיטימציה חברתית של אלימות אל מֵח ַ - העצמות של תרבותנו , וגדעה את האחווה העמוקה ששררה בינינו לבין שאר ברואיו של הטבע . 
משעה שניצולם של בעלי החיים התמסד והתקבל כנדבך בסדרו הטבעי של העולם , הוכשרה הקרקע להחלתו של יחס דומה על בני אדם . 
כך נסללה הדרך לפרקים החשוכים ביותר בהיסטוריה האנושית , כמו העבדות והשואה . 
כפי שכותבת אביבה קנטור , " אין עוד מצב שבו אגרוף הברזל של הפטריארכיה חשוף כמו בדיכוים של בעלי החיים , המשמש כדגם יסוד ומעין מחנה אימונים לכל צורותיו האחרות של הדיכוי " . 
הפילוסוף האנגלי ג'רמי בנטהאם ( 1748 - 1832 ) , שזיהה את העריצות הגלומה בביותם של בעלי החיים , ייחל ליום שבו פני הדברים יהיו שונים : " אפשר שעוד יבוא יום , שבו שאר ברואיו של עולם החי ישיבו לעצמם את הזכויות , שלא ניתן היה לחמוס מהם אלא בכוחה של העריצות " . 
עבדות אנושית 
קרל ג'קובי טוען : " אין זה צירוף מקרים בלבד , שהאזור שבו נתגלו עקבותיה הראשונים של החקלאות – המזרח התיכון – הוא גם האזור שבו נתגלו עקבותיה הראשונים של העבדות " . 
ואמנם , ג'קובי מסביר כי במזרח הקרוב הקדום , העבדות לא הייתה אלא " החלתו של עקרון הביות על בני אדם " . 
מרבית המחקרים שהוקדשו לשעבודם של בני אדם החמיצו את התפקיד שמילא שעבודם של בעלי החיים – כדגם וכמקור השראה – בתולדותיה של העבדות האנושית . 
ובכל זאת , ראוי להתעכב על המחקרים שחרגו מכלל זה . 
אליזבת' פישר מאמינה כי הכפפתן של הנשים למרותם של הגברים , כדרך שהיא נהוגה בכל התרבויות המוכרות לנו , נגזרה מביותם של בעלי החיים . 
" ביותן של הנשים הונהג בעקבות כליאתם של בעלי החיים " , כותבת פישר . 
" מנקודה זו ואילך החילו הגברים את שליטתם על יכולת הרבייה של הנשים , גזרו עליהן אידיאלים של צניעות ודיכאו את מיניותן " . 
פישר טוענת כי המבנה האנכי - הייררכי המציב את האדון האנושי מעל בעל החיים המשועבד לצרכיו הוא שליבה את אכזריותם של בני האדם והכשיר את הקרקע לעבדות האנושית . 
שלילת זכויותיהם של בעלי החיים החישה את הדרך לשלילת זכויותיהם של בני אנוש . 
בני האדם אספו את בעלי החיים אל תחומם והאכילו אותם , התיידדו עמם ואחר כך הרגו אותם . 
כדי לעשות זאת , היה עליהם להמית רגישות כלשהי בקרבם . 
כאשר החלו לשלוט ברבייתם של בעלי החיים , העמיקה מעורבותם האישית בפעולות שהובילו לשרשרת של אכזריות , אשמה , ובסופו של דבר קהות . 
כליאתם של בעלי החיים היא שהניחה את היסודות לשעבודם של בני אדם , ובמיוחד לניצולן רחב - ההיקף של נשים לשם רבייה ועבודה . 
פישר סבורה כי האלימות הכרוכה בשליטה בבעלי החיים ובניצולם , האלימות שסללה את הדרך לשליטתם של הגברים בנשים , היא שאחראית לרמת הדיכוי הגבוהה המובנית בחברות הפטריארכליות . 
כמו כן היא סבורה שהגברים למדו את תפקידם בתהליך הרבייה מן ההתבוננות באורחותיהן של החיות המבויתות , וכי ההזדווגות הכפויה הרווחת בעולם החי היא שנטעה בתודעתם של הגברים את הרעיון לאנוס נשים . 
מרי אובראיין טוענת אף היא כי שעבודם של בעלי החיים היה כר הצמיחה של האלימות הגברית . 
בארם נהריים , מלחמה שניטשה בין ערי - מדינה הובילה על פי רוב לטבח המוני בלוחמים שנפלו בשבי ולשעבודם של הנשים והילדים . 
הנשים שימשו את אדוניהן ככוח - עבודה , וכן כאמצעי לייצורם של עבדים נוספים . 
הנערות נשארו עם אמהותיהן בלהקות של נשים - משרתות , בשעה שהנערים סורסו כשוורים ונשלחו למחנות עבודה . 
במקרים שבהם ערי - המדינה שנחלו ניצחון לא טבחו מיד בלוחמים שנשבו , הן סירסו אותם ולעתים קרובות גם עיוורו אותם . 
אחר כך גזרו עליהם חיי עבדות . 
שוּמר , אחת מערי - המדינה הקדומות והחזקות ביותר בארם נהריים , ניהלה את העבדים שבתחומה באותה דרך שבה היא ניהלה את בעלי החיים שבמכלאותיה . 
השומרים סירסו את הגברים ושעבדו אותם , כדרך שנהגו בבעלי החיים המבויתים , בשעה שהנשים הוחזקו במחנות לשם עבודה ורבייה . 
המילה שבאמצעותה ציינו השומרים עבד מסורס – עָמַר - קָד – ציינה גם חמורים , סוסים ושוורים שסורסו . 
עבדים כחיות מבויתות 
בחברות שהעבדות הייתה נהוגה בהן , השיטות ששימשו לשליטה בבעלי החיים הן ששימשו גם לשליטה בעבדים – סירוס , צריבת סימנים מזהים , הצלפות שוט , כבילה בשלשלאות , רציעת אוזניים . 
קית' תומס טוען כי המוסר האדנותי שהתיר לבני האדם להגלות את בעלי החיים מתחום דאגתם ומחויבותם הוא ש"העניק לגיטימציה ליחס המחפיר כלפי אותם בני אדם שהושפלו לדרגתן של החיות " . 
והעבדים , יותר מכל קיבוץ אנושי אחר , אמנם " הושפלו לדרגתן של החיות " . 
תומס מצביע על כך שבקולוניות האירופיות , " הייתה העבדות על שוקיה הפעלתניים , שיטות הסימון שהנהיגה ועבודת הפרך שגזרה על נתיניה בגדר אמצעי לניהולם של בני אדם , שנתפסו כחיות לכל דבר " . 
נוסע אנגלי דיווח כי הפורטוגזים נהגו " לקעקע את בשרם של העבדים בברזל מלובן , כפי שאנו מסמנים כבשים " . 
נוסע אחר , שביקר בשוק העבדים בקונסטנטינופול , ראה כיצד הקונים בוחנים את העבדים במערומיהם וממששים את איבריהם " כדרך שאנו נוהגים בבהמות כאשר אנו מבקשים לעמוד על משקלן ועל כוחן " . 
צורף מן המאה ה - 18 הכריז על מרכולתו במילים אלו : " מנעולים מכסף לכושים ולכלבים " . 
באנגליה נהגו לפרסם את קלסתריהם של עבדים נמלטים כשלצווארם כרוך קולר . 
בקולוניות אמריקניות כקרוליינה , וירג'יניה , פנסילבניה וניו ג'רסי , סירוסם של עבדים היה עונש מקובל על עברות כמו הכאתו של אדם לבן או ניסיון בריחה . 
בכמה מן הקולוניות עוגן הסירוס בחוק , והחילו אותו על כל השחורים , עבדים ובני חורין כאחת . 
הסירוס לא נבע בשום דרך מן החוק האנגלי . 
היה זה ניסוי אמריקני מקורי , ואמריקנים רבים אמנם נחלצו להגנתו כאמצעי הכרחי לריסונו ולהכנעתו של עם ברברי ושטוף זימה . 
וינתרופ ג'ורדן כותב : " סירוסם של השחורים חשף בבירור את הצורך של הלבנים לשכנע את עצמם כי הם אמנם נמנים עם גזע האדונים , וכי אדנותם אינה יודעת גבולות . 
הדבר ממחיש בדרמטיות באיזו קלות העתיקו הלבנים אל הכושים שלהם את יחסם לפרים ולסוסים – בעלי החיים שהלבנים ביקשו להכניע את ' רוחם ' על - ידי מחיקת זכריותם " . 
הלבנים בכל רחביה של ארצות הברית נהגו לצרוב סימנים מזהים בבשרם של עבדיהם עד לשלהי המאה ה - ; 51 18 הספרדים הטביעו אותיות על פניהם של עבדים אינדיאנים , ובכל פעם שהעבד החליף בעלים , נצרבו על פניו אותיות נוספות . 
כך אירע שפניהם של חלק מן העבדים כוסו לגמרי באותיות . 
במהלך המאה ה - 19 נהגו בעלי האחוזות בדרומה של ארצות הברית לצרוב בברזל מלובן את בשרם של עבדים סוררים . 
במקרים מסוימים הוסיפה הצריבה לשמש להטבעתם של סימנים מזהים . 
עד לשנת , 1833 התירו חוקיה של דרום קרוליינה לבעלי האחוזות לצרוב את בשרם של עבדיהם ולהענישם ברציעת אוזניהם . 
בעל אחוזה מג'ורג'יה נהג להעניש עבדים שניסו להימלט בעקירת אחת מציפורניהם בעזרת מלקחיים . 
בדרום אמריקה נהגו לצרוב בברזל מלובן את כתפיהם של עבדים שנתפסו בשעת ניסיון הימלטות . 
אך כאשר אדוניהם של עבדים אלו גילו כי הללו רואים בסימן הצריבה אות של כבוד , הם מנעו את הישנותם של ניסיונות הבריחה באמצעות ביתורו של גיד אכילס באחת מכפות רגליו של העבד . 
בשנת 1838 הכריז בעל אחוזה מצפון קרוליינה , " צרבתי בברזל מלובן את לחייה השמאלית של שפחה שניסתה להימלט ; ניסיתי להטביע בבשרה את האות M " . 
עשר שנים לאחר מכן צרב בעל אחוזה מקנטקי על חזהו של עבד שניסה להימלט " כתם בצורת האות " L.56 
מנהגים כהטלת מום בעבדים או צריבת בשרם עברו בהדרגה מן העולם במהלך מחציתה הראשונה של המאה ה - 19 . 
ובכל זאת , בכמה מקומות הוסיפו שיטות ענישה אלה להיות מעוגנות בחוק . 
במיסיסיפי ובאלבמה נהגו עדיין להעניש עבדים באמצעות " צריבת כף היד " בעקבות כל עברה שלא גררה עונש מוות . 
ב - 1831 דיווח סוהר מלואיזיאנה על מעצרו של עבד נמלט : " הוא סורס לאחרונה , וניכר שטרם התאושש מכך " . 
תושב לואיזיאנה דיווח כי שכנו סירס " שלושה מבין עובדיו " . 
אדם שנתפס בשעה שביקש להושיט עזרה לעבדים נמלטים נענש בקעקוע האותיות SS ( גונב עבדים [ slave stealer ] ) על כף ידו . 
בעלי האחוזות אסרו את עבדיהם בשלשלאות מאותה הסיבה שהניעה את הרועים לכבול את בעלי החיים – הגבלת התנועה . 
בעל אחוזה ממיסיסיפי תפס את שפחתו , מריה , בשעה שניסתה להימלט ו " כבל את רגליה באזיקי פלדה שחוברו בשלשלת " . 
כאשר הושב לרשותו עבד אחר שניסה לברוח , אלברט , אותו בעל אחוזה " חבש את צווארו של העבד בקולר ברזל " . 
הוא גם אסר ב " שלשלת עם כדור ברזל בקצה ָ " את וודסון , עבד שהִרבה בניסיונות בריחה . 
תושב קנטקי זוכר כיצד העבדים במדינתו התהלכו " כשקולרי ברזל לצווארם , מקצתם קשורים לפעמונים " . 
מכל מקום , נדמה כי השלשלאות לא השיגו את מטרתן , מאחר שהמודעות שהכריזו על בריחתם של עבדים בעיתוני הדרום ציינו שוב ושוב כי העבדים היו כבולים בשלשלאות בשעה שנמלטו . 
ביומן מ - 1844 אנו מוצאים את הדיווח הבא : " אלונזו ברח כשהוא כבול בשלשלאות " ( ב - 17 ביולי ) ; " היום החזירו את אלונזו , ללא שלשלאות " ( ב - 30 ביולי ) ; " ... כבלנו שוב את אלונזו " ( ב - 31 ביולי ) . פטר , עבד מלואיזיאנה , " נמלט כשכפות רגליו נתונות בטבעות ברזל , המחוברות זו לזו בשרשרת קטנה " . 
מעמדם החוקי של תושביה השחורים של אמריקה – עבדים ובני חורין כאחת – 
היה זהה לזה של החיות המבויתות . 
שליטתו של האדם בבעלי החיים 
כאשר הופיעו ניצני התרבויות המוכרות לנו על גדות נהרותיהן של מצרים הקדומה , ארם נהריים , הודו וסין , ניצולם של בעלי חיים שהוחזקו בשבי כדי להפיק מהם מזון , חלב , עורות , מלבושים וכוח - עבודה היה מושרש במידה כזאת , שהדתות שנוצרו בתרבויות אלה , ובכלל זה המסורת היהודית - נוצרית , קידשו את האמונה שהעולם נברא למען המין האנושי . 
על פי ספר בראשית , אלוהים ברא " את חיַת הארץ למינָה ואת הבהמה למינָה ואת כל רמש האדמה למינהו " . 
אחר כך ברא אלוהים את האדם בצלמו ובדמותו והעניק לו שליטה " בדגת הים ובעוף השמים ובבהמה ובכל הארץ ובכל הרמש הרומש על הארץ " . 
פיליפ קַפְּלו ּ מציין כי בקרב ההיסטוריונים והמומחים לאיכות הסביבה יש מי שסבורים כי " מילים הרות - גורל אלה של המקרא דנו את התרבות המערבית לנתיב של הרס , שנמשך אלפיים שנה " . 
יאן מקהארג , הוגה חברתי המתמחה בסוגיות של איכות הסביבה , אמר במהלך הרצאה שנסבה על יחסו של האדם המערבי לטבע ולעולם החי : " מי שיבקש למצוא טקסט אחד , שדי באמונה בו וביישומו ככתבו וכלשונו , שדי באימוצן של המסקנות המשתמעות ממנו , מבלי להביא בחשבון את מקורותיו התיאולוגיים , כדי להסביר את מלוא היקפם של מעשי ההרס והביזה שבן תרבות המערב מבצע בסביבתו במהלך אלפיים השנים האחרונות , מי שיבקש למצוא טקסט אחד כזה אינו צריך להרחיק בחיפושו מעבר לאותם פסוקים מחרידים והרי-אסון " . 
לדבריו של קפלו , אם על פי ספר בראשית חטאו הקדמון של האדם הוא אכילת הפרי האסור בגן עדן , הרי " חטאו השני של האדם הוא הכניעה לפיתוי להרוג את אחיו בעלי החיים ולאכול את בשרם " . 
קפלו מורה על האפשרות , שהאדם החל לאכול בשר במהלך אחד מעידני הקרח של התקופה הפרה - היסטורית , כאשר הצמחים – מזונו של האדם עד לאותה עת – נעלמו מתחת למעטה הכפור . 
אפשר שאכילת הבשר התפתחה בעקבות היוקרה שנתקשרה בהריגתם של יונקים גדולים , שחלשו על שטחים נרחבים . 
" כך או כך , ניתן לטעון כי עריצות , אלימות , שפיכות דמים , מעשי טבח ובסופו של דבר גם מלחמות – כל אלה נבעו מאותה תפנית הרת-גורל " . 
הפסוקים בספר בראשית , המועידים לאדם שליטה ביצורים אחרים , שיקפו את המציאות הפוליטית והחברתית ששררה בשעת חיבורם . 
כפי שמציין מילן קונדרה , ספר בראשית נכתב מנקודת מבטו של האדם : 
כבר בתחילתו של ספר בראשית אנו למדים כי האל ברא את האדם כדי להעניק לו שליטה בעולמם של הדגים , העופות וכל שאר הברואים . 
למותר לציין , כי ספר בראשית נכתב על - ידי אדם , ולא על - ידי סוס . 
אין כל דרך לדעת אם אמנם העניק האל לאדם את הזכות לשלוט ביצורים אחרים . 
סביר יותר להניח כי האדם המציא את אלוהים כדי לקדש באמצעותו את הזכות לשלוט בפרה ובסוס , זכות שהקדים ונטל לעצמו . 
כן , הזכות להרוג צבי או פרה היא העניין היחיד שהמין האנושי אינו נחלק בו לעולם , אפילו במהלך העקובות שבמלחמות . 
המקרא מקדש בשם שמים את עליונותו של האדם על בעלי החיים . 
ובכל זאת , החוקים שבהם הוא אוסר על התעללות גופנית או נפשית בחיות ( " צער בעלי חיים " ) והתנגדותו למעשים שיש בהם משום התאכזרות לבעלי חיים מחילים על עיקרון זה סייגים מסוימים . 
דן כוהן - שרבוק ואנדרו לינזי כותבים : " היהדות אינה מתפשרת בהשקפתה , כי בפועל יש להעניק לבעלי החיים זכויות - יסוד מסוימות . 
עמדה זו מתגלה שוב ושוב במסכת החוקים העבריים , שבעודם מתירים לבני האדם את השימוש בבעלי החיים , הם מורים להם כיצד להימנע מגרימתו של סבל מיותר לברואיו של אלוהים " . 
המסורת היהודית העומדת בסימנה של חמלה כלפי בעלי החיים שואבת מן התורה , האוסרת להעביד חיות בשבת ולכבול בעלי חיים חלשים לבעלי חיים חזקים מהם , כשם שהיא מורה להקצות שטחי מרעה לבהמות הרתומות למחרשה וכה הלאה . 
ישעיהו , כדרכם של נביאים , מסכם השקפה זו במילים בוטות : " שוחט השור מכה איש " . 
טקסטים עבריים מאוחרים יותר , כמו התלמוד והמשנה , מרחיבים מסורת זו : הם אוסרים מכול וכול שעשועים שיש בהם משום שפיכות דמים , ובכלל זה ציד " לשם התענוג " , ומורים ליהודים לדאוג למזונן של החיות שברשותם לפני שהם פונים לאכול בעצמם . 
החובה לדאוג לצורכיהם של בעלי החיים נתפסה כמרכזית במידה כזאת , שהחוקים התירו ליהודי לדחות את קיומה של מצווה דְּרַבָּנָן מפני האכלתן של החיות שבבעלותו . 
" ספר חסידים " מתמצת עמדה זו במילים הבאות : " לפי התורה חל איסור גמור להשית מכאוב על כל יציר חי . 
אדרבא , חובתנו היא להקל במכאובם של כל יצירי עולם " . 
המקרא מעלה על נס את זכרם של ימים אלימים פחות , ומייחל להישנותם בעתיד . 
על פי ספר בראשית , במוצא ההיסטוריה האנושית היה גן עדן , שבתחומו חיו אדם וחווה ושאר בעלי החיים בשלווה ובהרמוניה כשהם מצייתים לתכניתו של האל , שהועידם לאכול צמחים , ולא לטרוף זה את זה . 
התיאולוג הפרוטסטנטי קרל בארת קובע : " בין אם הדבר ימצא חן בעינינו ובין אם לא , האל הועיד את ברואיו , בני אדם ובעלי חיים כאחת , לצמחונות " . 
יתרה מזאת , המסורת היהודית מנבאת כי עם בואו של המשיח , העדן החף - מאלימות ששרר עם בריאת העולם ישוב על מכונו . 
אך לפי שעה , רוב אגפיה של היהדות מתירים את אכילת הבשר , והמסורת הגורסת יחס של חמלה כלפי בעלי החיים היא בגדר הבטחה הממתינה עדיין להגשמתה . 
הטקסטים שהניחה בידינו התרבות היוונית - רומית אינם מסגירים את עקבותיהם של רגשות אנושיים מעין אלה . 
אריסטו ושאר ההוגים של העולם העתיק הקימו חומה גבוהה ועבה בין בני האדם לבין החיות האחרות , על יסוד הטענה כי בעלי החיים , שאינם יצורים תבוניים , שקולים במעמדם לחפצים הדוממים . 
אריסטו קבע בחיבורו פוליטיקה כי " בעלי החיים מתקיימים למען האדם " וכי הטבע ברא את כל החיות למען המין האנושי . 
גם על פי תורת הסטואיקנים הטבע אינו מתקיים אלא כדי לשרת את האדם ולספק את צרכיו . 
אריסטו הגדיל לעשות והחיל את שליטתו של האדם בבעלי החיים גם על עבדים ונשים . 
השקפה זו שיקפה אף היא את המציאות הפוליטית של זמנה ; עבדות כמו גם הכפפתן של נשים למרותם של גברים היו בגדר נורמה ביוון העתיקה . 
בפוליטיקה טען אריסטו כי בני העמים השכנים ה " בלתי-מתורבתים " , האַכָאִים והטְרָקִים , " הם עבדים על פי טבעם , נחותים משאר בני האדם כדרך שהגוף נחות מן הנשמה , או כדרך שהבהמה נחותה מן האדם " . 
אריסטו האמין כי מותר לשעבד בני אנוש שנמצאו " בלתי תבוניים " כשם שמותר לשעבד חיות ; " עבדים ובהמות אינם תורמים לרווחתו של הכלל , ועל פי רוב הם חיים את חייהם כיד המקרה " . 
אנטוני פַּגדֶן מסביר כי מאחר שהעבד נידון לחיים של שירות בחזקתו של אדוניו , " מעמדו שקול לזה של החיות המבויתות , ורכישתו כמוה כציד " . 
קיקרו , הפילוסוף והנואם הרומי בן המאה הראשונה לפני הספירה , טען כי כל דבר בעולם נוצר למענו של דבר אחר ; " כך פרי האדמה נוצר למען החיות , והחיות נוצרו למען האדם " . 
דמות המופיעה באחד מכתביו פוסקת כי " האדם המשתמש בבהמה לצרכיו - שלו אינו גורם עוול " . 
קיקרו היטיב לבטא את ההשקפה היוונית - רומית בדבר ריבונותו של האדם על הטבע במילים הבאות : 
כל אשר תניב האדמה , לנו הוא . 
אנו קוצרים את תנובתם של השדות וההרים . 
הנהרות לנו הם . 
אנו טומנים את הזרעים ונוטעים את העצים . 
אנו מפרים את האדמה ומטים את מהלכם של נהרות ; בקצרה , בעצם ידינו הפועלות אנו משכילים לשנות את דמותו של העולם ולברוא לנו טבע כחפצנו . 
בדומה לחוקים השרירים בימינו , החוק הרומי ראה בבעלי החיים רכוש של בעליהם וכך נמנע מלהעניק להם זכויות כלשהן . 
זכותם של בני האדם לשלול מבעלי החיים את זכויותיהם הטבעיות ואף את עצם חייהם הייתה משוקעת במחשבה ובחוק הרומיים במידה כזאת , שלא היה צורך להצדיקה במילים מפורשות . 
מאט קרטמיל כותב כי בעולם היווני - רומי " היחס השגור לבעלי החיים התאפיין בתערובת של אדישות אכזרית וסדיזם לשמו " . 
הספרות היוונית - רומית על כל כרכיה מביאה רק שני מקרים שיש בהם כדי לרמז על הסתייגות כלשהי מהתאכזרות לבעלי חיים . 
המקרה הראשון מובא מפיו של פלוטארכוס , המספר כי האתונאים גירשו מעירם אדם , שפשט את עורו של איל בעודו בחיים . 
המקרה השני אירע בשנת 55 לפני הספירה , במהלך ציד ראווה שנערך באמפיתיאטרון רומי גדול בחסות העיר פומפיי . 
חיות שונות , החל באריות וכלה בצבאים , נדחקו אל תוך זירה שבה גברים עוטי שריון רדפו אחריהן וטבחו בהן להנאת הקהל . 
על פי עדותו של דיו קסיוס , באחד הימים האחרונים של המשחקים הכניסו הרומאים אל הזירה 18 פילים . 
כאשר הגברים החמושים התנפלו עליהם , הפילים לא השיבו מלחמה ; תחת זאת , " הפילים הפצועים סובבו אנה ואנה כשחדקיהם מונפים למרום והם מקוננים מרה " , עד שלבסוף " נכמרו רחמיו של הקהל , בניגוד לכוונותיהם של שועי העיר פומפיי " . 
קיקרו , שנכח במקום , כתב לידידו , " האירוע כולו עורר בקהל רגש מעין הרחמים , והשרה עליו את התחושה כי יסוד משותף כלשהו מחבר בין חיות ענקיות אלה לבין המין האנושי " . 
הנצרות הטמיעה אל תוכה את העמדות שרווחו בתרבות היוונית ובמקרא בדבר עליונותו של האדם על בעלי החיים ( ללא הסייגים בחוקים העבריים , המורים על יחס של חמלה לחיות ) . אוגוסטינוס ( 354 - 430 ) קבע כי הדיבר השישי ( " לא תרצח " ) חל על בני האדם לבדם , ולא על " יצורים משוללי תבונה כלשהם , שוחים במצולה , מעופפים בשחקים , מהלכים או רומשים ; הרי בניגוד אלינו , כל אלה אינם חברים בקהילת היצורים התבוניים ... ועל כן ראה לנכון בורא העולם להקדיש את חייהם ומותם לצרכינו " . 
התיאולוג הימי - ביניימי תומס אקווינס ( 1225 - 1274 ) פסק כי הריגתם של בעלי חיים מוצדקת מאחר ש " חייהם של בעלי החיים ... אינם ערוכים להם - עצמם , כי אם לשימושיו של האדם " . 
אקווינס שלל מבעלי החיים את התבונה וקבע כי לא נכונו להם חיים כלשהם לאחר המוות . 
בעקבות אריסטו , סבר גם אקווינס כי חלקה התבוני של הנשמה הוא לבדו מיועד לחיי אלמוות . 
ומאחר שבעלי החיים לא ניחנו בחלק כזה , נשמותיהם – שלא כנשמות בני האדם – עוברות מן העולם בשעת מותם . 
כאשר הדיר את החיות מחיי העולם - הבא , גונן אקווינס על הנוצרים מפני האפשרות המטרידה , כי הם עתידים להיפגש לאחר מותם עם רוחותיהם תאוות - הנקם של בעלי החיים , שלהם התאנו על פני האדמה . 
השקפתו של אקווינס פטרה את אירופה הנוצרית מכל טרדה מוסרית באשר לגורלם של מינים אחרים , מכל אשמה על הדרך שבה ניצלה מינים אלה וטבחה בהם . 
אקווינס הרחיק לכת והציע פירושים חדשים לפסוקים המקראיים שביקשו לעורר חמלה כלפי בעלי החיים , פירושים שנועדו לצקת משנה - תוקף בקביעתו , כי בני האדם חפים מכל מחויבות מוסרית כלפי בעלי החיים . 
בצד תמיכתה המסורתית של הכנסייה בהפרדה החותכת בין הגזע האנושי לבין בעלי החיים , ניתן לאתר בתולדותיה של הנצרות – למן הספרים החיצוניים המוקדמים ואילך – את עקבותיו של מעין זרם תת - קרקעי , שנטה חסד לבעלי החיים . 
עם מגמה זו נמנים אבות הכנסייה בני המאה ה - , 4 בזיל ואמברוז , הקדושים הקֶלטים , הקדוש פרנסיס מאָסִיסִי , הקדוש אנטוני מפדואה , הקדוש בּוֹנָבֶנְטוּרָה , סופר הילדים הנודע ק' ס' לואיס , ותיאולוגים ומלומדים בני זמננו כאנדרו לינזי , ג'ון קוב ואחרים . 
במאמר שנדפס בגיליון ה - 7 בדצמבר 2000 של עיתון הוותיקן , L ' Osservatore Romano , כתבה מרי הֶנדריקס , נציגה רשמית של האפיפיור , כי " ריבונותו " של האדם על הטבע אינה מתירה לו להרוג ללא הבחנה ולהמיט על בעלי החיים סבל מיותר . 
הנדריקס קראה לבחון מחדש את מוסריותו של יחסנו לבעלי החיים , והדגישה במיוחד את האכזריות הכרוכה בתעשיית המזון , בניסויים בבעלי חיים , בלבישתן של פרוות ובמלחמות שוורים . 
השרשרת הגדולה של הקיום 
הרעיון בדבר השרשרת הגדולה של הקיום , שמקורו בכתביו של אפלטון , מורהו של אריסטו , יצק בתבנית את אמונתם של היוונים באשר לעליונותם על הלא - יוונים , על הנשים , על העבדים , וכמובן על בעלי החיים . 
תשובתו של אפלטון לשאלה , כיצד אל מושלם הוציא מתחת ידיו עולם המאוכלס ביצורים פגומים , הייתה כי שלמותו של העולם מצאה את ביטויה בקשת מגוונת של צורות - קיום , המדורגות על פני שרשרת המשתלשלת מטה , החל באלים בני - האלמוות ושוכני המרומים , עבור בבני האדם , בחיות , בצמחים ובאבנים , וכלה בעפר הארץ . 
החוליה האנושית בשרשרת מדורגת אף היא : החל במעלתם של היוונים , בני התרבות , וכלה בעבדים , המבוֹססים בַּשפל . 
המחשבה הנוצרית של ימי - הביניים תרגמה את הדימוי האפלטוני לסולם , שהאל ניצב בראשו והנוצרים האירופים שוּכְּנו מעט מתחתיו , על השלב העליון בסולם . 
עמדה זו מינתה אותם למשול בשוכני השלבים המשתלשלים מתחתם , כמשקיפים ומשגיחים מטעמו של אלוהים . 
האמונה כי האדם ( האירופי ) , פגום וחוטא ככל שיהיה , נועד לתפוס על פני האדמה עמדה שקולה לזו שתופס האל ביחס ליקום כולו עיצבה באורח מכריע את המחשבה הדתית וההגותית של תרבות המערב באשר למקומו של האדם בטבע . 
כך הורשה האדם ( האירופי ) למשול בטבע ובחי ללא מצרים , בתורת " המשנה לאל בכבודו ובעצמו " . 
סר ג'ון פוֹרְטֶסְקיו ּ , המשפטן בן המאה ה - , 15 ראה בסדר ההייררכי אשר לו מצייתות כל צורות הקיום בבואה נאמנה למעשה הבריאה המושלם של האל , שעל פי סדרו " מלאך נעלה על מלאך , שרף נעלה על שרף בממלכת השמים ; אדם נעלה על אדם , חיה נעלה על חיה , ציפור נעלה על ציפור , דג נעלה על דג , על פני האדמה ובאוויר ובמצולה " . 
כך , " אין תולעת הרומשת על הארץ , אין ציפור המעופפת במרומים , אין דג השוחה במצולה , שלא ימצאו את מקומם הראוי בשרשרת המאגדת את הכול בהרמוניה ערבה " . 
מסקנתו של פורטסקיו הייתה כי ביקום זה , המדורג לתפארת , " למן המלאך הנעלה ביותר ועד למלאך הזוטר שבכולם , לא יימצא ולו מלאך בודד שאין עליו מלאך עליון ואין תחתיו מלאך תחתון " , וכן " למן האדם ועד לאותה תולעת רקב לא יימצא ולו יצור בודד שאין מי שנעלה עליו במידה כלשהי ואין מי שנופל ממנו במידה כלשהי " . 
השרשרת הגדולה של הקיום היטיבה להסביר מדוע מעמדות חברתיים מסוימים נועדו על פי טבעם לשרת מעמדות אחרים , בחברה שהועידה לכל מעמד את המקום שנקבע לו משמים . 
ג'ון וייס כותב כי האמנות הנוצרית של ימי הביניים " שמרה על מקומם של הנסיכים והכמרים בשדרותיה העליונות של החברה ; מעט אחריהם הופיעו בני האצולה ; מאחוריהם השתרכו סוחרים , בעלי מלאכה ועובדי אדמה , קבצנים , שחקנים ויצאניות . 
היהודים חתמו את השרשרת " . 
המִדרג הזה , לרבות ריבוד המעמדות בקרב החברה האנושית , נתפס כרציף , מאחר שלא ניתן לייחס לרקמתה המושלמת של הבריאה פערים כלשהם . 
התיאולוג ניקולאוס קוּזאנוּס טען : " נבחריו של כל מין תואמים לנציגיו הנחותים של המין השוכן בשלב הבא , ללמדנו שהיקום עשוי מקשה אחת , שלמה ורצופה " . 
אנטוני פגדן כותב כי תפיסת הטבע כמִדרג שלם ורצוף הוביל ליצירתה של קטגוריה ייחודית עבור בני אדם " תת - אנושיים " : " בני אנוש הגובלים בתחומו של החייתי במידה שאינה מתירה לבני אדם אחרים להכיר בהם כבני מינם " . 
מי שהודחו אל המדרגה התת - אנושית נועדו על פי רוב לשמש כ " כלֵי שרת חיים " , כלשונו של תומס אקווינס – דהיינו עבדים . 
אך כפי שמסביר היידן וייט , החברים הנחותים ביותר בקבוצה גבולית זו נתפסו כמי שצלמם האנושי נשחת עד כדי כך , " שמעמדם נופל אפילו מזה של החיות ; חרם ונידוי ממתינים להם באשר יפנו , ודמם מותר " . 
האירופאים גיבשו אמונות אלה בעקבות מפגשיהם הראשונים עם העמים הילידיים של היבשות אפריקה , אסיה ואמריקה . 
ההוגים המובילים במחשבה האירופית החזיקו עד לימי הרנסנס והנאורות באמונה , כי המינים השונים ערוכים ונמשכים זה מזה לאורכה של השרשרת הגדולה של הקיום . 
פילוסופים נבדלים כגוטפריד לייבניץ וג'ון לוק האמינו בקיומם של יצורים שמחציתם אדם ומחציתם חיה . 
קארוֹלוּס לינאוס , אבי השיטה המדעית לסיווגם של צמחים ובעלי חיים , הקצה מקום מיוחד במשנתו להומו פֶרוּס , פרא אדם אשר " התהלך על ארבע רגליים " , והיה " מגודל פרווה ונטול כושר דיבור " . 
הדיווחים על גילויַם של עמים שלא נודעו קודם לכן באפריקה , באסיה ובאמריקה הציתו את הדמיון הפופולרי באירופה והניבו סיפורים לרוב אודות יצורים שמחציתם אדם ומחציתם חיה . 
ההפרדה בין בני אדם לבעלי חיים 
עם ראשיתו של העידן המודרני , האמונה כי האדם הוא אמנם נזר הבריאה משלה בכיפה . 
פרנסיס בייקון ( 1561 - 1629 ) קבע כי " בסופו של חשבון , אנו רשאים לראות באדם את מרכזו של העולם , כיוון שאם יד נעלמה תעקור את האדם מן העולם , ייגזר על כל שאר הדברים לתעות כה וכה בלא תכלית או מטרה " . 
על פי השקפה זו , בעלי החיים נועדו לשרת את האדם , וכל חיה נוצרה במיוחד כדי להלום צורך אנושי מסוים . 
כך , הקופים והתוכיים נוצרו כדי " להצהיל את רוחו של האדם " , בשעה שציפורי השיר באו לעולם כדי " לענג את המין האנושי " . 
הניסיון מרחיק הלכת ביותר להרחיב את הפער החוצץ בין בני האדם לבעלי החיים מצא את ביטויו החלוצי כדוקטרינה שנתפרסמה בשמו של רופא ספרדי בשנת , 1554 אך פותח באורח עצמאי וזכה לפרסום רחב החל משנות השלושים של המאה ה - 17 בכתביו של הפילוסוף והמדען הצרפתי רנה דקארט . 
משנתו של דקארט , שפותחה ושוכללה בידי תלמידיו , פסקה כי " בעלי החיים הם בבחינת מכונות ומנגנונים אוטומטיים ותו לא , כמו שעונים ; הם מסוגלים להתנהגות מורכבת , ובה - בעת הם משוללים כל יכולת לדבר , לנהל חשיבה תבונית , או אפילו – על פי גרסאות מסוימות של תורה זו – להתנסות בחוויות החושים " . 
תלמידיו של דקארט טענו כי בעלי החיים אינם חשים כאב , וכי כאשר הם בוכים , מייללים או מתפתלים הם מצייתים לרפלקסים חיצוניים , שאינם מלווים בתחושות פנימיות כלשהן . 
הרחבתו של הפער החוצץ בין בני האדם לבעלי החיים לממדים כאלה סיפקה את ההתרצה היעילה ביותר בתולדות המחשבה האנושית לניצולן של החיות בידי האדם . 
השיטה הקרטזיאנית לא זו בלבד שפטרה את האל מאשמתו בסבלם של בעלי חיים חפים מפשע , שאותם הפקיר לשימושיו של האדם , היא אף הצדיקה את שלטונם העריץ של בני האדם וניקתה אותם , כדבריו של דקארט , " מכל חשד בפשיעה , גם אם ירבו בהרג חיות ובאכילת בשרן " . 
קית' תומס כותב כי שלילת האלמותיות מבעלי החיים " הסירה את הספקות האחרונים באשר לזכותם של בני האדם לנצל את יציריו של הטבע " . 
כפי שידעו לומר הקרטזיאנים עצמם , אילו חיי העולם - הבא היו מזומנים גם לבעלי החיים , " שוב לא ניתן היה להצדיק את הדרך שבה נהגו בהם בני האדם ; ולאור ההנחה כי בעלי החיים ניחנו ביכולת לחוש , התנהגותם של בני האדם הייתה מצטיירת כאכזרית באורח שאין לשאתו " . 
כאשר הכתיר את בני האדם כאדוניו של הטבע , פער דקארט תהום של ממש בין האדם לבין שאר מופעיו של הטבע . 
בדרך זו הכשירה משנתו את הקרקע להגשמתה חסרת העכבות של השליטה האנושית . 
ג'יימס סֶרפֶּל טוען כי השילוב בין האמונה הנוצרית ( והאריסטוטלית ) הקדומה , שבעלי החיים לא נבראו אלא לרווחתו של המין האנושי , לבין ההשקפה הקרטזיאנית , שגרסה כי בעלי החיים אינם מסוגלים להתנסות בסבל , העניק לנו " רישיון להרוג ; היתר לעשות כל שימוש , פוגעני ככל שיהיה , בצורות חיים אחרות , מתוך חסינות מוחלטת מעונש " . 
באנגליה וברחבי העולם המערבי , הייתה האמונה בדבר העליונות האנושית לאמת רווחת וממוסדת , שאין חולק עליה . 
אוליבר גולדסמית' ( 1730 - 1774 ) כתב : " הקו המוביל מעלה , מן הבהמה אל האדם , הוא עז וברור ; מסתמן בו גבול שאין לחצותו " . 
חוקר הטבע ויליאם בינגלי ( 1774 - 1823 ) כתב כי " המחסום המפריד בין בני האדם לחיות הפרא ניצב על מכונו , ואינו ניתן להעתקה " . 
תרבות שניצלה בעלי חיים , טבחה בהם ואכלה את בשרם דרך - שגרה , לו נדרש ממנה לחשוב אחרת , עלול היה הדבר לעורר שאלות מוסריות רבות ומטרידות מדי . 
דימויים שליליים של בעלי חיים הזמינו את בני האדם להשליך על החיות תכונות שלא חיבבו בקרבם - הם , ולהגדיר את עצמם על - ידי הנגדת טבעם של בעלי החיים לאורחותיו הנאצלות של האדם . 
" בני האדם ייחסו לבעלי החיים את הדחפים הטבעיים של עצמם , שמפניהם התייראו – אכזריות , גרגרנות , מיניות " , כותב תומס . 
" וזאת אף על פי שהיו אלה בני האדם , ולא בעלי החיים , שנלחמו זה בזה ללא הרף , אכלו מעבר למידה הרצויה להם וקראו דרור ליצריהם המיניים " . 
ההפרדה הגדולה והחותכת בין חיות אנושיות לחיות שאינן אנושיות הצדיקה ומוסיפה להצדיק פעילויות כגון ציד , אכילת בשר , ניסויים בבעלי חיים וגילויים אחרים של אכזריות כלפי בעלי חיים . 
קרל סאגאן ואן דרוּיאן כותבים : " ההבחנה החדה בין בני האדם ל ' חיות' נחוצה לנו אם אנו מבקשים להכפיף את בעלי החיים לרצוננו , להעביד אותם , ללבוש את פרוותם , לאכול את בשרם – וכל זאת ללא נקיפות לב מטרידות בשל אשמה או חרדה " . 
משעה שברי לנו כי בעלי החיים אינם דומים לנו , לאבדנם לא נודעת כל משמעות בעבורנו . 
כדבריו של צ'רלס דרווין : " דעתנו אינה נוחה מן המחשבה שבעלי החיים , שאותם הפכנו לעבדינו , שווים לנו למעשה " . 
אנושיים ואנושיים פחות 
ההפרדה היסודית בין בני האדם לבעלי החיים סיפקה אמת - מידה , שלפיה החלו אנשים ועמים שונים לשפוט זה את זה . 
אם מהות האדם עומדת על תכונה מסוימת או על מערך תכונות מוגדר , שעם מרכיביו נמנים התבונה , יכולת הדיבור , הדת , התרבות או הגינונים , מכאן יוצא שכל מי שאינו מפגין אשכול תכונות זה במלואו ראוי להיחשב כ " תת-אנושי " . 
מי שהוערכו כאנושיים - פחות נתפסו כבהמות עבודה שראוי לרסן , לביית ולאלף , או לחלופין כטורפים או מזיקים שיש להדבירם . 
חשיבה הייררכית זו , שראשיתה בשעבודם ( " ביותם " ) של בעלי החיים 11,000 שנים קודם לכן , הכשירה ודרבנה את דיכוים של בני אדם שנתפסו כחיות או כשקולים לחיות . 
המוסר המקדם ומצדיק את ניצולם של בעלי החיים הוא שהתיר את דיכוים של בני אדם שהוצבו במדרגתן של החיות . 
הביולוג והפילוסוף הגרמני ארנסט האקל ( 1834 - 1919 ) , שלרעיונותיו נודעה השפעה רבה על האידיאולוגיה הנאצית , טען כי מאחר שהגזעים הבלתי - אירופיים " מגלים זיקה פסיכולוגית הדוקה יותר ליונקים הפראיים ( קופים וכלבים ) מאשר לאירופאים המתורבתים , לא נותרת בידנו בררה אלא לייחס לחייהם ערך שונה-בתכלית " . 
האירופאים ראו בקולוניאליזם את הרחבתה הטבעית של עליונותו של האדם על ממלכת החי , מאחר ש " אירופאים רבים לא פקפקו בכך שהגזע הלבן הוכיח את עליונותו על הגזעים האנושיים הנחותים בעצם העובדה שהטיל עליהם את ריבונותו , ממש כדרך שהמין האנושי הוכיח את עליונותו על החיות האחרות בכך שהשתרר עליהן והכניע אותן " . 
באפריקה , בהודו ובקולוניות אירופיות אחרות היו משלחות ציד ראוותניות לסמלה המובהק של שליטת אירופה הלבנה בארץ , על בני האדם ובעלי החיים המהלכים בה . 
כך , למשל , במזרח אפריקה הנתונה תחת הכיבוש הבריטי , נהג צייד לבן לצאת אל הספארי בלוויית 40 - 100 ילידים שחורים , ששימשו לו כמשרתים ונושאי כלים . 
הם זכו לכינוי " נערים " וישנו תחת כיפת השמים , בעוד הצייד , המתגדר בחליפת ציד מחויטת , לן באוהל משוכלל , ומשרתיו נדרשו לפנות אליו בתואר " אדון " . 
הילידים פילסו את הדרך עבור אדונם יום אחר יום , כשהם נושאים על ראשיהם חבילות במשקל של 30 קילוגרמים . 
הצייד , לעומת זאת , היה פטור מכל עול – אפילו אקדחו הופקד בידי אחד ה " נערים " . 
טקסי הציד המוקפדים הללו לא הותירו ספק באשר לזהותו של השליט . 
צייד הנמרים עטור התהילה ראלף סטנלי - רובינסון הזכיר לעמיתיו בערבו של מסע ציד אחד , " בצאתנו לציד , אנו שליחיה של האימפריה . 
אנחנו השליטים במקום הזה " . 
משעה שבעלי החיים הוגדרו כ " צורות חיים נחותות " שלא נועדו אלא לניצול ולטבח , התפיסה המדמה בני אדם " אנושיים - פחות " לבעלי חיים סללה את הדרך לשעבודם ולהשמדתם . 
לֵאו ֹ קוּפֶּר כותב בספרו שימושיו הפוליטיים של רצח - עם במאה העשרים : " עולם החי שימש כמקור לא - אכזב לדימויים שערכו דה-הומניזציה " , ועל כן משעה שציינו כי בני אדם מסוימים דומים לחיות , " לעתים תכופות אף צדו אותם כחיות " . 
בפרק הבא נראה כיצד למעשה דימוי של בני אדם לחיות מערער על אנושיותם של בני אדם , וניווכח כיצד אמצעי זה מכשיר את הקרקע לרדיפות , דיכוי ורצח . 
פרק שני 
זאבים , קופים , חזירים , עכברושים , מזיקים 
האחר כְּחיה 
בהמשכו של המאמר שבו הוא עומד על הפער שקבע האדם בינו לבין בעלי החיים האחרים , מוסיף פרויד וטוען כי " יהירות חצופה זו " היא תולדה של " שלב מאוחר וימרני יותר בהתפתחותו של האדם " , וכי שלב זה אין לו ולא כלום עם הילדות , הרי הילד אינו רואה כל הבדל בין טבעו - שלו לטבעם של בעלי החיים ( " ומשום כך , כושרן של החיות לחשוב או לדבר בסיפורי האגדות אינו מעורר בו פליאה כלשהי " ) . פרויד קובע כי רק בבגרותו של הילד " הוא נעשה זר ומנוכר כל כך לחיות , עד שהוא נזקק לשמותיהן כדי לעלוב בחבריו " . 
ביותם של בעלי החיים , לא זו בלבד שסיפק דגם והשראה לשעבודם של בני אדם ולממשלות עריצים , הוא אף הניח את היסודות לחשיבה ההייררכית של תרבות המערב ולתורות אירופיות ואמריקניות גזעניות , שקראו לכיבושם וניצולם של " הגזעים הנחותים " , כשהן משפילות גזעים אלו למדרגתן של החיות כדי לדרבן ולהצדיק את הכנעתם . 
נוסעים וקולוניאליסטים אירופים , שבמולדותיהם נהגו להתעמר בבעלי חיים , לטבוח בהם ולאכול את בשרם בשיעור שלא נודע כמותו בהיסטוריה האנושית עד לאותה עת , הפליגו לחלקים אחרים של העולם כ " נציגיה של התרבות הדתית , שלעזות - המצח התיאולוגית שלה ולהיקף האלימות שהצדיקה לא נודע תקדים בדברי ימיו של העולם " , כפי שטוען דיוויד סטַָנַרד . 
השיח האירופי , שהטביע בעמיהן של אפריקה , אסיה ואמריקה כינויים כגון " בהמות " , " חיות טרף " ו " פראים " תרם באורח מכריע למידת הרצחנות שציינה את מפגשם של האירופאים עם בני העמים הללו . 
כאשר בני אדם מכונים חיות , זהו אות מבשר - רעות ; עמדה זו מועידה את הקיבוץ האנושי שבו מדובר להשפלה , לניצול ולרצח . 
כך , למשל , בשנים שקדמו לטבח שנערך בבני העם הארמני , נהגו הטורקים העות'מאנים להתייחס אל הארמנים בכינוי " רג'ה " ( בקר ) . " השימוש בדימויים של בעלי חיים הוא סימן מדאיג במיוחד " , כותב ניל קרֶסֶל . 
" די לחשוב על הנאצים שהציגו את היהודים כעכברושים , או על בני שבט ההוּטו ּ שהתייחסו אל בניו של שבט הטוּטְסִי כאל חרקים . 
רמיזות מעין אלה למעמדם התת - אנושי של אויבים עלולות להתברר כמבשריה המוקדמים של הקזת - דמים המונית " . 
אפריקנים 
האירופאים שעגנו בחופי אפריקה במאה ה - 16 תיארו את תושבי היבשת כ " יצורים גסים ובהמיים " , אשר " כמותם כחיות היער " . 
נוסע אנגלי אחד הלין על כך שהוא אינו מסוגל להבין את דבריהם של תושבי מוזמביק משום ש " לשונם המבולבלת והמתלהמת העלתה על הדעת נהמות קופים " . 
האנגלים שמרו את הביקורת הקשה ביותר להוטנטוטים " הכעורים והמאוסים " שאותם תיארו כ " יצורים נעווי - מראה , מצחינים ונתעבים " , המתהלכים " בעדרים " כמו בעלי החיים שלהם ו " מקרקרים כתרנגולות יותר מכפי שהם מדברים כבני אדם " . 
בשנת 1626 כתב סר תומס הרברט , " מילותיהם מעלים על הדעת מלמולי קופים ... לנוכח מנהגם החקייני , לשונם ומראם , אינך יכול אלא לחשוד כי הם מתייחסים לשושלת של קופים " . 
דניאל ביקמן הכריז ב - 1714 על ההוטנטוטים : " החיות המטונפות האלה אינן ראויות להיקרא בשם יצורים בני-תבונה " . 
הכומר ג'ון אובינגטון , שהפליג לאפריקה בשנת 1696 על סיפונה של " בנג'מין " , ספינה בבעלותה של החברה לענייני מזרח הודו , תיאר את ההוטנטוטים כ " היפוכו הגמור של המין האנושי " . 
הם דמו בעיניו להֶלָקוֹרים ( שבט נוודים במזרחה של הודו ) , אלא שהיו " רשעים ומטונפים עוד יותר " . 
מסקנתו הסופית הייתה : " אם אמנם יש בנמצא מין - ביניים כלשהו בין יציריו התבוניים של האל לבין בהמות השדה , כי אז הוא מתגלם בדמותם של ההוטנטוטים " . 
במהלך המאה ה - 17 והמאה ה - 18 נערכו דיונים נרחבים בדבר טבעם החייתי של הכושים , עבדים ובני חורין כאחת , ומיניותם הבהמית והפראית , שבעקבותיה הוקצתה להם תחתיתו של הסולם ההייררכי , לצדן של החיות . 
אדוארד לונג כתב בספרו ההיסטוריה של ג'מייקה ( 1774 ) כי האוֹרנגוטן קרוב לכושי יותר מכפי שהכושי קרוב אל האדם הלבן . 
המנתח האנגלי צ'רלס וייט ניתח ב - 1799 את " הנתיב הנמשך מטה בהדרגה , מן האדם האירופי הלבן , דרך גזעיו השונים של המין האנושי , ועד לחיית הפרא . 
נתיב זה מלמדנו כי האדם האירופי נעלה על האדם האפריקני ככל שהמין האנושי נעלה על חיות השדה " . 
במאה ה - 19 שקדו המדענים האירופים על פיתוחן של תיאוריות שונות , שעיגנו את אי - השוויון השורר בין בני האדם בהבדלים של גזע , מגדר ומעמד , ורוממו את הזכרים האירופים הלבנים על פני תושביהן של יבשות אחרות , נשים ויהודים . 
את האפריקנים דירגו בתחתיתו של הסולם . 
המחשבה המדעית של המערב קיבלה ללא עוררין את עליונותו של הגזע הלבן ואת ההנחה כי מי שזכו בהשכלה ובממון ניחנו גם ביתר תבונה . 
בעודם נסמכים על האמונה שרווחה באותם ימים , כי דרגת התבונה עומדת ביחס ישיר לגודלו של המוח , טענו המדענים לסדר הייררכי של גזעים ומעמדות , שהלבנים ניצבו בראשו , האינדיאנים מתחתם והשחורים בתחתית , לצד בעלי החיים . 
" אך כפשע בין מוחו של הבושמני לבין מוחו של הקוף " , קבע סר צ'רלס לָייל ( 1797 - 1875 ) , אבי הגיאולוגיה המודרנית . 
" יש להקצות לכל גזע אנושי את המקום המיועד לו , כדרך שאנו נוהגים בבעלי החיים הנחותים " . 
ז'ורז' קוּבייֶה ( 1769 - 1832 ) , מחלוצי האנטומיה ההשוואתית ומי שהוכתר בצרפת כאריסטו של דורו , תיאר את האפריקנים כ " בניו של הגזע האנושי הנחות מכולם , שקרובים בדמותם לדמות הבהמה " . 
לאחר שאישה אפריקנית שנודעה בכינוי " ונוס ההוטנטוטית " נפטרה בפריס , כתב קובייה כי נהגה לשרבב את שפתיה המפלצתיות " כדרך האורנגוטנים " וכי אופן הילוכה היה " כשל אחד הקופים " . 
הוא הסיק אפוא כי האישה הייתה בעלת תכונות של חיה ; " מעודי לא ראיתי ראש אדם , שהזכיר במידה כזאת ראש של קוף " . 
12 
פול בְּרוֹקָה ( 1824 - 1880 ) , פתולוג ואנתרופולוג צרפתי , מחלוצי הנירו - כירורגיה , עסק במדידתן של גולגלות אדם במגמה לבסס את הטענה בדבר קיומו של יחס בין דרגת התבונה לגודלו של המוח . 
הוא טען כי גברים לבנים מבוססים עלו בשיעורי מוחם , וממילא בכוחות שכלם , על נשים , על עניים ועל בני " הגזעים הנחותים " שמחוץ לאירופה . 
מסקנתו ממחקריו : " בדרך כלל , מוחם של בני אדם בוגרים עולה בגודלו על מוחם של זקנים , והוא הדין ביחס שבין מוחם של גברים למוחם של נשים , בין גברים רמי - מעלה לגברים בינוניים , בין גזעים נעלים לגזעים נחותים " . 
מחקרו של ברוקה אודות מיקומו היחסי של החור בבסיס הגולגולת – פוֹרָמֶן מַגְנוּם – העלה כי חור זה קרוב יותר לחזית אצל הקופים הגדולים בהשוואה ליונקים אחרים , ובה - בעת הוא קרוב יותר לחזית אצל בני האדם בהשוואה לקופים הגדולים . 
גילויים אלה הניעו את ברוקה לערוך מחקר בגולגלות של לבנים ובגולגלות של שחורים . 
הוא גילה כי הפורמן מגנום של הלבנים קרוב יותר לקדמת הגולגולת , ומכאן הסיק : " כפי שכבר ידענו , מבנה גופו של הכושי קרוב לזה של הקוף " . 
ברוח דומה כתב האנתרופולוג הגרמני א' הַשקֶה ב - 1854 כי מוח השדרה של הכושי מעיד עליו שמוחו " קרוב במבנהו למוחם של הקופים הגדולים " . 
המדענים האמריקנים תרמו את חלקם לביסוסה של הדעה הקדומה , שייעדה לשחורים ולבני אדם " נחותים " אחרים את תחתיתו של סולם הגזעים . 
הפָּלֶאוֹנְתוֹלוֹג והביולוג האמריקני אדוארד ד . 
קוֹפ ּ ( 1840 - 1897 ) חילק את צורות הקיום הנחותות בקרב המין האנושי לארבעה מדורים – נשים , בני גזעים שאינם לבנים , יהודים ובני המעמדות הנמוכים בקרב הגזעים הנבחרים . 
במהלך המאה ה - 19 נהגו מדענים אמריקנים למדוד את גודלו של המוח באמצעות הגולגולת ( ענף מדעי המכונה קְרָניוֹמֶטריָה ) ולדרג את בני האדם על סמך התוצאות . 
כך , הם הכריזו כי זרים כמו גם אזרחים מבית המדורגים בתחתית הסולם החברתי קורצו מחומר נחות יותר מטבע בריאתו ( מוח פגום , גֵנים לוקים וכה הלאה ) . סמואל ג'ורג' מורטון ( 1799 - 1851 ) , רופא וחוקר טבע ידוע - שם מפילדלפיה , החזיק ברשותו אוסף עצום של גולגלות אדם , בעיקר של אינדיאנים . 
הוא נהג להשתמש בפריטי האוסף כדי לאמוד את גודלם של המוחות ולדרג את הגזעים האנושיים . 
בשלושת הכרכים שהקדיש לגולגלות האדם , דירג מורטון את הגזעים מן הנעלה אל הנחות . 
הלבנים ניצבו בראש , האינדיאנים באמצע והשחורים בתחתית . 
הוא ייחס להוטנטוטים את " דרגת הקירוב המרבית לחיות " , ותיאר את נשיהם כ " בעלות מראה דוחה אף יותר מזה של הגברים " . 
הוא הגדיל לעשות והציע חלוקת - משנה הייררכית של בני הגזע הלבן – הטֶבְטונים והאנגלו - סקסים בראש , היהודים באמצע וההינדים בתחתית . 
ג'ים מייסון כותב כי הדרך שבה תפסה אמריקה הלבנה את האפריקנים כחיות מבויתות – במהלך תקופת העבדות ולאחריה – ונהגה בהם בהתאם , מבטאת את " תשוקתה של החברה הלבנה לשלוט באפריקנים השחורים וה ' חייתיים ' ולהצר את צעדיהם . 
שליטה זו תבעה משאבים רגשיים רבים עוד יותר מכפי שתבעה השליטה בחיות המבויתות , מאחר שהאיום והסכנות היו גדולים יותר לאין שיעור " . 
פיליפ האלי כותב בספרו פרדוקס האכזריות כי בימים שלאחר מלחמת האזרחים , הוסיפו הלבנים להחזיק בדעה הקדומה אשר " הועידה לכושי את מקומו של הקרבן הסביל , נתינו של הכוח הלבן – בעל החיים המבוית " . 
בשנת , 1893 ב - Southwestern Christian Advocate שראה אור בניו אורלינס , נדפס מאמר מפרי עטו של ב' א' פלאוור תחת הכותרת " שריפת שחורים בדרום " . 
מחבר המאמר גינה מעשה לינץ' שנערך בעת האחרונה , ובה - בעת טרח לציין כי הזדהותו עם הקרבן זעומה . 
" אם נשקול פשע זה מנקודת מבטו של הצדק העליון , או - אז ניווכח כי הפרא האומלל לא נבדל אלא בכמה דרגות , לכל היותר , מן הגורילה ומן האריה המתהלכים באפריקה , ארץ מוצאו . 
כמה מאבותיו הגיחו בוודאי מן השבטים האכזריים והשפלים ביותר השורצים על אדמת היבשת האפלה " . 
במאמר שראה אור ב - American Journal of Anatomy ב - , 1906 כתב רוברט בֶּנֶט בין , רופא מוִירג'יניה , כי המדידות שערך במוחותיהם של אמריקנים , לבנים ושחורים , העלו כי בקרב האחרונים ירכתיו של המוח עולים במידתם על קִדמתו . 
מִמְצא זה הוביל את הרופא אל המסקנה המתבקשת , כי השחורים מהווים מין - ביניים , שמקומו יכירנו בין האדם לאורנגוטן . 
מאמר המערכת בגיליון אפריל 1907 של American Medicine הילל את מחקרו של בין על שסיפק " הסבר אנטומי לכישלונם החרוץ של בתי הספר של הכושים להקנות לתלמידיהם כישורים גבוהים – המוח הכושי אינו מסוגל לתפוס משימות אלה ממש כשם שסוס אינו מסוגל להבין כי שתיים ועוד שתיים הם ארבע " . 
ילידיה של יבשת אמריקה 
ילידיה של יבשת אמריקה הושפלו למעמד דומה , כצעד לקראת השמדתם . 
סטנרד כותב כי הנוסעים והקולוניאליסטים האירופים שהגיעו לאמריקה , כמו הנאצים באירופה בשלב מאוחר יותר , " הנפיקו כרכים רבים של אפולוגטיקה גזענית נמלצת , שנועדה להצדיק את השואה שחוללו ביבשת " . 
לא זו בלבד שראו בבני " הגזעים הנחותים " שבהם נתקלו באמריקה יצורים אפלים , חוטאים , שטופי - תאוות , בלתי - אנושיים ובלתי - נוצריים ( וממילא קרובים באורח מסוכן אל החיות ) , אלא שהם תפסו כל מגע עם יצורים אלה כזיהום מוסרי . 
על פי סטנרד , אירופה הנוצרית האמינה כי " אלוהים ניצב תמיד לצדם של הנוצרים . 
ורצונו של אלוהים , שאותו הוא מבקש להגשים באמצעות גדודי הנוצרים הסרים לפקודתו , הוא בהשמדתן של תפלצות מסוכנות אלו " . 
סטנרד מציין כי " שנאתה החולנית , המושרשת מימים - ימימה של אירופה הנוצרית ליהודים ולכל דבר יהודי " ניצבה ברקע יחסה אל עמיה של אמריקה . 
הוא סבור כי אין זה צירוף מקרים בלבד , שקולומבוס הפליג אל חופיו של העולם החדש ב - 1492 – השנה שבה גורשו היהודים מספרד . 
בהתחשב בדרך שבה נהגו האירופאים בבעלי החיים , תיאורם של הילידים האמריקנים כ " חיות פרא " היה אות וסימן למוראות שצפן העתיד . 
השותפים המשכילים והתרבותיים ביותר למסעו השני של קולומבוס – וסטנרד מתייחס למסע זה כ " ראשיתה האמתית של הפלישה לאמריקה " – רחשו בוז לילידים שנקרו בדרכם . 
קוּנֶאו ֹ , בן - האצולה האיטלקי שהיה חבר ילדות של קולומבוס , כינה את הילידים " בהמות " משום שנהגו לישון על גבי מחצלות במקום במיטות ומשום ש " הם אוכלים בכל אימת שתוקף אותם הרעב " . 
רופא המשלחת , ד"ר דייֶגו ֹ צ'אנסה , תיאר את הילידים כיצורים ברברים ומשוללי תבונה אשר " לשפלותם אין אח ורע אפילו בקרבן של חיות הטרף " . 
ברטולומיאו דה לה קאזה ( 1474 - 1566 ) מתאר בחיבור המוקדש לשנותיו הראשונות של הכיבוש הספרדי את מעשי הזוועה שביצעו הספרדים בילידיה של אמריקה . 
הוא עושה זאת תוך השוואה לדרך שבה נהגו הספרדים בבעלי חיים במולדתם : " הנוצרים על סוסיהם וחרבותיהם וכידוניהם החלו לבצע מעשי טבח ולהתאכזר לבני המקום בדרכים שונות ומשונות . 
הם הסתערו על הערים , ולא חסו על הילדים ועל הזקנים ועל הנשים ההרות ועל הנשים שגהרו על ערש עולליהן ; לא זו בלבד שדקרו אותם ופילחו את גופיהם בכידון ובחרב , הם אף ביתרו אותם לנתחים כאשר יעשו לצאן בבית המטבחיים " . 
בטבח שנערך בקובה , התנפלו חיילים ספרדים על קבוצה של גברים , נשים , ילדים וזקנים " בכוונה להרוג כבשים תועות אלו ולבתרן נתחים-נתחים " . 
כאשר נכנסו החיילים לבית גדול בקרבת מקום , הם הרגו רבים כל כך מדייריו " עד שהדם זרם מתוך הבית בשצף עז , כאילו נטבחו שם פרות לרוב " . 
האינדיאנים שניצלו מן הטבח אולצו לשאת על גבם מטענים " כמו בהמות משא " ולכרוע על ארבע " כמו כבשים מאולפות " . 
הספרדים נהגו להעביד את עבדיהם האינדיאנים עד מוות . 
מי שגילו סימנים של חוסר ציות הוצאו להורג בו - במקום , מאחר שהאינדיאנים היו " חיות משוללות כל חוש תבוני , שהתאוות לבדן מושלות בהן " , כדבריו של חואן דה מַטְיינזו . 
צְווֶטַן טודורוב מסביר כי האינדיאנים נצודו " כחיות המיועדות לשחיטה . 
הספרדים נהגו לחתוך את גפיהם , להסיר את אפיהם , לפשוט את חזותיהם ולעקור את לשונותיהם ואת איברי מינם . 
הם נהגו בהם כמי שגוזם את ענפיו של עץ , עד שהפכו אותם למעין גזעים נטולי צורה " . 
האירופאים שהתיישבו בצפונה של אמריקה גילו מידה דומה של בוז כלפי העמים הילידיים . 
למן ראשיתה של ההתיישבות התייחסו האנגלים לבני עמים אלו כאל " חיות פרא " , והאלימות האצורה במונח זה המתינה להזדמנות שבה תוכל לפרוץ . 
הימאי האנגלי מרטין פְרוֹבישר ( 1535 - 1594 ) גילה כי ילידיה של קנדה מתגוררים במערות וצדים את טרפם " כדרך הדוב ושאר חיות הטרף " . 
רוברט ג'ונסון , מחברו של הספר בריטניה החדשה ( 1609 ) , ידע לספר כי האינדיאנים " נעים כה וכה בלהקות , כעדרי הצבאים במעבה היער " . 
סמואל פּוּרְקאס ( 1577 - 1626 ) , כומר אנגלי ששלח ידו בחיבורם של ספרי מסעות , דיווח במהלך שנות העשרים של המאה ה - 17 כי האינדיאנים באמריקה " אינם אנושיים אלא למראית - עין בלבד " , וכי למעשה הם " נבערים בכל הקשור בגינונים , באמנויות ובדת ; אכזריים אף יותר מן החיות שאותן הם נוהגים לצוד , פראיים ומשוללי צלם - אנוש אף יותר מן הארץ הפראית , המשוללת בני - אנוש , שמרחביה משמשים להם למרעה יותר מאשר להתיישבות " . 
כאשר האינדיאנים בווִירג'יניה החלו לגלות התנגדות למתיישבים האנגלים , שמספרם גדל בהתמדה , הכריז ג'ון סמית' ( 1580 - 1611 ) כי האינדיאנים הם " חיות פרא רצחניות " אשר " אכזריותן הבלתי - טבעית עולה על זו של חיות הטרף " . 
הפילוסוף האנגלי תומס הובס ( 1588 - 1679 ) כתב כי " תושביה הפראיים " של אמריקה " משולים לחיות היער " ומבלים את ימיהם בחברתם של " כלבי ציד , קופים , חמורים , אריות , ברברים וחזירים " . 
כומר אנגלי ששב מאמריקה ב - 1689 קבע כי האינדיאנים " נבדלים מן הקוף בדרגה אחת , לכל היותר " . 
ריצ'רד דְרינוֹן מסביר כי עד שהשלימו את כיבושה של אמריקה ואת השמדתם של ילידיה , דבקו המתיישבים במסר אחד : " בעִתות צרה הילידים היו לעולם חיות פרא , שיש לבערן מהמאורות , מהביצות ומהג'ונגלים " . 
יוּז בְּראקֶנְריג' ( 1748 - 1816 ) , משפטן וסופר , כתב כי ההשמדה יאה לאותן " חיות שנודעו בכינוי אינדיאנים " . 
ג'ון מרשל ( 1755 - 1835 ) , שופט בבית המשפט העליון של ארצות הברית , כתב בשנת 1823 : " בני השבטים האינדיאניים שאכלסו את הארץ הזאת היו פראים משולחי רסן , שחיו על חרבם והתקיימו בעיקר ממה שזימן להם היער ... החוק המסדיר את מנהגו של הכובש בנכבש – חוק שעל הרוב ראוי לשעות לו באדיקות – לא ניתן היה ליישמו ביחס לעם שאלה הן אורחותיו " . 
לשון זו הרחיקה את האינדיאנים , כמו גם את החיות , אל מחוץ לתחומן של המחויבות המוסרית והחסות החוקית . 
פרנסיס ג'נינגס כותב בספרו הפלישה לאמריקה : " כאשר מכנים אדם בשם פרא , מתירים את דמו ובוררים לו מוות אלמוני , ללא מתאבלים " . 
ג'וֹסְיָה קלָרק נוֹט , חוקר גולגלות ואחד ממחבריו של הספר הפופולרי טיפוסים אנושיים ( 1856 ) , הסיק על סמך מחקריו בגולגלות אדם כי החלקים המפותחים בגולגלותיהם של בני הגזע הלבן מורים על יכולת אינטלקטואלית , ואילו גולגלותיהם של האינדיאנים מעידות על " נטיות חייתיות " מוגברות . 
מסקנתו הסופית הייתה כי " אך כפשע בין האינדיאני לבין חיית השדה " . 
פרנסיס פַּרְקְמַן ( 1823 - 1893 ) , ההיסטוריון המכובד ביותר של זמנו , הצר על גורלם של האינדיאנים המושמדים – הוא תיארם כ " אדם , זאב ושטן הדרים בכפיפה אחת " – ובה - בעת סבר כי הם שהמיטו על עצמם את החורבן . 
האינדיאני " הֵגֵס לבו בתרבות ובאורחותיה , ולפיכך אחת דינו לעבור מן העולם , הוא וכל יערותיו עמו " . 
סטנרד כותב כי בקליפורניה , כבכל מקום אחר , הלבנים תיארו את האינדיאנים כ " מכוערים , מטונפים ובלתי - אנושיים , כדוגמת הבהמות , החזירים , הכלבים , הזאבים , הנחשים , החזירים , הבבונים , הגורילות והאורנגוטנים – אם להביא רק כמה מן המאפיינים שנפוצו בעיתונות התקופה " . 
היו מי שהניחו לאינדיאנים ליהנות מן הספק , וגרסו כי אין לראות בהם חיות של ממש . 
הם הסתפקו בקביעה כי מבין עמיה של אמריקה הצפונית , האינדיאנים הם הקרובים ביותר להולכים על ארבע . 
אחרים היו נדיבים פחות ; הם טענו כי די במגע חטוף באינדיאני כדי לעורר " זעזוע ובחילה , כאילו הנחת ידך על קרפדה , על צב , או על לטאה ענקית " . 
למותר לציין , מוסיף סטנרד , כי הדברתם של יצורים נתעבים כאלה " אינה עתידה לטרוד את המצפון יתר על המידה " . 
אוליבר וֶנדֶל הולמס ( 1809 - 1894 ) , מרצה ידוע - שם לאנטומיה ופיזיולוגיה מאוניברסיטת הרוורד שלימים היה לאבי בית המשפט העליון , קבע כי האינדיאנים לא היו אלא " שרטוט חלקי וגס של האנושי " , וכי השמדתם הייתה אמצעי חיוני ומתבקש לפתרונה הסופי של הבעיה . 
הוא סבר כי האינדיאנים נועדו לשהות באמריקה רק עד ליום שבו האדם הלבן ( " אדונה האמתי של הבריאה " ) יבוא ויתבע את חזקתו על היבשת . 
הוא חשב כי אך טבעי הדבר , שהאדם הלבן מתעב את האינדיאני ו " צד אותו כדרך שהוא צד את חיות הפרא " , כך ש " רישום הגיר החפוז נמחֶה , והבד ערוך לדיוקן אנושי שדמיונו לצלם האל ניכר יותר " . 
צ'רלס פרנסיס אדמס ( 1835 - 1915 ) סבר כי אמנם מִנהגה של אמריקה באינדיאנים היה " נוקשה " , אך הכיבוש " הציל את העדה האנגלו - סקסית מגורלה של אומה של יצירי-כלאיים " . 
סטנרד מוצא במילותיו אלה של אדמס " הד מעורר - פלצות להתבטאויות מן העבר , שהתירו את דמם של בני גזעים אחרים , והטרמה מקפיאת - דם למעשים של רצח - עם , שיבקשו הצדקה בטעמים של השבחת הגזע ; נֶצֶר זה למשפחה האמריקנית הגאה מכולן העדיף להביא להשמדתו של גזע שלם , ובלבד שלא להסתכן ב ' זיהום ' בין-גזעי " . 
בשנת , 1876 בחגיגות המאה להולדתה של האומה , איש הספרות המוביל ויליאם דין האווֶלס ( 1837 - 1920 ) בחר ללמד זכות על " השמדתם של הפראים האדומים יושבי המישורים " . 
הוא כינה אותם " בכורי שטן " וכתב : " תכונותיהם המשוקצות אינן יכולות לעורר אלא תיעוב " . 
זמן קצר לפני ש - 200 אינדיאנים – גברים , נשים וילדים – נטבחו בווּנְדֶד נִי שבדרום דקוטה ב - , 1890 ראה לנכון ל' פרנק באום , עורכו של העיתון Aberdeen Saturday Pioneer ומי שזכה מאוחר יותר לתהילה כמחברו של הקוסם מארץ עוץ , ללמד זכות על השמדת האינדיאנים : 
אצולת אדומי - העור חוסלה , וקומץ הנותרים אינו אלא להקה של כלבים מייללים , המלקקים את היד החובטת בהם . 
לפי חוקו של הכיבוש וצדקתה של התרבות , הלבנים הם אדוניה של יבשת אמריקה , והדרך הטובה ביותר לערוב לביטחונם של יישובי קו החזית היא השמדתם המוחלטת של אחרוני האינדיאנים . 
ומדוע לא , בעצם ? 
תהילתם חלפה , רוחם נשברה , גברוּתם נמחתה ; מוטב להם למות מִלהתמיד בחיי אומללות אלה . 
בעקבות הטבח בוונדד ני כתב באום : " אם חפצים אנו לגונן על תרבותנו , מוטב שנמשיך בדרך זו ונמחה את זכרם של יצורים בלתי מאולפים ובלתי ניתנים לאילוף אלו מעל פני האדמה " . 
גְרַנְבִיל סטנלי הול ( 1844 - 1924 ) , הפסיכולוג ואיש החינוך המוביל בארצות הברית של אותם ימים , סיפק את נקודת המבט הגלובלית ; הוא הריע להשמדתם המואצת של הגזעים הנחותים " חסרי התקנה " ברחבי תבל , אשר " פשו כעשבים שוטים בגן האנושי " . 
הוא קבע כי אין להיטרד בגורלם של מי שנגזר עליהם להישמד מתחת הרקיע מאחר ש " אנו נקראים להתעלות מעבר לחיבוטי המוסר וּלְפָנוֹת את במת העולם למענם של מי שעצמתם מכשירה אותם לשרוד " . 
אמריקה הלבנה ראתה הן באינדיאנים והן בעבדים האפריקנים חיות ; אלא שהיו אלה חיות מסוגים שונים : העבדים נתפסו כחיות משק , ואילו האינדיאנים נתפסו כחיות פרא ( טורפים ומזיקים ) , אשר יש לנהוג בהם בהתאם . 
בשלהי המאה ה - , 19 כאשר השמדתם של אחרוני האינדיאנים נשלמה הלכה למעשה , כתב ה - California Christian Advocate כי אף שאוזנו כרויה ל " סבלם של האינדיאנים , שנגרם להם בעטיים של אותם נבלים לבנים , הנהנים להצית את זעמם של הפראים הטְמוּמים הללו " , אין באפשרותו לפטור אותם מן " הדין שגזרה עליהם האנושות כולה – השמדה " . 
העיתון הנוצרי הבטיח לקוראיו כי " סופו של טבעם הנחות , הבהמי וצמא - הדמים של האינדיאנים להימחץ תחת חוקיה הנעלים של התרבות " . 
אחד ממוקיריו הגדולים של הטבח שנערך בעמיה הילידיים של אמריקה היה אדולף היטלר . 
הוא שאב השראה מכיבושה של אמריקה הצפונית בידי הלבנים , וראה בו עדות ליעילותו המעשית של רצח - העם כאמצעי במלחמה כנגד גזעים נחותים . 
הביוגרף של היטלר , ג'ון טוֹלַנד , מספר : " לעתים תכופות נהג להלל באוזני מקורביו את יעילותה המופלגת של מערכת ההשמדה האמריקנית , שנדרשה לאמצעים כמו הרעבה וקרבות בלתי - שקולים כדי להביא להכחדתם של אותם פראים אדומים , שלא ניתן היה לאלפם בשבי " . 
" מלחמת קודש " בפיליפינים 
השימוש בדימויים ושמות - תואר מתחומו של עולם החי רווח ותדיר במיוחד בעִתות מלחמה , מאחר שהשפלתם של האויבים למדרגתן של חיות מדרבנת את השמדתם ומקלה עליה . 
ג'ון דוור כותב : " הצגתו של האויב כתת - אדם – רפה - שכל , בהמי , ואפילו מְנָגֵּע – מסכלת את האפשרות לראות בו יצור תבוני או אפילו בן - אנוש , ומכשירה בדרך זו את הקרקע לטבח המוני . 
בעבור מרבית בני האדם , לפחות , הרג בעלי חיים קל יותר מהריגתם של אנשים אחרים " . 
בשלהי המאה ה - 19 נדמה היה כי שוב לא נותרו במרחביה של אמריקה " אינדיאנים פראיים " לצודם ולהרגם , אלא שכיבוש הפיליפינים בעקבות המלחמה בין אמריקה לספרד ( 1898 ) סיפק לצבא האמריקני מלאי רענן של " אינדיאנים " . 
המבצע הצבאי , שבמהלכו נרצחו כ - " מתקוממים " וכ - אזרחים , שאב את השראתו מן המערכה שנוהלה כנגד האינדיאנים במערבה של ארצות הברית ; ואמנם , מרבית הקצינים האמריקנים שנשלחו לפיליפינים נטלו חלק באותה מערכה , והתהדרו בניסיון עשיר בכל הקשור במלחמה ב " חיות פרא " . 
מפקדו של הכוח הראשון שנשלח לפיליפינים היה הגנרל וֶסלי מֶריט , גיבור מלחמת האזרחים ומי שנלחם באינדיאנים בשורותיו של הגנרל ג'ורג' קַסטֶר . 
יורשו בתפקיד , הגנרל אֶווֶל אוטיס , שהשתתף אף הוא במלחמת האזרחים ובקרבות נגד האינדיאנים , שם לו למטרה להפוך את תושבי הפיליפינים ל " אינדיאנים טובים " . 
בין הגנרלים האמריקנים שעברו מן המלחמה באינדיאנים למלחמה בתושבי הפיליפינים אפשר למנות גם את הגנרל הנרי לוטון , שלכד את המנהיג האינדיאני הגדול ג'רונימו ; את גנרל ארתור מקארתור , שהיה למושל הצבאי של הפיליפינים ( 1900 ֹ - 1901 ) ; ואת הגנרל אַדנָה שאפי , שפילס את דרכו במעלה סולם הדרגות באמצעות המערכות שניהל נגד השבטים : קומאנצ'י , שאייֶן , קְיוֹוָה ואפָּצִ'י . 
במערכה נגד תושבי הפיליפינים הדהדה הרטוריקה שליוותה את המערכה נגד האינדיאנים , ובכלל זה דימויי החיות . 
הפיליפינים תוארו שוב ושוב כ " חיות פרא " , והגנרל שאפי כינה אותם " גורילות " שמצאו מסתור בין השיחים . 
בשנת 1901 ציין אחד הגנרלים את הבעיה העולה בעקבות זהותו החמקמקה של האויב : " הבעיה מחריפה לנוכח שִפלותם המוּלדת של אנשים אלה , מספרם הרב , והעדרם של אמצעים להבחין בין אלה מביניהם שרשעותם פעילה ומשחרת לטרף , לאלה שהרוע עודנו סביל ורדום בקרבם " – אוצר מונחים המוכר לנו יפה מימי המערכה להחרבתן של הקהילות האינדיאניות באמריקה . 
הגנרל ג'ייקוב ( " מעורר - השאול " ) סמית' יישם במהלך הקרבות שניהל בסמרה טקטיקות שבאמצעותן עלה בידו ללכוד את ג'רונימו , המנהיג האינדיאני שנכלא ונשלח לשמורה . 
הוא קרא לכל הילידים לפנות את בתיהם בשפלת הארץ , וָלא יוצאו להורג . 
הפליטים זרמו אל החוף , ומשם נשלחו ללא דיחוי ל " מחנות ריכוז " . 
החיילים האמריקנים תיארו את המלחמה בפיליפינים כ " מלחמת קודש " וכינו את הפיליפינים " כושונים " , " חיות פרא שפלות " ו " יצורים מלוכסנים " – כינוי - גנאי שזכה לעדנה מחודשת בימי מלחמת העולם השנייה ומאוחר יותר , במלחמת וייטנאם . 
אחד החיילים ציין באוזניו של עיתונאי כי " הארץ לא תשקוט עד שיחסלו את כל הכושונים כמו שחיסלו את האינדיאנים " . 
ממש כמו במערכה נגד האינדיאנים , אף הפעם רצח שבויים , פצועים , נשים וילדים היה בגדר נורמה . 
היו מי שהתוודו על כך שהדבר מסב להם הנאה רבה אף יותר מציד בעלי חיים . 
א' א' בארנס , חייל בגדוד התותחנים השלישי , תיאר במכתב ששלח הביתה את המבצע להחרבתה של טיטאטיה , שבמהלכו נטבחו יותר מאלף גברים , נשים וילדים : " אני מניח שלבי הולך ומתקשה בקרבי ; אינני יודע את נפשי מרוב אושר בכל פעם שמזדמן לי לכוון את אקדחי לאיזה כהה - עור ולסחוט את ההדק . 
אנא , מסרו לכל ידידיי כי אני עושה כל שלאל ידי למען תהילתה של אמריקה האהובה עליי מכול " . 
חייל ששירת בגדוד וושינגטון סיפר כי הֶרג הילידים הפיליפינים חביב עליו אף יותר מציד ארנבות . 
הוא תיאר כי אמנם , חיילי הגדוד נאלצו לבוסס בנקיק בוצי , והרפש הגיע עד למותניהם , עם זאת , כתב : " אנו היינו אדישים לכך , רוח הקרב פיעמה בעורקינו , וכולנו השתוקקנו להרוג ' כושונים ' " . 
אותו חייל הוסיף כי הרג בני אדם הוא " הדבר האמתי " , והוא " מניח את ציד הארנבים הרחק מאחור " . 
הוא סיכם את רשמיו במילים הבאות : " התנפלנו עליהם . 
האמינו לי , מימיכם לא חזיתם בטבח שכזה . 
הרגנו אותם כמו ארנבים ; הרגנו אותם במאותיהם , באלפיהם " . 
ככל שרבו מעשי הטבח , כך התפשט השימוש בשמות - תואר מעולם החי . 
טוראי בסוללת יוטה , שכתב לחבריו שנותרו בעורף על אודות " ההתקדמות בציד המלוכסנים " , סיפר להם כי המדיניות הייתה " למלא את השחורים בעופרת ואחר כך לשאול שאלות " , וכי " הקופים המטומטמים האלה ראויים ליחס האכזרי מכול " . 
כתב שביקר באחד ממחנות השבויים דיווח כי מרבית האסירים , שלבשו סחבות וגוועו ממחלות , " נראים כמו להקה אומללה של עכברושים קטנים וחומים " . 
כאשר השמדת העם הייתה לפקודת היום , הזדרזו הקצינים האמריקנים להיחלץ להגנתה . 
ב - 11 בנובמבר , 1901 נדפס ב - Philadelphia Ledger מכתב מאת אחד הקצינים : " אנשינו פעלו בלא לאות להשמדתם של גברים , נשים וילדים , אסירים ושבויים , מתקוממים פעילים וכאלה שדבק בהם חשד כלשהו , נערים מגיל עשר ומעלה – הכול על סמך האמונה הרווחת , שהפיליפיני כמוהו ככלב " . 
קצין אחר כתב לעיתונאי : " אין טעם להכביר מליצות ; השמדנו את האינדיאנים באמריקה , ואני מניח שרובנו גאים בכך , או לפחות סבורים שהמטרה קידשה את האמצעים , ולפיכך אל לנו לחוש בנקיפות מצפון כאשר אנו ניגשים למלאכת השמדתו של גזע נוסף , הניצב אף הוא בדרכן של הקדמה והנאורות " . 
קופים צהובים 
ג'ון דווֶר כותב כי במהלך מלחמת העולם השנייה , היפנים תוארו כ " חיות , זוחלים או חרקים ( קופים , בבונים , גורילות , כלבים , עכברים ועכברושים , צפעונים ונחשי - אפעה , מקקים , מזיקים – או , בלשון עקיפה יותר , ' עדר היפנים ' וכיוצא באלה ) " . הוא מוסיף כי מסע ההכפשה הזה הוא שסלל את הדרך ל " מלחמה ללא רחמים " באוקיינוס השקט , מלחמה שהגיעה לשיאה בהטלת פצצות האטום על הירושימה ונגסקי . 
העיתונאי האמריקני ארני פַּייל כתב באחד מדיווחיו הראשונים מן האוקיינוס השקט : " באירופה חשנו כי אויבינו , מפלצתיים וקטלניים ככל שיהיו , היו עדיין בני אדם . 
אבל כאן התברר לי מיד כי היפנים נתפסים כדבר - מה תת - אנושי ומגעיל ; כדרך שחלק מן האנשים חשים ביחס למקקים או עכברים " . 
עם פרוץ המלחמה , נהגו השלטונות ביפנים החיים באמריקה כבחיות – פשוטו כמשמעו . 
בעקבות הקרב בפרל הרבור , הם הוצאו מבתיהם ואולצו לחיות במתקנים שנועדו להחזקת בעלי חיים . 
במקרים רבים חלפו שבועות ואפילו חודשים לפני ששוכנו במחנות . 
פקידי הממשל במדינת וושינגטון שלחו אלפיים יפנים תושבי ארצות הברית למכלאה . 
שם נאלצו להצטופף במתקן בודד ולישון על גבי שקים שמולאו בקש . 
בקליפורניה שוכנו היפנים באורוות הצמודות למסלולי מרוצים כְּסנטה אניטה . 
הסוסים הוצאו מן האורוות על מנת לפנות מקום ל - יפנים . 
מפונים אחרים נשלחו לתאים במגרשי ירידים , שבהם נהגו לשכן סוסים ובקר . 
במקרה אחד במדינת וושינגטון , נשלחו יפנים לחיות בדיר חזירים . 
לפני המלחמה אמר צ'רצ'יל לנשיא רוזוולט כי הוא סומך עליו ש " ידע להחזיק קצר את הכלב היפני באוקיינוס השקט " . 
לאחר שהחלו הקרבות , היפנים כונו שוב ושוב " כלבים שוטים " ו " כלבים צהובים " . 
אמריקני שבילה ביפן חמש שנים לפני המלחמה פרסם מאמר על אודות אחד ממכריו היפנים , שהיה לפנים עיתונאי ונעשה ל " כלב שוטה " בשורות הצבא היפני . 
מסקנתו של המחבר הייתה : " כלבים שוטים אינם אלא חיות מוכות - טירוף , אשר יש לירות בהן " . 
היפנים תוארו כדבורים , כנמלים , ככבשים וכבקר . 
סוציולוג אמריקני קבע כי היפנים הם " עם קונפורמיסטי וממושמע – מעין כוורת אנושית , או תל-נמלים " . 
עיתונאי דיווח כי במהלך הקרב " היפנים הפכו לנמלים – ככל שהרגת בהם , כך נדמה היה שהם מתרבים " . 
הגנרל סְלים , מפקד הכוחות הבריטים בבורמה , כתב בזיכרונותיו : " בעטנו בתל - נמלים , והנמלים התרוצצו כה וכה במבוכה . 
כעת הגיעה השעה למחוץ אותן בנעלינו " . 
בשבועון של הצבא האמריקני , Yank , נכתב על ה " יפנים המובלים כצאן " שהם אינם אלא " בהמות עבודה מטומטמות " . 
כתב אוסטרלי שנשלח לחזית כתב : " רבים מבין החיילים היפנים שהזדמן לי לפגוש היו גלמים פרימיטיביים דמויי פרים , מזוגגי - עיניים ונמוכי-מצח " . 
על פי דֹוור , הדימוי מעולם החי ששימש את העיתונאים והקריקטוריסטים המערביים שימוש נרחב ביותר היה זה של קוף , וזאת משום שדימוי פרימיטיבי זה הוא " אולי המטפורה היסודית ביותר המשמשת באורח מסורתי גזענים לבנים , המבקשים לְפָחֵת באנושיותם של עמים שאינם לבנים " . 
סר אלכסנדר קָדוֹגַן , סגנו של המזכיר הכללי של משרד החוץ הבריטי , נהג לתאר את היפנים ביומנו עוד לפני המלחמה כ " קופים קטנים ומרושעים " . 
במהלך החודשים הראשונים של הפלישה היפנית לדרום - מזרח אסיה , כינו עיתונאים מערביים את החיילים היפניים " קופים במדים " . 
בגיליון ינואר 1942 של הירחון הבריטי Punch , קריקטורה שהשתרעה על עמוד שלם תחת הכותרת " עדת הקופים " הראתה קופים מתנדנדים בין עצי הג'ונגל , כשהם חובשים קסדות ורובים תלויים להם על כתפיהם . 
נחתים אמריקנים התבדחו על כך שהשליכו רימון - יד אל צמרתו של עץ ופוצצו " שלושה קופים , שניים מהם מלוכסנים " . 
בשלהי שנת 1942 הופיעה ב - New Yorker קריקטורה , ששבה ונדפסה מאוחר יותר ב - Reader ' s Digest , וכך הגיעה לקהל רחב יותר . 
נראו בה חיילים לבנים השוכבים בעמדות ירי לנוכח ג'ונגל עבות , שעציו מלאים בקופים וביניהם כמה צלפים יפנים . 
" זהירות " , מתרה חייל אחד בחברו , " אנחנו רוצים לפגוע רק בקופים שלובשים מדים " . 
שדרן רדיו אמריקני סיפר למאזיניו כי היפנים הם קופים , וזאת משני טעמים : ראשית , הקוף מחקה את תנועותיו של מאלפו בגן החיות , ושנית , " מתחת לפרוותו , הוא יישאר לעולם פרא קטן ורשע " . 
האלזי , מפקד הצי האמריקני , נהג לכנות את היפנים " מנוולים צהובים " , או לחלופין , " קופים צהובים " , " אנשי-קוף " , ו " חיות מטומטמות " . 
בערבו של אחד הקרבות הוא הכריז כי הוא " משתוקק לנעוץ את שיניו במנה טרייה של בשר קופים " . 
במהלך מסיבת עיתונאים אמר כי הוא מאמין בצדקתה של המימרה הסינית : " היפנים הם פרי זיווגם של קופים ממין נקבה ופושעים נתעבים שגורשו אל מחוץ לסין " . 
הקופים הוסיפו לככב בתקשורת האמריקנית והבריטית בכל מהלכה של המלחמה : " קופיפים " , " גורילות מלוכסנות " , " בבונים צהובים " , " קופים גמדיים , חשופי - שיניים וקצרי-רואי " . 
כאשר המערכה הסלימה , נפוץ תיאורם של היפנים כמזיקים שיש להשמידם . 
ירחונם של הנחתים , Leatherneck , הציג את היפנים בדמותו של חרק גדול וגרוטסקי , בעל עיניים מלוכסנות ושיניים בולטות , שהנחתים האמריקנים נשלחו להשמידו . 
קריקטוריסטים אחרים הציגו את היפנים כנמלים , כעכבישים , כחיפושיות וכעכברושים שיש להדבירם . 
ביוני 1942 נערך ברחובותיה של ניו יורק מצעד פטריוטי ענק , בהשתתפותם של חצי מיליון צועדים ועוד כשלושה מיליון צופים – המצעד הגדול ביותר שנערך בניו יורק עד לאותה עת . 
רבים מבין הצועדים נשאו כרזה שעליה נכתב : " טוקיו : אנחנו באים " . 
על פי גיליון ה - 14 ביוני 1942 של ה - New York Herald Tribune , נראה בכרזה " נשר אמריקני גדול , המוביל מטס של מפציצים לעבר עדר של עכברושים צהובים , ואלה נפוצים לכל עבר בניסיון להימלט " . 
הקהל " אהב את זה " . 
חזירים סינים 
היפנים השתמשו אף הם בדימויים מעולם החי כדי להשפיל את אויביהם , במיוחד את הסינים . 
זמן קצר לאחר כיבוש ננקינג ב - , 1937 כתב חייל יפני ביומנו כי אלפי החיילים הסינים שנפלו בשבי " התנהלו בעדרים , כמו נמלים המגיחות מקנן " , או לחלופין , " כמו צאן נטול-בינה " . 
כאשר גבר סיני ניסה למנוע מחיילים יפנים לאנוס את אשתו , החיילים תחבו אל תוך אפו חוט - תיל וקשרו את קצהו השני לעץ , " כמו שקושרים שור " . 
אחר כך נעצו החיילים את כידוניהם בגופו של האיש בזה אחר זה , כשהם מאלצים את אמו לצפות במעשה . 
חיילים יפנים שהוצבו בסין נאלצו לעבור " אימוני חישול " , שכללו הרג אזרחים סינים . 
טוראי יפני תיאר התנסות זו : " יום אחד הופיע סֶגֶן אוֹנו ֹ ואמר לנו , עדיין לא הרגתם אדם , ולכן היום נקדיש את אימוננו למטרה זו . 
עליכם לזכור שהסינים אינם בני אנוש , ושחייהם שווים פחות מחייו של כלב או חתול " . 
במהלך שנות השלושים של המאה הקודמת , לימדו מורים יפנים את תלמידיהם לשנוא את הסינים ולבוז להם . 
הם עשו זאת במגמה להכשיר אותם פסיכולוגית לפלישה לסין . 
באחד השיעורים סטר המורה לתלמיד , שפרץ בבכי כאשר נתבקש לנתח צפרדע . 
" למה אתה בוכה על צפרדע עלובה אחת ? " צעק עליו המורה . 
" כאשר תגדל , יהיה עליך להרוג מאה , מאתיים סינים ! 
" 
הצבא היפני ראה בסינים יצורים תת - אנושיים , שרציחתם אינה כרוכה בטרדה מוסרית גדולה יותר משחיטתו של חזיר או ממחיצתו של מקק . 
גנרל יפני אמר לעיתונאי : " אני מתייחס אל הסינים כאל חזירים " , וחייל כתב ביומנו : " חייו של חזיר שווים יותר מחייו של סיני . 
חזיר , לפחות , אפשר לאכול " . 
קצין בְּננקינג שכבל שבויים סינים בקבוצות של עשרה , דחף אותם לתוך בורות ואז הצית אותם , הסביר כי התחושות שליוו את המעשה היו זהות לאלה שהתעוררו בו בשעה ששחט חזירים . 
היפנים נהגו להחרים את הראמים , האהובים כל כך על האיכרים הסינים , ואז לשפדם ולצלות אותם בעודם בחיים . 
הָנאמָה ג'סאקי , חייל יפני לשעבר , כותב בספרו בנתיב האימפריה כי החיילים היפנים נהגו ללכוד את החמורים של האיכרים הסינים ואז , לשם הבידור , לאלץ את החיות להזדווג . 
טרמיטים וייטנאמיים ומקקים עיראקיים 
מעט יותר משני עשורים לאחר שוך הקרבות באוקיינוס השקט , פרצה מלחמת וייטנאם , ודימויי החיות הוזעקו שוב לזירה . 
החיילים האמריקנים כינו את וייטנאם " ארץ האינדיאנים " ואת הווייטנאמים עצמם " מלוכסנים " , " צהובונים " , ו " עקומים " ( במותם היו הווייטנאמים ל " נבלות " ) . בלשונם של הדו " חות הממשלתיים הרשמיים , הווייטנאמים " שרצו " בכל הארץ . 
ג'ון מקלין , דוברו של צבא ארצות הברית , קבע כי מוחותיהם של הווייטנאמים שקולים ל " רגלו המאולחשת של מי שלקה בשיתוק " וכי כוחות שכלם " עולים אך מעט על אלה של ילד אמריקני בן שש " . 
בעדות שנשא לפני הקונגרס , כינה הגנרל מקסוול טיילור את הווייטנאמים " אינדיאנים " , בשעה שהגנרל ויליאם ס' וֶסטמוֹרלֶנד בחר לתארם כ " טרמיטים " . 
וסטמורלנד טען כי אל לה לארצות הברית לשלוח גייסות רבות מדי לחזית , מאחר שריכוזם של מדבירי טרמיטים רבים מדי בנקודה אחת עלול להביא לקריסתם של היסודות ; " עלינו להקפיד על איזון הולם ביחס בין הטרמיטים לבין מדביריהם , כדי שנוכל להיפטר מן המזיקים מבלי להחריב את הבית " . 
במהלך מלחמת המפרץ הראשונה ( 1991 ) , תיארו טייסים אמריקנים את הפצצתם של החיילות העיראקים הנסוגים כ " ציד תרנגולי הודו " , וכינו אזרחים שנמלטו לחפש מחסה " תיקנים " . 
כנהוג בעתות מלחמה , דימויי החיות הפקיעו מן האויב את אנושיותו והכשירו את הקרקע להשמדתו . 
סטנרד כותב : " בין הדברים הרבים שמחוללת המלחמה , אפשר למנות את הגדרתה הזמנית של אוכלוסיית האויב כולה כמין יוֹתֶרֶת – הגדרה - מחדש זו נחוצה כדי להביא בני אדם שאינם פסיכופטים למצב שבו יוכלו לטבוח בחפים - מפשע מבלי לחוש נקיפות מצפון כלשהן " . 
דבר אינו תורם להגדרה - מחדש זו יותר מן ההתייחסות אל האויבים כאל חיות . 
היהודים כחיות 
השפלת היהודים למדרגתן של החיות ראשיתה בשחר הנצרות . 
הפטריארך של קונסטנטינופול , הקדוש ג'ון קריזוֹסְטוֹם ( 347 - 407 ) , שנחשב לאחד מגדולי אבות הכנסייה , כינה את בית הכנסת " מאורה של חיות פרא " וכתב : " היהודים אינם טובים מן החזירים ומן העזים , בגסות - אורחותיהם הפרוצה ובגרגרנותם שאינה יודעת שבעה " . 
הקדוש גרגורי מניס ( 335 - 394 ) , אף הוא מאבותיה רמי - המעלה של הכנסייה , כינה את בני העם היהודי " גזע צפעונים " . 
בגרמניה רווחו עמדות אלה זמן רב לפני עליית הנאצים לשלטון . 
מרטין לותר ( 1483 - 1546 ) , מנהיג הרפורמציה הפרוטסטנטית , הילל בראשית דרכו את היהודים על שניערו את חוצנם ממשנתו המושחתת של ה " אנטי - כריסטוס " האפיפיורי . 
אבל כאשר התברר לו כי היהודים אינם להוטים במיוחד גם אחר גרסתו - שלו לנצרות , הוא הזדרז להוקיעם כ " חזירים " ו " כלבים שוטים " . 
הוא הבטיח כי אם יזדמן לו ביום מן הימים להטביל יהודי , לא יהסס להטביע אותו כדרך שנוהגים בנחש ארסי . 
" אין בכוחי להמיר את דתם של היהודים ... אבל בכוחי לחתום אחת ולתמיד את פיותיהם , ולהניחם שרועים על הארץ " . 
ג'ון וייס טוען כי לותר לא טרח להסתיר שלדידו " המוות הוא הפתרון הסופי ל ' בעיה היהודית' " . 
בשנת 1575 בישר ספר גרמני , מעין קטלוג של פלאים מאוירים , כי אישה יהודייה שהתגוררה בקרבת אוֹגְסְבּוּרג ילדה צמד חזירים קטנים . 
הפילוסוף הגרמני גיאורג וילהלם פרידריך הגל ( 1770 - 1831 ) קבע כי היהודים לא ייטמעו לעולם בתרבות הגרמנית , מאחר שחומרנותם וחמדנותם מניעות אותם לקיים " אורח - חיים כשל חיות " . 
בשלהי המאה ה - 19 חתם אחד ממנהיגיה של המפלגה השמרנית את נאומו ברייכסטאג , שהוקדש להוקעתם של היהודים , בשאגה הרועמת " הכחידו את חיות הטרף הללו ! 
" 
פאול דה לָגַרד ( 1827 - 1891 ) , מזרחן גרמני שהתמחה בשפות שמיות , כינה את היהודים " חיידקים " ואמר כי הם " מפיצים ריקבון , המזהם כל תרבות לאומית " . 
הוא תבע להשמיד את " המזיקים המלווים - בריבית " בטרם יהיה מאוחר מדי ; " אין טעם להכביר מילים בשאלת הטיפול בטפילים ובחיידקים . 
יש להשמידם באורח מהיר ויסודי ככל האפשר " . 
בשנותיה הראשונות של המאה ה - 20 שיבח יורש - העצר הגרמני ויליאם השני ( 1859 - 1941 ) את הפרעות העקובות - מדם שנערכו ביהודי קישינב , וכאשר פליטים יהודים מרוסיה ביקשו למצוא מקלט בגרמניה , הוא הורה : " השליכו את החזירים החוצה ! 
" המלחין הגרמני ריכרד וגנר ( 1883 - 1813 ) כתב כי היהודים הם " אויבי האנושות מאז - ומקדם " וכי הם מזהמים את התרבות הגרמנית כ " תולעים הנוברות בגווייה " . 
אשתו של וגנר , קוֹזימה , נהגה להתייחס אל היהודים בשמות - תואר כגון : מזיקים , כינים , חרקים וחיידקים . 
היטלר נהג אף הוא להשתמש בדימויים בקטריולוגיים , שהשתמעה מהם קריאה להדברה ; " כדי לגבור על השחפת הגזעית שפשתה בגופנו , לא יהיה לנו מנוס מכריתתו של האיבר המהווה את מקור המגפה ואת סיבתה " , אמר היטלר באוגוסט 1920 . 
88 ארבע שנים לאחר מכן , בספרו מיין קמפף , כינה היטלר את היהודים " נושאי חיידקים " המזהמים את האמנות ואת התרבות , מחריבים את הכלכלה , חותרים תחת השלטון ומרעילים את בריאות הגזע של הסביבה . 
בהערות שראו אור לאחר המלחמה תיאר היטלר את היהודים בדימויים אלו : " עכביש המוצץ לאטו את דמו של העם , עדת עכברושים הנלחמים זה בזה עד זוב דם , טפיל בגופם של עמים אחרים , עלוקה נצחית " . 
אין צורך בעין פרשנית במיוחד כדי להבין מי עמדו לנגד עיניו של היטלר כאשר כתב במיין קמפף : " הרוח הלאומית תסחף את ההמונים רק בתנאי שלצד המאבק על נשמתו של עמנו , נפעל להשמדתם של מרעיליה בכל קצוות תבל " . 
אפשר שהיטלר עצמו לא עמד על השתמעויותיהם המעשיות של הדברים שהשמיע בשנות העשרים של המאה הקודמת . 
אך איאן קרשו כותב : " כבר בדברים אלה מגולמת הקריאה לרצח עם . 
מעורפל ככל שיהיה , הקשר בין השמדת היהודים , מלחמה וישועה לאומית , נוצק במוחו של היטלר " . 
מאוחר יותר , בתקופה שבה הניע את גלגליו של הפתרון הסופי , חזר היטלר על ההשוואה בין יהודים לחיידקים ותיאר את המאבק לחיסולם כ " מאבק הדומה לזה שניהלו קוך ופסטר " . 
ג'ון רות' ומייקל בירנבאום כותבים כי התעמולה הנאצית תיארה את היהודים שוב ושוב כ " טפילים , מזיקים , חיות טרף – במילה אחת , תת-אנושיים " . 
ב - , 1932 שנה לפני עלות הנאצים לשלטון , ערכה המפלגה הנאצית עצרת בשַרלוֹטֶנְבּוּרג , רובע עשיר בברלין . 
אחד הנואמים קצר תשואות רמות כאשר כינה את היהודים חרקים הראויים להשמדה . 
סרט התעמולה הנאצי Der Ewige Jude ( " היהודי הנצחי " ) נפתח בתמונה המציגה המוני עכברושים מתגודדים . 
קריין מלווה את המראה בהסבר : " כשם שהעכברוש הוא הנחות שבין בעלי החיים , כך היהודי הוא הנחות שבין בני האדם " . 
במהלך מלחמת העולם השנייה , הכריז הפיקוד הגרמני העליון בחזית המזרחית כי הקומוניסטים הרוסים נחותים מבעלי החיים ; " יהיה זה עלבון לבעלי החיים לתאר אנשים אלה , שמרביתם יהודים , כחיות " . 
שר התעמולה הנאצי יוזף גבלס תיאר את היהודים שנתקל בהם במהלך ביקור שערך בגטו לודז' כמי שכבר " איבדו את צלם האדם והיו לחיות " . 
פריץ יאקוֹב ּ , מפקד בחיל הפרשים , ציין במכתב ששיגר לגרמניה בשנת 1942 כי נתקל ב " טיפוסים יהודיים מהלכי - אימים " בפולין . 
" לא היו אלה בני אדם , אלא אנשי-קוף " . 
היינריך הימלר , שראה ביהודי " יצור נחות מאוד , מן הבחינה הרוחנית והנפשית , מכל בעל חיים " , 99 התייחס אל המלחמה כמאבק גזעי לחיים ולמוות נגד שבט של " חיות אסייתיות " בהנהגתו של הבולשביזם היהודי . 
בשנת , 1943 בנאום שנשא באוזניהם של חיילי וַאפֶן - אס - אס בעיר הנמל הגרמנית שְטֶטין , אמר הימלר כי המלחמה היא בגדר " מערכה אידיאולוגית ומאבק בין גזעים " . 
מעברו האחד של המתרס נערכים גיסותיו של הנציונאל - סוציאליזם , מגינֵי הדם הגרמאני - נורדי ( " עולם שלם , מאושר ויפהפה , עתיר תרבות " ) , בשעה שמעברו האחר של המתרס מתגודדת " אוכלוסייה בת 180 מיליון ראש , תערובת גזעים , שאפילו את שמותיהם לא ניתן לבטא ואשר די במראם החיצוני כדי להניע אדם הגון לחסלם בו - במקום , ללא רחמים , ללא חמלה . 
החיות הללו נצרפו בידי היהודים לדת אחת , לאידיאולוגיה אחת , ששמה בולשביזם " . 
הגרמנים הרבו לכנות את היהודים " עכברושים " , ולא חסכו בדימויים מעליבים אחרים מעולם החי ; מכל מקום , שמות - התואר החביבים עליהם במיוחד היו " חזיר " או " חזיר יהודי " . 
ארנסט שומן , חבר באחת מן ה - Einsatzgruppen ( חוליות החיסול הניידות ) , דיווח כי הממונה עליו , אוּנְטֶרשְטוּרם - פיהרר טאובְּנֶר , הגיב בצחוק כאשר התוודה באוזניו כי מצפונו נוקף אותו בשעה שהוא הורג נשים וילדים , מאחר שאף הוא בעל אישה וילדים . 
טאובנר " אמר כי מבחינתו יש לאמץ את הסדר הבא : תחילה החזירים , מתחתם רִיק גמור , ורק אז , הרחק למטה , היהודים " . 
בשלב מאוחר של המערכה באוסטריה , נודע לאחת מפלוגות - הסער כי קבוצה של יהודים מהונגריה צפויה לעבור למחרת היום בעיירה שהוצבה בה . 
מפקד החוליה הורה לחייליו להיערך לטבח : " הכלבים האלה , החזירים האלה אינם ראויים אלא למכת-מוות " . 
לאחר שהשלים את שירותו במחנה המוות חֶלמנו , סיפר אֶלוֹיס האפֶל למפקדו לשעבר , כי בסופו של דבר התרגל לשגרת ההשמדה : " ' גברים , נשים , ילדים – זה היה תמיד אותו הדבר ; כמו לדרוך על חיפושית . 
בעודו מדבר , האפל חיכך את עקב נעלו במרצפות " . 
הנאצים נדרשו לכינויי חיות גם בזיקה לניסויים הרפואיים שערכו בבני אדם . 
במחנה הריכוז לנשים בְּרָווֶנסבְּרוּק , ייחדו הגרמנים את הכינוי " שפנות ניסיון " לאסירות שנגרמו להן פצעי נמק ונערכו בהן ניסויים בהשתלת מח-עצמות . 
מגדה ו ' , רופאה ניצולת אושוויץ , סיפרה כי יוזף מנגלה נהג ביהודים " כמו בחיות מעבדה " מאחר ש " בעיניו , השתייכנו באמת לזן נחות יותר " . 
בכל פעם שיצא קצפו על הרופאים שבין אסירי המחנה , כינה אותם מנגלה " כלבים וחזירים " . 
השימוש במונחים מעולם החי , שהשפילו את הקרבנות ומחקו את אנושיותם , בצירוף תנאי החיים המחרידים ששררו במחנות , הקלו על אנשי האֶס - אס לבצע את מלאכתם ; האסירים שנהגו בהם כבחיות החלו להיראות כמו חיות , להדיף ריח כשל חיות . 
טֶרנס דה - פְּרֶה מסביר : " הרוצחים יכלו להתמסר לרצח ההמונים בקלות רבה יותר , משעה שהקרבנות הצטיירו כיצורים תת - אנושיים . 
הם נראו נחותים " . 
דניאל גולדהאגן מציין בספרו תליינים מרצון בשירותו של היטלר כי הגרמנים נהגו להשתמש ביהודים כבצעצועים , " לאלץ אותם לבצע תעלולים נלעגים , כאילו היו חיות קרקס ; תעלולים שהשפילו את היהודים ושעשעו את מְעניהם " . 
בעבור תרבות שנכונה על אדני הניצול של בעלי החיים וטביחתם , הריגתם של הקרבנות האנושיים הופכת קלה יותר ככל שהם מוחזקים כיצורים " נחותים " ושפלים יותר . 
ב - 1971 בכלא בדיסלדורף , ראיינה גיטה סירֶני את פרנץ שטאנגל , מפקד מחנה טרבלינקה , ושאלה אותו : " אם ממילא עמדתם להרוג אותם , מה היה הטעם בכל האכזריות וההשפלה ? " הוא השיב : " האכזריות וההשפלה היו נחוצות כדי ליצור את ההתניות הרצויות בקרב מי שניטל עליהם לבצע את המדיניות בפועל - ממש . 
כדי לגרום לכך שיהיה באפשרותם לבצע את אשר ביצעו " . 
הצגתם של היהודים כבעלי חיים לא עברה מן העולם עם תבוסתה של גרמניה הנאצית . 
בנאום שנשא מעל גלי האתר העיראקיים במהלך מלחמת המפרץ , טען ד"ר עבְּדְלָטיף חמין כי " אלוהים מבטיח מעל דפי הקוראן לקבץ את היהודים , בני קופים ובני - בניהם של חזירים , במקום אחד , כדי שהמוסלמים יוכלו לחסלם " . 
בדרשתו השבועית , המשודרת ברדיו הפלסטיני , דיבר איקרָמָה סאברי , המופתי של הרשות הפלסטינית , על מוצאם של היהודים : " אלוהים עוד ינקום בשם נביאו בכל אותם פולשים קולוניאליסטים , צאצאיהם של קופים וחזירים . 
מחל לנו , הו מוחמד , על מעשיהם של אותם קופים וחזירים שביקשו לחלל את קדושתך " . 
דימויי החיות נפוצים גם בקרב האנטישמים ברוסיה . 
ולדיסלב שוּמסקי פרסם בעיתון Ja - russkij מאמר בשבחו של מחוקק אנטישמי . 
הוא כתב בו , בין השאר : " אין יהודים טובים , כשם שאין עכברושים טובים ... היהודים אינם טובים מן החזירים ומן העזים . 
תאוותם וחמדנותם אינן יודעות שׂבעה " . 
ההיוודעות אל השואה 
האמנית ג'ודי שיקגו מגלה בספר פרוייקט השואה : מחושך לאור כיצד התגבשה בקרבה ההכרה , כי הצגתם של היהודים כחיות היא שהובילה לכך שנהגו בהם – וטבחו בהם – כאילו היו חיות . 
היא מודה כי נדרש לה זמן רב כדי להגיע להבנה זו , מאחר שמאז - ומעולם נהגה לשים את מבטחה בבני האדם , מתוך אמונה כי העולם הוא בעיקרו של דבר מקום הוגן וצודק . 
היא ידעה שמתרחשים בו דברים איומים , אך ראתה בהם אירועים מבוֹדָדים . 
אך ההיוודעות אל אימי השואה זעזעה אותה מן היסוד , וערערה את הנחות - המוצא שהחזיקה בהן ביחס לבני אדם ולעולם ; " ההיוודעות אל השואה אילצה אותי להישיר את המבט למציאות שחרגה מעבר לכל מה שהכרתי : מיליוני בני אדם שנרצחו , מיליונים נוספים ששועבדו , מיליונים שנגרם להם סבל נורא , בשעה שהעולם הפנה את גבו והניח לפתרון הסופי להתגשם " . 
היא מספרת כי בתחילה התקשתה לקלוט את עומק הזוועה ; הגילויים החדשים היו כרוכים בכאב רב מדי , והיא טרם עמדה על מלוא משמעותם באשר לבני האדם ולעולם שבו חיה . 
כאשר החלה שיקגו לעמוד על הדמיון בין בתי המטבחיים לבין הליכי ההשמדה בשואה , התברר לה טבעו של הקשר בין הטבח המתועש בבעלי חיים לבין הטבח המתועש בבני אדם . 
כאשר ביקרה באושוויץ וראתה דגם בגודל טבעי של אחת מארבע המשרפות , היא הבינה כי " בעצם , היו אלה מפעלי - ענק לעיבוד בשר – אלא שבמקום לעבד את בשרם של חזירים , הם עיבדו את בשרם של בני אדם , שהוגדרו כחזירים " . 
ככל שהעמיקה בחקר השואה , הבינה שיקגו כי כדי להביא להשמדתם של בני אדם , יש להקדים ולמחוק את אנושיותם , והואיל וכך , הגיטואיזציה , ההרעבה , תנאי החיים המחרידים והאכזריות – כל אלה נדרשו כדי להפוך את היהודים ל " יצורים תת-אנושיים " . 
המשטר הנאצי תיאר את היהודים שוב ושוב כ " מזיקים " וכ " חזירים " , וכך עלה בידו לשכנע את הציבור הגרמני כי אין מנוס מהשמדתם . 
באושוויץ , לנוכח דגם המשרפה , שיקגו " חשבה לפתע אודות ' עיבוד' בשרם של יצורים חיים אחרים – הליך שרובנו מורגלים בו , ומקדישים לו מחשבה מועטה בלבד " . 
היא נזכרה כי בעקבות המהפכה התעשייתית , החזירים נמנו עם ה " מוצרים " הראשונים שמצאו את דרכם אל פס הייצור . 
" התחלתי לפקפק בהבחנה המוסרית בין ' עיבוד' בשרם של חזירים לבין מעשים דומים , הנערכים בבני אדם שהוגדרו כחזירים . 
רבים יטענו כי אין להחיל שיקולים מוסריים על בעלי חיים , אך כך ממש טענו הנאצים באשר ליהודים " . 
שיקגו כותבת על הדבר שערער אותה יותר מכול באותו ביקור באושוויץ : " התחושה המוזרה שאני כבר מכירה את זה ממקום כלשהו " . 
מאחר שכמה ממעשיהם של הנאצים במחנות מבוצעים מדי יום בשאר חלקי העולם , שיטות ה " עיבוד " שננקטו באושוויץ לא היו אלא " גרסה גרוטסקית של הטכנולוגיות המודרניות שכולנו תלויים בהן . 
יצורים חיים נכלאים בהמוניהם ברבעים , שהתנאים השוררים בהם אינם ראויים למגורים ; מובלים ללא מזון ומים ; נדחקים אל בתי המטבחיים במגמה להשתמש בחלקי גופם שימוש ' יעיל ' , ולהפיק מהם נקניקיות , נעליים או חומרי דישון " . 
ואז , בבת אחת , היא הבינה : 
ראיתי את העולם כולו בדמותו של אושוויץ , והנה הוא מגואל בדם : בני אדם מוכים ומנוצלים ; בעלי חיים מעוּנים בניסויים חסרי שחר ; אנשים צדים יצורים פגיעים וחסרי - ישע אך ורק לשם ה ' ריגוש ' הכרוך בכך ; בני אדם גוועים באין להם קורת גג וטיפול רפואי ומזון מספיק ; גברים מתעמרים בנשים ובילדים ; אנשים מזהמים את כדור הארץ , גודשים אותו ברעלים המשחיתים את האוויר , את האדמה ואת המים ; מאסרם של מי שהעזו להשמיע את קולם בזכות החירות ; חיסולם של מתנגדים פוליטיים ; דיכוים של מי שנראים , חשים או נוהגים בדרך אחרת . 
ראוי לחתום את חלקו הראשון של ספר זה בחזונה ההוליסטי של שיקגו . 
החלק הבא ( פרקים 3 - 5 ) יוקדש לבחינתם של קשרי - הגומלין בין האלימות הממוסדת נגד בעלי חיים לבין זו המופנית נגד בני אדם . 
זאת בשתי מדינות מודרניות מתועשות – ארצות הברית וגרמניה . 
חלק שני 
זן אדונים , גזע אדונים 
יש לומר זאת בבירור : אנו שרויים בעיצומו של פרויקט של אכזריות , מחיקת - צלם והשמדה המונית , המאפיל על כל מה שהרייך השלישי היה מסוגל לו – אמנם , הוא מגמד את מפעלם של הנאצים – משום שהפרויקט שאנו מנהלים אין לו סוף ואין לו קצה , והוא הולך ומזין את עצמו , ואינו חדל להביא לעולם ארנבים , עכברושים , עופות ופרות רק על מנת להרגם . 
– ג' מ' קוטזי , חייהם של בעלי החיים 
אושוויץ מוּקם מחדש בכל מקום שבו מתבונן מישהו בבית מטבחיים וחושב : אלה רק חיות . 
– תיאודור אדורנו 
פרק שלישי 
תיעוש הטבח 
מאמריקה לאושוויץ 
חלקו השני של הספר ( פרקים 3 - 5 ) מתחקה אחר הדרכים שבהן ההרג המתועש של בעלי חיים והשמדתם המתועשת של בני אדם השתרגו זה בזה בעידן המודרני , וטכניקות אמריקניות להשבחת הגזע ולשחיטה בפס - ייצור חצו את האוקיינוס האטלנטי ומצאו להן כר פורה בגרמניה הנאצית . 
ההיסטוריון דיוויד סטנרד כותב בספרו השואה האמריקנית : כיבוש העולם החדש כי הדרך לאושוויץ עברה דרך אמריקה , וכי המנטאליות הדתית והתרבותית האירופית , שהובילה לרצח - העם שנערך בעמיה הילידיים של אמריקה , היא אותה מנטאליות עצמה שהובילה לשואה . 
הוא מצדיק את טענתו של אלי ויזל , שהדרך לאושוויץ נסללה בשחר ימיה של הנצרות , אך טוען כי לא ניתן להימנע ממסקנה נוספת : " הדרך שאחריתה באושוויץ חצתה את לבה של אמריקה " . 
הפילוסוף תיאודור אדורנו ( 1903 - 1969 ) , יהודי גרמני שהוגלה על - ידי הנאצים אך שב לגרמניה לאחר המלחמה וכיהן כפרופסור באוניברסיטת פרנקפורט , כתב : " אושוויץ מוקם מחדש בכל מקום שבו מתבונן מישהו בבית מטבחיים וחושב : אלה רק חיות " . 
אם אדורנו צודק – ואני מאמין כי הוא אכן צודק – ראוי להרחיב את מסקנתו של סטנרד : הדרך לאושוויץ מתחילה בבית המטבחיים . 
טבח בעלי חיים בקולוניות 
התהליך שג'רמי ריפקין כינה " המעבר של אמריקה לבקר " החל במסעו השני של כריסטופר קולומבוס . 
בהפלגה זו – בעצם , ראשית הפלישת האירופאים לאמריקה – נשאה אנייתו של קולומבוס בבטנה 34 סוסים וכן בני בקר רבים . 
קולומבוס פרק את המטען הזה בחופה של האיטי , בינואר 1494 . 
הספינות הספרדיות שבאו בעקבות קולומבוס הביאו עמן משלוחים נוספים של בקר , שפוזרו לאורך חופיה המערביים של אמריקה . 
בראשית המאה ה - 16 יצא גרֶגַריו ֹ דה וילאלוֹבּוֹס למקסיקו בראש משלחת ספרדית , והביא עמו בקר . 
מאוחר יותר , כאשר כיהן כסגן המושל של " ספרד החדשה " , ניתב אל מקסיקו עוד מתיישבים , אספקה , סוסים ובקר . 
לאחר שחֶרננדו קוֹרְטֶז הנחיל מפלה לאצטקים , אכלסו הספרדים בבקר את אדמת המרעה העשירה שבין וֶרָה - קְרוּז למקסיקו סיטי , וממנו הפיקו בשר ועורות . 
המתיישבים האירופאים הביאו עמם לאמריקה את מנהגם לנצל בעלי חיים לשם מזון , מלבושים , תחבורה וכוח - עבודה . 
קית' תומס מסביר : " היו אלה המתיישבים הספרדים , שהביאו סוסים , בקר , צאן וחזירים אל העולם החדש . 
בהשוואה לעמיו הצמחוניים של המזרח , האירופאים היו טורפים של ממש " . 
השימוש בבעלי חיים רווח באנגליה ובהולנד יותר מאשר בכל מדינה אירופית אחרת . 
השימוש בסוסים , שנפוץ בשחר העידן המודרני , הוביל לעלייה ניכרת בשיעור אכילת בשרם של שוורים . 
נוסעים שהזדמנו לאנגליה נדהמו לנוכח ריבוי האטליזים ושפע הבשר . 
האליזבתני תומס מאפֶט הכריז : " בתי המטבחיים שלנו הם הפלא הגדול של אירופה ; למען האמת , הם הפלא הגדול של התבל כולה " . 
טבח בעלי החיים בצפון אמריקה החל כמעט מיד עם הגיעם של האנגלים . 
כאשר נאלצו חלוצי המתיישבים האנגלים בג'יימסטָאוּן להתמודד עם הרעב שפקד אותם במהלך חורף - 1608 , 1607 הם שחטו ואכלו את כל החזירים , הצאן והבקר שהביאו עמם מאנגליה . 
כאשר נתחדשה אספקת החיות לקולוניה , נהגו המתיישבים לשחוט את בעלי החיים העודפים בראשיתו של כל חורף , ולשמר את הבשר במזג - האוויר הקר עד לבוא האביב . 
עד מהרה החלו המתיישבים לעשן את הבשר , להמליחו , לאחסנו בחביות ולמכרו בסיטונות . 
בשנת 1635 נהגו כבר מתיישביה של מסצ'וסטס לשחוט את חיות המשק שלהם לעין כל , ולמכרן בשלמותן – או לחלופין בנתחים של מחצית או רבע – לקצבים וללקוחות פרטיים . 
במחצית המאה ה - 17 הייתה הקולוניה ההולנדית " אמסטרדם החדשה " לבירת הטבח של צפון אמריקה . 
ג'ימי סקאגס , מרצה להיסטוריה באוניברסיטת ויצ'יטה , כותב כי בקולוניה זו , שהייתה ב - 1664 לעיר ניו יורק , בתי המטבחיים ומכלאות הבקר " נראו בכל מקום , כמעט כמו טחנות הרוח בהולנד " . 
בתי המטבחיים ניצבו לאורכה של משוכה , שהייתה ברבות הימים לווֹל סטריט . 
למרגלותיהם נחפרה תעלה , ובה נישאו דמן וקרביהן של החיות שנשחטו אל פלג קטן שכונה " שביל הדם " , ונשפך לאיסט ריבר . 
בשנת , 1656 כאשר מספרם של הפרות , החזירים והכבשים שנשחטו מדי שנה באמסטרדם החדשה התקרב ל - , 10,000 תבעה הקולוניה מן הרשויות להעניק לה רישיונות שחיטה מוסדרים . 
בתי המטבחיים הועתקו לעברה האחר של המשוכה שחצתה את וול סטריט , במגמה לחסוך מן הציבור את מראות השחיטה , קולותיה וריחותיה . 
ככל שהתרחבה ניו יורק , בתי המטבחיים הצפינו . 
בשנות השלושים של המאה ה - 19 רוכזו בתי המטבחיים במתחם שמצפון לרחוב ; 42 בימי מלחמת האזרחים , הם הועברו למתחם שמצפון לרחוב 80 . 
קצבי הקולוניות העדיפו את בשרו של החזיר , שהשתמר לאורך זמן לעומת בשרם של הבקר והצאן . 
חלוץ תעשיית הבשר בצפון אמריקה היה ויליאם פינצ'ון : בסביבות שנת , 1660 במחסן בספרינגפילד , מסצ'וסטס , שחט פינצ'ון חזירים והוביל את בשרם לבוסטון , למכירה בשווקים מקומיים ואזוריים . 
יצרני הבשר בקולוניות נהגו להכות את החזירים , ואחר כך לדקור אותם ולתלות אותם במהופך , כדי לנקז החוצה את נוזלי הגוף . 
רבים השרו את הגוויות במכלים של מים רותחים כדי להקל על מריטת השׂער . 
יצרני הבשר נהגו לעקור את קרביהם של החזירים ולהשליכם , עד שנמצא גם לאיברים הפנימיים שימוש מסחרי , במחצית המאה ה - 19 . 
העובדים ביתרו את החיות לנתחים : ירכיים , כתפיים , צלעות . 
הם השרו את הבשר בתִמְלחת שכללה גם דִבְשה , וארזו אותו בחביות גדולות . 
עיר החזיר 
כאשר אלישה מִילְס הקים מפעל לייצור בשר חזיר בסינסנטי ב - , 1818 הוא הניח את אבן - הפינה של תעשיית הבשר בעמק אוהיו . 
עד מהרה הייתה סינסנטי למרכזו של סחר החזיר המשגשג שהתנהל באזור : עד לשנת 1844 פעלו בעיר 26 בתי מטבחיים ; כעבור שלוש שנים פעלו בתחומה של סינסנטי 40 בתי מטבחיים . 
מרביתם הוקמו בסמוך למכלאות הבקר שעל גדות נהר אוהיו . 
מקצת הרועים והאיכרים שחטו את החזירים במשקיהם ואז גררו את גופותיהם דרך תעלות העפר אל בתי המטבחיים ( המשחטות כונו באותם ימים " בתי אריזה " , מאחר שבשטחן נהגו לעבד את הבשר ולארזו ) ; אחרים העדיפו להוביל את החזירים עד לפתח בית המטבחיים , ושם להכות אותם באלות ולשסף את גרונותיהם . 
מנהגם הקשה של האמריקנים בחיות המשק לא נעלם מעיניהם של מהגרים שבאו מאירופה . 
הולנדי אחד כתב לחבריו שנותרו בהולנד כי האיכרים האמריקנים אינם מגלים כל התחשבות בבעלי החיים שלהם . 
אותותיה הראשונים של חלוקת העבודה , שעתידה הייתה לחולל מהפכה של ממש בתעשיית הבשר האמריקנית , הסתמנו בסינסנטי כבר במחצית המאה ה - , 19 כאשר כמה ממפעלי הבשר הגדולים בעיר הקימו פס ייצור שנשתלבו בו שחיטת החיות ואריזת הבשר . 
סקאגס כותב כי העובדים נהגו לדחוק את החזירים אל מכלאה גדולה בקרבת המפעל ואז " להתגנב מאחורי גבם , פשוטו כמשמעו , ולהנחית על ראשיהם מהלומת מוות באמצעות פטיש בעל שני חודים , שעוצב במיוחד למטרה זו " . 
אחר כך תלו העובדים את החיות המתות או ההלומות באנקולים , ושִנעו אותן אל " חדר השחיטה " , שם שיסעו את גרונותיהן ותלו אותן ברגליהן כדי לנקז את הנוזלים , כך ש " הדם ניגר אל המרצפות המכוסות נסורת , שהיו לביצות מקרישות " . 
לאחר שהשרו את הגופות המדממות במכלים של מים רותחים , פרשו אותן העובדים על גבי שולחן עץ ארוך , מרטו את השׂער , סילקו את השלפוחיות וקרצפו את העור בעזרת סכינים חדות . 
אחר כך נשאו את הגופות אל התחנה הבאה , שם תלו אותן באנקולים והכינו אותן לבואו של " פושט הקרביים " , שעקר את מעיהם של החזירים ו " השליכן אל רצפת הנסורת , שם הן נערמו לצד נוזלי גוף אחרים , עד שהערבוביה המטונפת הפכה בלתי-נסבלת " . 
מִשֶנוקתה הגופה ומעיה סולקו , היא הועברה ל " חדר הצינון " , שלרוב לא היה אלא אזור במחסן , שעמד פרוץ לרוחות החורף . 
מקץ 24 שעות , היה הבשר מוצק דיו והעובדים יכלו להסיר בעזרת קופיצים את ראשו של החזיר , כמו גם את רגליו ואת מפרקי ברכיו , ולבתר את הגופה לנתחים : ירכיים , כתפיים , " חזה " . 
בסופו של התהליך , מחזיר שמשקלו כ - 200 קילוגרמים נותרו 100 קילוגרמים של בשר ועוד 20 קילוגרמים של שומן . 
בסופו של היום נהגו העובדים לטאטא את הנסורת הספוגה בדם , לאסוף את שיירי המעיים ושאר חלקי הגוף שלא נעשה בהם שימוש , ולהשליכם לנהר אוהיו . 
מאחר שהבשר נטה להתקלקל , והתחבורה – אם ביבשה ואם בנהר – הייתה אטית , ענף הבשר בסינסנטי נותר עונתי ומוגבל ; רק מעטים מבין מפעלי הבשר של העיר העסיקו יותר מ - 100 עובדים . 
המכלאות של איגוד יצרני הבשר 
הקמתן של מסילות הרכבת עודדה את העתקתה של תעשיית הבשר לשיקגו כבר במהלך שנות החמישים וראשית שנות השישים של המאה ה - 19 . 
אך המכלאות של איגוד יצרני הבשר , שפתיחתן הרשמית נערכה בחג המולד של שנת , 1865 הן שהעלו את ענף הבשר למדרגה של תעשייה מובילה , והפכו את שיקגו לבירת הטבח החדשה של אמריקה . 
המערך הענקי כלל בתי מלון , מסעדות , מסבאות ומשרדים , ומערכת משולבת בת 2,300 מכלאות , והשתרע על פני שטח בן שני קילומטרים רבועים בדרום מערבה של שיקגו . 
היה זה הפרויקט הגדול מסוגו בעולם , ובתור שכזה הוא האפיל על שאר היזמות התעשייתיות של זמנו . 
חברות לייצור בשר כאַרְמוֹר וּסוויפט העתיקו את מתקניהן לשטח המכלאות . 
כל אחת מן החברות הללו העסיקה באתר יותר מ - עובדים . 
בשנת 1866 היו המכלאות מוקפות במסילות רכבת באורך של כ - 200 קילומטרים . 
הרכבות פירקו מדי יום את מטענם של מאות קרונות – בקר , צאן וחזירים – ברשת המכלאות העצומה . 
במגמה להתמודד עם מספריהן הגדלים של חיות המשק המובלות באמצעות הרכבות על פני מרחביה של אמריקה , ולהשביע את רעבונה של האוכלוסייה המתרחבת לבשר , עברו יצרני הבשר לשימוש בשיטת הסרט הנע , שנועדה להגביר את מהירותה ויעילותה של תעשיית - העל החלוצית של האומה . 
ריפקין כותב כי המהירות שבה פס הייצור החדש קטל את החיות , פירק את גופיהן , ניקה אותן והכינן למשלוח " הייתה יוצאת מגדר הרגיל " . 
עם התרחבותם של שוקי הבשר וקשת מוצריו , הרחיבה תעשיית הבשר את רשת הסניפים , את מסילות הרכבת , את מתקני האחסון ואת ארגוני המכירות שהפעילה . 
יצרני הבשר גרפו רווחים גם מתעשיות של מוצרי לוואי . 
סביב בתי המטבחיים צצו בזה אחר זה מפעלים לייצור חומרים כגון דשן , דבק , סבון , שמן וחֵלֶב . 
הם הפיקו סחורה בעלת ערך משיירי הדם , העצמות , הקרניים , הפרסות , הבשר המקולקל והחיות המתות , שבעבר נהגו להיפטר מהם . 
אף שכמה וכמה חברות עצמאיות קטנות לייצור בשר פעלו בשטחן של המכלאות לצדן של חברות - העל – ארמור , סוויפט , מוריס , נשיונאל וּשְווַרְצצ ַ ' יילד – חמשת הענקים הללו טבחו יותר מ - 90 אחוזים מכלל בעלי החיים . 
למן מועד פתיחתן של המכלאות ועד לשנת , 1900 נטבחו בשטחן 400 מיליון בעלי חיים . 
המספר הזה אינו אלא טיפה בים הדם הזורם בבתי המטבחיים של ימינו . 
באמריקה לבדה נטבחים בעלי חיים בשיעור זה בפחות משבועיים . 
הביקוש לבשר עלה עם הגיעם של גלי מהגרים חדשים מארצות אירופה , שבהן היו בשר הבקר ובשרים נבחרים אחרים עולים על שולחנותיהם של אריסטוקרטים ושל סוחרים . 
קארסון א' א' ריצ'י מסביר כי באירופה " אומצת הבקר המדממת , הקציצה המתובלת , נתח הבשר העסיסי – כל אלה סימלו עושר ומעמד ממש כצווארון מעומלן , מעיל מאריג צמר משובח או מגבעת מהודרת " . 
הבשר היה לסמל התבססותם של בני מעמד הפועלים ששפר חלקם , וצריכתו הייתה להם כמעין טקס חניכה בדרכם אל המעמד הבינוני הנחשק . 
במקרים רבים , למען אכילת בשר ביכרו בני מעמד הפועלים להקריב צרכים אחרים . 
זאת מאחר שאכילת בשר צלוי ואומצות נתפסה בעיניהם כאות להצלחה . 
בכמה ענפים נהגו העובדים להתהדר במעמדם המשופר על - ידי אכילתה של אומצה לארוחת הבוקר מדי יום ביומו . 
מהגר שמוצאו מגרמניה הגיב בהשתאות על מנהג זה : " הראו לי ארץ אירופית אחת , שהבשר עולה על שולחנם של פועליה שלוש פעמים ביום ! 
" 
מבקרים מארצות אחרות הוכו בהלם לנוכח תאוות הבשר של האמריקנים . 
במפנה המאה שב מלומד סיני מביקורו הראשון באמריקה , ונשאל האם האמריקנים מתורבתים . 
" מתורבתים ? " הוא השיב . 
" רחוק מזה . 
הם אוכלים את בשרם של פרים וכבשים בכמויות עצומות . 
הבשר נישא אל חדר האוכל בנתחים ענקיים , ולעתים קרובות הוא נא - למחצה . 
הם מורטים את הנוצות ומבקעים את החיות ומבתרים את הבשר ומשספים אותו בסכינים גדולים ובמזלגות דמויי קלשונים . 
די בחיזיון זה כדי למרוט את עצביו של כל בן - תרבות . 
אתה יושב בקרבם ומדמה לעצמך כי נקלעת לעדת בולעי חרבות " . 
בשנת , 1905 כאשר שדולת הבשר הביאה להפלתה של הצעת חוק שנועדה לחשוף את תעשיית הבשר לפיקוח , פתח השבועון הסוציאליסטי The Appeal to Reason בחקירה משל עצמו . 
השבועון הטיל על אַפְּטון סינקלייר , סוציאליסט ומבקר חברתי חריף , לחקור את תעשיית הבשר של שיקגו . 
סינקלייר נולד בבלטימור , וב - 1897 השלים את לימודיו בקולג' של ניו יורק . 
הוא החל ללמוד משפטים באוניברסיטת קולומביה , אך פרש מן הלימודים כדי להתמסר לכתיבה . 
סינקלייר בילה בשיקגו שבעה שבועות , ובמהלכם למד על המתרחש במכלאות של איגוד יצרני הבשר ועל תנאי החיים של העובדים בשכונות הסמוכות . 
הוא נהג להתלבש מדי יום בבגדי עבודה מהוהים , להיכנס אל שטח המכלאות ולתעד בהרחבה כל שראו עיניו . 
כאשר שב מזרחה , הסתגר בקיטון בפרינסטון , ניו ג'רסי , למשך תשעה חודשים , וכתב את הג'ונגל . 
הרומן , הנסב על משפחה שבניה עובדים בבתי המטבחיים של שיקגו , הופיע בהמשכים ב - The Appeal , וכבש לו עד - מהרה מעגל קוראים שחרג בהיקפו מקוראיו המסורתיים של העיתון , בני מעמד הפועלים . 
חמישה בתי הוצאה הביעו עניין בפרסומו של הרומן , אך חזרו בהם מחמת החשש מעצמתה של תעשיית הבשר . 
סינקלייר עצמו פנה במכתב גלוי לקוראיו של The Appeal , וביקש מהם לשלם מבעוד מועד בעבור עותקים של הרומן , כדי שיהיה באפשרותו של השבועון לממן את הוצאתם של הפרקים בכריכה אחת . 
כאשר נתקבלו במערכת העיתון 1,200 הזמנות משולמות - מראש , השתכנע המו"ל הניו יורקי Doubleday , Page and Company כי סיכויי הרווח מאפילים על הסיכונים . 
במטרה להתגונן מפני תביעות דיבה , שלח המו"ל את אחד העורכים שהעסיק , איזַק מַרקוֹסוֹן , לשיקגו , לבדוק את מהימנות תיאוריו של סינקלייר . 
מרקוסון מספר : " הצלחתי להשיג תג זיהוי של ' מפקח בשר ' , ובדרך זו נפתחה לפניי הגישה למדוריה הסודיים ביותר של אימפריית הבשר . 
תרתי ממלכה מצחינה זו יומם ולילה , וראיתי במו - עיניי דברים רבים , שאפילו שִמְעם לא הגיע לאוזניו של סינקלייר " . 
מוות בקנה מידה מונומנטלי 
ההיסטוריון ג'יימס בּארֶט כותב כי בראשית המאה ה - , 20 משלו בבתי המטבחיים של אמריקה " המראות , הקולות והריחות של מוות בקנה מידה מונומנטלי " . 
שאונה של מכונת המוות ויללותיהן של החיות הגוועות תקפו את האוזן ללא הרף : " בעיצומן של הזעקות , מכונות טחנו ; גופים הוטחו זה בזה ; קופיצים ניפצו עצמות ; גרזנים ביקעו בשר " . 
הג'ונגל פתח לפני קוראיו , לראשונה , אשנב לעולם של בתי המטבחיים , מבעד לעיניו של גיבור הספר , מהגר צעיר מליטא ושמו יוּרגיס רוּדקוּס . 
בפרק השלישי מצטרף רודקוס לקבוצה של מהגרים חדשים מליטא . 
את הקבוצה מוביל מהגר ותיק יותר , בן - ארצם , למכלאות של איגוד יצרני הבשר . 
רודקוס אמור להתחיל בעבודתו למחרת היום . 
המדריך מוביל את הקבוצה לעמדת תצפית , שממנה היא משקיפה על המכלאות , המשתרעות על מרחבים עצומים ומלאות " בקר בכמות שאיש לא חלם כי היא קיימת בעולם " . 
לנוכח חיזיון זה , " נשימתו של רודקוס נעתקת " . 
לשאלתו של אחד המהגרים בדבר הגורל הצפוי לכל הבקר שבמכלאות , משיב המדריך : " כל החיות שאתה רואה יישחטו ויבותרו לפני שקיעת השמש ; ובעברו האחר של המפעל , על מסילות הרכבת , הקרונות כבר ממתינים למשלוחי הבשר " . 
בדרכה לאחד הבניינים הסמוכים , נתקלת הקבוצה בשורה של חזירים , העושה את דרכה אל הקומה העליונה של הבניין על פני סדרה של משטחים משופעים . 
המדריך מסביר כי משקלם של החזירים עתיד להובילם בחזרה למטה , מבעד לכל שלביו של התהליך שבאחריתו יהיו לבשר . 
הוא מוביל את הקבוצה לעמדת תצפית המשקיפה על רחבת השחיטה . 
הם רואים כיצד לופת אחד העובדים את רגלו האחורית של החזיר הראשון שנכנס וכובל אותו לגלגל ברזל ענקי , המניף את החיה באוויר וכובל אותה לקרונית המשתלשלת מן התקרה . 
הקרונית מובילה את החזיר המבועת והצורח לאורכו של החדר . 
עם כל חזיר שנכבל ונתלה במהופך , שאון הצווחות מתגבר ונעשה לשאגה שקשה לשאתה ; החלל נמלא ביללות רמות וביבבות חרישיות , בחרחורי גסיסה ובזעקות מעוּנוֹת , ואז משתררת הפוגה רגעית , שלאחריה באה התפרצות מחודשת , רמה מאי - פעם , המעפילה לשיא מחריש אוזניים . 
כמה מן המבקרים התקשו לעמוד בכך – הגברים התבוננו זה בזה וצחקו בעצבנות , והנשים עמדו לצדם כשכפות ידיהן קפוצות בחזקה , הדם מציף את פניהן והדמעות עולות בעיניהן . 
אלא שֶליִללותיהם של הקרבנות ולדמעותיהם של העומדים מן הצד לא נודעה השפעה כלשהי על אותו " מנגנון להפקת בשר " . 
העובדים שיספו את גרונותיהם של החזירים " בהינף סכין " והניחו לדם הנפש לזרום אל המרצפות . 
בשעה שהוא עוקב במבטו אחר החזירים הנעלמים " בקול נֶתֶז במכל ענקי של מים רותחים " , עולה בדעתו של רודקוס כי אפילו " האדם המחזיק בגישה קרה ועניינית לא יוכל שלא להקדיש מחשבה לחזירים , ליצורים התמימים הללו , שטיפסו והגיעו אל רחבת השחיטה מתוך אמון רב כל כך ; מה עוד שמחאתם הייתה אנושית כל כך – ומוצדקת כל כך ! " מעת לעת פורץ אחד המבקרים בבכי , אך " מכונת המוות שועטת במסילותיה , בין אם מבקרים נוכחים במקום ובין אם לאו " . 
רודקוס חש כאילו הובא בסודו של " איזה פשע מעורר פלצות המבוצע במעמקיו של מרתף , בלי צופים ובלי עדים , הרחק מעבר להשגתם של העין והזיכרון " . 
רודקוס עוקב במבטו אחר חזיר , המוּצא מן המכל כשגופו מכוסה כליל בכוויות , בדרכו הארוכה במורד הבניין , קומה אחר קומה . 
העובדים מקרצפים את עורו , כורתים את ראשו ( " אשר נפל אל הרצפה ונעלם בחור שנפער בה " ) , מבתרים את גופו , מנסרים את עצם - החזה , ועוקרים את המעיים , המחליקים אף הם מבעד לחור ברצפה . 
העובדים מוסיפים לקרצף , לנקות , לרחוץ את גוף החיה ולקצוץ איברים מיותרים , עד שלבסוף הם משנעים את הגופה המבותרת אל חדר הצינון , לְשהוּת בת לילה אחד . 
בשלב הבא נכנסים לזירה " מנתחי הגופות " ; הם מבתרים את הגופות המצוננות לנתחים – ירכיים , צלעות , " חזה " – ואלה משונעים מטה , אל חדרי הכבישה , העישון וההמלחה . 
באותה קומה מנקים את המעיים ומכשירים אותן לשימוש כמעטֶפֶת לנקניקיות , וזאת בטבורה של " צחנה מחליאה " . 
בחדר אחר מרתיחים את השיירים כדי להפיק את השומן הדרוש לייצורם של סבון וחֵלֶב . 
בחדרים נוספים העובדים " אורזים את נתחי הבשר בנייר שמנוני , ואז חותמים את האריזה וטובעים בה את חותמת היצרן " . 
העובדים מאחסנים את הבשר המעובד בארגזים ובחביות , ואלה נישאים בידי עובדים אחרים אל משטחי ההעמסה . 
משאיות מובילות את משלוחי הבשר אל קרונות המשא הממתינים . 
הסיור נמשך מעברו האחר של הרחוב , בבניין ובו אולם ענקי " כמו אמפיתיאטרון או אוהל קרקס " . 
שם נטבחים בין 400 ל - 500 פרות מדי שעה . 
כאשר הבקר מגיע למקום , העובדים דוחקים אותו למעבר צר ומנתבים את הפרות לתאים זעירים , המונעים מהן את האפשרות לנוע או להסתובב . 
בעוד הפרה צורחת , רוכן אחד ה " הולמים " על דפנות התא כשהוא חמוש בפטיש גדול , ואורב להזדמנות להנחית מהלומה . 
" בחלל האולם הדהדו חבטות רצופות , מהירות , ושאון הרקיעות והבעיטות של הפרות . 
ברגע שבו הייתה החיה צונחת , היה ה ' הולם ' עובר לחיה אחרת , בעוד עובד אחר היה מפעיל מנוף ; התא הונף באוויר , והחיה הבועטת והנאבקת החליקה אל רחבת השחיטה " . 
ההמשך הזכיר למבקרים את מה שחזו בו במשחטת החזירים ; העובדים כרכו שלשלאות סביב אחת מרגליה של הפרה , והפעילו מנוף שהניף את גופה של החיה אל - על . 
" היו שם 15 או 20 תאים , וניתן היה להמם ולהכין לשחיטה בתוך דקות ספורות 15 או 20 פרות . 
אחר כך נפתחו שערי התאים , וסֶבֶב חדש של פרות הובהל פנימה " . 
העובדים " מתמחים איש איש בתחומו " , וכל אחד מהם " מתמקד במשימה שניטל עליו לבצעה " . 
הם פועלים " ביעילות קדחתנית " . 
ה " קצב " מתרוצץ כה וכה , משסף את גרונותיהן של הפרות בהינף " כה מהיר עד שהוא חומק מן העין – אינך רואה אלא את אבחת הסכין " . 
הקצב מתקדם לאורכו של פס הייצור , והדם נקווה מאחוריו בשלוליות אדומות וסמיכות . 
למרות מאמציהם של העובדים לגרוף את הדם אל פתחי הניקוז , הרצפה מתכסה בשכבה של דם שעוֹבייה מגיע לשני סנטימטרים . 
אחר כך משונעות הגופות המדממות לפס ייצור , הנערך לקראתן במישורת התחתונה . 
" איש הראשים " מנסר את ראשה של הפרה , ואחר כך מגיע תורם של שמונה " פושטי עור " לחתוך את עורה , לפשוט אותו ולהסירו מגופה – בזהירות , על מנת שלא להשחית את המוצר המבוקש . 
הגופות כרותות - הראש ופשוטות - העור עושות את דרכן לאורכו של פס הייצור , והעובדים מבקעים אותן , עוקרים את האיברים הפנימיים וקוצצים את הרגליים . 
אחר כך מוּסָרות הגופות המבוקעות מן האנקולים , נשטפות בזרנוק מים ומועברות לחדר הצינון . 
המדריך מסביר כיצד משמש כל אחד מן החלקים שנשתיירו לתכלית מועילה אחרת ( מן הראשים והרגליים מפיקים דבק ; את העצמות טוחנים , ומפיקים מהן חומרי דישון ) . " אף לא פרודה אחת של חומר אורגני מתבזבזת לריק " . 
בסופו של הסיור מבשר המדריך לקבוצה כי המכלאות של איגוד יצרני הבשר , המעסיקות 30,000 עובדים ומפרנסות 250,000 בני אדם מקרב תושבי השכונות הסמוכות , " מהוות את מצבור הרכוש וכוח - העבודה הגדול ביותר שכּוּנַס אי - פעם באתר אחד " . 
רודקוס מדמה את המכלאות כאילו הן " עצומות כיקום כולו " ומאמין לפי תומו כי " מוסד כביר זה פרש עליו את חסותו " . 
אך התלהבות נאיבית זו שוככת מיד עם תחילת העבודה . 
רודקוס משוטט ברחבי האתר , עובר מעבודה אחת למשנה ָ , ולומד את האמת הקשה על הדרך שבה נוהגת המערכת לנצל עובדים ובעלי חיים כאחת . 
לקראת סופו של הרומן , בהיזכרו בביקורו הראשון במכלאות ובשחיטת החזירים שצפה בה , חושב רודקוס , " כמה אכזרי ופראי היה זה " . 
באותה עת בירך בלבו שאיננו חזיר , אך כעת הוא מבין כי " בכל אותם ימים לא היה אלא חזיר – טרף למלתעותיה של תעשיית הבשר " . 
יצרני הבשר מבקשים להפיק מן החזיר את מרב הרווחים , חושב רודקוס ; והרי זה בדיוק מה שהם מבקשים להפיק מן העובדים ומן הציבור כולו . 
" עמדתו של החזיר בעניין , סבלו הגדול – כל אלה אינם נחשבים כלל . 
נדמה כי גלומה בעסקי הבשר איזו נטייה לאטימות ולאכזריות " . 
לקחיו של רודקוס מובילים אותו אל חיק הסוציאליזם . 
הוא רואה בבשר הנגוע והרקוב דימוי וסמל למערכת הקפיטליסטית הנגועה והרקובה . 
כעת הוא רואה בתעשיית הבשר את " התגלמותה של תאוות - הבצע העיוורת וערלת-הלב " , " מפלצת הזוללת את טרפה באלף פיות " , " רב-קצבים " , ו " רוח הקפיטליזם במערומיה " . 
ההתגלות הפוליטית הפוקדת את רודקוס נחתמת ב " חיזיון מרוֹמֵם של תושבי פקינגטון , הצועדים פנימה אל המכלאות ומשתלטים עליהן ! 
" 
אחד הקטעים הגרפיים ביותר בספר מתאר את הכנתן של נקניקיות מן הרכיבים הבאים : בשר מקולקל שהוחזר למפעל ; בשר שנפל אל הרצפה והתערבב בלכלוך , בנסורת ובליחתם של העובדים ; מים מעופשים , חול , חלודה , ואפילו מסמרים מחביות שהושלכו ; חריוני עכברושים שנספגו בבשר במהלך הלילה ; לחם מורעל , שנועד להמית את העכברושים ; וכפעם בפעם גם ... עכברוש מת ! 
מספרים כי כאשר קרא הנשיא רוזוולט קטע זה , הוא השליך את הנקניקיות שהוגשו לו לארוחת הבוקר מבעד לחלון הבית הלבן . 
הספר הג'ונגל , הכולל כמה מן המעמדים המבעיתים ביותר בספרות האמריקנית , עורר סערה מיד עם הופעתו , בינואר 1906 . 
תעשיית הבשר פרסמה הכחשות נמרצות , אך ללא הועיל . 
מחאותיו של הציבור על שהולעט בבשר נגוע ורקוב היו רמות כל כך , עד שמקץ שישה חודשים נחקקו בקונגרס שני חוקים חדשים בעניין הפיקוח על הבשר – החוק לשמירה על היגיינה בתעשיית המזון והחוק לפיקוח על בשר הבקר . 
לאכזבתו של סינקלייר , קוראי הספר נרעשו בעקבות הגילויים על אודות דרכי הכנתו של הבשר שנהגו לאכול , יותר מכפי שאימצו את מסריו הסוציאליסטיים של הרומן . 
הספר הנחיל למחברו בן ה - 27 תהילה מידית וביסס את מעמדו כבא - כוח של מעמד הפועלים . 
סינקלייר כתב עוד ספרים רבים , שתורגמו ל - 50 לשונות . 
קבוצה של אינטלקטואלים מובילים בראשותו של אלברט איינשטיין הגישה את מועמדותו לקבלת פרס נובל לספרות . 
בשנת 1934 – בעיצומו של השפל הכלכלי הגדול – התמודד סינקלייר על תפקיד מושל קליפורניה . 
הוא הציג לבוחריו מצע סוציאליסטי , וכמעט שניצח . 
סינקלייר נותר סוציאליסט ומתקן חברתי עד למותו בשנת , 1968 בגיל 90 . 
אכזבתו לנוכח תרומתו המזערית של ספרו המפורסם ביותר להפצת הסוציאליזם באמריקה ליוותה אותו עד יומו האחרון . 
למרות הצלחתו הפנומנלית של הג'ונגל , סינקלייר ראה בו כישלון . 
" כיוונתי אל לבו של הציבור " , הוא כתב באוטוביוגרפיה שחיבר , " ובטעות פגעתי בבטנו " . 
מְצָא את ההבדלים 
ההבדלים העיקריים בין ראשית המאה ה - 20 לבין ימינו בכל הקשור לשחיטת בעלי חיים מתמצים בהפעלתו של פס ייצור מהיר יותר ובעלייה כבירה בהיקפי הייצור של המוות . 
" המכונה האכזרית , המהירה , המשומנת ותאוות - הרווחים , מנגנון העינוי והרצח שאינו מכיר בחיות כביצורים חיים ואינו שועה כלל לסבלם ולמותם " , כתיאורו של אחד הפעילים למען זכויות בעלי החיים , המכונה הזאת הורגת ביום אחד יותר בעלי חיים מכפי שהרגו כל בתי המטבחיים שפעלו בימיו של סינקלייר במשך שנה תמימה . 
בכל הקשור לאמצעים , פס הייצור של השחיטה בימינו אינו נבדל באורח משמעותי מזה שהופעל לפני 100 שנים . 
גם כיום נהוג להמם את הפרות בתחילת התהליך . 
אך במקום לעשות זאת בפטיש , משתמשים העובדים באקדח חצים הקרוי " אקדח הלם " , ובאמצעותו הם משגרים חץ פלדה באורך 13 סנטימטרים אל מוחה של החיה . 
מבקעי הגופות עודם מופקדים על העבודה המקצועית ביותר הנעשית ברחבת השחיטה , אלא שבימינו הם מבצעים את מלאכתם בעזרת מסורים ולא באמצעות קופיצים ענקיים . 
מפצחי העצמות וקוצצי האיברים עודם משתמשים בסכינים חדות כדי להסיר את הבשר מן הגופה המבוקעת . 
בסופו של דבר , הסכין והאנקול היו ונותרו כלי העבודה הבסיסיים של תעשיית הבשר . 
אפילו בעיית העכברושים נותרה בעינה מאז תקופתו של סינקלייר ; כך נכתב בדו"ח שהוגש לאחרונה בעקבות ביקור בבית מטבחיים : " עכברוש הגיח מחדר האחסון והתרוצץ על פני המרצפות . 
הווטרינרית שפיקחה על השחיטה השביתה את קו הייצור לאחר שהעכברוש התחכך באחת מרגליה . 
בשלב זה היה עליה לפתוח את כל הארגזים , ולוודא כי חדר האחסון נקי מעכברושים נוספים וכי הבשר לא נחשף להפרשות מזהמות " . 
אך לעדותו של המפקח , הווטרינרית צחקה והורתה לשטוף את הרצפה בזרנוק מים . 
כעבור חמש או עשר דקות שב קו הייצור לפעול , והעובדים נהגו כאילו " הדברת העכברושים הייתה מעין משחק או בדיחה סרת-טעם " . 
העובדים במקום סיפרו למפקח כי " העכברושים גדשו את המקררים בלילה , התרוצצו על גבי נתחי הבשר וכרסמו בהם בשיניהם " . 
באורח דומה , גם בעיית התיקנים , החרקים ושאר המכרסמים נותרה בעינה . 
אחד המפקחים דיווח : " החרקים חגגו . 
מכרסמים ותיקנים שגודלם הגיע לחמישה סנטימטרים שרצו בכל פינה " . 
נתחי הבשר צפו בבריכות של שתן . 
" העובדים ריססו את הרצפות בחומר קוטל - מזיקים , אך פתחי הניקוז נסתמו שוב ושוב , והשפכים ניתזו על הגופות שהשתלשלו מן האנקולים " . 
הכול נשאר במשפחה 
בשנות התשעים של המאה הקודמת , הקדישה האמנית הפוליטית סו ּ קו ֹ שש שנים לביקורים בבתי מטבחיים ברחבי ארצות הברית . 
הרישומים והתיאורים שקיבצה בספר בשר מת מספקים עדות מכלי ראשון על טווח רחב של מערכי שחיטה – החל במשחטות משפחתיות קטנות וכלה בתאגידי - ענק לייצור בשר , המשתמשים בטכנולוגיה העדכנית ביותר . 
קו מתארת את ביקורה במשחטה קטנה בפנסילבניה , בשוליו של כביש מהיר , " באזור שומם , המנוּמר פה ושם במשאיות מחלידות ובכמה חוות " . 
המשחטה נמצאת בבעלותם של מרתה ריד ואחיה , דני . 
השניים קיבלו את העסק בירושה מאביהם . 
קו נכנסת למתקן זמן קצר לפני הפסקת הצהריים ומתארת : " אנחנו נכנסים לחדר גדול . 
אני נושאת את עיניי ורואה את גופותיהם של בעלי חיים ענקיים , פשוטי - עור . 
אור הפלואורוסצנט משתבר בנִטְפֵי השומן הלבן . 
אני חשה כאילו נקלעתי לקתדרלה מוזרה " . 
היא הולכת בעקבות מרתה כשהיא מקפידה להתכופף כדי לחמוק ולא להיפגע מגופות הבקר הענקיות המתנודדות על האנקולים , מהאיברים הנקרעים ונופלים , מהמכשירים החשמליים . 
הרצפה שמנונית במיוחד , ומרתה מזהירה את קו מפני סכנת ההחלקה : " אני מתחלחלת למחשבה כי אפול אל תוך אגן הדם והמעיים . 
העובדים לובשים מגפיים מונעי - החלקה , סינרים צהובים וכובעים נוקשים . 
כָּאוֹס מבוקר וממוּכָּן שורר בכל " . 
כמרבית המשחטות , " המקום מלוכלך – מטונף , למעשה ; ענני זבובים נראים בכל פינה . 
הקירות , המרצפות – הכול , הכול מכוסה בדם . 
השלשלאות מצופות בדם קרוש " . 
פרות שאורכן מפרסה לפרסה מתקרב לארבעה מטרים נכבלות בנקודה גבוהה עד כדי כך שהעובדים נאלצים לעמוד על משטחי - הגבהה . 
המִכשור משוכלל למדי , וקו מסיקה מכך כי המפעל הקטן הוא אחד מסניפיו של איגוד יצרני הבשר . 
אוחזת את מחברת - הרישומים בידה , היא פונה אל הפתח המוביל מן המעבר שבו עורכים את הפרות לשחיטה אל רחבת השחיטה עצמה , ואז נשמעת צפירה עזה ; העובדים מתפזרים לארוחת הצהריים . 
" וכך אני נשארת לבדי עם שש גופות כרותות - ראש , נוטפות דם . 
הדם ניתז אל הקירות , מטפטף על מחברת - הרישומים שלי . 
בהדרגה אני מתרגלת להיות מכוסה בזבובים , ממש כמו הגופות " . 
קו מבחינה בתזוזה כלשהי מימינה . 
היא מתקרבת אל מכלאת ההימום כדי להיטיב להתבונן . 
בתוך המכלאה אני רואה פרה . 
העובדים לא הַמְמו אותה , והיא החליקה ונפלה אל תוך הדם . 
כעת יצאו העובדים לארוחת הצהריים , ועזבו אותה שם . 
הזמן חולף . 
פה ושם היא מנסה להיאבק , מטיחה את פרסותיה בדפנות הפלדה של המכלאה . 
מאחר שזוהי קופסת מתכת סגורה , נשמע צליל חבטה עז , אחר כך משתרר שקט , ואז נשמע צליל חבטה נוסף . 
פעם אחת היא מצליחה להרים את ראשה ולהתבונן אל מחוץ לקופסה , אבל למראה הגופות התלויות היא שבה וצונחת . 
אפשר לשמוע את קול הדם המטפטף ואת קול הרדיו הבוקע מרמקול . 
הם משמיעים אלבום של להקת " הדלתות " , רצועה אחר רצועה . 
קו מתחילה לרשום במחברתה , אבל כאשר היא שבה ומתבוננת בקופסה , היא מבחינה כי משקל גופה של הפרה גרם לחלב לפרוץ מעטיניה . 
החלב קולח בזרם קטן לעבר משטח הניקוז , ומתערבב בדם . 
הדם והחלב נגרפים יחד מבעד לפתחי הניקוז . 
אחת מרגליה של הפרה הפצועה מזדקרת מבעד לדפנות המכלאה . 
" יכולתי לבכות על גורלה של החיה הזאת , אבל הדפתי את ההזדהות אל מחוץ לתודעתי – ממש כדרך שנוהגים העובדים " . 
מאוחר יותר , כאשר קו מביעה פליאה על כך שפרות צעירות כל כך , אשר טרם נחלבו , נשלחות לשחיטה , מסבירה מרתה כי כאשר מחירי החלב צונחים , החקלאים שוב אינם יכולים להרשות לעצמם להחזיק בפרות , וכל שנותר להם לעשות הוא למכור את בשרן . 
העובדים שבים מהפסקת הצהריים , חוגרים את סינריהם הצהובים וחוזרים לעבודה . 
ברחבת השחיטה עצמה מועסקים שני עובדים בלבד . 
" דני משסף את גרונה של הפרה , עורף את ראשה , שוטף את הראש הכרות , מקצץ את הפרסות הקדמיות , ואז מכניס פנימה פרה חדשה " . 
העובד השני , הניצב על משטח הגבהה , פושט את עורה של הפרה בעזרת מסור חשמלי . 
לאחר שהוא מסיים את מלאכתו , מוביל הסרט הנע את הפרה לאזור אחר . 
עובד שקו ֹ לא הבחינה בו קודם לכן נכנס פנימה . 
הוא בועט בחזקה בפרה הפצועה , שלוש או ארבע פעמים , בניסיון לאלצה להתרומם על רגליה . 
אך היא אינה מסוגלת לכך . 
דני רוכן אל הקופסה , אקדח ההלם שבידו ערוך לשגר למוחה של הפרה חץ באורך 13 סנטימטרים . 
הוא מכוון אל ראשה של החיה , ויורה : " נשמע קול נפץ עז , המזכיר יריית אקדח " . 
דני ניגש למתקן בקרה ולוחץ על כפתור . 
המכלאה מתרוממת , ובתוכה נראית הפרה השרועה באפיסת - כוחות . 
דני ניגש אליה , כובל אחת מרגליה , ומניף אותה באוויר . 
הפרה נאבקת , רגליה מפרכסות בשעה שהיא מתנודדת באוויר , תלויה במהופך . 
קו מבחינה בכך שמקצת החיות הלומות לחלוטין , בשעה שאחרות מובלות לשחיטה במלוא עֵרוּתַן ; " הן נאבקות כמשוגעות בשעה שדני משסף את גרונותיהן . 
דני מדבר אל הפרות הערות בשעה שהוא משסע את גרונותיהן , ' קדימה , מותק , קחי את זה בקלות' " . 
קו מתבוננת בדם הפורץ החוצה " כאילו כל היצורים החיים אינם אלא כלי - קיבול רכים , הממתינים ללהב שינקבם " . 
דני ניגש לחדר הבקרה ומפעיל את המתג החשמלי המשנע פרה נוספת לאורכו של הסרט הנע . 
הפרות המבועתות בועטות ללא הרף , מנסות להתנגד . 
בעודו דוחק פרות חדשות אל מכלאת ההימום , דני פונה אליהן בקול מתנגן : " קדימה , מותק , קדימה " . 
במשחטות קטנות , עובדים כמו דני מופקדים על כמה משימות – שלא כמו במפעלי הבשר הגדולים , שם מתמחה כל עובד במשימה בודדת , שאותה הוא מבצע שוב ושוב . 
לאחר שדני יורה בפרה חץ מאקדח ההלם , הוא משסף את גרונה . 
אחר כך , כשנחשול הדם מתחלף בזרזיף דק , הוא מקצץ את פרסותיה הקדמיות של הפרה , פושט את עור ראשה ועורף את הראש פשוט - העור . 
הוא נושא את הראש אל הכיור , תולה אותו באנקול , ושוטף אותו בזרנוק מים . 
אחר כך הוא חוזר לשורת הגופות הערופות ומשנע אותה לאורכו של הסרט הנע כדי לפנות מקום לפרה נוספת . 
" הפרה הבאה צופה בכל זה " , כותבת קו . 
" אחר כך מגיע תורה " . 
שחיטת היי - טק 
העובדים במפעלי הבשר הגדולים של ימינו נדרשים לאותה דרגת התמחות שעלתה מתיאוריו של סינקלייר בספרו הג'ונגל . 
אך כיום עומדים לרשותם עזריה ואבזריה של הטכנולוגיה המודרנית , ומחשבים בכלל זה . 
בביקורה בבית מטבחיים גדול ומשוכלל ביוטה , נתקלה קו באווירה שונה בתכלית מזו שקידמה את פניה במתקנים קטנים יותר . 
קו איתרה חוואי הנוהג לשלוח את הבקר שברשותו לשחיטה באותו בית מטבחיים , וקבעה באמצעותו מועד לסיור במפעל . 
המפעל , המעסיק 11,000 עובדים , ובתחומיו נשחטות 1,600 פרות מדי יום , נראה כמו " בסיס טילים לכל דבר : שומרים חמושים במדים מוצבים בעמדות - תצפית רבות " . 
קו נשלחת לחדר הלבשה . 
מארחיה מורים לה ללבוש " חלוק לבן המגיע עד לברכיים , מגפי גומי , קסדת בטיחות , משקפיים מיוחדים , אטמי אוזניים ורשת לשׁׂער " . 
היא רואה בבגדים הללו " שריון , המקדים וחוצץ בינינו ( בני האדם ) לבין בעלי החיים , שפגיעותם הנוראה אינה מכוסה בשכבת עור נוספת , אינה מכוסה בעור כלל " . 
מדריך הסיור מוביל את הקבוצה אל רחבת השחיטה . 
הגישה אל אתר השחיטה עצמו אסורה למבקרים , ככל הנראה מטעמי בטיחות . 
קו מצליחה להבחין בעובדים היורים בפרות חצים מאקדח הלם , בתוך מכלאת פלדה , ששערה האחורי מוטח באחוריה של החיה , מאלץ אותה להיכנס פנימה . 
אחד העובדים משגר חץ אל מוחה של הפרה וכובל אותה באוויר , ואז ניגש עובד אחר ומשסף את גרונה . 
הוא נועץ את סכינו עמוק לתוך גופה של הפרה , כדי לקרוע את הלב . 
הסרטים הנעים נמתחים לכל מלוא העין . 
בחדר אחד , שגודלו כשל אולם נוסעים בנמל תעופה , מבחינה קו במאות ראשים פשוטי - עור על גבי סרט נע ובמאות לבבות על גבי סרט נע אחר . 
שתי שורות האיברים מתנהלות זו בצד זו במהירות זהה . 
בחדר אחר מתנהלים העובדים " במהירות אל-אנושית " . 
הם מבתרים את נתחי הבשר בעודם מתרוצצים בין הגופות המתנדנדות וחומקים בזריזות מפגיעתן . 
העובדים לובשים רתמות - גב כדי שזרועותיהם המתנופפות לא יינתקו ממפרקיהן ; הם נראים " כמכונות לכל דבר " . 
" זו התגלמות התופת של דאנטה " , כותבת קו . 
" אֵדים , רעש , דם , צחנה ומהירות . 
הבשר נשטף בזרנוקים אדירים . 
מכונות אריזה ענקיות , המופעלות באמצעות חום , חותמות 22 אריזות ואקום בדקה " . 
עובדים תוחבים נתחי בשר אל תוך מתקן הממולא בתערובת של מים וגליקול , ומן העבר האחר מגיחות נקניקיות ארוכות ומתגלגלות הלאה משם ; בעוד רגע ייסרקו באמצעות לייזר , ייארזו ויהיו מוכנות למכירה . 
" המחשב סורק כל אריזה ומתעד את יעדה . 
מדי יום נשלחים מכאן 35,000 ארגזים " . 
אזכור ה " התופת של דאנטה " , שציינה קו , מעלה על הדעת את רשמיו הראשונים של פרנץ שטאנגל ממחנה המוות טרבלינקה , שאליו הגיע כדי להתמנות למפקדו . 
הוא מתאר רשמים אלה בריאיון שערכה עמו גיטה סירני : 
" טרבלינקה באותו יום הייתה הדבר המחריד ביותר שראיתי בכל תקופת הרייך השלישי " – הוא קבר את פניו בידיו – " זו הייתה התגלמות התופת של דאנטה " , הוא אמר מבעד לאצבעותיו . 
" חזונו של דאנטה התגשם באותו יום . 
כאשר נכנסתי בשערי המחנה ויצאתי מן המכונית ברחבת הראשית , טבלתי עד ברכיי בשכבות של שטרות , מטבעות , אבני - חן , תכשיטים , בגדים . 
הם היו בכל פינה , וכיסו את הרחבה כולה . 
הצחנה ששררה במקום אינה ניתנת לתיאור ; מאות , לא , אלפי גופות בכל מקום , מרקיבות ונמקות " . 
שטאנגל נזכר כי בחורשה שהקיפה את המחנה – במרחק של כמה מאות מטרים בלבד מגדר - התיל – " השומרים האוקראינים הקימו אוהלים והבעירו מדורות , ופיזזו לאורן במחיצת נערות – אחר כך התברר לי שהיו אלה זונות , שנאספו מכל קצותיו של המחוז . 
הם השתכרו , שרו , השמיעו מוזיקה " . 
בדרכה החוצה ממפעל הבשר ביוטה , שהעלה בדעתה את התופת של דאנטה , מבחינה קו בפרה שגבה נשבר , והיא מוטלת בשמש הקופחת . 
היא מבקשת להתקרב אל החיה , אך אנשי הביטחון חוסמים את דרכה ומלווים אותה אל מחוץ לשטח המפעל . 
" השואה עולה בדעתי שוב ושוב . 
בכל פעם שאני חושבת על כך , הדם בעורקיי רותח " , כותבת קו בספרה . 
לנוכח אזכורי השואה בכתבי - עת המוקדשים לזכויות בעלי החיים , היא שואלת את עצמה : " האין השואה משמשת בעבורנו כאמת - המידה המנחמת לכל הזוועות המתחוללות תחת השמש ? " 
זעמי מחריף לנוכח העובדה שהסבל שאני עֵדה לו אינו מוּרְשֶה להתקיים כשלעצמו ; הוא מוּדַח לקטגוריה של " סבלם של יצורים נחותים " . 
בתחומי הדיון המתקיים בתרבות האמריקנית , הגזורה לפי מידותיו של מסך הטלוויזיה , הטבח היחיד שמותר לדבר בו הוא בגדר אירוע היסטורי חתום . 
הרי זה מנחם – ככלות הכול , זה נגמר . 
אך 20 מיליון נרצחים ראויים למעמד אחר מזה המוקצה לפרק בהיסטוריה . 
אני זועמת על כך שאיני מצליחה לגייס את הכוחות הדרושים על מנת לספר את אשר ראיתי , על כך שאיני מצליחה אלא לגמגם : " זה כמו השואה " . 
התפתחויות מן הזמן האחרון 
בעשורים האחרונים של המאה ה - 20 הסתמנו כמה שינויים בתעשיית הבשר האמריקנית . 
בעיקרו של דבר , מספרם של בתי המטבחיים התמעט ; המשחטות החדשות גדולות יותר , ובאפשרותן להרוג יותר בעלי חיים בפרק זמן קצר יותר . 
גייל אייסניץ , חוקרת בכירה בארגון למען חקלאות הומנית ומחברת הספר בית מטבחיים , כותבת כי במהלך שנות השמונים והתשעים " נסגרו יותר מאלפיים משחטות קטנות ובינוניות , ואת מקומן תפס קומץ של מפעלי ענק , שבתחומיו של כל אחד מהם נשחטים מדי שנה מיליוני בעלי חיים . 
כך , מספר מצומצם יותר של בתי מטבחיים מוּקצה לשחיטתם של יותר ויותר בעלי חיים , המיועדים לצריכה מקומית כמו גם לייצוא אל השוק הגלובלי המתרחב " . 
במקביל ניכרת עלייה חדה במהירותם של פסי הייצור ; מרביתם הכפילו את מהירותם , ומקצתם אף שילשו אותה . 
מגמה זו החלה בימיו של ממשל רייגן , בעקבות מדיניות שצמצמה את היקף הפיקוח על תעשיית הבשר ונטתה למנות מפקחים מקרב התעשייה עצמה . 
כיום נשחטים בבתי המטבחיים 1,100 בעלי חיים מדי שעה . 
פירוש הדבר שעובד יחיד נדרש להרוג חיה מדי כמה שניות . 
אייסניץ מדווחת כי בבית מטבחיים אחד שביקרה בו נשחטים 150,000 חזירים מדי שבוע . 
כתוצאה מן העלייה העצומה במהירותם של פסי הייצור ובמספרם של בעלי החיים הנשחטים ( מעל ל - 8 מיליארד בשנה ) , מספרם של בעלי החיים הנשחטים בארצות הברית עלה ברבע האחרון של המאה ה - 20 פי שניים ויותר ; מספרם של בעלי החיים הנשחטים מדי שנה עלה מ - 4 מיליארד ל - מיליארד עד לסופה של המאה ה - 20 ( יותר מ - 25 מיליון בעלי חיים מדי יום ) . 
מגמה נוספת שניתן להצביע עליה היא חומת המגן החוקית המתגבהת סביב מעלליהן של תעשיית הבשר ותעשיית החלב האמריקניות . 
אמריקנים רבים מניחים בטעות כי חוקים הומניים פורשים את חסותם על חיות המשק ומגוננים עליהן מפני התעמרות והזנחה , אך במדינה אחר מדינה , המחוקקים מעבירים חוקים המונעים את החלתן של התקנות למניעת התאכזרות על " בעלי חיים המשמשים בתעשיית המזון " . 
ג'ין באוּסטוֹן , ממקימות " בית המחסה לחיות " , מקלט לחיות משק שניצלו , מגלה כי ב - 30 מדינות ברחבי ארצות הברית " מעשי התאכזרות מסמרי - שׂער זוכים להכשר חוקי אם הם מופנים נגד בעלי חיים המשמשים ל ' ייצור מזון ' " . 
התפתחות זו מנוגדת למגמה האירופית , הנוטה לעבר הרחבת ההגנה מטעם החוק על חיות המשק . 
התעשיות האמריקניות לייצור הבשר והחלב הצליחו לשכנע את חבריהן בבתי המחוקקים של המדינות השונות ובקונגרס , שכל מה שמעוללים הענפים החקלאיים לבעלי חיים ראוי לו לעמוד " מעבר לחוק " . 
הנרי פורד : מבית המטבחיים למחנה המוות 
מאחר שפרק זה נפתח בטענה שהדרך לאושוויץ ראשיתה בבית המטבחיים , מן הראוי לחתום אותו בסיפורו של יצרן המכוניות הנרי פורד , שרישומו על המאה ה - 20 החל , אם לנקוט לשון סמלית , בבית מטבחיים אמריקני ונחתם באושוויץ . 
באוטוביוגרפיה שחיבר , חיי ומפעליי ( 1922 ) , מגלה פורד כי מקור ההשראה לרעיון הייצור בשיטת הסרט הנע הוא ביקור שערך בצעירותו בבית מטבחיים בשיקגו . 
" אני סבור כי היה זה הסרט הנע הראשון שהופעל אי-פעם " , הוא כותב . 
" את הרעיון [ להתקנתו של סרט נע ] שאבתי בקווים כלליים מן הקרונית שהשתלשלה מתקרת בית המטבחיים " . 
פרסום שהנפיקה באותם ימים חברת " סוויפט " מתאר את שיטת העבודה שאימץ פורד : " בעלי החיים השחוטים נתלים במהופך משרשרת או מסרט נע , ועוברים מעובד אחד למשנהו . 
כל עובד מופקד על שלב כלשהו בתהליך " . 
בניסיון להבטיח לתעשיית הבשר את זכות הראשונים על שיטת הסרט הנע , מוסיפים המחברים , " יעילותה של שיטה זו הוכחה במידה כזאת , שתעשיות רבות אחרות אימצו אותה והנהיגו אותה במפעליהן ; כך , למשל , אירע במפעלים להרכבת מכוניות " . 
תהליך ייצור זה , הכובל את בעלי החיים בשלשלאות ומשנע אותם במהירות מתחנה אחת למשנה ָ , עד שהם מגיחים מקצהו של פס הייצור כנתחי בשר , הכניס ממד חדש לתרבות התיעוש המודרנית – הרג חף מכל שריד של אנושיות , וניכור בדרגה שלא נודעה כמותה קודם לכן . 
ריפקין כותב : " לראשונה , השתמשו במכונות כדי להאיץ את מהלכו של טבח המוני . 
לבני האדם הוקצה מעמד של מסייעים , שנאלצו להסתגל לקצב ותביעות שהכתיב פס הייצור עצמו " . 
כפי שהמאה ה - 20 עתידה הייתה להראות , אך כפשע הפריד בין ההרג המתועש שנערך בבתי המטבחיים האמריקניים לבין פס הייצור של ההשמדה ההמונית שהוקם בגרמניה הנאצית . 
כאמור , היה זה היהודי הגרמני תיאודור אדורנו שקבע כי יסודותיו של אושוויץ הונחו בבית מטבחיים , אשר העוברים על פניו חשבו לעצמם " אלה רק חיות " . 
אליזבת קוסטלו , גיבורת הרומן של קוטזי חייהם של בעלי החיים , טוענת באוזני קְהלָה ּ : " שיקגו הורתה לנו את הדרך ; ממפעלי הבשר של שיקגו למדו הנאצים כיצד לעבד בשר אדם " . 
מרבית האנשים אינם מודעים לתפקיד - המפתח שמילא בית המטבחיים בתולדות התעשייה האמריקנית . 
ריפקין כותב : " מרבית ההיסטוריונים הכלכליים מדגישים את תפקידיהן של תעשיות הפלדה והרכב בהתפתחות המואצת שידעה התעשייה האמריקנית בימיה הראשונים . 
אך מרבית החידושים המכריעים בתחום הייצור פותחו והוכנסו לשימוש בבתי המטבחיים דווקא ... אין להתפלא על כך שהיסטוריונים בני תקופות מאוחרות יותר העדיפו להפליג בתיאור יתרונותיהם של הסרט הנע ושל הייצור ההמוני בתעשיית הרכב " . 
ובכל זאת , מטריד ככל שיהיה , המוות הרגשי שבו היו שרויים פועלי פס הייצור , לא היה בו כדי ללמד דבר על שפך - הדמים שהתחולל ברחבת השחיטה . 
ריפקין כותב כי בבתי המטבחיים החדישים והממוכנים של שיקגו , " צחנת המוות , קרקוש השלשלאות המשתלשלות מן התקרה , והתהלוכה האינסופית של יצורים עקורי מעיים – כל אלה גרמו זעזוע אפילו לתומכיהם המושבעים ביותר של ערכי הייצור החדשים , וציננו את התלהבותם " . 
ג'יימס בארט כותב במחקרו על מפעלי הבשר שהוקמו בשיקגו בראשית המאה שעברה : " ההיסטוריונים נישלו את יצרני הבשר מן התואר שהם זכאים לו בדין כחלוצי הייצור ההמוני . 
ככלות הכול , היו אלה גוסטאבוס סוויפט ופיליפ ארמור – ולא הנרי פורד – שפיתחו את הטכניקה של פס הייצור , המוסיפה לסמל עד עצם הימים האלה את הארגון המושכל של העבודה " . 
הנרי פורד , שהיעילות שבה נשחטו בעלי החיים בשיקגו נטעה בו רושם עז כל כך , הרים תרומה משלו לרצח העם שנערך באירופה . 
לא זו בלבד שפיתח את שיטת הייצור שבה השתמשו הגרמנים כדי להרוג יהודים , הוא אף ניהל מערכה אנטישמית מרושעת , שהכשירה את הקרקע לאֵימֵי השואה . 
המערכה נפתחה ב - 22 במאי , 1920 כאשר השבועון שבבעלותו של פורד , Dearborn Independent , אימץ לפתע פורמט חדש ופתח במתקפה על היהודים . 
באותם ימים הופץ העיתון בקרב כ - קוראים ברחבי ארצות הברית על - ידי סוכני המכירות של פורד . 
הגזענות ושנאת המהגרים רחשו באקלים הלאומי . 
האנטישמיות נמצאה בסימן עלייה , והאומה האמריקנית נערכה להטיל מכסות הגירה נוקשות במגמה לחסום את דרכם של מהגרים ממזרחה וממערבה של אירופה . 
האנטישמיות ניכרה כבר ב - 1915 בלינץ' שנערך בלֵאו ֹ פרנק , איש עסקים יהודי באטלנטה , והוסיפה להתגבר עם התפשטות המסרים בגנותם של יהודים , קתולים ושחורים שהפיץ ארגון הקו ּ - קלוּקס - קלאן , שבשנת 1924 נמנו על שורותיו למעלה מ - 4 מיליון חברים . 
במהלך חלקה הראשון של המערכה של פורד ( עד ינואר 1922 ) נדפסה בשבועון שבבעלותו סדרה בת 91 מאמרים , שהתבססו על כתב - הפלסתר הפרוטוקולים של זקני ציון , זיוף אנטישמי שחיבר בשנות התשעים של המאה ה - 19 סוכן השירות החשאי הרוסי שפעל בפאריס . 
בּוריס בְּראסוֹל , פליט רוסי שעבד בעבר עבור ממשלת הצאר , וכעת הפיץ את הפרוטוקולים באמריקה , העניק עותק לארנסט לַייבּוֹלְד , יד ימינו של פורד ומי שניהל בשמו את המערכה האנטישמית . 
הפרוטוקולים היו כביכול סדרה בת 24 הרצאות מפי " זקני " היהודים , החושפים את תכניתם הסודית להשיג שליטה בעולם . 
היה זה אחד הקונטרסים האנטישמיים הנבזיים ביותר שהופצו מאז - ומעולם . 
בהשראת הפרוטוקולים נערכה שורה של פרעות בקהילות יהודיות ברוסיה . 
הפרוטוקולים של זקני ציון זכו להכרה בין - לאומית לאחר מלחמת העולם הראשונה , כאשר ההרס שזרעה המלחמה , המהפכה הרוסית והתסיסה בגרמניה סיפקו לאנטישמים הזדמנות לטעון כי קנוניה יהודית בין - לאומית היא שאחראית לכל המהומה . 
כדבריו של קית' סווארד , " שום כתב הסתה אנטישמי לא התעלה על הפרוטוקולים של זקני ציון " . 
פורד הגדיל לעשות , והוציא לאור גם ארבעה עלונים אנטישמיים , שכל אחד מהם התבסס על 20 או יותר מתוך 91 המאמרים שהופיעו בשבועון שבבעלותו , ואסופה שכינסה את כל המאמרים בכריכה אחת תחת הכותרת היהודי הבין - לאומי . 
אף שבין השנים 1922 ו - 1924 הסתפק השבועון בהשתלחויות אקראיות ביהודים , דווקא בשנים אלה נפוצו פרסומיו האנטישמיים של פורד ברחבי תבל . 
היהודי הבין - לאומי תורגם למרבית הלשונות האירופיות , ונפוץ בקרב אנטישמים רבים , ובראשם המו"ל הגרמני תיאודור פריץ , מתומכיו הראשונים של היטלר . 
דיוויד לואיס כותב כי לעלונים ולאסופה היהודי הבין - לאומי נודעה השפעה על קוראים רבים , בין השאר משום ש " הם לא נשאו את חותמו של מו"ל נידח הפועל מאיזו סמטה אלמונית , אלא של אחד האנשים המפורסמים והמצליחים בעולם " . 
עורכו של ה - Independent , ויליאם ג' קמרון , ערך את הפרוטוקולים ועדכן אותם באורח כה אפקטיבי , עד שגרסתו של פורד אומצה בחום על - ידי אנטישמים ברחבי תבל . 
תודות למערכה יחצנית עתירת - תקציב וליוקרה שאפפה את שמו של פורד , נחל היהודי הבין - לאומי הצלחה כבירה הן בארצות הברית והן מחוצה לה . 
בארצות הברית לבדה הופצו כחצי מיליון עותקים , וגם התרגומים לגרמנית , לרוסית ולספרדית מצאו את דרכם אל קוראים רבים . 
היהודי הבין - לאומי זכה לתהודה הרחבה ביותר בגרמניה , שם נהנה פורד מפופולריות עצומה . 
כאשר הכריז פורד על כוונתו להקים מפעל בגרמניה , המתינו הגרמנים בתור במשך לילה שלם כדי לרכוש מניות . 
כאשר האוטוביוגרפיה של פורד ראתה אור בגרמניה , היא זינקה מיד לראש רשימת רבי - המכר . 
היהודי הבין - לאומי ( או כשמו בגרסה הגרמנית , היהודי הנצחי ) , היה לאורים - ותומים של התנועה האנטישמית בגרמניה לאחר המלחמה . 
בית ההוצאה של פריץ הדפיס שש מהדורות של הספר בין השנים 1920 ו - 1922 . 
כאשר התוודעו היטלר ותומכיו במינכן לספרו של פורד , הם השתמשו בגרסה מקוצרת במסגרת מערכת התעמולה שניהלו נגד יהודי גרמניה . 
ב - 1923 דיווח נציגו של ה - Chicago Tribune בגרמניה כי ארגונו של היטלר במינכן " מפיץ את ספריו של מר פורד ... במשלוחים הממלאים קרונות שלמים " . 
באלדוּר פון שיראק , ראש ההיטלר - יוּגֶנד ובנם של אב גרמני ואם אמריקנית ( שני ההורים היו אריסטוקרטים ; שניים מאבות - אבותיה של האם חתמו על הכרזת העצמאות האמריקנית ) , ציין בעדות שמסר במסגרת משפטי נירנברג כי היה לאנטישמי מושבע בגיל , 17 בעקבות הקריאה בספר היהודי הבין-לאומי . 
" קשה להגזים בהשפעה שנודעה לספר זה על מחשבתו של הנוער הגרמני " , הוא סיפר . 
" הדור הצעיר נשא עיניים כלות לסמלים של הצלחה ושגשוג כמו הנרי פורד ; אם הוא אמר שהיהודים אשמים בכל , האמנו לו בכך " . 
היטלר ראה בפורד אח - לנשק ותלה את דיוקנו בגודל טבעי מעל מכתבתו במטה המפלגה הנאצית במינכן . 
הוא נהג לדבר בחום על אודות פורד באוזני תומכיו , ולעתים קרובות התהדר בתמיכה הכספית שזכה לה מידיו . 
בשנת , 1923 כאשר נודע להיטלר כי פורד עשוי להגיש את מועמדותו לנשיאות ארצות הברית , הוא הביע באוזניו של עיתונאי אמריקני את נכונותו לסייע : " הלוואי שיכולתי לשלוח כמה פלוגות לשיקגו ולערים אמריקניות גדולות אחרות , כדי לסייע במערכת הבחירות . 
אנו נושאים את עינינו אל היינריך פורד כמנהיגה של התנועה הפשיסטית המתפשטת באמריקה . 
לאחרונה תרגמנו את המאמרים שכתב בגנותם של היהודים , והוצאנו אותם לאור . 
ספרו של פורד מופץ במיליוני עותקים ברחבי גרמניה " . 
היטלר לא חדל להלל את פורד . 
כך , למשל , פורד הוא האמריקני היחיד שהיטלר טורח להזכיר במיין קאמפף . 
האזכור נוגע למאבק נגד בנקאים יהודים ונגד מנהיגי איגודים מקצועיים יהודיים באמריקה : " היהודים שולטים בשוק המניות האמריקני . 
עם כל שנה שחולפת , הם מתבססים במעמדם כאדוניהם של כוחות הייצור באומה בת 120 מיליוני נפשות ; למרבית זעמם , נותר עוד איש דגול אחד , פורד , הנוצר בקנאות את עצמאותו " . 
בשנת 1931 נשאל היטלר על - ידי כתב העיתון Detroit News מה משמעות דיוקנו של פורד התלוי על קיר לשכתו . 
הוא השיב , " הנרי פורד הוא מקור ההשראה שלי " . 
במגמה לחשוף את הקנוניה היהודית הסודית , שמפניה מתריעים הפרוטוקולים של זקני ציון והיהודי הבין - לאומי , הורה פורד לְלַייבולד להקים בניו יורק משרד חקירות , שיוקדש לריגול אחר יהודים אמריקנים בולטים . 
בלשיו של פורד ניהלו מעקבים אחר מנהיגים יהודים שונים , בהם גם שופט בית המשפט העליון לואי ברנדיס , במטרה לחשוף את מזימתם להשתלט על העולם . 
לייבולד הבטיח : " אחרי שנגמור עם היהודים , איש מביניהם לא יעז להרים את ראשו בפומבי " . 
הליגה נגד השמצה וארגונים יהודיים אחרים באמריקה מחו נמרצות נגד המערכה האנטישמית המתמשכת שהתנהלה מעל דפי ה - Independent ופרסום האסופה היהודי הבין - לאומי , אך פורד התעלם ממחאותיהם . 
מעולם לא הוכרז חרם רשמי נגד פורד , אך יהודים רבים , יחידים וחברות כאחת , חדלו לרכוש מכוניות מתוצרתו . 
פורד החל להרהר מחדש במערכה שניהל , בעקבות תביעת דיבה שהגיש נגדו עורך דין יהודי ; אחד המאמרים האנטישמיים שהופיעו ב - Independent האשים את עורך הדין בשותפות במזימה יהודית להשתלט על שוק החיטה . 
כאשר התביעה עמדה להתברר בבית משפט בדטרויט , ביכר פורד להגיע להסדר עם התובע מחוץ לכותלי בית המשפט . 
פורד נדחק לפינה גם בעקבות פרסומה של עצומה בחתימתם של יותר מ - 100 אמריקנים ידועי - שם , שעמם נמנו הנשיא לשעבר טאפְט , ג'יין אדמס , קְלָרֶנס דארו ֹ והמשורר רוברט פרוסט . 
העצומה ערערה על מהימנותם של הפרוטוקולים , ונחלצה להגנתם של בני העם היהודי . 
פורד הופתע מעצמת התגובה , והתמלא חשש מפני צניחה בשיעורי המכירות של המכוניות מתוצרתו . 
בניסיון לטהר את שמו , שיגר פורד ביוני 1927 מכתב אישי ללואי מרשאל , נשיא הוועד של הקהילה היהודית באמריקה . 
פורד טען במכתבו כי לא ידע כלל על המערכה האנטישמית שהתנהלה מעל דפי עיתונו . 
הוא התנער מאחריות כלשהי הן למאמרים בגנותם של היהודים שנדפסו בשבועון והן לספר היהודי הבין - לאומי . 
במגמה להוכיח את כנותו , חדל פורד להוציא לאור את ה - Independent בשלהי שנת , 1927 וניאות להוציא את היהודי הבין - לאומי משוק הספרים . 
ובכל זאת , בראשית שנות השלושים החלו עותקים של היהודי הבין - לאומי להציף את אירופה ואת דרום אמריקה , והאגודה לאחווה גרמנית - אמריקנית הפיצה ברחבי ארצות הברית את המהדורה הגרמנית של היהודי הבין - לאומי וכן תדפיסים של המאמרים האנטישמיים שראו אור ב - Independent . 
בשנת 1933 הורכבה בקונגרס ועדת חקירה בעקבות הדיווחים כי פורד תרם לנאצים סכומים נכבדים בתמורה להבטחתו של היטלר להדפיס מחדש את המאמרים שהופיעו ב - Independent.71 
אף שפורד שיגר לפריץ מכתב ובו הורה לו לעצור את הפצתה של המהדורה הגרמנית של ספרו , הוסיף היהודי הבין - לאומי להכות גלים בגרמניה הנאצית . 
אנטישמים גרמנים המשיכו להפיץ את הספר במהלך שנות השלושים ; במהדורות רבות הופיעו על הכריכה זה בצד זה שמותיהם של הנרי פורד ואדולף היטלר . 
עד לשנת 1933 הדפיס פריץ 29 מהדורות ; לכל מהדורה צורפה הקדמה , שהפליגה בשבחיו של " השירות הגדול " שעשה פורד לאמריקה ולעולם כולו כאשר יצא למתקפה על היהודים . 
התקוות כי התנערותו של פורד מעברו האנטישמי התאפיינה במידה כלשהי של כנות התפוגגו כליל בשנת 1938 . 
פורד חגג בדטרויט את יום הולדתו ה - , 75 וניאות לקבל את הצלב הגדול של המסדר העליון של הנשר הגרמני – אות - הכבוד הרם ביותר שהיה באפשרותה של גרמניה הנאצית להעניקו לזר . 
את העיטור הנאצי העניקו לו שני קונסולים גרמנים , קרל קאפ ּ מקליבלנד ופריץ היילר מדטרויט , בטקס שנערך בלשכתו של פורד ( מוסוליני נמנה עם שלושת הזרים האחרים שזכו לכבוד זה ) . בארוחה החגיגית שנערכה באותו ערב לכבודו של פורד , הקריא קאפ את ההקדשה שנתלוותה לעיטור באוזניהם של 1,500 הקרואים , מנכבדי העיר דטרויט , והעניק לפורד את ברכתו האישית של היטלר . 
ב - 7 בינואר 1942 – חודש ימים בדיוק לאחר המתקפה היפנית על פרל - הרבור , שגררה את ארצות הברית אל המלחמה – שלח פורד מכתב לזיגמונד ליבינגסטון , היושב - ראש הארצי של הליגה נגד השמצה , ובו כתב את רצונו : " לסלק כמה אי - הבנות באשר לעמדותיי כלפי אחיי בני העם היהודי " . 
פורד ביטא את הסתייגותו מכל שנאה המופנית " נגד היהודים או כל קבוצה גזעית או דתית אחרת " , ופנה בקריאה נרגשת לאזרחיה של ארצות הברית לנער את חוצנם מכל תנועה ששמה לה למטרה להפיץ שנאה כלפי קבוצה כלשהי . 
פורד מסכם את מכתבו במילים הבאות : " כולי תקווה כי עם סיומה של המלחמה והשכנת השלום בארץ הזאת וברחבי תבל , שנאת היהודים , אשר נודעה בשם אנטישמיות , ועמה השנאה המופנית נגד כל קבוצה גזעית או דתית אחרת , יעברו מן העולם לעדי-עד " . 
עד למועד שבו שלח פורד את מכתבו , ה - Einsatzgruppen ( חוליות החיסול הניידות של הגרמנים ) במזרח כבר רצחו מאות אלפי יהודים – גברים , נשים וילדים – ומחנה ההשמדה הגרמני הראשון , חלמנו , כבר פעל . 
כמה חודשים לאחר מכן נכנסו לפעולה שלושת המחנות שהוקמו במסגרת מבצע ריינהארד – בֶּלזֶץ ( מרס 1942 ) , סוביבור ( מאי 1942 ) וטרבלינקה ( יוני 1942 ) . אושוויץ , המחנה שהימלר ראה בו את " עמוד התווך של ' הפיתרון הסופי של השאלה היהודית באירופה ' " , נכנס אף הוא לפעולה באותה תקופה ; השמדת היהודים באושוויץ החלה באביב , 1942 חודשים ספורים לאחר ששלח פורד את מכתבו . 
שנים רבות לאחר המלחמה , אישה רוסייה שאולצה לעבוד בעבודות כפייה בחברת - בת של פורד בגרמניה הגישה תביעת פיצויים כנגד פורד . 
המסמכים שאספו עורכי דינה של האישה חשפו את " שיתוף הפעולה הקדחתני של פורד עם הרייך השלישי " . 
חברת פורד פתחה את את משרדיה בברלין בשנת 1925 והקימה מפעל גדול בקלן שש שנים לאחר מכן – שנתיים לפני עלותו של היטלר לשלטון – באותה עת , קשריו של פורד עם היטלר והיוקרה שנהנה ממנה בקרב הנאצים תרמו לשגשוגו של הסניף הגרמני של החברה , שנודע מאוחר יותר בשם Ford Werke , בשנותיו של השלטון הנאצי . 
כאשר הייתה חברת - הבת של פורד לספקית רכבים ראשית של הצבא הגרמני , עלה ערכה פי שניים ויותר . 
בכל שנות המלחמה החזיקה חברת פורד בדירבורן , מישיגן בשליטה העיקרית בחברת - הבת הגרמנית , שיזמה עבודות - כפייה וגרפה מהן רווחים . 
לאחר המלחמה סייעה חברת פורד בשיקומה של Ford Werke . 
בשנת 1948 הגיחה המשאית ה - מתוצרת פורד מקצהו של פס הייצור שהוקם בקלן לאחר המלחמה . 
נכדו של הנרי פורד , הנרי פורד השני , אשר מונה לנשיא החברה בספטמבר , 1945 כיבד את האירוע בנוכחותו . 
פרק רביעי 
לשפר את העדר 
מגידול חיות משק לרצח - עם 
מערכת התעמולה שניהל הנרי פורד נגד היהודים ופס הייצור שהגה בהשראת בית המטבחיים לא היו אירועים בודדים ומקריים בתולדותיהם של יחסי - הגומלין בין אמריקה לגרמניה . 
הם היו חלק מתופעה תרבותית רחבה יותר , שבמרכזה מאמציהן של שתי הארצות להשביח את אוכלוסיותיהן . 
מאמצים אלו , ששאבו את השראתם ואת חזונם מן העקרונות שעל פיהם נהגו לגדל חיות מבויתות – גידול המועדפות שבהן , וסירוס והריגה של כל השאר – הובילו לעיקור בכפייה בארצות הברית , ולעיקור בכפייה , ל " המתות חסד " ולרצח - עם בגרמניה הנאצית . 
השבחת הגזע 
התשוקה להשביח את תכונותיה התורשתיות של האוכלוסייה האנושית ראשיתה בשנות השישים של המאה ה - , 19 כאשר פרנסיס גאלטון , מדען אנגלי שהיה גם אחיינו של צ'רלס דרווין , פנה מתחום המטאורולוגיה אל מחקר התורשה ( הוא טבע את המונח " אֶווגֶנִיקָה " – השבחת הגזע – בשנת 1881 ) . בשלהי המאה ה - 19 משלו במחשבה המדעית תורות גנטיות , המיוסדות על ההנחה כי דרגת התפתחותו של אדם נגזרת מדפוסים גנטיים נוקשים וכמעט אינה מושפעת מהסביבה החברתית . 
כך , מדענים אמריקנים וגרמנים התייחסו אל אי - השוויון בין בני האדם כעובדה מובנת מאליה . 
הם דירגו קבוצות אנושיות על פי הדרגה השכלית והתרבותית שייחסו להן , והטביעו בבני אדם מסוימים חותם של נחיתות משום שהיו כביכול בלתי - מוסריים , מושחתים , בעלי נטייה לפשע או פשוט שונים באורח מאיים . 
במאה ה - , 20 התנועה להשבחת הגזע שמה לה למטרה להביא לעיקור המוני . 
זאת כדי לווסת את שיעור הִתרבותם של בני אדם שנתפסו כאבן - ריחיים על צווארה של החברה וכאיום על התרבות . 
חסידי האידיאולוגיה של השבחת הגזע הצליחו להביא למיסודו של העיקור - בכפייה הן בארצות הברית והן בגרמניה . 
בגרמניה , שבה עתידה הייתה התנועה להשבחת הגזע להעפיל לשיאה הרצחני , חתרו המדענים להשבחת מאגר הגנים הגזעי של בני העם הגרמני . 
הם ניסו להשיג את מטרתם תוך שימוש במונח Aufartung durch Ausmerzung ( התחדשות פיזית באמצעות חיסול ) , ובאמצעות הדברת הנחיתות האנושית והזרות הגזעית הפושים בקרבו . 
איגוד מגדלי החיות האמריקני 
באמריקה , עבודתו של לוּת'ר בּוּרבּאנְק על גידול צמחים , בשנות התשעים של המאה ה - , 19 והעניין המחודש בתורת התורשה של מֶנדֶל עוררו את הצורך בהקמתו של ארגון משותף למגדלי החיות ולמדעני התורשה , שיאפשר את שיתוף הפעולה ביניהם . 
הצלחתם של הניסויים שערך בורבאנק בצמחים שכנעה את ג'יימס וילסון , מנכ"ל משרד החקלאות האמריקני ( USDA ) , ואת וילֶט מ' הַייס , מנהל תחנת הניסויים של מינסוטה , כי ארגון שישתלבו בו מחקר התורשה וגידול חיות עשוי להניב תוצאות מדעיות חשובות . 
הייס ורבים מבין האמריקנים האחרים שנכחו בוועידה הבין - לאומית הראשונה להכלאת זנים , שנערכה בלונדון בשנת , 1899 שבו לארצות הברית כשהם נחושים לייסד ארגון אשר יוקדש לקידומו של הידע הן במחקר התורשה והן בגידול חיות . 
וילסון קבע כי התכנסותו הראשונה של הארגון המיועד תיערך בדצמבר , 1903 במסגרת הכנס של איגוד בתי הספר החקלאיים ותחנות הניסויים בסנט לואיס . 
הנוכחים , כ - 40 או 50 במספר , העניקו לארגון החדש את השם איגוד מגדלי החיות האמריקני ( ( ABA , ומינו את הייס לתפקיד היושב - ראש . 
כך נוסד הארגון הארצי הראשון בארצות הברית שחרת על דגלו את קידומו של מחקר הגנטיקה והתורשה האנושית . 
בתור שכזה , חתר הארגון להפגיש מדענים ומגדלי חיות מרחבי הארץ כדי " שכל צד ילמד להכיר את נקודת - המבט של הצד האחר ויתוודע אל הבעיות הניצבות בדרכו " . 
בעלי משקים , חוקרים מבתי ספר חקלאיים ותחנות ניסויים ומדענים שהעסיק משרד החקלאות האמריקני יצרו יחדיו את ליבת הארגון . 
במסגרת התכנסותם השנייה של חברי הארגון ( 1905 ) , הודיע היינס כי מניין החברים באיגוד מגדלי החיות האמריקני עמד על , 726 והציע את הגדלת מספר החברים לכדי כמה אלפים , כאחד מיעדיו של הארגון . 
בעקבות סדרת דיווחים על אודות ההצלחה הגדולה שהניב גידולם הבררני של צמחים ובעלי חיים , תהו כמה מן הצירים על האפשרות ליישם טכניקות אלה על בני אדם . 
במסגרת הוועידה השלישית של הארגון ( 1906 ) הוסכם לחלק את עבודתו של האיגוד לוועדות על פי שלושה תחומי דיון עיקריים : נושאים כלליים , גידול בעלי חיים וגידול צמחים . 
15 הוועדות שעניינן גידול בעלי חיים דנו במגוון נרחב של חיות ; החל בעופות , כבשים ועזים , חזירים וסוסים מזנים שונים , וכלה בציפורים , יונקים פראיים , בעלי פרווה , דגים , דבורים וחרקים . 
הקמתה של ועדה לתורשה אנושית – עד - מהרה התחלף שמה והיא הייתה לַוועדה להשבחת הגזע – שימשה כְּכַן זינוק לפעולתה של התנועה להשבחת הגזע באמריקה . 
אדוארד הנרי הרימן , איל - ההון של עסקי הרכבות , צידד בעריכתם של מחקרים גנטיים . 
אלמנתו תרמה סכומים נכבדים , ובאמצעותם נוסד בשנת 1910 המשרד להשבחה גנטית ( ( ERO בקולד ספרינג הארבור , לונג איילנד , ניו יורק . 
חוקר העופות צ'רלס ב' דייבנפּוֹרט , ביולוג נודע וחבר פעיל באיגוד מגדלי החיות האמריקני , מונה למנהל המוסד . 
התנועה להשבחת הגזע באמריקה 
מעמדו של דייבנפורט כמנהיגה של התנועה להשבחת הגזע באמריקה התבסס עד - מהרה . 
הוא תיאר את השבחת הגזע : " פעילות מדעית שנועדה להביא לשיפורו של הגזע האנושי באמצעות תנאי גידול טובים יותר " . 
הוא הדגיש את חשיבות תולדותיו הגנטיים של כל אדם ואדם , וייחל לבואם של זמנים שבהם אישה לא תיעתר לגבר " לפני שתפנה ללמוד את ההיסטוריה הביולוגית - גנאלוגית שלו " , ממש כשם שבעל משק ראוי לשמו " לא ישקיע ולו פרוטה אחת בסייח או בעגל בטרם יובא בפניו אילן - היוחסין שלו " . 
דייבנפורט ומדענים אחרים שעסקו בהשבחת הגזע האמינו כי כל סטייה חברתית נגזרת מן המצע הגנטי , וכי הנטייה לפשע היא תולדה של גנים גרועים . 
כמענה לבעיות החברתיות , הם הציעו שבני אדם אשר יסטו מן הנורמות החברתיות המקובלות , תישלל מהם הזכות להתרבות . 
הם המליצו לאמץ מדיניות הגירה שתרחיק מחופיה של ארצות הברית יחידים ומשפחות שנחשדו בתורשה לקויה . 
דייבנפורט גרס כי יש להתחקות אחר תולדות משפחותיהם של כל המהגרים המתדפקים על שעריה של ארצות הברית , כדי שניתן יהיה לזהות את בעלי הנטיות החריגות – " האימבציליות , האפילפטיות , המטורפות , הקרימינליות , האלכוהוליסטיות והבלתי - מוסריות מן הבחינה המינית " – ולהקדים לגרשם . 
הוא דיבר בזכות עיקור בכפייה של בני אדם שלקו בשיבוש גנטי , " כדי להביא לייבושם של המעיינות שמהם בוקעים נחשולים של חומר תָּאִי ירוד ומנוון " . 
דייבנפורט ציין באוזניו של תורם פוטנציאלי כי " המהפכה המשמעותית ביותר בהיסטוריה " צפויה להתחולל אם רק נשכיל " להקדיש לזיווגם של בני אדם את תשומת - הלב הקפדנית שאנו נוהגים להקדיש לגידולם של סוסים " . 
בוועידה הארצית הראשונה להשבחה גזעית , שנערכה ב - , 1914 דחק דייבנפורט בקהל " להתעורר ולהכיר בחשיבותה של התורשה בקרב שושלות נבחרות , כדי שהאידיאלים הישנים של נישואים במשפחה טובה יושבו ויעמדו על כנם " . 
הוא קונן על היעלמותן של המשפחות הטובות והוותיקות , שבניהן היו נצרים לשושלותיהם של חלוצים . 
הוא תלה תופעה זו בכשלי ההתרבות , ותבע מבניה הנבחרים של אמריקה להכיר " בחשיבותם של הנישואים , להינשא כהלכה ולהביא לעולם צאצאים בריאים ומועילים למכביר " . 
באותה ועידה עמד רוברט ד' וורד , פרופסור מאוניברסיטת הרוורד , על הצורך למנוע את כניסתם של זרים מִזנים מסוימים לארצות הברית . 
הוא הצביע על כך שאמריקה מגלה בררנות רבה יותר בזני הבקר שהיא מייבאת מאשר בסוגי המהגרים שהיא מאשרת את כניסתם אל תחומה . 
הוא קרא " לכל אזרח המבקש לשמור על טוהר דמו של הגזע " לצדד בדרישה של ידיעת קרוא וכתוב כתנאי להגירה לארצות הברית . 
לחוק האמריקני לא נדרשו אלא שנים ספורות כדי לאמץ תנאי זה . 
רבים מקרב המדענים האמריקנים שהתמסרו להשבחת הגזע לא טרחו להסתיר את עמדותיהם האנטישמיות . 
מדיסון גרַנט כתב ב - 1916 על בעיית " היהודי הפולני " : " קומתו הגמדית , אורחותיו המשונות והתרכזותו ערלת - הלב בענייניו - שלו נחרתים בדיוקנה של אומתנו " . 
עמיתו השיב לו : " אבות - אבותינו גירשו את הבפטיסטים מחופיה של מסצ'וסטס אל רוֹד איילנד , אך לנו לא נותר מקום לגרש אליו את היהודים " . 
הפתרון שהציעו ל " בעיית היהודים " יוּשַם למעשה בחוקים להגבלת ההגירה , שנחקקו במהלך שנות העשרים . 
חוקים אלו , שצמצמו את ההגירה ממזרח אירופה ומדרומה לכדי זרזיף דק , היו בגדר אסון בעבור רבים מיהודי אירופה ; " במהלך שנות השלושים , פליטים יהודים שחשו בשואה המתקרבת ביקשו להגר , אך לא הורשו להיכנס לארצות הברית " , כותב סטיבן ג'יי גולד . 
" החוקים להגבלת ההגירה , התעמולה הנמשכת של התנועה להשבחת הגזע – כל אלה חסמו את דרכם של מהגרים יהודים גם בשנים שבהן שיעור ההגירה מאירופה היה נמוך מן המכסה שנקבעה בחוק ... אנו יודעים מה עלה בגורלם של רבים שביקשו לעזוב את אירופה אך לא היה להם לאן לפנות . 
ההתקדמות לעבר החורבן עוברת לעתים תכופות בדרכים עקיפות ; רעיונות עלולים לשמש כסוכניו של האסון , לא פחות מרובים ומפצצות " . 
הארי ה' לאוּגְלין , יד ימינו של דייבנפורט בקולד ספרינג הארבור , שרכש ניסיון עשיר בכל הקשור להתערבות ושליטה בחייהם של בעלי חיים , היה עד - מהרה לאחד התועמלנים הבולטים והנמרצים של השבחת הגזע באמריקה . 
לאוגלין , בנו של מטיף מן המערב - התיכון , השלים את לימודיו בַּאולפנה למורים קירְקְסוויל שבמיזוּרי . 
באיובה החל להתעניין בחקלאות . 
בעודו מחזיק בכמה משרות הוראה חלקיות , השתתף לאוגלין בקורסים בחקלאות במכללה ממשלתית . 
ב - 1907 חזר לקירקסוויל כדי לעמוד בראשה של המחלקה לחקלאות , בוטניקה וביולוגיה . 
לאחר ששלח מכתב אל צ'רלס דייבנפורט ובו שאל בעצתו בקשר לניסויים בתרנגולות ( תחום ההתמחות של דייבנפורט ) , יצא לאוגלין לקולד ספרינג הארבור כדי להשתתף בסמסטר קיץ , שאותו תיאר מאוחר יותר : " ששת השבועות המועילים ביותר שביליתי מימיי " . 
היה זה קו הזינוק במסלול העתיד להקנות ללאוגלין את מעמדו כביולוג מקצועי המתמחה בתורשה . 
בתקופה שבה עבד כמפקח מטעמו של המשרד להשבחת הגזע , השיג לאוגלין תואר דוקטור לביולוגיה מאוניברסיטת פרינסטון , פרסם מאמרים בנושא השבחת הגזע וזכה להכרה ארצית בחוגים מקצועיים . 
מחקריו בהשבחת הגזע ביססו את מעמדו כסמכות מובילה בכל הקשור ב " רפיון - שכל " ובתכונותיהם הגנטיות של מהגרים . 
לאוגלין התגאה בהיותו נצר לשושלת אמריקנית ותיקה ומכובדת , והתייחס אל המהגרים האירופים כנחותים מבחינה ביולוגית . 
בית הנבחרים בוושינגטון נזקק לשירותיו כמומחה ל " היבטים הביולוגיים של סוגיית ההגירה " . 
הוא הביע תמיכה נלהבת בעיקור בכפייה , וטען : " מנקודת - הראות של השבחת הגזע , זהו פשע להפקיר את האוכלוסייה בידי מי שעלולים להעמיד דורות שלמים של נכות " . 
המשפחה כמקרה - מבחן 
המשרד להשבחת הגזע ריכז את המחקרים שנערכו בארצות הברית בנושא זה , ובמיוחד את המחקרים במשפחות בעלות " גנים לקויים " . 
המשרד קרא לאזרחים לשלוח מידע גנאלוגי על אודות התכונות התורשתיות של משפחותיהם , והבטיח להחזיר לשולחים אנליזה גנטית חינם אין כסף . 
הוא הכשיר את עובדיו לאסוף נתונים על אודות משפחות בעלות גנים לקויים . 
התנועה להשבחת הגזע באמריקה הנפיקה גוף מחקרי נרחב , המתפרש על מגוון נושאים – החל באלכוהוליזם וכלה בזואולוגיה ; אך עיקר ההשפעה נודע למקרי - המבחן המשפחתיים שחקרה . 
שני המחקרים הפופולריים והמשפיעים ביותר בדגם זה היו חיבורו של הנרי ה' גודארד , משפחת קאליקאק : מחקר ברפיון - שכל תורשתי ( 1912 ) , וחיבורו של ריצ'רד ל' דאגדייל , משפחת ג'יוּק : מחקר בפשע , נחשלות , מחלה ותורשה , שראה אור לראשונה בשנת 1877 . 
17 מחקרים אלו שרטטו בקווים עזים את דיוקנותיהן של משפחות נבערות וירודות , המתגוררות בחורבות מטונפות ומשריצות דורות על דורות של קבצנים , פושעים ומפגרים . 
המסקנה שהשתמעה מן המחקרים הללו – ולעתים אף הובעה בהם במישרין – הייתה כי יש לשלול מאוכלוסיות נחותות מבחינה גנטית את הזכות להתרבות . 
החיבור יושבי הגבעות ( 1912 ) התריע מפני התרבותם המואצת של הנחשלים ורפי - השכל , והמליץ לנקוט אמצעים כדי " לווסת את שיעורי ההתרבות של האוכלוסיות הלקויות " . 
מחקרים אלו הדביקו למושאיהם כינויים מעליבים כגון : ג'ימי הרקוב , ג'יין המשוגעת וג'ייק העכברוש , והאשימו אותם בשחיתות מינית ( " פריצות " , " ניאוף " , " זנות " ) . החוקרים נדרשו שוב ושוב לדימויים מתחום בעלי החיים והחרקים ; הם תיארו את מושאיהם כמי ש " מזדווגים " ו " נודדים " , וכן " מקננים " עם " גוזליהם " ב " חממות שבהן הם משריצים רמשים אנושיים " . 
צאצאיהם של " יושבי הגבעות " מתרוצצים עירומים בקיץ " כמו חיות פרא קטנות " . 
נשותיהם נראות " כמו חיות יותר מאשר כמו נשים " , ואילו בני שבט הדאק ניחנו " באינסטינקט כזה של קופים , המורה להם לגנוב ולהסתתר " . 
מקרי - המבחן המשפחתיים הללו יצרו את המיתוס בדבר מעמד " האשפה הלבנה " ( " white trash " ) . מיתוס זה העניק לתנועה להשבחת הגזע את הדימוי המרכזי שלה וסייע בביסוס הטענה , שהמצע הגנטי הוא מקורן של הבעיות החברתיות . 
לתנועה להשבחת הגזע נודעה השפעה מכרעת על דמותם של מדעי החברה – פסיכולוגיה , קרימינולוגיה , סוציולוגיה ועבודה סוציאלית – שצעדו באותם ימים את צעדיהם הראשונים . 
בהשראתה נחקקו חוקים שעיצבו את המדיניות החברתית ביחס לנושאים כגון : מאבק בפשע , חינוך , נישואים ובקרת הילודה , צריכתם של משקאות חריפים , פיגור שכלי , המלחמה בעוני וסוגיית העיקור . 
חוקרים אמריקנים מובילים בתחומי הפסיכולוגיה , הסוציולוגיה ושאר מדעי החברה אימצו במחקריהם את עקרונות - היסוד של התנועה . 
אך התמיכה בהשבחת הגזע לא התמצתה בהפנמה סבילה של העיקרון הטוען כי לתכונות אישיות ולדפוסי התנהגות יש אופי תורשתי , אלא " היא הטילה על כתפיה של החברה את המחויבות לפעול למען השגת שליטה בתורשה " , כפי שמסביר קרל דֶגלֶר . 
" ומחויבות זו ניתרגמה על פי רוב למניעת התרבותם של בני אדם שנתפסו כלוקים בנפשם או כמוּעדים לפשיעה " . 
כדבריו של אחד החוקרים , החברה אינה יכולה להרשות לעצמה להסתמך על הריסון העצמי בקרב " השוליים הנירו - פתיים " של האוכלוסייה . 
עיקור בכפייה 
העיקור בכפייה ננקט באמריקה לראשונה כאמצעי במסגרת המאבק בפשע . 
בשנת 1887 מנהל בית המחסה לחולי נפש בסינסנטי פרסם את ההמלצה הפומבית הראשונה לעיקורם של פושעים , הן כאמצעי ענישה והן כדרך למניעת הישנותו של הפשע . 
השיטה הראשונה שבה השתמשו הרשויות כדי לעקר פושעים הייתה אותה שיטה עצמה שבה השתמשו האיכרים לעיקורם של בעלי חיים שלא נבררו לצורכי רבייה – סירוס . 
השימוש בשיטה זו רווח עד ; 1899 באותה שנה הניעו שיקולים מעשיים את הרשויות להחליפה בכריתת צינור הזרע . 
המוסד האמריקני הראשון שאימץ מדיניות עיקורים רשמית היה המוסד הממשלתי לשיקום עבריינים באינדיאנה . 
רופא המוסד , ד"ר הארי שארפ , עיקר בשנה אחת עשרות נערים באמצעות כריתת צינור הזרע , בתקווה כי הדבר ימנע בעדם לאונן . 
ערכם של מעשיו מנקודת - הראות של השבחת הגזע התברר לו רק בשלב מאוחר יותר , כאשר , לדבריו , עלה בדעתו " כי זו עשויה להיות שיטה יעילה למנוע את התרבותם של הלוקים בגופם ובנפשם " . 
העיקור זכה לראשונה למעמד של חוק מדינה באינדיאנה בשנת 1907 . 
לשון החוק קבעה כי ניתן לעקר " פושעים מוּעדים , רפי - שכל ואנסים " בניגוד לרצונם , בעקבות המלצתה של ועדת מומחים . 
מדינות אחרות מיהרו ללכת בדרכה של אינדיאנה . 
עד לשנת 1915 הסמיכו 13 מדינות את מוסדותיהן לעקר פושעים וחולי נפש . 
עד לשנת 1930 נחקקו חוקים ברוח זו ביותר ממחציתן של מדינות ארצות הברית . 
כך הייתה השבחת הגזע לחלק בלתי - נפרד מן הקדמה האמריקנית . 
קליפורניה צעדה בראש ; בתחומה התבצעו יותר מ - 60 אחוזים מכלל 12,000 העיקורים בכפייה שנערכו בארצות הברית עד 1930 . 
ארצות הברית שימשה כדגם וכמקור השראה בעבור ארצות אחרות , שביקשו אף הן לעקר את " הלוקים בגופם ובנפשם " . 
דנמרק הייתה המדינה האירופית הראשונה שעיגנה את העיקור בחוק , בשנת 1929 . 
המדינות הסקנדינביות האחרות מיהרו ללכת בעקבותיה . 
גרמניה עיגנה את העיקור בחוק ב - , 1933 זמן קצר לאחר עליית הנאצים לשלטון . 
החוק בווירג'יניה הסמיך את מוסדות המדינה לעקר חולים שהוגדרו כמי שלוקים ב " טירוף או פיגור בעלי אופי תורשתי " . 
תביעה בעניין זה התבררה בבית המשפט העליון בשנת 1927 . 
הרשויות בווירג'יניה בחנו אישה צעירה ושמה קארי בֶּל , וקבעו שהיא " רפת-שכל " , וזאת לאחר שאבחנו באורח דומה את מצבן של אמה ושל בִּתָה ּ . 
בפסק הדין שחיבר השופט אוליבר ונדל הולמס – וביטא בו את עמדת הרוב בקרב חבר השופטים – הוא נחלץ להגן על החוק במדינת וירג'יניה המבוסס על העקרונות של השבחת הגזע . 
הוא כתב : " הניסיון מלמד כי לתורשה נודע משקל מכריע בהעברתם של טירוף , פיגור וכיוצא באלה " . 
הולמס טען כי מדינה השומרת לה את הזכות לשגר צעירים אל קו החזית בעתות מלחמה רשאית ללא ספק " לתבוע את הפחתת הקרבנות ממי שממילא מוצצים את כוחותיה של המדינה " , וזאת , כתב , " כדי שלא נשקע ביוון המצולה של חוסר-אונים " . 
הנימוקים שהולמס נדרש להם כדי להצדיק את עמדתו אינם זרים לאלה שעתידים לגייס הנאצים כדי להצדיק את צעדיהם - שלהם להשבחת הגזע : " מוטב לעולם כולו להקדים ולמנוע את המשך קיום המין בקרב מי שלְקוּתָם ניכרת בעליל , ולא להמתין עד שלא תיוותר עוד בררה מלבד להוציא להורג את צאצאיהם של הורים לקויים לאחר שהידרדרו לפשיעה , או להניח להם לגווע באין - אונים טָמוּם . 
העיקרון המתיר לנו לכפות על האוכלוסייה חיסונים חיוניים גמיש דיו כדי להתיר לנו את חיתוכו של צינור הזרע . 
די לנו בשלושה דורות של רפי-שכל " . 
בראשית שנות השלושים נפוצה התמיכה בעיקור בכפייה ברחבי ארצות הברית , ועם דובריה הנלהבים נמנו נשיאי מכללות , כמרים , עובדים במוסדות לבריאות הנפש , מנהלי בתי ספר ורבים אחרים . 
השבחת הגזע בגרמניה 
המדענים הגרמנים התרשמו עמוקות מהתקדמותה של אמריקה בכל הקשור בהשבחת הגזע . 
אלפרד פְּלֶץ , מקימה של התנועה להשבחת הגזע בגרמניה , השתתף בוועידה הבין - לאומית הראשונה להשבחת הגזע , שנערכה בלונדון בשנת 1912 . 
עם שובו הוא סיפר ל - Berliner Tageblatt , מעיתוניה הגדולים של גרמניה , כי ארצות הברית היא שניצבת בראש התנועה העולמית להשבחת הגזע . 
שנה לאחר מכן , אידיאולוג מוביל אחר בתחום השבחת הגזע בגרמניה שיבח את " האזרח האמריקני הנחוש וההחלטי " : " לאחר שעמד על משקלה המכריע של התורשה בקביעת התכונות הגופניות והמנטליות של האוכלוסייה כולה , לא היסס לתרגם את הכרתו התיאורטית לצעדים נמרצים במישור המעשה , ולחוקק חוקים העתידים לרומם את הגזע " . 
בשנים שלאחר מלחמת העולם הראשונה , האידיאולוגיה של השבחת הגזע הכתה שורש בחוגי המדע והרפואה של גרמניה , שם נודעה כ " סוגיה של היגיינת הגזע " . 
ב - , 1920 שני אנשי אקדמיה ידועי - שם – קרל בינדינג , משפטן מוערך ופורה , ואלפרד הוך , פרופסור לפסיכיאטריה שהתמחה בנירו - פתולוגיה – פרסמו חיבור שנשא את הכותרת Die Freigabe der Vernichtung lebensunwerten Lebens ( הסמכות לשים קץ לחיים שאינם ראויים לחיים ) . החיבור התמקד בשאלת החולים המאושפזים , ותבע מן החוק הגרמני להתיר לבצע המתת חסד בחולים שאת חייהם הגדירו המחברים כ - lebensunwert ( " בלתי - ראויים לחיים " ) – בני אדם שסבלו מ " רפיון - שכל חשוך מרפא " ואשר חייהם התנהלו " ללא תכלית " והשיתו עול על כתפי קרוביהם ועל גבה של החברה . 
המונחים ששימשו את המחברים לתיאורם של חולים אלו ( " סרח - עודף אנושי " , " אנושיים-למחצה " , " לקויים מן היסוד " , " מתים מן הבחינה המנטאלית " , " קליפות - אדם ריקות " ) השתלבו בשלב מאוחר יותר במילון הנאצי . 
הוך כפר במסורת שאסרה על הרופאים להרע לבני אנוש , ופטר את שבועת היפוקרטס כ " נדר בָּטֵל מזמנים קדומים " . 
הוא העלה על נס את הרווח החינוכי הגלום בהריגתם של לקויי - הנפש , שכן גופותיהם יפתחו אופקים חדשים בפני המחקר המדעי , ובייחוד בפני חקר המוח האנושי . 
לאחר מלחמת העולם הראשונה , שהניחה את האמריקנים ואת הגרמנים בעבריו המנוגדים של המתרס , שקד צ'רלס דייבנפורט על הניסיון לשוב ולשלב את חסידיה של השבחת הגזע בגרמניה בשורותיה של התנועה הבין - לאומית . 
עד לשנת 1925 שוקמו יחסי הידידות בין הדוגלים בהשבחת הגזע בשתי הארצות , וגרמניה שבה והצטרפה אל התנועה הבין-לאומית . 
הביטאונים הגרמנים שהוקדשו להשבחת הגזע נהגו לדווח לקוראיהם בקביעות על ההתפתחויות האחרונות בארצות הברית , ובייחוד על התקדמותם של האמריקנים בתרגומה של תורת הגזע לחוקים העתידים להביא לעיקור בכפייה , להפרדה גזעית ולהגבלת ההגירה . 
פריץ לנץ ראה לנכון להתנצל על השתרכותה של גרמניה מאחורי ארצות הברית בכל הקשור לעיגונה החוקי של השבחת הגזע : " הגרמנים נוטים אל המחקר המדעי יותר מכפי שהם נוטים להצהרות פומביות " . 
החל בשנות העשרים , הזרימו קרנות אמריקניות סכומים נכבדים למימון מחקרים שנערכו בגרמניה למטרות השבחת הגזע . 
קרן רוקפלר סיפקה את רובו המכריע של המימון ; היא מימנה את מחקריהם של מדענים גרמנים מובילים בתחום של השבחת הגזע , וכמו כן ייסדה ומימנה את מכון קייזר וילהלם לפסיכיאטריה , את מכון קייזר וילהלם לאנתרופולוגיה , השבחת הגזע ותורשה אנושית ומכונים חשובים נוספים בגרמניה . 
בימי רפובליקת ויימר , חסידיה של השבחת הגזע בגרמניה הביעו את הערצתם להישגיה של אמריקה בתחום זה , והתריעו כי היה וגרמניה לא תחיש את התקדמותה , עתידה אמריקה לגזול ממנה את הבכורה ולקבל בעולם מעמד של מובילה ללא עוררין בתחום השבחת הגזע . 
הוועידה הבין - לאומית השלישית להשבחת הגזע נערכה בניו יורק בשנת , 1932 פחות משנה לפני עלות הנאצים לשלטון . 
היא הוקדשה לסקירתה של " ההתקדמות בתחומי השבחת הגזע במהלך העשור האחרון " . 
הקונגרס הוציא הודעה לעיתונות , וזו בישרה בגאווה : " התפתחותם של האורגניזמים הנחותים נתונה תחת שליטתנו יותר מאי-פעם " . 
עם עלות הנאצים לשלטון כבר פעלו באוניברסיטאות הגרמניות יותר מ - 20 מכונים להיגיינת הגזע . 
פרידריך זאן , יושב - ראש החברה הסטטיסטית הגרמנית , הסביר כי המחקר בהיגיינת הגזע נועד למנוע את התפשטותן של צורות חיים נחותות ועיוותים גנטיים באמצעות " איתור וקידום קפדניים של צורות חיים עליונות וביעורם של החלקים הבלתי - רצויים בקרב האוכלוסייה " . 
עד לשנת 1932 קנתה לה היגיינת הגזע את מעמדה כיעד מדעי ראשון - במעלה בקרב הקהילה הרפואית של גרמניה . 
היגיינת הגזע נלמדה בפקולטות לרפואה של מרבית האוניברסיטאות והעפילה למעמד של תחום - מחקר ראשי במוסדות יוקרתיים , כמו מכון קייזר וילהלם לאנתרופולוגיה בברלין ( 1927 - 1945 ) ומכון קייזר וילהלם לגנאלוגיה במינכן ( 1919 - 1945 ) . רוברט פְּרוֹקטוֹר כותב : " ההתפתחויות העיקריות בתחום זה אירעו לפני עלותו של היטלר לשלטון . 
כך למשל מרבית הביטאונים שהוקדשו להיגיינת הגזע – כתריסר בסך הכול – נוסדו זמן רב לפני ניצחונו של הנציונל-סוציאליזם " . 
העיקור בכפייה היה למיזם " טיהור הגזע " הראשון של הממשלה הנאצית החדשה . 
ב - 14 ביולי 1933 חוקקה ממשלה זו את החוק למניעת הילודה בקרב בעלי התורשה הלקויה . 
החוק חייב את עיקורם של אלה אשר לקו במומי גוף ונפש וחוסים במוסדות הממשלתיים ובבתי הסיעוד . 
חוק העיקורים החדש חל על מי שאובחנו כלוקים במחלות אלו : רפיון - שכל מולד , סכיזופרניה , מניה - דפרסיה , אפילפסיה תורשתית , מחלת " מחול ויטוס הקדוש " שנגרמה בעטייה של תורשה לקויה , עיוורון תורשתי , חירשות תורשתית ועיוותים גופניים תורשתיים . 
היו מי שחתרו להחיל את החוק החדש גם על היהודים ; עוד לפני עלות הנאצים לשלטון המליץ ארתור גאט ( לימים שירת כפקיד בכיר במשרד הפנים הנאצי ) על עיקורם ההמוני של היהודים , בייחוד יהודי מזרח אירופה . 
בשנת 1935 קצין הרפואה הראשי של הרייך , גרהארד וגנר , הגיש את המלצתו ליישם את החוק החדש על היהודים , אך תכניתו נגנזה עד - מהרה , כאשר הנאצים אימצו פתרון קיצוני יותר ל " בעיית היהודים " . 
במגמה לפרוש את התשתית הדרושה לשם יישומו של חוק העיקורים , הקימה הממשלה הנאצית ברחבי גרמניה 181 בתי דין – חלקם לענייני בריאות גנטית וחלקם לערעורים בענייני בריאות גנטית . 
מרביתם של בתי הדין הללו פעלו כסניפים של בתי הדין האזרחיים . 
בחבר השופטים ישבו שני רופאים ועורך דין . 
בכל הרכב כזה נכלל מומחה אחד ל " פתולוגיה גנטית " . 
הרופאים הגרמנים היו מחויבים לתעד בקפדנות כל מקרה של מחלה תורשתית שטיפלו בו . 
מי שהתרשל במילוי חובה זו נקנס . 
כל רופא נדרש לעבור השתלמות בפתולוגיה גנטית באחד המכונים להיגיינת הגזע . 
ובכל זאת , הנאצים הוסיפו לפגר אחר מוריהם . 
בשנת , 1933 כאשר הם השיקו את תכנית העיקורים שלהם , ארצות הברית הספיקה כבר לעקר יותר מ - בני אדם , מרביתם אסירים או חוסים בבתי חולים לחולי נפש . 
הברית האמריקנית - גרמנית 
החוקים האמריקניים לעיקור בכפייה , להפרדה גזעית ולהגבלת ההגירה הותירו רושם כה חיובי על היטלר ועל הנאצים , עד שגרמניה הנאצית נשאה את עיניה אל ארצות הברית כדי שתשמש לה מופת ומורה - דרך . 
אוטו וגנר , מי שניצב בראש המשרד לעיצוב מדיניות כלכלית במפלגה הנאצית בין השנים 1931 ו - , 1933 דיווח כי היטלר התעניין במיוחד בהתפתחויות בתחומי השבחת הגזע בארצות הברית . 
וגנר מצטט את היטלר כמי שאמר את הדברים הבאים : " כעת , כאשר חוקי התורשה מוכרים לנו יפה , יש בכוחנו למנוע מיצורים חולים ומעוותים לבוא אל העולם . 
למדתי בעניין רב את החוקים שנחקקו ברבות ממדינות אמריקה , חוקים שתכליתם למנוע את התרבותם של בני אדם אשר סביר להניח כי צאצאיהם לא יתרמו דבר למאגר הגנים של הגזע ושמא אף ישחיתו אותו " . 
באוטוביוגרפיה שלא ראתה אור מעולם , לאון ויטני , מזכיר החברה האמריקנית להשבחת הגזע , מביא סיפור שיש בו כדי להאיר את התעניינותו הערה של היטלר בתנועה האמריקנית להשבחת הגזע . 
בשנת 1934 קיבל ויטני מכתב מאת אחד ממקורביו של היטלר , אשר ביקש ממנו לשלוח לפיהרר עותק של ספר מפרי עטו שראה אור באותם ימים , בזכות העיקור . 
ויטני שלח את הספר לגרמניה , וזמן קצר אחר כך קיבל מכתב תודה חתום בידי היטלר . 
כאשר הציג ויטני את המכתב למדיסון גרַנט , חייך גרנט , פתח תיקייה שנחה על מכתבתו , והציג לוויטני את המכתב שהוא - עצמו קיבל מהיטלר . 
העריץ הגרמני הודה במכתבו לגרנט על ספרו התמעטותו של גזע הנפילים , וציין כי " הספר שימש לו כתנ"ך " . 
הגרמנים גילו התעניינות מיוחדת בחוקי העיקורים האמריקניים . 
הביטאון הנאצי Folk und Rasse העלה על נס את פסק הדין של בית המשפט העליון בארצות הברית שהעניק גושפנקא חוקית לעיקור הכפוי . 
בשנת 1939 הפיצו הנאצים עלון שנסב על ענייני הגזע , Archiv fur Rassen - und Gesellschaftsbiologie , ובו נכתב בין השאר כי חוקי העיקורים האמריקניים " הנחילו לארצות הברית הישגים כבירים " . 
ובכל זאת , בין תומכיה של השבחת הגזע בגרמניה נמצאו מי שהתייחסו אל מדיניות העיקורים האמריקנית כ " קיצונית יתר על המידה " , והביעו את הסתייגותם מן הדרך השרירותית שבה נאכפו חוקי העיקורים במדינות ארצות הברית ומן השימוש בעיקור כאמצעי ענישה בכמה ממדינות אלה . 
כנגד שיטת העיקורים האמריקנית , הציגו גרמנים אלה בגאווה את תהליך קבלת ההחלטות בבתי הדין לענייני בריאות גנטית , המתנהל בקפידה ועל יסוד שיקול - דעת , כדרישתו של החוק הגרמני . 
אנשי התנועה להשבחת הגזע באמריקה נהגו לציין בגאווה כי החוק הגרמני – שכדי לחוקק אותו נדרשו לנאצים שישה חודשים מאז עלותם לשלטון – התבסס על חוק העיקורים של קליפורניה ועל החוק לעיקור בכפייה מטעמים של השבחת הגזע , שגיבש הארי לאוגלין בשנת 1922 . 
החוק הגרמני אימץ אמנם את קווי היסוד של הצעתו של לאוגלין , אך בניגוד להצעה זו הוא לא חל על פושעים , על אלכוהוליסטים ועל נזקקים . 
ובכל זאת , החוק הגרמני היה קרוב דיו לחוק האמריקני , כפי שעולה מן הדברים שנכתבו בביטאון האמריקני Eugenic News : " מי שבקיא בתולדותיו של העיקור מטעמים של השבחת הגזע באמריקה , ייווכח מיד כי החוק הגרמני הוא כמעט העתק זהה של חוק העיקורים האמריקני " . 
בשנת 1935 יצא נציג מטעמה של ועדת הבריאות האמריקנית לגרמניה הנאצית כדי להיוועץ באמרכלי תכנית העיקורים ובשופטי בתי הדין לענייני בריאות גנטית . 
עם שובו דיווח הנציג : " מנהיגי התנועה הגרמנית לעיקור בכפייה מטעימים שוב ושוב כי חוקיהם התגבשו בעקבות עיון מעמיק בחוקים שנוסו בקליפורניה , כפי שתועדו בדיווחיהם של מר גוֹסְני וד"ר פּוֹפּין . 
הגרמנים מסבירים כי לא היה באפשרותם להניע יזמה כזו , החלה על כמיליון בני אדם , מבלי להסתמך על הניסיון העשיר שנרכש במקומות אחרים " . 
גוסני כיהן כנשיאה של הקרן לשיפור אנושי , הארגון הראשי של התנועה להשבחת הגזע בקליפורניה . 
באיגרת ששיגר בחשאי לראש אגף המנהלה באגודה הגרמנית הפרוטסטנטית לרווחה חברתית , שיבח גוסני את גרמניה על ש " אימצה את החוק לעיקור בכפייה מטעמים של השבחת הגזע ; כעת נהנים יותר מ - 150 מיליון בני תרבות מחסותו של חוק זה " . 
פופין קבע כי החוק הגרמני חל על " פלח האוכלוסייה הגדול ביותר שנכלל בתחום חלותה של חקיקה מעין זו מאז ומעולם " . 
הוא ראה בחוק העיקורים הגרמני את הגשמתם של עקרונות השבחת הגזע שנתגבשו בקליפורניה , וציין כי הוא עולה על חוקי העיקורים שנחקקו במרבית מדינותיה של אמריקה . 
התקדמותה של גרמניה הנאצית בתחום זה התעלתה עד - מהרה על זו של ארצות הברית . 
אין ברשותנו נתונים מדויקים , אך ההערכות בדבר מספרם של הגרמנים שעוקרו בכפייה תחת המשטר הנאצי נעות בין 300,000 ל - . 400,000 44 עם זאת , לדידם של מחסידיה של היגיינת הגזע לא היה די בכך . 
פריץ לֶנץ , מן האידיאולוגים הבולטים של העליונות הנורדית בגרמניה , טען כי 10 - 15 אחוזים מכלל אוכלוסייתה של גרמניה הם בעלי לְקות ללא תקנה , ולפיכך יש לעקרם . 
הנאצים הסתמכו על מקרי - המבחן המשפחתיים שאנשי התנועה להשבחת הגזע באמריקה הצדיקו באמצעותם את עיקורם של בני אדם " מטיפוס ירוד " . 
הגרמנים תרגמו והוציאו לאור את ספרו של גודארד על משפחת קאליקאק בשנת 1914 . 
מהדורה שנייה ראתה אור בנובמבר , 1933 לאחר שהנאצים תפסו את השלטון . 
בהקדמה שצורפה למהדורה השנייה נקבע כי המקרה של משפחת קאליקאק מאשר במשנה - תוקף את חיוניותו של חוק העיקורים הנאצי , שנחקק בחודש יולי של אותה שנה . 
הביטאון Zeitschrift fur Rassenkunde גמר את ההלל על מחקרו של ויליאם דאגדייל במקרה של משפחת ג'יוּק , והכתירו ֹ כמחקר הראשון שהוכיח את אופייה התורשתי של ה"נחיתות " . 
חוקי ההגירה האמריקניים , שמנעו את הכניסה לארצות הברית מבני אדם שנחשדו כחולים במחלות תורשתיות וממהגרים שמוצאם מארצות שאינן נורדיות , הותירו אף הם רושם עז על הגרמנים . 
בשנת 1934 הכריז אנתרופולוג הגזעים הגרמני הנס פ' ק' גוּנְטֶר באוזני תלמידיו באוניברסיטת מינכן כי חוקי ההגירה האמריקנים ראויים לשמש כמופת ומקור - השראה לגרמניה הנאצית . 
מדעני הגזע הגרמנים לא חסכו את שבחיהם גם מעמדתו של החוק האמריקני בענייני הפרדה גזעית ונישואי תערובת . 
ההוגים הנאצים מחו על השתרכותה של מדיניות הגזע הגרמנית מאחורי היזמות האמריקניות , והצביעו על כך שבמדינות מסוימות בדרומה של ארצות הברית , אדם שזורם בעורקיו 1/32 דם שחור הוחזק כשחור בעיני החוק , בשעה שהחוק הגרמני זיכה במעמד של ארים גם בני אדם שמצד מוצאם היו שמינית - יהודים , או אפילו רבע - יהודים . 
הגרמנים למדו את החוקים האמריקניים בעניינם של נישואי תערובת , והירחונים הרפואיים בגרמניה הציגו באמצעות מפות ותרשימים את יחסי הגזעים בארצות הברית , וציינו אם במדינות השונות נאסר או הותר לשחורים להינשא ללבנים , להצביע בבחירות וכה הלאה . 
בשנת , 1939 כתב - העת המוביל בגרמניה לענייני גזע , Archiv fur Rassen - und Gesellschaftsbiologie , שיבח את החלטתה של אוניברסיטת מיזורי שלא לקבל ללימודים סטודנטים שחורים . 
חודשים ספורים לאחר מכן דיווח אותו כתב - עת במידה זהה של התלהבות על סירובה של אגודת הרופאים האמריקנית ( AMA ) לקבל אל שורותיה רופאים שחורים . 
באותם ימים אסרו הרופאים הגרמנים על היהודים את העיסוק ברפואה , לבד מן הטיפול ביהודים אחרים . 
לנוכח הסתמנותן של מגמות דומות באמריקה , יכלו מדעני הגזע הגרמנים לטעון כי גרמניה אינה ניצבת לבדה בחזית המאבק לטוהר הגזע . 
התמיכה האמריקנית במאמציהם של הנאצים להשבחת הגזע 
אנשי התנועה להשבחת הגזע באמריקה העניקו למדיניות הגזע הנאצית את התמיכה הנרחבת ביותר שזכתה בה מחוץ לגרמניה . 
בשנת 1934 קבע הביטאון Eugenic News : " אין עוד ארץ שבה השבחת הגזע מיושמת הלכה למעשה כשיטה מדעית לכל עניין כפי שמתרחש הדבר בגרמניה " . 
הביטאון רומם את חוק העיקורים הנאצי למעמד של זינוק היסטורי : 
משימה כבירה נפלה על כתפיה של גרמניה בשנת 1933 : הוטל עליה להוביל את האומות הגדולות בתבל אל ההכרה בדבר יסודותיו הביולוגיים של האופי הלאומי . 
חוקי העיקורים שנחקקו בכמה ממדינות אמריקה וחוק העיקורים הלאומי של גרמניה עתידים להיזכר בדברי ימי המשפט כציון - דרך בהחלת שליטתן של האומות המפותחות על הרבייה האנושית – שליטה שרק הפיקוח החוקי על הנישואים שקול לה בחשיבותו . 
בווירג'יניה , המדינה שבעקבות חוקי העיקורים הנוקשים שחוקקה התעוררה פרשת קארי בֶּל , ואשר קליפורניה לבדה עלתה עליה במספר העיקורים שנתבצעו בתחומה , הלין ב - 1934 ד"ר ג'וזף ס' דֶז'ארְנֶט , מנהיג התנועה להשבחת הגזע במדינה , על היקפו המוגבל של מבצע העיקורים . 
הוא דחק במחוקקים להרחיב את תחום חלותו של חוק העיקורים על פי הדגם שהעמידה גרמניה הנאצית : " ככלות הכול , הגרמנים מביסים אותנו במשחק שאנו - עצמנו קבענו את כלליו " . 
Rassenpolitische Auslandskorrespondenz הוא ביטאון שיוחד לסקירתן של התגובות שעוררה מדיניות הגזע הגרמנית ברחבי תבל . 
מכלל 11 הדיווחים שנדפסו בו על אודות הפעילות האמריקנית להשבחת הגזע , 4 הוקדשו לתמיכתה של התנועה האמריקנית במדיניות הגזע הנאצית . 
פעילי התנועה להשבחת הגזע באמריקה שאבו עידוד מן הסיקור הנרחב שהעניקה התקשורת האמריקנית להתפתחויות בגרמניה בתחום זה . 
למשל לאון ויטני , את העלייה הניכרת בהתעניינותו של הציבור האמריקני בהשבחת הגזע הוא זקף לזכותם של העמודים הרבים שהקדישה העיתונות האמריקנית לתכניתו של היטלר לעקר 400,000 גרמנים . 
הוא היה אסיר - תודה לתכניתו השאפתנית של היטלר על שעוררה דיון " בקרב אלפי בני אדם [ בארצות הברית ] שמעולם לא הקדישו תשומת - לב לנושא זה קודם לכן " . 
הארי לאוגלין , מתומכיה הנלהבים של גרמניה הנאצית , ליקט גזירי עיתונים על אודות הנאצים , עוד לפני עלותם לשלטון ב - 1933 . 
אחד הקטעים דיווח על פתיחתו של משרד נאצי העתיד לפעול למען הפרדה גזעית . 
בשוליו כתב לאוגלין : " היטלר ראוי למעמד של חבר - כבוד במחלקת המחקר של התנועה להשבחת הגזע ! " לאוגלין ניצל את כהונתו בראשות המשרד להשבחת הגזע כדי להטמיע את מסריהם הגזעניים של הנאצים בציבור האמריקני . 
לאוגלין התרשם במיוחד מן העצמה הגלומה באמנות הקולנוע כאמצעי להפצת האידיאולוגיה של השבחת הגזע . 
הוא השיג עותק אנגלי של הסרט Erbkrank ( לקויים כתוצאה מתורשה ) , אחד מחמשת הסרטים האילמים שהופקו במסגרת התעמולה למען מבצעי העיקורים על - ידי המשרד לענייני גזע ומדיניות במפלגה הנאצית ( NS - Rasse und Politisches Amt ) בין השנים 1935 ו - 1937 . 
בעקבות התלהבותו הרבה מן הסרט , הורה היטלר על הפקתו של סרט - המשך מדבר , Opfer der Vergangenheit ( קרבנות העבר ) , וציווה על הקרנתו בכל בתי הקולנוע בגרמניה בשנת 1937 . 
53 הכתוביות ודברי הקריינות שליוו את Erbkrank ואת שאר סרטי התעמולה הנאציים שנסבו על ה " לקויים כתוצאה מתורשה " כינו בני אדם אלה בתארים כמו : " יצורים " , " גלמים " , " חיים שאינם ראויים לחיים " , " רפי - שכל " ו " חיקויים נלעגים של גוף האדם ורוחו " . 
כמה מן הסרטים משווים בין בני אדם הלוקים בגופם ובנפשם לבין בעלי חיים ; בסרט Erbkrank נראה אדם צעיר שראשו מגולח והוא אוכל מלוא החופניים עשב . 
סרטים נאציים אחרים מצהירים כי הלקויים כתוצאה מתורשה נחותים אפילו מבעלי החיים , במיוחד לנוכח ההשוואה בינם לבין כלבי הציד או סוסי המרוץ , המדגימים את היתרונות הטמונים בריבוי בררני . 
בסרט Erbkrank נראה מקבץ של בני אדם שאובחנה אצלם מוגבלות נפשית . 
אחת הכתוביות באנגלית , המלווה את הסרט , מגלה לצופה : " רבים מקרב רפי - השכל נחותים אפילו מן החיה " . 
בתמונה החותמת את הסרט נראים איש ואישה כשהם מעשבים ערוגה ונוטעים בה שתילים . 
הכתובית המלווה את התמונה מכריזה : " האיכר המונע את התפשטותם של העשבים השוטים מפנה מקום לגידולים בעלי-ערך " . 
ולטר גרוס , מנהל המשרד למדיניות הגזע , מסכם את מסריו של הסרט בהקדמה : " עַם הבונה ארמונות למען צאצאיהם של שיכורים , פושעים ומפגרים , ובה - בעת משכן עובדים יגעי - כפיים וחקלאים עובדי - אדמה בבקתות עלובות , נתון במסלול מואץ של הרס עצמי " . 
אף שהסרט טען במפורש כי היהודים מוּעדים במיוחד לפיגור שכלי ולקיום בלתי - מוסרי , התעקש לאוגלין מעל דפי הביטאון Eugenic News כי הסרט " חף מכל רבב של תעמולה גזענית " . 
הוא אינו מכוון אלא " לפקוח את עיני הבריות באשר לחשיבות רמתו של אשכול התכונות המשפחתיות – הגופניות , המנטליות והרוחניות – ללא קשר לשאלת הגזע " . 
ביקורים מאמריקה 
לאחר שהנאצים עלו לשלטון ב - , 1933 ביקרו בגרמניה גדודים של אנתרופולוגים , פסיכולוגים , פסיכיאטרים וגנטיקאים אמריקנים , והתקבלו בחמימות יתרה . 
המארחים ארגנו פגישות רמות - דרג בין המדענים האמריקנים לבין מנהיגים ומדענים נאצים ופתחו לפני אורחיהם את שערי המכונים להיגיינת הגזע , את מחלקות הבריאות הממשלתיות ואת בתי הדין לענייני בריאות גנטית . 
עם שובם ביטאו האמריקנים את רשמיהם מן הביקורים , בכתבי - עת מקצועיים . 
הם הריעו לתכנית העיקורים הגרמנית והסבירו כיצד בתי הדין לענייני בריאות גנטית , בהגינותם הרבה , העניקו אפילו לְבָנֶיה ה " בלתי - כשירים " של החברה הגרמנית את ההזדמנות להשמיע את עמדתם . 
אחת הדרכים שבאמצעותן זכה השלטון הנאצי בתמיכתם של מדענים זרים הייתה חלוקתם של תארי - כבוד מטעמן של אוניברסיטאות יוקרתיות בגרמניה . 
בשנת 1934 העניקה אוניברסיטת יוהאן וולפגנג פון גתה מפרנקפורט תואר - כבוד לפליאונטולוג האמריקני הנודע הנרי פֵיירפילד אוסבורן . 
אוסבורן , מחלוצי התנועה להשבחת הגזע באמריקה , כיהן כנשיאו של מוזיאון הטבע האמריקני בניו יורק במשך 25 שנים וייסד את המחלקה לביולוגיה באוניברסיטת קולומביה . 
הוא הקים את האגודה האמריקנית להשבחת הגזע ושימש כיושב - ראש בוועידה הבין - לאומית השנייה להשבחת הגזע , שנערכה ב - 1921 . 
אוסבורן שמח בכבוד הרב שנפל בחלקו , ונסע לגרמניה הנאצית לשם קבלת התואר . 
הנאצים ניצלו את יום - השנה ה - 550 של אוניברסיטת היידלברג כדי להפגין את רוח ההשכלה והמדע המנשבת ברחבי גרמניה המתחדשת . 
הם העניקו תארי - כבוד לשורה של מדענים בולטים מגרמניה ומחוצה לה . 
עם מקבלי התארים נמנו פוסטר קֶנֶדי והארי לאוגלין . 
קנדי , פסיכיאטר וחבר באגודה האמריקנית למען המתות חסד , נודע בתמיכתו הפומבית בהמתתם של מי שאובחנה אצלם לְקות נפשית . 
מבין פעיליה של התנועה האמריקנית להשבחת הגזע , זכה לאוגלין להערצה רבה במיוחד בגרמניה הנאצית . 
במאי , 1936 ד"ר קרל שניידר , דיקאן הפקולטה לרפואה ופרופסור להיגיינת הגזע באוניברסיטת היידלברג , שיגר איגרת ללאוגלין ובה בישר לו על החלטתה של האוניברסיטה להעניק לו תואר דוקטור לשם כבוד במדעי הרפואה . 
לאוגלין הגיב בהתרגשות רבה לנוכח הכבוד שזכה בו מידי אחת האוניברסיטאות היוקרתיות בעולם . 
הוא אמנם לא נסע לגרמניה הנאצית כדי לקבל את התואר באופן אישי , אך הוא קיבלו ֹ בגאווה רבה בשמונה בדצמבר , 1936 בקונסוליה הגרמנית בניו יורק . 
התואר הוענק ללאוגלין על שום היותו " חלוץ התנועה להשבחת הגזע , איש חזון ומעשה , נציג רב - זכויות של מדיניות הגזע באמריקה " . 
לאוגלין זכה לברכות משותפיו לאידיאולוגיה ולהכרתה של העיתונות הן באמריקה והן בגרמניה . 
שלוש שנים לאחר מכן , פרופסור שניידר , מי שהגיש את מועמדותו של לאוגלין לקבלת התואר , היה ליועץ מדעי בתכנית המתות - החסד של הנאצים , שבמסגרתה הושמדו בתאי גזים אלפי בני אדם שאובחנה אצלם לקות גופנית או נפשית . 
אנשי התנועה להשבחת הגזע באמריקה הוסיפו לבקר בגרמניה גם לאחר פרוץ מלחמת העולם השנייה , והתמידו בכך עד להתערבותה של ארצות הברית במלחמה . 
בחורף 1940 - 1939 יצא לגרמניה הגנטיקאי ט' א' ה' אֶלינגֶר כדי לקיים סדרת פגישות עם הנס נאכְטשַיים , גנטיקאי בכיר במכון קייזר וילהלם לאנתרופולוגיה , תורשה אנושית והשבחת הגזע . 
אלינגר נפגש באותה הזדמנות גם עם וולפגנג אָבֶּל , אנתרופולוג שנודע במחקריו העוסקים בצוענים ובבושמנים האפריקנים וחבר אס - אס . 
אבֶּל ואלינגר דנו בתוצאותיהם של המחקרים הגרמניים בדבר " האלמנט היהודי " באוכלוסייה הגרמנית . 
עם שובו לארצות הברית , הסביר אלינגר מעל דפי ה - Journal of Heredity כי מנהגם של הגרמנים ביהודים אין לו ולא כלום עם רדיפה הנובעת ממניעים דתיים ; מדובר ב " מיזם רחב - היקף המיועד להשיג שליטה בריבוי האנושי ולטהר את האומה הגרמנית ממאפייניו התורשתיים של הגזע השמי " . 
אלינגר ביטא את הרושם העז שהותיר בו " היקפו העצום של המידע האמין , הבלתי - מוּטֶה " שנאסף במכון קייזר וילהלם על אודות תכונותיהם הגופניות והאישיותיות של היהודים . 
לאחר שהאנתרופולוג האמריקני הנודע לוֹת'רוֹפ ּ סטוֹדַרד שהה בגרמניה הנאצית במשך ארבעה חודשים ב - , 1940 ציינו הנאצים בגאווה כי הוא ושורה ארוכה של אמריקנים ידועי - שם נוספים לא חדלו לבקר בגרמניה עם פרוץ המלחמה . 
האמתלה הרשמית לביקורו של סטודרד הייתה שליחות מטעמו של איגוד העיתונים של צפון אמריקה . 
אך בפועל , כיוון שיצא שמו כחסיד מושבע של השבחת הגזע , זכה בגישה לדרגים הגבוהים ביותר בשדרות המחקר המדעי והממשל . 
בספרו הפופולרי שראה אור בשנת , 1920 מרד הגזעים הצבעוניים בעליונותו של האדם הלבן , כתב סטודרד כי הקִדמה והתרבות הן פרי סגולותיו של " הדם הנורדי " , שהיה " טהור ואמיץ , דמם של גאונים ואצילים אשר זרם במרוצת הדורות כשהוא נושא עמו את ברכתה של תורשה ללא דופי . 
אם רק נשכיל להכשיר בעבור דם זה את הסביבה שהוא ראוי לה , הוא עתיד להעצים את חילו , להמציא פתרון לבעיותינו ולשאת אותנו מעלה - מעלה , לעבר מטרות נעלות ויעדים נאצלים " . 
בספר זה , כמו גם בספר מרד נגד הציביליזציה ובחיבורים אחרים שזכו להערכה ברחבי העולם המערבי , התריע סטודרד על הסכנה הנשקפת לעליונות הנורדית מצד העמים הנחותים של מזרח אירופה ודרומה ומצד הגזעים הצבעוניים שבאפריקה ובאסיה . 
סטודרד ביקר במכונים להיגיינת הגזע ונפגש עם המדענים המובילים בגרמניה ועם דמויות מַפתח בהנהגה הנאצית , לרבות היטלר והימלר . 
סטודרד נכח באחת הישיבות של בית הדין העליון לענייני בריאות גנטית בברלין . 
חבר השופטים הורכב מארבעה מומחים מקצועיים : שני שופטים מן המניין , פסיכיאטר וקרימינולוג . 
סטודרד דיווח על המקרים שהובאו לפני בית הדין : ילדה שאובחנה כלוקה בפיגור שכלי ; חירשת - אילמת שנתגלו במשפחתה כמה תווים גנטיים " מצערים " ; אדם שאובחן כבעל תסמינים מאני - דפרסיביים ( " לא היה ספק שחובה לעקר אותו " , קבע סטודרד ) ; ואדם " דמוי קוף " בעל מצח נסוג ונחיריים סמוקים , שנודע בסטיותיו ההומוסקסואליות , נשא לו אישה יהודייה והעמיד שלושה צאצאים " שגורלם נחרץ " . 
ישיבת בית הדין הותירה בסטודרד רושם עז . 
הוא התפעל מהצלחתם של השופטים לחסל " אלמנטים נחותים " תוך כדי " הקפדה על כיבוד החוק לפרטיו ולדקדוקיו ; לא ניתן להאשים את השופטים הגרמנים אלא באדיקות יתרה " . 
סטודרד הבטיח לקוראיו האמריקנים כי הנאצים " מעשבים את ערוגתה הגנטית של גרמניה בשיטה מדעית - למהדרין והומניטרית-לעילא " . 
הוא הניח את דעתם של קוראיו גם באשר ל " בעיה היהודית " : זו כבר " יוּשבה ברמה העקרונית , ועד מהרה תבוא על פתרונה המעשי על - ידי חיסולם הפיזי של היהודים בתחומו של הרייך השלישי " . 
הימלר , דארֶה , הֶס 
כמו דייבנפורט ולאוגלין האמריקנים , היינריך הימלר , מפקד האס - אס ואחד מאדריכליה הראשיים של השואה , החל אף הוא את מסעו אל השבחת הגזע בגידולם של בעלי חיים לצורכי רבייה . 
מחקריו החקלאיים וניסיונו בגידול תרנגולות הובילו אותו אל ההכרה כי כל המאפיינים ההתנהגותיים הם תורשתיים , ומשום כך , הדרך היעילה ביותר לעצב את עתידה של אוכלוסייה כלשהי – בין אם מדובר באוכלוסייה אנושית ובין אם לאו – היא אכיפתה של תכנית רבייה מבוקרת , שתברור את היסודות הרצויים ותחסל את היסודות הבלתי-רצויים . 
הדחף לעסוק בחקלאות ובגידול בעלי חיים התעורר אצל הימלר לאחר שסיים את לימודיו בבית הספר התיכון . 
הוא בחר להמשיך בלימודי חקלאות בניגוד לרצונם של הוריו , ואף על פי שמעולם לא רכש ניסיון בתחום זה . 
הוא נרשם לבית הספר המקצועי הגבוה במינכן ולמד בפקולטה לאגרונומיה . 
בשלב האחרון של לימודיו המעשיים עבד במשך חודשיים במפעל לייצור מכונות חקלאיות . 
במהלך שנת לימודיו האחרונה ( 1921 - 1922 ) הצטרף הימלר לכמה וכמה אגודות חקלאיות . 
הוא ביקש להתקבל לעבודה כמנהל בחווה חקלאית בבוואריה , אך נדחה בשל גילו הצעיר וניסיונו המועט . 
באמצע שנות העשרים , בעקבות הצטרפותו לשורותיה של המפלגה הנאצית המתגבשת , נשא הימלר נאומים בזכות סגולותיהם של עובדי - האדמה הגרמנים והדגיש את התפקיד שהם עתידים למלא בגרמניה החדשה – חיל החלוץ בתחום השבחת הגזע . 
למן ראשית דרכו הפוליטית , הציג הימלר את עצמו כמומחה לעניינים חקלאיים . 
במכתב ששיגר לחוקר שהתמחה בבעיות חקלאיות , ב - 22 באפריל , 1926 ציין הימלר : " אני - עצמי חקלאי , אף שאין בבעלותי חווה " . 
בינתיים , ניסיונו של הימלר בגידול תרנגולות הזין את התעניינותו האובססיבית בהשבחת הגזע – של בעלי חיים ושל בני אדם כאחד . 
כפי שמסביר זאת פריץ רֶדליך , " התעניינותו של הימלר בגידול תרנגולות ובהריגתן הוסבה אל ' גידולם ' של בני אדם והריגתם " . 
בעקבות הקריאה בכמה עלונים גזעניים , השתכנע הימלר ביתר - שאת ביתרונותיו של הגידול למטרות השבחת הגזע . 
הוא האמין כי על ההנהגה הפוליטית " להידמות לאותו מגדל צמחים , אשר ברצותו להצמיח זן חדש וטהור מבין ענפיו השדופים של מין תשוש , שרושַש בעקבות הכלאות רבות מדי , מקדים ויוצא אל השדה כדי לדלל את החלקה ולעקור מן השורש גידולים בלתי-רצויים " . 
לאחר המלחמה העיד אחד מקציני האס - אס כי הרקע החקלאי של הימלר הוא שהניע את האובססיה שלו בכל הקשור ל " גידול " לשם השבחת הגזע . 
בכל אחת מן התחנות לאורכו של הנתיב אל ההשמדה , ניצולם של בעלי החיים – גידולם , דילולם ושחיטתם – הוא שסלל את הדרך . 
בראשית שנות הארבעים , כאשר היטלר וצמרת השלטון הנאצי שקדו על מציאתו של פתרון לסוגיה המטרידה של ה - Mischlinge ( אזרחים גרמנים יהודים - למחצה ) , שקל הימלר את הנושא כמנהגו , מנקודת - מבט של חוואי . 
במכתב ששלח למרטין בּוֹרמן כתב הימלר : " עלינו לאמץ את קווי המחשבה והמעשה המנחים את מגדלי הצמחים ואת בעלי המשקים " . 
הוא תבע לאכוף חקירה מדוקדקת של הגזע , בהיקף של שבעה דורות לפחות , בשושלותיהם של מי שנחשדו במוצא מעורב . 
הוא המליץ : " בכל מקרה שבו תתגלה נחיתות גזעית , יש לעקר את הפרטים האמורים ולשים קץ להמשכו של הגזע " . 
איש מקרב חסידיה האמריקנים של השבחת הגזע לא זכה מעולם באפשרויות שניתנו בידי הימלר ליישם על בני אדם את העקרונות והאמצעים הנהוגים בגידול בעלי חיים . 
יוֹכֶן פון לאנג כותב : " לאחר הכישלון המסחרי שנחל כמגדל תרנגולות , פנה הימלר לעסוק ב ' גידולם ' של בני אדם " . 
בחוותו של הימלר , אנשי האס - אס טהורי - הגזע זכו למעמד של פרי - הרבעה ; מי שנמצאו בלתי - כשירים יוּעדו לדילול . 
בלשונו של הימלר : " על מעמד זה [ של אנשי האס - אס ] , אותה שכבת - עלית של הגזע הגרמאני , מוטלת החובה להרבות את זרעו בעזוז ; בתוך 20 או 30 שנה יָפוצו בניו של גזע האדונים על פני אירופה כולה " . 
ריצ'רד ברייטמן , מחבר הביוגרפיה של הימלר , טוען כי הימלר מעולם לא ראה בקרבנותיו בני אנוש , וממילא לא נטרד בסבלם או בגורל שגזר עליהם . 
" הם היו שקולים בעיניו לכנימות ולמזיקים אחרים , שחובה על כל חקלאי להדבירם כדי לפרנס את משפחתו בכבוד " . 
כמו הימלר , גם ריצ'רד ולטר דארֶה , היועץ החקלאי הבכיר של המפלגה הנאצית ומחלוצי האידיאולוגים שלה , למד חקלאות והתמחה בגידול בעלי חיים לצורכי רבייה . 
דארה , שהחזיק בתואר " הממונה על ענייני המזון וענפי החקלאות מטעם הרייך השלישי " , האמין כי החקלאות היא בגדר אוצר בלום של חוסן הגזע , וכי ראוי לעצב את המדיניות בנוגע לאוכלוסיות אנושיות בהשראת העקרונות המנחים את בעלי המשקים . 
( " כושרו של עם להשיג איזון רוחני ומוסרי מותנה בהצבתה של תכנית רבייה שקולה ומחושבת בלב - לבה של תרבותו " . 
דארה הוא ששכנע את הימלר בנחיצותה של שכבת - עלית גזעית , וסייע לו בהפיכתו של האס - אס לחיל - חלוץ ארי . 
בתמורה העניק הימלר לדארה מעמד של חבר - כבוד באס - אס . 
כמו הימלר , דארה דגל אף הוא בשיפור המאגר הגזעי של האומה באמצעות חיסולם של יסודות בלתי-רצויים . 
" אין לאומתנו עוד קניין בר - קיימא לבד מן הדם הטוב הזורם בעורקיה . 
המסע להשבחת הגזע ראשיתו בהדברתו של הדם הנחות " . 
גם רודולף הֶס , מפקד אושוויץ , היה תומך נלהב באידיאולוגיה של השבחת הגזע שהצטיין ברקע חקלאי . 
הס התוודע אל הימלר עוד ב - 1921 או ב - 1922 . 
ההיכרות בין השניים העמיקה בשנת 1930 . 
כדבריו של ברייטמן , " שניהם גילו עניין רב בחקלאות , כך שהיו להם די והותר עניינים לדבר עליהם " . 
בימיו הראשונים של אושוויץ , לפני שנתברר להם ייעודו הסופי של המתקן , תכננו השניים לפרוש סביב המחנה רשת של מחנות נלווים , כך שהמערך כולו ישמש כמרכז חקלאי ראשי . 
לימים עתיד הס לציין באוטוביוגרפיה שלו כי תכניותיו הנועזות של הימלר הציתו את דמיונו החקלאי : " תכנַנו להפוך את אושוויץ לתחנת הניסויים החקלאית הראשית במזרח . 
נפתחו לפנינו הזדמנויות שמעולם לא הוענקו לנו בגרמניה . 
עמד לרשותנו כוח - עבודה גדול דיו כדי להקים מעבדות ענק , חממות משוכללות ומשקים לגידולם של בעלי חיים מכל זן וסוג " . 
אך עד - מהרה נתבררו להס ייעודיו האחרים של המחנה . 
" בקיץ 1941 זימן אותי הימלר לברלין ופרש לפניי את חזון השמדתם של היהודים בכל חלקי אירופה כמעט . 
תכנית הרת - גורל זו הועידה לאושוויץ את תפקידו של בית המטבחיים האנושי הגדול ביותר בדברי ימי האדם " . 
בקיץ של 1942 הגשים אושוויץ את ייעודו ; הוא פעל במלוא האמצעים כמרכז להשבחת הגזע הגרמני ולשיפור אוכלוסיות אנושיות ואוכלוסיות בלתי - אנושיות ; בתחומו פעלו משקים לגידול ולרבייה בררנית של בעלי חיים מזה , ומתקן ההשמדה בירקנאו לדילולם של יהודים , צוענים ושאר זנים " תת - אנושיים " מזה . 
תכנית T-4 והמצאתם של תאי הגזים 
המערכה הגרמנית להשבחת הגזע נכנסה לשלב חדש וקטלני בשנת , 1939 כשלפקודתו של היטלר , כדבריהם של ישראל גוטמן ומיכאל בירנבאום , " החל המבצע להשמדתם השיטתית של הגרמנים הלוקים בשכלם , בנפשם או בגופם , אשר הסבו בעצם קיומם מבוכה למיתוס בדבר העליונות הארית " . 
במהלך הוועידה השנתית של המפלגה הנאצית בנירנברג בשנת 1929 אמר היטלר : " אם גרמניה תביא לעולם מדי שנה מיליון ילדים בריאים ובמקביל תדלל מבין שורותיה 700,000-800,000 מקרב הנִרפים - שבנרפים , יוביל הדבר לעלייה ניכרת בחוסן [ הלאומי ] " . 
בשנת , 1935 כאשר מעמדו בשלטון היה מבוסס דיו , שיתף היטלר את ד"ר גֶרהארד וגנר , קצין הרפואה הראשי של הרייך , בתכניתו לפטור את האומה הגרמנית מעוּלָם של הנכים והמוגבלים . 
אך החשש מפני תגובה בלתי - אוהדת מצד דעת הקהל בגרמניה ומחוצה לה הניע את היטלר לדחות את ביצוע התכנית עד לשעת מלחמה , " שבה תתמקד תשומת - הלב של העולם כולו במהלכים צבאיים וערכם של חיי אדם ייגרע ממילא " . 
או - אז ִ יֵקל על השלטון " לשחרר את העם מן הנטל שמשיתים על גבו לקויי הגוף וחולי הנפש " . 
מייקל בּארְלֵיי כותב כי טיוטת החוק , שהוכנה מבעוד - מועד ובחשאי , " הורתה על השמדתם של הלוקים ב ' עיוותים ' נפשיים או גופניים ניכרים , וזאת משום שמצבם תבע טיפול ארוך - טווח , עורר ' בעתה ' בקרב הבריות והציב את החולים עצמם ב ' רמתן של החיות שבשפל המדרגה ' " . 
היטלר מינה את פיליפ בּוּהְלֶר , מזכירו הראשי , ואת קרל בְּרָנדט , רופאו האישי , לעמוד בראשו של המבצע שתואר על - ידי בית הדין בנירנברג כ " מערכה להשמדתם השיטתית והחשאית של אוכלוסיות חלשות – הקשישים , חולי הנפש , הלוקים במחלות חשוכות - מרפא , הילדים הלוקים במומים ועוד – באמצעים שונים , כגון גז וזריקות מוות , שננקטו בבתי סיעוד , בבתי חולים ובבתי מחסה לחולי נפש . 
" 
הרג הילדים הגרמנים החל באוקטובר 1939 בבית החולים הממשלתי " גֶרדֶן " שבבְּרָנדֶנבּוּרג ונמשך בעשרים ואחד מוסדות נוספים שהוקמו ברחבי הרייך . 
הילדים אותרו ואושפזו , ואחר כך הרעיבו אותם הרופאים והאחיות למוות , או לחלופין רשמו להם מינונים קטלניים של לוּמינָָל ( תרופת הרגעה ) , וֶרונָל ( גלולות שינה ) , מורפיום או סְקוֹפּוֹלָמין . 
במקרה שהילד סירב לבלוע את הכמוסות או לגמוע את השיקוי שנרשם לו , נהגו הרופאים להזריק את החומר אל עורקיו . 
היקפו של מבצע " המתות החסד " התרחב בשיעור עצום עם היכנסו לשלב הבא – השמדתם של חולים ונכים מבוגרים . 
לדידם של הנאצים , ההתקדמות מעיקור להשמדה הייתה צעד הגיוני ומתבקש . 
בתחילה הנהיג המשטר עיקורים בכפייה במגמה למנוע את לידתם של תינוקות בלתי - ראויים . 
אחר כך הוא פתח במערכה של " המתות חסד " שנועדה להביא לחיסולם של תינוקות או ילדים בלתי - רצויים שתכנית העיקורים נכשלה במניעת לידתם . 
הצעד הסופי בכיוון זה היה תכנית " המתות החסד " למבוגרים , שנועדה לפטור את הארץ אחת ולתמיד מחדלי - האישים הלוקים בגופם ובנפשם . 
לשכתו של היטלר בברלין , שתיאמה את המבצע להשמדת הילדים , הופקדה גם על התכנית החדשה . 
אך לנוכח היקפו הנרחב של המבצע נאלצה הלשכה לשכור אנשי צוות נוספים ולהעתיק את המטה החדש אל בית - מידות שהוחרם מבעליו היהודיים , לרחוב טירגארְטֶן 4 . 
כתובת זו היא שהעניקה לתכנית את שמה – מבצע T4 , או בפשטות T4 . 
מלאכת ברירתם של החולים המיועדים ל " טיפול " הוטלה על מועצת מומחים , שהורכבה מארבעים רופאים שמונו במיוחד לתפקיד זה , ובהם תשעה פרופסורים לרפואה . 
אך על עצם ביצועו של ההרג הופקדו פסיכיאטרים . 
שלא כמו הילדים , שהומתו במוסדות עצמם , הובלו החולים המבוגרים מ " מוסדות ההסגר " אל אתרי ההשמדה . 
אמרכלי המבצע הקדישו דיונים נרחבים לשאלת הדרך שבה יש להרוג את החולים . 
מרבית הרופאים והטכנאים צידדו בשימוש בחד - תחמוצת הפחמן . 
בינדינג הפליג בשבחי יעילותו של הגז 20 שנה קודם לכן , בעקבות ניסויים שערך באמצעות מנועי מכוניות ותנורים מקולקלים . 
ברנדט הגיש להיטלר המלצה דומה , והמנהיג הנאצי אימץ את עמדתו . 
הכימאי אלברט וידמן המליץ לשחרר את הגז במחלקות בתי החולים בשעה שהחוסים יהיו שקועים בשנתם , אך הצעתו נמצאה בלתי - מעשית ונדחתה . 
לבסוף הוחלט כי במקום להביא את הגז אל החולים , החולים הם שיובלו אל מרכזי ההמתה בגז . 
וידמן בחן את השפעתו של הגז על עכברים ועל חולדות לפני שהמליץ להשתמש בו לשם הרג בני אדם . 
בחורף 1939 - 1940 ערכו הגרמנים הדגמת - מבחן בת יומיים של המתה בגז במתקן של האס - אס בברנדנבורג . 
התוצאה הייתה מְסַפקת : שמונה חולים ממין זכר הומתו במהלך ההדגמה . 
בעקבות הצלחתו של הניסוי , פנו הנאצים להקמתם של שישה מרכזים להמתה בגז : ברנדנבורג וגרָפֶנֶק , שנפתחו בינואר ; הארטהיים וזוננשטיין , שנפתחו במהלך מאי ויוני ; ולבסוף , בֶּרנבוּרג והאדאמָר , שהחליפו את ברנדנבורג וגרפנק בשלהי 1940 . 
רשמית , באוגוסט 1941 הופסק מבצע T4 לחיסולם של הלוקים בגופם ובנפשם , אולם למעשה , נמשכה הריגתם השיטתית של האזרחים ה " בלתי - כשירים " לכל אורך המלחמה . 
על פי ההערכות , במסגרת פעילותו הרשמית של מבצע T4 הומתו בין 70,000 ל - חולים , אך אם מביאים בחשבון את ממדי השמדתם של החולים והנכים שהומתו לאחר לשנת , 1941 יש להכפיל את מספר הקרבנות . 
בשנת , 1942 זמן קצר לאחר שהפסיכיאטרים הגרמנים שילחו את אחרוני החולים אל תאי הגזים , הופיע ב - Journal of the American Psychiatric Association מאמר שקרא להמתתם של ילדים הלוקים בפיגור שכלי ( " טעויות של הטבע " ) . 
מניצול בעלי חיים להשמדה המונית 
לאחר סיומו הרשמי של מבצע T4 באוגוסט , 1941 מרבית הציוד הטכני ששימש את מבַצעיו ולפחות 90 מבין אנשי הצוות שהועסקו במסגרתו נשלחו לפולין על מנת להקים מחנות השמדה ולהפעילם . 
הטכניקה ששימשה את מבצעיה של תכנית T4 , כדי להוביל את החולים , להונות אותם באשר ליעדיו של המסע ולבסוף להמיתם , שימשה כעת להשמדתם ההמונית של היהודים . 
הנרי פרידלנדר מתאר את תרומתו של מבצע T4 לפתרון הסופי : 
... מבצע T4 ל " המתות חסד " הניח בידי מבצעיו של הפתרון הסופי טכניקת הרג ערוכה לשימוש – זו הייתה עיקר תרומתו לתהליך ההשמדה . 
הטכניקה כללה הן את החמרה והן את התכנה של הליך ההמתה . 
היא לא הסתכמה בתאי גזים ובמשרפות , אלא הקיפה מערך שלם של השמדה : שיטות שבאמצעותן ניתן להניע את הקרבנות להיכנס אל תאי הגזים , להשמידם בסרט נע ולעבד את גוויותיהם . 
שיטות אלה לפרטיהן – עד לעקירתם של שיניים וגשרים שהכילו זהב – פותחו במסגרת מבצע T4ויוּצְאו ּ למזרח . 
ג'ון רוֹת' כותב : " סביר להניח כי הוגי התכנית ל ' המתות חסד' לא הועידו אותה מראש לשמש כמחנה - אימונים למבַצעיו של הפתרון הסופי . 
אך בוודאי אין זה צירוף מקרים בלבד , שהצוותים שהועסקו בשְלוֹס הארטהיים ובמרכזים אחרים להמתה בגז שָבו ּ והתקבצו על אדמת פולין כדי לתפעל את מחנות המוות " . 
" המתות החסד " היו פרק הפתיחה בתהליך של רצח - עם . 
פרידלנדר כותב : " השמדתם ההמונית של הנכים והמוגבלים קדמה לזו שהייתה מנת - חלקם של היהודים והצוענים ; הפתרון הסופי יצא לדרכו לאחר ' המתות החסד' ובעקבותיהן . 
הרוצחים שלמדו את מלאכתם במרכזי ההמתה בגז במקומות : ברדנבורג , גרפנק , הארטהיים , זוננשטיין , ברנבורג והאדאמר הם שאיישו את מרכזי ההמתה בבלזץ , בסוביבור ובטרבלינקה " . 
חקלאות בעלי החיים , ערש האידיאולוגיה של השבחת הגזע באמריקה ובגרמניה , הייתה כר פורה לצמיחתן של כמה דמויות - מפתח במבצע T4 , ובכלל זה רבים שנשלחו בשלב מאוחר יותר לאייש את מחנות המוות בפולין . 
ויקטור בְּראק , מפקדו של מבצע T4 , השלים את לימודי החקלאות במכון הטכנולוגי של מינכן . 
הנס הֶפֶלמן , שעמד בראש המשרד לתיאום המתתם של ילדים נכים , היה דוקטור לחקלאות . 
פרידריך לוֹרֶנט , שניהל את האגף הפיננסי של מבצע T4 , רכש את הכשרתו במכון חקלאי לפני שהתפנה להקדיש את כל עתותיו למפלגה הנאצית . 
יאקוֹב ּ ווֹגֶר , בנו של חוואי ומי שעמד בראשו של מרכז ההמתה בגרפנק , עמד להישלח מזרחה בשנת 1941 כדי לאייש את מחנות המוות לצד שאר אנשי הצוות שסיימו את תפקידם במבצע T4 ; אך הקריירה שלו נגדעה באִבָּה בעקבות תאונת דרכים קשה . 
ברוּנו ֹ ברוּקְנֶר עבד במשך יותר משנתיים במרכז ההמתה הארטהיים שבאוסטריה . 
לפני כן הועסק כשוער בבית מטבחיים בלינץ . 
אוטו הוֹרן , שעבד בזוננשטיין ואחר כך בטרבלינקה , עבד בחקלאות ושימש כאח בבית חולים לפני שגויס לשורותיו של מבצע T4 . 
וֶרנר דוּבּוֹיס למד חקלאות ועבד בחווה סמוכה לפרנקפורט לפני שהועסק על - ידי הנאצים – בתחילה כנהג ביחידה ממונעת של האס - אס במחנה הריכוז זָכְזֶנְהאוּזֶן , ואחר כך , במסגרת מבצע T4 , כנהג אוטובוס שהוביל את החולים אל מותם בגרפנק , בברנדנבורג , בהאדאמר ובברנבורג . 
הוא נהג להוביל גם גוויות ושרידי משרפות . 
בשלב מאוחר יותר עבד כמתדלק , ובמסגרת תפקידו זה הוטל עליו להוציא את הגופות מתאי הגזים , לעקור את שיני הזהב ולשרוף את הגוויות . 
לבסוף נתמנה לתפקיד האחראי על מנוע הדיזל שהפעיל את תאי הגזים במחנה המוות בלזץ . 
וילי מֶנץ , שומר בטרבלינקה שנודע במנהגיו הסדיסטיים , התפרנס מחליבת פרות עד למועד גיוסו בשנת 1940 על - ידי המשרד לשינוע כוח - עבודה חקלאי במינסטר . 
מנץ נשלח לעבוד כרפתן במרכז ההמתה בגרפנק . 
הוא מונה לתפקיד האחראי על הרפת ועל דיר החזירים בגרפנק , ובשלב מאוחר יותר מילא תפקיד דומה בהאדאמר . 
ביולי 1942 נשלח לטרבלינקה . 
בתחילה הופקד על שריפת הגוויות במחנה העליון , באתר שבו הופעלו תאי הגזים . 
אחר כך הוצב בלאזארֶט – אתר ששימש כמרפאה למראית עין , ובו ירה למוות בילדים ובאימהותיהם . 
אוגוסט מיט , עוד אחד מבוגרי מבצע T4 שנשלח לטרבלינקה , התקבל לעבודתו בגרפנק בתיווכו של הסניף המקומי של משרד החקלאות . 
קורט פרנץ , מפקדו האחרון של מחנה המוות טרבלינקה , היה שולייתו של קצב לפני שהצטרף לשורות האס - אס קרל פרֶנצל , שעבד כמתדלק בהאדאמר ואחר כך נשלח לסוביבור , היה אף הוא קצב . 
גיטה סירני , מי שערכה את הריאיון עם פרנץ שטאנגל , מפקד טרבלינקה , כינתה את פרנץ , מיט ומנץ " שלושת הרוצחים האכזריים ביותר בקרב אנשי האס-אס " . 
הם , יותר מכול , היו השומרים שהאסירים רצו להוציאם להורג , וחזקה עליהם שהיו עושים זאת אילו המרד שפרץ ב - 2 באוגוסט 1943 היה צולח בידם . 
בעבור אנשי הצוות שהועסקו במבצע T4 ובעבור מפעילי מחנות המוות שנשלחו לפולין במגמה להביא להשמדתם של היהודים , ניסיונם בניצול בעלי חיים ובהריגתם השיטתית התברר כמסלול הכשרה מעולה . 
פרק חמישי 
בלי להזיל דמעה 
מרכזי השמדה באמריקה ובגרמניה 
עד עתה ראינו כיצד שימש ביותם או שעבודם של בעלי החיים כדגם וכהשראה לשעבודם של בני אדם ; כיצד גידולן של חיות מבויתות הניב שורה של אמצעים להשבחת הגזע , ובהם עיקור בכפייה , " המתות חסד " והשמדה המונית ; וכיצד השמדתם המתועשת של בעלי חיים , כגון : פרות , כבשים וחזירים , הכשירה את הקרקע , ולו בעקיפין , לגיבושו של הפתרון הסופי . 
בתולדות עלייתו של האדם למעמד המין השליט , דיכוים של בעלי החיים שימש כדגם והניח את היסוד לדיכוי שאנו נוהגים זה בזה . 
מחקר ההיסטוריה האנושית חושף דפוס שקשה לטעות בו : תחילה בני האדם מנצלים בעלי חיים וטובחים בהם ; אחר כך הם נוהגים בבני אדם אחרים כבחיות , ומייעדים להם גורל דומה . 
חשוב לעמוד על כך , שהנאצים התייחסו אל קרבנותיהם כאל חיות עוד לפני שפנו להשמדתם - בפועל . 
כפי שמסביר בּוֹרִיָה זאקס , רבות משיטות ההמתה הנאציות נועדו להציג את הטבח שנערך בבני אדם כשחיטה של בעלי חיים : " הנאצים אילצו את הקרבנות המיועדים להמתה להתפשט ולהסתופף יחד , עירומים כביום היוולדם ; והרי בתנאים נורמליים , בני אדם אינם נוטים לנהוג כך . 
העירום מאפשר להשוות את בני האדם לחיות ; ההסתופפות מעלה על הדעת עדר של פרות או כבשים . 
בתנאים אלה של דה - הומניזציה , המתתם של הקרבנות בירייה או בגז הפכה קלה יותר " . 
במהלך המאה ה - , 20 שתיים מבין האומות המתועשות – ארצות הברית וגרמניה – ערכו טבח במיליוני בני אדם ובמיליארדי יצורים אחרים . 
כל אחת משתי הארצות הללו הרימה תרומה ייחודית למרחץ הדמים של המאה ה - : 20 אמריקה העניקה לעולם המודרני את בית המטבחיים ; גרמניה – את תאי הגזים . 
שני מפעלי ההשמדה הנידונים כאן נבדלים זה מזה הן בזהותם של הקרבנות והן ביעדיו של ההרג ; ובכל זאת , קיימים ביניהם כמה וכמה היבטים משותפים . 
ייעול התהליך 
מהירות ויעילות הן מרכיבים חיוניים בתפקודו של מרכז השמדה . 
יש להקפיד על מינונים נכונים של אחיזת - עיניים , הפחדה , מהירות ושימוש בכוח . 
זאת כדי למזער את הסיכוי שהתהליך ישתבש בעקבות התעוררותם של פאניקה או דחף - התנגדות בקרב הקרבנות . 
במחנה המוות בלזץ שבפולין התנהל הכול " במהירות שיא , כדי שלקרבנות לא תיוותר שהות לעמוד על המתרחש . 
מנגנוני התגובה שלהם שותקו במכוון , כדי למנוע ניסיונות בריחה או מרידות . 
התהליך המואץ נועד גם להרחיב את היקפי ההרג . 
כך ניתן היה לקלוט כמה משלוחים ולחסלם בו-ביום " . 
פרידלנדר מתאר את פס הייצור שהופעל במתקני T4 : " למן הרגע שבו דרכה כף רגלם במרכז ההשמדה , לא חדלו החולים לנוע ולו לרגע ; הם שונעו במהירות בין תחנותיו של תהליך המתה חלק ויעיל " . 
התהליך החלק והיעיל משרת מטרה נוספת – הוא מסייע במניעת גילויים של נקיפות מצפון בקרב הרוצחים ; ניל קרֶסֶל כותב כי אדריכליהן של השמדות המוניות חותרים לשוות לרצח אופי של מעשה חוזר ונשנה , שגרתי , מכני , מתוכנת במידת האפשר : " באמצעות סילוקו של הכורח לחשוב ולקבל החלטות , מונעת שגרת - הרצח מִמְתפעלֶיה ָ את האפשרות לעמוד על הממד המוסרי של מעשיהם " . 
במכלאות של איגוד יצרני הבשר בשיקגו , הוכה יוּרְגִיס רוּדְקוּס בהלם לנוכח הדרך שבה תלו עובדי בית המטבחיים את החזירים באנקולים " בדם קר , בפנים חתומות – ללא שמץ היסוס , בלי להזיל דמעה " . 
בשנת , 1944 כאשר הגרמנים כבשו את הונגריה והחלו במשלוח האוכלוסייה היהודית הגדולה לאושוויץ , כבר פעל בית המטבחיים האנושי העצום במלוא הקיטור . 
יהודי הונגריה הובלו ברכבות ארוכות אל אתר ההשמדה בְּבירקנאו . 
הם הוסעו על גבי מסילה בעלת שלושה נתיבים היישר אל המשרפות החדשות , שפעלו במלוא קיבולן . 
כך ניתן היה לפרוק במעין סרט - נע את מטענן של הרכבות , המגיעות לרחבה בזו אחר זו . 
בשעה שפינו העובדים את הגופות האחרונות מתאי הגזים והשליכו אותן אל תעלת השרפה שבירכתי המתקן , היהודים המיועדים לסֶבֶב ההמתה החדש כבר פשטו את בגדיהם באולם הסמוך . 
לרשותה של תעשיית הבשר האמריקנית עמדה יותר ממאה שלמה כדי להאיץ את קִצב הפעולה של מתקניה ; אך ההאצה הניכרת במהירותם של פסי הייצור ב - 25 השנים האחרונות הביאה לעלייה עצומה בקצב הריגתם של בעלי חיים בתעשיית הבשר . 
בעבר נהגו מפקחים מטעם הממשלה להשבית את פס הייצור כאשר גילו בשר מקולקל או חיות שלא הממו אותן כהלכה , ואילו כיום אין פס הייצור של השחיטה עומד ממהלכו לעולם – הרי כל רגע קט של " זמן דמימה " גורע מן הרווחים . 
כפי שהעיד עובד באחד מבתי המטבחיים , " אין מישהו או משהו שיכול לגרום להם להאט את פס הייצור הזה " . 
המפקחים מטעם משרד החקלאות האמריקני ( USDA ) מתוודעים עד - מהרה אל הסכנות הכרוכות בעיסוקם . 
על פי טום דֶווַיין מן הארגון למען אחריות ממשלתית ( GAP ) , " מפקחים שניסו לעצור את פס הייצור בבתי מטבחיים ננזפו , הועברו מתפקידם , הותקפו פיזית על - ידי עובדי המפעל ואז נאלצו לתת את הדין על הסתבכותם בקטטות , ספגו דו " חות שליליים ממעבידיהם , נחקרו במשטרה , פוטרו או נחשפו לפעולות נקמה אחרות במגמה להביא ל'נִטְרולם ' " . 
העובדים נתונים בלחץ מתמיד , ונדרש מהם להפעיל את פס הייצור במהירות שיא וללא הפוגות . 
" כל עוד השרשרת נעה " , מספר אחד העובדים , " לא אכפת להם מה אתה צריך לעשות כדי להביא את החזיר לסרט הנע . 
האנקולים רצים , ואתה צריך לתלות עליהם חזירים . 
אם אתה מפספס אנקול אחד , אחראי המשמרת נדבק לתחת שלך " . 
כל עובד הגורם למרווח , ולו רק לרגע , ברצף של בעלי החיים – עובדי המשחטות נוהגים לכנות זאת " חור בשורה " – מסתכן בפיטורים מידיים . 
" העובדים משתמשים בצינורות כדי להרוג חזירים שאינם עולים על פס הייצור . 
כאשר החזיר מסרב לעלות על הסרט הנע וגורם לעיכוב בייצור , אתה מכה אותו למוות . 
אחר כך אתה זורק אותו הצידה , ומאוחר יותר תולה אותו באנקול " . 
מַחֲלֵק , משפך או צינור 
במרכזי ההשמדה נהוג לכנות את התחנה האחרונה בדרכם של הקרבנות אל מותם " מַחלק " , " משפך " , " צינור " או " סמטת המוות " . 
בסְיוּקס פוֹלְס , שבדרום דקוטה , נהגו לכנות בַּשם " מנהרת המוות " את המעבר התת - קרקעי הארוך ששימש להובלתם של בעלי החיים מן המכלאות אל בית המטבחיים . 
12 
בספרו על תעשיית הבשר בארצות הברית מתאר ג'ימי סְקאגְס את ה " מחלק " במפעל הבקר של איובה ( IBP ) שבהוֹלְקוֹמְב ּ , קנזס . 
מדי יום " דוחקים עובדי המפעל 3,700 ראשי בקר אל המחלק , המזין את פס הייצור בחומרי - גלם טריים " . 
משעה שנכנסת פרה אל המחלק , נחרץ גורלה . 
כאשר היא מגיחה אל תוך המפעל מקצהו האחר של המחלק , העובד המוצב במקום " משגר באמצעות רובה - אוויר מסמר צהוב אל תוך גולגולתה של הבהמה " ( סקאג מתעקש לכנות את הפרה בשם " בהמה " ) . לאחר שהפרה " קורסת תחתיה בעיניים מזוגגות " , כורכים העובדים שלשלת סביב אחת מפרסותיה האחוריות . 
אחר כך מושכת גלגלת את " הבהמה המעולפת " באוויר . 
הפרה התלויה במהופך מפרכסת באין - אונים בעודה משונעת על פני רחבת השחיטה , שם " מבוססים העובדים בתוך הדם הנקרש , משספים בסכינים ארוכות את גרונותיהן של הפרות ומבתרים את ורידי הצוואר שלהן " . 
בסניף אחר של מפעל הבקר של איובה נוהגים העובדים לכנות בשם " משפך הבקר " את הרחבה שלאורכה מוּבל הבקר אל תוך המפעל . 
דונלד סטאל , איש הפקולטה למדעי החברה באוניברסיטת קנזס , מדווח : " היקפו של ה ' משפך ' הולך וצר ככל שהוא מתפתל בדרכו מעלה , אל נקודת ההימום שמעל לרחבת השחיטה " . 
שני עובדים החמושים באקדחי הלם יורים לסירוגין מסמרי פלדה היישר אל ראשיהן של הפרות המגיחות מקצה ה " משפך " כדי לשבור את גולגלותיהן ולשתקן , או לפחות למנוע בעדן להטיח את גופן כה וכה . 
לאחר שהפרה נכבלת ונתלית , " היא מונפת מעלה , מושלכת אל קרונית המשתלשלת מן התקרה ומוטחת אל רחבת השחיטה כשהיא תלויה במהופך , בפרסתה האחורית השמאלית " . 
בבלזץ , בסוביבור ובטרבלינקה היה ה " צינור " התחנה האחרונה בדרכם של הקרבנות אל תאי הגזים . 
בסוביבור שימש כ " צינור " מעבר שרוחבו כ - 3 מטרים ואורכו כ - 140 מטרים , ומשני עבריו התנשאה גדר - תיל שעליה משתרגים ענפים . 
אנשי האס - אס ועוזריהם הובילו את קרבנותיהם העירומים לאורכו של ה " צינור " עד לתאי הגזים . 
כדבריו של ראש אגף המנהלה של המחנה , הנס - היינץ שוּט : " משעה שהם נמצאו בתוך ה ' צינור ' שהוביל ממגורי האסירים אל אתר ההשמדה , שוב לא נותרה להם דרך מילוט כלשהי " . 
בטרבלינקה הוביל " צינור " שאורכו כ - 80 מטרים ורוחבו כ - 5 חמישה מטרים מ " אולמות ההתפשטות " שבמחנה התחתון אל תאי הגזים שבמחנה העליון . 
לאחר כ - 30 מטרים בכיוון חלקו המזרחי של המחנה , התעקל הצינור בפנייה חדה , בת 90 מעלות כמעט , היישר אל הפתח הראשי של המבנה שהכיל את תאי הגזים במחנה העליון . 
גדרות תיל שהוסוו בעלוות עצים ושיחים סגרו על הצינור מזה ומזה והסתירו אותו מעין רואה . 
השומרים השתמשו באגרופים , בשוטים ובקתות רובים כדי לאלץ את קרבנותיהם העירומים לרוץ לאורכו של הצינור שכם אל שכם , בקבוצות של ארבעה או חמישה , בזרועות מונפות . 
בטרבלינקה ובסוביבור נהגו אנשי האס - אס לכנות את הצינור " הנתיב אל השמים " ( Himmelfahrtsstrasse ) . בטרבלינקה תלו הגרמנים פרוכת שחורה שנטלו מבית כנסת בפתחו של מבנה תאי הגזים . 
על גבי הפרוכת היו רקומות בעברית אותיות הפסוק : " זה השער לה ' ? צדיקים יבואו בו " . 
תערובת דומה של אירוניה מלעיגה וצידוק - עצמי ניכרת בארצות הברית . 
ד"ר טֶמפּל גראנדין , חוקרת בעלי חיים העובדת בשירותה של תעשיית הבשר , מכנה בשם " גרם מדרגות אל השמים " את המסילה הנעה , פרי תכנונה , שנועדה להוביל פרות אל מותן . 
גראנדין תכננה את " גרם המדרגות " הראשון עבור מפעל הבשר " סוויפט " שבטולֶסוֹן , אריזונה , שם התנסתה גם בחוויית חניכה מרגשת , כאשר לראשונה בחייה הרגה חיה במו - ידיה : " כאשר הגעתי הביתה , התקשיתי להאמין שאכן עשיתי זאת . 
זה היה ממש מסעיר . 
פחדתי שלא אצליח . 
ככלות הכול , זאת מלאכה שדרושה לה מיומנות כלשהי " . 
החולים , החלשים , הפצועים 
החולים , החלשים או הפצועים מאיימים לחבל במהלכה היעיל של ההשמדה . 
כל מרכז השמדה מחויב למצוא דרכים להתמודדות עם הבעיה שמציבים מי שאינם מסוגלים לעמוד בקצב . 
בטרבלינקה קידם אחד מעובדי המחנה את הבאים , והורה להם למסור את מטעניהם וחפצי - הערך שברשותם ולהיערך למקלחת שיתרעננו בה לפני המשכו של המסע . 
הזקנים , החולים , הפצועים והאימהות שנשאו בזרועותיהן תינוקות הופנו אל ה " מרפאה " לשם קבלת טיפול רפואי . 
כך עלה בידי הגרמנים לבסס את הרושם שעוררו מלכתחילה , כי מדובר במסע לשם התיישבות - מחדש במחנה עבודה במזרח . 
כך , בשעה שהשומרים הובילו את המיועדים להמתה בגז אל מתחם ההתפשטות , שומרים אחרים דרבנו את מי שהופנו אל ה " מרפאה " במעלה השביל המוביל אל קבר - האחים . 
בהגיעם אל הבור , ציוו השומרים על האסירים לפשוט את בגדיהם ולהתיישב בצוותא על תלולית עפר שעל שפת הבור . 
אחר כך ירו בהם השומרים . 
תחילה נהגו לעשות זאת ברוביהם , ובשלב מאוחר יותר עשו זאת ביריית אקדח הישר לעורף . 
לרוב הוטלה המלאכה על השומרים הגרמנים . 
ברבות המשלוחים גייסו הגרמנים את עזרתם של האוקראינים . 
בעלי חיים המגיעים כשהם חולים , חלשים או פצועים אל המכלאות או אל בתי המטבחיים הם בעיה שתעשיית הבשר האמריקנית מתמודדת עמה משחר ימיה . 
זמן קצר לאחר מלחמת האזרחים הוקדש מאמר מערכת ב - New York Times ליחס הבלתי - אנושי לבעלי החיים בתעשיית הבשר . 
המאמר הסתיים במילים הבאות : " הדרך שבה הפרות מובלות או נגררות אל בתי המטבחיים , ראוי שתקומם כל אדם שרגשותיו הטבעיים טרם התאבנו כליל בעקבות התנסותו דרך - שגרה באכזריות על צורותיה הברבריות ביותר " . 
מעטים הם השינויים שחלו במישור זה מאז שנת 1865 . 
לעתים קרובות , בעלי החיים המגיעים כיום למכלאות , לבתי הממכר ולבתי המטבחיים הם חולים , חלשים או פצועים מכדי לעמוד על רגליהם . 
במיוחד מתקשים בכך עגלים או חזירים שהוחזקו מלידתם בתיבות או בתאים זעירים . 
מקץ מסע מְעַנה במשאיות צפופות , נתקלים בעלי החיים בעובדים אשר מכים אותם , בועטים בהם ומדרבנים אותם בעזרת מלמדים חשמליים . 
החיות המובהלות במורדותיהם של משטחים חלקלקים נופלות , שוברות עצמות , נמחצות . 
במפעלי הבשר נהוג לכנות את בעלי החיים הפצועים או החלשים מכדי לקום בשם " נפולת " . 
ב - 1989 הצליחה בֶּקי סאנסְטֶד לתעד במצלמתה את הגורל המזומן ל " נפולת " במכלאות המאוחדות שבסנט פול , מינסוטה . 
התמונות אינן נבדלות מאלה שתוארו במאמר המערכת 124 שנים קודם לכן : החיות שלא עמדו בקצב מושלכות לכלובים ונותרות בהם במשך ימים , ללא מזון או מים ; פרות פצועות נגררות ברגליהן האחוריות אחרי משאיות נוסעות , בעודן כבולות בשלשלאות כבדות אשר עוקרות את מפרקיהן ושוברות את עצמותיהן ; דחפורים מרימים פרות פצועות מן האדמה ומשליכים אותן אל " ערמות המתים " . 
בימי החורף תיעדה סאנסטד פרות וחזירים פצועים שקפאו למוות במקום קריסתם . 
לאחר שנאספו ברשותה כ - 40 שעות צילום , פרסמה סאנסטד את ממצאיה . 
בעקבות החשיפה נאלצו בעלי המכלאות להכריז על הנהגתה של מדיניות חדשה ביחס ל " נפולת " . 
23 
ה " נפולת " מביאה לעיכוב בתהליכי הייצור ; משום כך , נוהגים העובדים במכלאות ובבתי המטבחיים להותיר את החיות המתמוטטות במקום נפילתן או לסלקן מן הדרך ולדחות את הטיפול בהן לשלב מאוחר יותר . 
אם החיה שנפלה מתה , או נראית כְּמתה , היא מושלכת אל " ערמת המתים " . 
אם יתברר מאוחר יותר כי היא עדיין בחיים , צפויה החיה להישחט בדרך המקובלת ובשרה עתיד לשמש למאכל אדם . 
אם יתגלה כי החיה אכן מתה , ייעקרו מגופה האיברים שעוד ניתן להשתמש בהם , ושארית הבשר תשמש להפקת מזון לחיות - מחמד . 
עובד באחד המפעלים מספר כי הפרות הפצועות – מקובל לכנותן " יללניות " – נגררות לאורכה של " סמטת המוות " עד לעמדת ההימום , ולכן הן מגיעות לפס הייצור " מכוסות [ בצואת פרות ] " . 
הגורל המזומן לחזירים חולים ופצועים אינו שפיר יותר . 
מפקח שהזדמן ל " מפעל בשר עלוב במיוחד " במערב - התיכון תיאר את האתר כתחנה האחרונה בדרכם של חזירים תשושים , חולים ומוכים עד כדי נכות : " רבים מבין בעלי החיים הללו אינם מבוגרים כל כך ; הם נראים כך משום שנחשפו להתעללות . 
הם מורעבים , מוכי - כפור , פצועים . 
רבים מתים עוד לפני הגיעם לאתר . 
חזירים שבורי - אגן גוררים את גופם בעזרת רגליהם הקדמיות , משתרכים על אחוריהם במאמץ נואש להימלט , עד שגופם הכחוש מתנוון כליל . 
העובדים מכנים אותם ' עבדים נמלטים ' " . 
הבשר המופק במפעלים מעין זה משמש לייצורם של נקניקיות , קציצות וקדלי חזיר . 
בשרן של החיות שנפלטו מתהליך הייצור מנוצל לייצור מזון לבעלי חיים , מוצרים קוסמטיים , סוגים שונים של פלסטיק ושאר מוצרים המשמשים במשק הבית ובענפי התעשייה . 
עובדת באחת החוות לגידול חזירים הסבירה כי החזירים הנאלצים לחיות על משטחי בטון מגיעים למצב שבו הם אינם מסוגלים עוד ללכת מחמת הכאב : " בחווה שבה אני עובדת נהוג לגרור אל מחוץ לדיר את החזירים שאינם מסוגלים עוד לעמוד על רגליהם . 
סביב אוזנו או רגלו של החזיר נוהגים לכרוך מעין לולאה מתכתית , וכך גוררים אותו לכל אורכו של המבנה . 
החיות צורחות מכאבים . 
הבטון שעליו הן נגררות תולש את עורן , ולולאות המתכת קורעות לגזרים את אוזניהן " . 
החזירים החבולים מושלכים בערמה , וגוססים כך במשך פרק - זמן של עד שבועיים . 
אחר כך הם מובלים במשאית למפעל לטחינת בשר , במגמה להפיק מהם מוצר שיש בו כדי להניב רווחים . 
אפשר שאין עוד חיה פגיעה כמו הנקבה בשעת הלידה . 
סו ּ קו ֹ הייתה עדה ללידה שהתרחשה בבית מטבחיים בדאלאס , טקסס , שבו נשחטים מדי יום 1,500 סוסים , ובשרם מיוצא לאירופה , בעיקר לצרפת . 
במהלך ביקורה במפעל הבחינה קו בסוסה , שכרעה במצוקה בסמוך לאחד ממתקני הריסון . 
קו מספרת מה ראתה : " שני עובדים מצליפים בסוסה בשוט ארוך בעודה כורעת ללדת , על מנת לגרום לה להזדרז ולהתקדם לעבר רחבת השחיטה . 
הסייח מושלך למכל המשמש לאכסונם של חלקי - חילוף . 
מנהל העבודה עוקב אחר המתרחש מעמדת הפיקוח , חבוש כובע בוקרים " . 
צעירים במותם 
בתעשיית הבשר נהוג לשלוח את בעלי החיים לשחיטה לאחר שהעלו די בשר על עצמותיהם ( ואף לא יום אחד לאחר מכן ) . כך נגזר על בעלי החיים לחיות כדי חלקיק מתוחלת חייהם הטבעית . 
התרנגולות ( " עופות " , בלשון התעשייה ) , המהוות את הרוב המכריע בקרב בעלי החיים הנשחטים בתעשיית המזון , נשלחות לשחיטה כשהן בנות שבעה שבועות בלבד . 
תוחלת חייהן הטבעית של התרנגולות נעה בין 15 - 20 שנה . 
כך זוכים תינוקות אלה , שנופחו באורח מלאכותי , לחיות כדי פחות מאחוז אחד מתוחלת זו . 
כדבריה של ד"ר קארן דייוויס , מייסדת השדולה למען תרנגולות המשק ונשיאת הארגון , " ה ' עופות' שאתם רוכשים במרכולים אינם אלא תינוקות קטנים , שגופיהם נופחו לממדים עצומים " . 
גילם של החזירים והכבשים הנשלחים לשחיטה נע בין חמישה לשבעה חודשים . 
עגלי החלב יוצאים מתאיהם בגיל ארבעה חודשים ועושים את צעדיהם הראשונים – אל המשאית המובילה אותם לבית המטבחיים . 
רוברט לואי סטיבנסון כתב פעם : " דבר אינו מעורר בקרבנו סלידה רבה יותר מן הקניבליזם ; אך האם לא דָמִינו לקניבלים בעיניהם של הצמחונים – אנו , הניזונים על תינוקות , אף שאין אלה תינוקותינו-שלנו ? 
" חלק מבעלי החיים המרכיבים את תזונתם של בני האדם הם " תינוקות " במלוא מובן המילה . 
גורי חזירים נשחטים עוד בטרם נגמלו . 
משקלם לאחר הסרת הקרביים נע בין 10 - 17 קילוגרמים . 
טלאים שעודם יונקים – " מאכל תאווה " בפי יודעי דבר – נשחטים בגיל הנע בין שבוע אחד לתשעה שבועות . 
הצעירים שבין עגלי החלב , כמותם כתינוקות הנחטפים מעריסותיהם , נשחטים ונאכלים בגיל הנע בין יום אחד לחמישה ימים . 
אפילו הנקבות המנוצלות לשם הפקתם של חלב וביצים מספיקות לחיות אך מעט מכלל תוחלת החיים הטבעית שלהן לפני שהן מוּבָלות לשחיטה באין להן שימוש עוד . 
פרות חולבות , שתוחלת חייהן עשויה להגיע בסביבה בריאה ל - 25 שנים , נשלחות על פי רוב לשחיטה לאחר שלוש או ארבע שנים . 
תרנגולות המנוצלות לייצור ביצים חיות כדי עשירית מתוחלת החיים הטבעית שלהן . 
גילם הצעיר של בעלי החיים הנשחטים עלול להערים קשיים על מלאכתם של העובדים בבתי המטבחיים . 
אנגלי שצפה בנעשה בין כתליה של משחטה כתב : " מעניין להיווכח מה יכול עדיין לחדור ללבו הקשיח של שוחט – קשיח מחמת העבודה שהצרכנים הפקידו אותו על ביצועה . 
בעבור האחד אלה הן העזים : ' הן בוכות ממש כמו תינוקות' , הוא אומר . 
עובד אחר , העוסק מזה שנים בעקירת קרביהן של חיות שחוטות , מתקשה לשאת עגלים בני שלושה ימים אל עמדת השחיטה ולהרגם על - ידי ירי חץ אל מוחם " . 
אמריקני שעבד באחת המשחטות סיפר כי על מנת להחיש את קצב שחיטתם של העגלים , נהגו הוא וחבריו לדחוס אל תיבת ההימום שמונה או תשעה עגלים בעת ובעונה אחת : " ברגע שהם מתחילים להיכנס לתיבה , אתה מתחיל לירות בהם . 
העגלים קופצים , נערמים זה על גבי זה . 
בשלב מסוים אתה כבר לא מבחין בין העגלים שירית בהם לבין אלה שנמחצים תחת משקלם של האחרים בלי שנורו . 
אתה שוכח לירות בעגלים שבתחתית הערמה " . 
העגלים הללו נתלים בעודם בחיים ומשונעים לאורכו של פס הייצור בעודם מתפתלים וצווחים . 
" לא רציתי לירות בתינוקות האלה – בני שבועיים או שלושה שבועות לכל היותר – אז פשוט הנחתי להם להמשיך הלאה " . 
אבל עובד המשחטה לא הועיל לעגלים הצעירים כאשר הניח להם " להמשיך הלאה " : עגלים אלה היו בהכרה מלאה כאשר העובדים שהמתינו להם בהמשכו של פס הייצור תלו אותם , שיספו את גרונותיהם וביתרו אותם לנתחים . 
ד"ר אלן לונג , הנוהג לערוך ביקורים סדירים בבתי המטבחיים ברחבי אנגליה מטעמה של האגודה הבריטית לצמחונות , הבחין בהססנות המתעוררת בעובדים מסוימים לנוכח הצורך להרוג בעלי חיים צעירים . 
עובדים אלה התוודו באוזניו כי הריגתם של טלאים ועגלים היא הקשה במשימות שהוטל עליהם לבצע במסגרת עבודתם , והסבירו : " הם רק תינוקות " . 
על רגע מכאיב במיוחד , מספר לונג : " עגל קטן וחסר - אונים , אשר זה עתה נקרע מחיקה של אמו , יונק את אצבעותיו של השוחט בתקווה להפיק מהן חלב , ואילו הן מאלצות אותו לגמוע את חלב האכזריות האנושית " . 
לונג טוען כי הפעילות המתרחשת בבתי המטבחיים היא " זוועה שאינה יודעת גבולות או רחמים " . 
לונג נוהג לשוחח עם העובדים בבתי המטבחיים במהלך ההפסקות . 
" אני מצטרף אל השוחטים בשעה שהם פורשים , פרועי שער ומכוסים בדם , אל פינת האוכל " , הוא מתאר . 
" אני משתדל ללמוד כל מה שניתן , ולהתחקות אחר נקודת - מבטם . 
באורח מסגיר , הם שבים ומציינים באוזניי : " הרי זה חוקי , נכון ? " ובעודי מקשיב להם אני מדמה לשמוע בקולם נעימת הפתעה כלשהי ; כאילו הם עצמם מתקשים להאמין בחסות שפורש החוק על מעשיהם " . 
מקצת העובדים מתוודים על " הבזקים של סנטימנטליות " לנוכח הצורך להרוג חיות בעצם ינקותן . 
לונג מספר : " לעתים כורעת אחת הכבשים ללדת בשטח בית המטבחיים , והשוחטים חסים על הטלה . 
הם מאכילים אותו , הופכים אותו למעין חיית - מחמד . 
עם זאת , כדאי לזכור כי ממילא אין טעם בשחיטתו של טלה בן יומו , אשר טרם העלה בשר על עצמותיו . 
כך , השוחטים נוהגים בטלה כבחיית - מחמד , אבל בסופו של דבר הם מוסרים אותו לגידול באחת החוות . 
כעבור פרק - זמן לא ארוך חוזר אותו טלה למשחטה , והעובדים שאינם מזהים אותו הורגים אותו עם כל השאר " . 
ד"ר גורדון לאטו ֹ מתאר מקרה דומה : " במהלך הפסקת הצהריים של עובדי אחת המשחטות , קפץ טלה אחד מתוך הכלוב והתגנב באין מרגיש למקום שבו היו כמה שוחטים יושבים במעגל ואוכלים את כריכיהם . 
הטלה ניגש ונגס מעלה החסה שאחז אחד העובדים בידו . 
חבריו נתנו לטלה עוד קצת חסה , ועד לתום הפסקת הצהריים איש מהם שוב לא היה נכון להרוג את היצור הקטן אשר נגע אל לבם . 
בסופו של דבר נשלח העגל למשחטה אחרת " . 
מרבית החברים ב - Einsatzgruppen ( יחידות החיסול הממונעות של הגרמנים ) התקשו בהריגת ילדים יותר מאשר בחיסולם של מבוגרים . 
מטעם זה נהגו יחידות רבות לגייס משתפי - פעולה מקומיים לשם חיסול נשים וילדים . 
כך למשל הטילה יחידת ה - Einsatzkommando A 4 את מלאכת השמדתם של הילדים על עוזריה האוקראינים . 
המבוגרים חוסלו בידי החיילים הגרמנים . 
אחת הסיבות לקושי המיוחד שגרם הרג הילדים הייתה הטווח הקצר שבו הוא נערך . 
על פי עדות שנמסרה ב - 1965 במשפטו של אלברט ראפ ּ , מפקד ה - Sonderkommando A 7 שהואשם ברציחתם של נשים וילדים צוענים בחבל סְמוֹלֶנְסְק במארס , 1942 אולצו האימהות לשאת בעצמן את עולליהן אל שפת קבר - האחים . 
שם חטפו הרוצחים את התינוקות מידיהן , הניפו אותם באוויר , ירו בצוואריהם והשליכו אותם אל התעלה . 
על פי העדויות פעלו חוליות החיסול בחיפזון כה רב , עד שרבים מבין הקרבנות הושלכו לתעלה בעודם חיים . 
" סבך הגופות שנערם בתעלה הוסיף לזוע ולהתפתל , לעלות ולרדת " . 
איש האס - אס ארנסט גֶבּל , שפיקד על אחד ממבצעי החיסול הללו , התנגד לשיטה האכזרית שנקט אחד מאנשיו לשם הריגתם של ילדים : " אברהם נהג לתפוס בשערות ראשיהם של כמה ילדים בעת ובעונה אחת , להניפם באוויר , לירות בעורפיהם ולהשליכם אל הקבר " . 
גבל מעיד שלבסוף לא יכול לשאת עוד את המראה , והורה לאברהם לחדול . 
" התכוונתי למנוע בעדו להניף את הילדים בשערותיהם , ולהורות לו להמיתם בדרך מהוגנת יותר " . 
אפילו בקרב הגרמנים נמצאו מי שסירבו למלא את המשימות שהוטלו עליהם . 
לאחר המלחמה העיד איש האס - אס ארנסט שוּמן כי כאשר ביטא את ספקותיו באוזני אוּנטֶרשְטוּרְם - פיהרר טָאוּבְּנֶר בערבו של אחד ממבצעי החיסול ההמוני , כינה אותו טאובנר פחדן . 
שומן התעקש ואמר לו כי לא הגיע לרוסיה כדי לירות בנשים ובילדים : " גם לי חיכו אישה וילדים בבית " . 
מאחר שהצלחתם של מבצעי החיסול הגרמניים הייתה תלויה בנחישותם של מבצעיהם , היו מפקדי היחידות דרוכים לכל אות של מצוקה מצד חייליהם בעודם תרים אחר אמצעים שונים להפגתו של המתח . 
היסטוריון השואה ראוּל הילברג כותב כי הנאצים השקיעו משאבים רבים בפיתוחם של " אמצעים ושיטות לריסון התנהגותם של הקרבנות ולהקלת המשא הנפשי , שאיים למחוץ תחתיו את הרוצחים . 
התכנון של משאיות הגזים ותאי הגזים , העסקתם של אוקראינים , ליטאים ולאטבים בהשמדתם של נשים וילדים יהודים , הטלתה של מלאכת הקבורה והשרפה של הגופות על היהודים עצמם – כל המהלכים הללו גם יחד נועדו להשיג מטרה זו " . 
באוקראינה חל עיכוב בלתי - צפוי במהלכו של אחד ממבצעי החיסול בעקבות גילויה של קבוצת ילדים יהודים עזובים . 
כמה חיילים גרמנים נתקלו באקראי בילדים בעת סיורם בבניין , ששומר אוקראיני יחיד הוצב על מבואותיו . 
הם דיווחו על המציאה לשני כמרים צבאיים , שהיו מוצבים בבית חולים מאולתר בסמוך למקום . 
הכמרים הגיעו לבניין , ומצאו בו 90 ילדים יהודים . 
המבוגרים שבהם היו בני שבע ; בין הצעירים נמצאו גם תינוקות . 
הילדים היו דחוסים בשניים או שלושה חדרים . 
ניכר שלא באו אל פיהם מזון או משקה מזה יממה לפחות . 
חלקם בוססו בהפרשותיהם ; אחרים ליקקו את הקירות . 
הכמרים לא ידעו מי הפקיד את השומר האוקראיני על המבנה . 
לפיכך הם דיווחו על אודות המקרה לכומר המחלקה הקתולי ולעמיתו הפרוטסטנטי , ואלה עדכנו את הקצין הממונה עליהם . 
הקצין בירר ומצא , כי הוריהם של הילדים חוסלו בידי יחידת Sonderkommando וכי הילדים עצמם מיועדים אף הם להשמדה . 
נאמר לו כי העניין הופקד בידיו של קצין אס - אס , הפועל על פי הוראות מטעם " הדרגים הגבוהים ביותר " . 
הקצין הממונה פנה אל המטה האזורי וביקש לדחות את השלמת המבצע עד להתבהרות העניינים . 
בינתיים הורה לשלוח לילדים לחם ומים . 
הקצין הממונה נקרא להתייצב במטה . 
שם הסבירו לו הקצינים הבכירים כי הוצאה פקודה דחופה לחיסולם של הילדים היהודים , ונזפו בו על הססנותו . 
הם הורו על המשכו של מבצע החיסול , אך במקום להטיל את הריגתם של הילדים על יחידת ה - Sonderkommando שחיסלה את הוריהם , גייסו למשימה יחידת מיליציה אוקראינית . 
לאחר המלחמה העיד איבֶּרשְטוּרְם - פיהרר האפְנֶר על רתיעתם של האוקראינים לנוכח המשימה שהוטלה עליהם ( " הם קפאו במקומותיהם , רועדים " ) . הוא הוסיף וסיפר לחבר השופטים על ילדה אחת , אשר הושיטה לעברו את ידה ואחזה בכף ידו רגע לפני שנורתה למוות . 
אחד הגרמנים שהפסיכולוג הישראלי דן בר - און ראיין לשם כתיבת ספרו על אודות " ילדי הרייך השלישי " מתאר את המעמד שבו סיפר לו אביו על ילדה שהרג : " הוא ביקש לדבר אתי זמן קצר לפני מותו . 
הוא התוודה באוזניי כי עיניה החומות של הילדה בת השש אינן מניחות לו מזה שנים . 
במהלך המרד שפרץ בגטו ורשה הוצב אבי בעיר כחייל בוורמאכט . 
הם טיהרו את הבונקרים בזה אחר זה . 
בוקר אחד הגיחה מאחד הבונקרים ילדה בת שש , רצה לקראתו וחיבקה אותו . 
הוא זכר היטב את המבט בעיניה – מפוחד ורוחש - אמון בעת ובעונה אחת . 
מפקדו הורה לו לנעוץ בגופה של הילדה את כידון הרובה , והוא ציית . 
הוא הרג אותה . 
אבל המבט בעיניה ליווה אותו במשך כל אותן שנים . 
הוא מעולם לא סיפר על כך לאיש " . 
הילדים לא זכו לשמץ רחמים גם במחנות המוות . 
ינקֶל וירניק מספר כיצד בימי החורף בטרבלינקה אולצו ילדים קטנים לעמוד עירומים בחוץ , ולהמתין במשך שעות ארוכות לתורם להיכנס אל תאי הגזים הפועלים ללא הפוגה : " כפות רגליהם קפאו ונדבקו לאדמה הקרה כקרח . 
הם עמדו ובכו ; חלקם קפאו למוות " . 
כל אותה עת צעדו גרמנים ואוקראינים הלוך ושוב לאורך השורות , הכו את הילדים ובעטו בהם . 
וירניק מציין גרמני ושמו זיפ ּ , שהפיק תענוג מיוחד מן ההתעמרות בילדים . 
כאשר הנשים שהכה התחננו לפניו לחדול משום שהן נושאות ילדים בזרועותיהן , נהג זיפ לחטוף את הילד מחיק אמו ולנסות לקרוע את גופו לשניים , או לחלופין לתפוס ברגליו , להטיח את ראשו בקיר ולהשליך את הגופה . 
וירניק מדגיש כי אין מדובר במקרים חריגים : " אירועים טרגיים מעין זה היו עניין שבשגרה " . 
פֶּרי בְּרוֹד הוא ניצול אושוויץ , שבמהלך קיץ 1944 הוטל עליו לפנות מן המלתחות את הררי הבגדים כל אימת שמשלוח נוסף של יהודים מהונגריה הובל לתאי הגזים . 
ברוד מספר כי לעתים מצא ילדים קטנים שהוחבאו בערמות הבגדים : " לפעמים בקע קולו הגבוה של ילד שנשכח מתחת לצרור הבגדים . 
במקרים כאלה נהגו הרוצחים לשלוף את הילד מתחתית הערמה ולהניפו באוויר , ואחד מעוזריהם המפלצתיים היה יורה בראשו בו-במקום " . 
גורלו של שמעון שרֶבְּניק , נער יהודי בן 13 ממחנה המוות חֶלמנו שבמזרח פולין , הוא בגדר עדות לסטייה נדירה ממסלולה הרגיל של ההשמדה . 
מסיבה עלומה כלשהי , חסו אנשי האס - אס על חייו של הנער והחזיקו בו כבמעין קמע בשעה שחיסלו את 100,000 יהודי וַרתלנד . 
הילד שר באוזניהם שירי עם פולניים , והם לימדו אותו שירי לכת גרמניים . 
אך בשירים לא היה די כדי להצילו . 
כאשר הגיעה שעת פינויו של המחנה , ירו הגרמנים בראשו של הנער , וּמִשֶחשבו אותו למת הניחו אותו על ראשה של ערמת גוויות . 
איכר פולני מצא את הנער והסתיר אותו בדיר חזירים . 
כך עלה בידו להינצל . 
הפקפוקים שאפשר כי נתעוררו פה ושם בשורותיהם של הגרמנים באשר להריגת ילדים לא הביאו לתמורה כלשהי במדיניות הגרמנית בעניין זה . 
ב - 24 במאי , 1944 מפקד האס - אס והגסטאפו , היינריך הימלר , עמד על טעמיה של מדיניות זו במהלך נאום שנשא בפני קבוצה של גנרלים גרמנים בזוֹנטהוֹפֶן . 
כפי שניתן לשמוע בבירור בהקלטה שנשתמרה מאותו נאום , מבשר הימלר לשומעיו כי הבעיה היהודית נפתרה מן היסוד , ואז נדרש לסוגיית הריגתם של הילדים : " אשר לנשים ולילדים היהודים : הגעתי לכלל מסקנה , כי אין לי כל זכות להניח לילדים אלה לגדול ולנקום את מות קרוביהם בהריגתם של אבותינו ונכדינו . 
אילו הייתי נוהג כך , הייתה זו פחדנות מצדי . 
לפיכך יוּשבה סוגיה זו ללא פשרות " . 
שלוש שנים קודם לכן הורה הימלר לחיילי האס - אס בחזית המזרחית לנקום ללא רחם בפרטיזנים היהודים . 
אנו חיים ב " עידן הברזל " , אמר הימלר ; לפיכך ראוי לסלק את הזוהמה בעזרת " מטאטאים של ברזל " . 
הוטל על כל אחד " למלא את חובתו מבלי להקדים ולהיוועץ במצפונו " . 
ומה באשר לתינוקות יהודים ? 
" גם את העולל בעריסתו יש למחוץ כאותו חרק מאוס " . 
בעלי חיים במחנות המוות 
מרכזי ההשמדה הגרמניים הוקמו בראש ובראשונה לשם המתתם של בני אדם . 
עם זאת , את פעולותיהם יש לבחון בהקשר הרחב יותר , של חברה הנוהגת לנצל בעלי חיים ןלטבוח בהם בשיטתיות , ובמידה מסוימת כמשקפים את מנהגיה אלה . 
הגרמנים לא משכו ידם מהשמדתם של בעלי חיים כאשר פנו להשמדת אנשים . 
בתחומיו של אושוויץ – " בית המטבחיים האנושי הגדול ביותר שידעה ההיסטוריה מעודה " , בלשון מפקדו רודולף הס – פעלו משחטה ואטליז שסיפקו את צורכי המחנה . 
גם בשאר מחנות המוות נהנו אנשי הצוות מאספקה שוטפת של חיות מתות . 
בסוביבור הוקמו רפת , דיר חזירים ולול תרנגולות בסמוך לפתח הצינור , שהוביל את היהודים לתאי הגזים ; בטרבלינקה הוקמו אורווה , דיר חזירים ולול תרנגולות בקרבת מגוריהם של העוזרים האוקראינים . 
מפעיליו של מחנה המוות סוביבור נהגו בתחילה להשתמש בסוסים ( וכן באסירים עצמם ) לשם הובלתם של החולים והפצועים ביחד עם הגוויות מן הרכבת אל התעלות , שם נורו ונקברו . 
עם הקמתם של תאי הגזים החדשים , הותקנו במחנה מסילה צרה וקטר דיזל קטן רתום לחמישה או שישה קרונות ; שוב לא היה צורך בסוסים . 
בטרבלינקה פעל אפילו " גן חיות " . 
" היו לנו שם המון ציפורים מקסימות " , סיפר לאחר המלחמה מפקד המחנה פרנץ שטאנגל . 
בתמונות מתוך האלבום הפרטי של קורט פרנץ , שפיקד על המחנה לאחר שטאנגל , נראה שטח מגודר ובתוכו שני שועלים אומללים-למראה . 
הגרמנים אילפו את כלביהם לתקוף אסירים . 
ניצולי המחנות סיפרו בהרחבה על החיים בצל האיום המתמיד להיקרע לגזרים במלתעותיהם של כלבי רועים גרמניים . 
הגרמנים נהגו לאלף את כלביהם בעזרת מגלבי עור , שבאמצעותם הצליפו גם באסירים . 
אברהם גולדפַרב ּ , ניצול טרבלינקה , תיאר את השומרים הגרמנים שניצבו עם כלביהם משני עבריו של הצינור המוליך אל תאי הגזים : " הכלבים אולפו לתקוף בני אדם ; הם כיוונו אל אשכיהם של הגברים ואל שדי הנשים , וקרעו בשיניהם נתחי בשר . 
הגרמנים הכו את האסירים בעזרת שוטים ומוטות ברזל על מנת להאיץ בהם ולדחוק אותם אל תוך ה ' מקלחות' במהירות המרבית " . 
בטרבלינקה החזיק קורט פרנץ בכלב ושמו בארי ( היה זה כלב מגזע מעורב אך במראהו ניכרו מאפיינים בולטים של סן - ברנרד ) . הוא אילף את כלבו לתקוף אסירים . 
פרנץ נהג להשתעשע בהזנקתו של הכלב לפעולה על - ידי הפקודה " בן - אדם , לך תביא את הכלב הזה ! " כאשר הביטוי " בן - אדם " מכוון לכלב ואילו המילה " כלב " מתייחסת לקרבן האנושי שהכלב שוסה בו . 
ובכל זאת , אחד מאסירי המחנה העיד לאחר המלחמה שכל אימת שפרנץ נעדר , נהג בארי " להניח לאסירים ללטף אותו ואף להתגרות בו ולא פגע לרעה באיש " . 
זאב ספיר מספר כיצד מדי יום צעדו האסירים במחנה יאבוֹרְצְנו ֹ לעבודתם במכרות הפחם בקבוצות של 30 איש , כשהם כבולים זה לזה בידיהם וארבעה אנשי אס - אס ושני כלבים מלווים אותם : " הגרמנים שיסו את הכלבים להנאתם באסירים הצועדים . 
הם נהגו להורות לחיות : ' Du Mensch , pass'an diesen Hund ' ( ' בן - אדם , לך תנשוך את הכלב הזה ! 
' ) . לשמע הפקודה היה הכלב מתנפל על האסיר הכבול , חסר - הישע , והאסיר היה מגיע למכרות בבגדים קרועים , פצוע וזב-דם " . 
חיבתם היתרה של הגרמנים לכלביהם לא נעלמה מעיניה של ילדה קטנה בגטו ורשה : " הייתי רוצה להיות כלב , כי הגרמנים אוהבים כלבים . 
אם הייתי כלב לא הייתי צריכה לפחד שהגרמנים יהרגו אותי " . 
אבל הגרמנים לא נטו חסד לכל הכלבים , אלא לכלביהם בלבד . 
בּוֹרִיה זַקְס מסביר כי בעוד שהגרמנים " נהגו כבוד ויקר בכלבים ' גרמאניים ' , הם נהגו לירות ללא היסוס בכלבים ' יהודיים ' " ; כאשר צעדו הגרמנים בשטחה של אוסטריה במהלך האַנְשְלוּס , הם הרגו את כל הכלבים שנתקלו בהם בבתיהם של יהודים מאחר שהיו אלה " כלבים יהודיים " . 
מאותה סיבה ירו הגרמנים גם בכלבים שנמצאו בגטו ורשה . 
לעתים נורו גם כלבים שלא נחשדו כ " יהודיים " . 
ברוטרדם הכבושה נבח כלב על חוליית סיור גרמנית . 
מפקד החוליה הרג את הכלב בו - במקום והורה לעצור את בעליו . 
ב - 15 בפברואר 1942 נחקק בגרמניה חוק האוסר על היהודים להחזיק בחיות מחמד . 
כך נאלצו ויקטור קלמפרר ואשתו אווה לסיים את חייו של מוּסיל , החתול האהוב עליהם , שהיה לאווה " מקור לא - אכזב של עידוד ונחמה " . 
במקום להסגיר את החתול לידי הגסטאפו , שם חיכה לו " מוות אכזרי עוד יותר " , הביאו אותו השניים בחשאי אל הווטרינר . 
ויקטור מספר ביומנו : " היא [ אווה ] הובילה את החתול במנשא הקרטון המוכר לו . 
היא עמדה לצדו כאשר הרופא הזריק לו את זריקת ההרדמה , שפעלה במהירות רבה " . 
הריגתם של בעלי חיים הייתה תחביב נפוץ בקרב רבים מן החברים בחוליות החיסול הממונעות ובצוותי ההפעלה של מחנות המוות . 
רבים מבין אלה שהקדישו את שעות עבודתם להריגת אנשים העדיפו לבלות את שעות המנוחה בהריגת חיות . 
ב - 21 ביולי , 1941 ציין ביומנו חבר ה - Einsatzkommando פליקס לנדאו : " הבחורים קיבלו יום חופשי . 
חלקם יצאו לצוד " . 
למשרתים בגדוד 25 של המשטרה הגרמנית נרשמה נזיפה בעקבות עיסוקם בציד בלתי - חוקי של חזירי בר . 
עם כיבושו של כל חבל - ארץ , נפתחו בפני הגרמנים הזדמנויות חדשות לטבח בעלי חיים ולאכילתם . 
על פי הוראות מיוחדות שניתנו ב - 3 ביולי 1941 מטעם המטה הכללי של הדיביזיה הגרמנית השישית בברית המועצות , " יש לפעול בכל האמצעים על מנת שהגייסות יפיקו את מזונם מן האדמה הכבושה עצמה . 
יש לנצל כל הזדמנות עד תוּמה " . 
בעודם מפרקים את מחנם ונערכים להמשך התזוזה , פשטו חייליה של יחידה גרמנית המוצבת בבלגיה על חצרותיהם ואסמיהם של התושבים המקומיים ובזזו מכל הבא ליד . 
מרטין בורמן , מזכירו האישי של היטלר , נכח במקום באותה עת . 
הוא ציין ביומנו בלקוניות : " טבח המוני של תרנגולות וחזירים " . 
אם עלה בידו של חייל גרמני לשלוח הביתה את אחת החיות שהרג – מה טוב . 
אדוארד וירְטְס , רופא גרמני שהוצב באושוויץ , מספר לאשתו במכתב משנת 1945 על ציד שהשתתף בו לאחרונה ; הוא הרג שישה ארנבים , ואחד מהם עדיין שמור עמו . 
( " את עתידה לקבלו מחר , אהובתי " . 
על פי דבריו של עד לרצח המוני של יהודים בעיירה בְּראיילוֹב , עולה כי לכישרון להרוג ארנבים נמצאו שימושים מיוחדים : " למעלה מ - 500 יהודים – גברים , נשים וילדים – רוכזו בכיכר השוק . 
ראיתי במו - עיניי כיצד ילדים שניסו להימלט נורו כארנבים . 
הם קרסו בתוך ההמון , גופיהם הקטנים מגואלים בדם " . 
היטלר ובעלי החיים 
כמו רבים לפניו , נהג אף היטלר לְפַחֵת באנושיותם של אחרים באמצעות שמות - תואר מעולם החי . 
לעתים קרובות כינה את יריביו " חזירים " ו " כלבים מלוכלכים " . 
הבולשביקים זכו בכינוי " חיות " , ואילו הרוסים היו " עדר בהמות " , או לחלופין " עדת ארנבים " סלבית שסטלין השתמש בה לבניינה של מדינה טוטליטרית . 
לאחר שהגרמנים כבשו את רוסיה , הועיד היטלר את " מאה מיליוני הסלבים הנלעגים " לחיות ב " דירי חזירים " . 
הוא כינה דיפלומטים בריטים " תולעים קטנות " , וידע לספר כי האמריקנים , שאינם אלא " הכלאות בין יהודים וכושים " , ניחנו ב " שכל של תרנגולת " . 
היטלר רחש בוז גם לבני עמו , ואליהם התייחס במילים " עדר עצום ומטומטם של כבשים בדמות אדם " . 
לקראת סופה של המלחמה , לנוכח התבוסה המתקרבת , האשים היטלר את העם הגרמני ברפיון - עמידה למול האתגרים שניצבו בפניו . 
היטלר כינה את אחיותיו - שלו " אווזות טיפשות " . 
אך בסופו של דבר דבק היטלר באמונתו , שגם אם מגרעותיהם של כמה מבני העם הגרמאני חמורות , הגזע הארי או הנורדי עודנו נעלה לאין שיעור על תת - האדם המקיף אותו בהמוניו , שרובו - ככולו " הכלאות תפלצתיות בין קופים ובני אנוש " . 
היטלר הבהיר את עמדתו זו בנאום שנשא במינכן בשנת 1927 : 
בכל אשר נפנה אנו חוזים בבניו של הגזע הארי , הנושאים על כתפיהם את התרבות כולה ומייצגים נאמנה את כל האנושות . 
עינינו הרואות : המדע המודרני כולו הוא פרי יצירתם של הנורדים . 
כל המלחינים הגדולים , למן בטהובן ועד ריכרד וגנר , הם ארים . 
האדם חב את כל הישגיו בני - הקיימא לעקרון המאבק ולגזע האחד והיחיד אשר השכיל לחתור באון במעלה הזרם . 
מבלעדי הגרמאנים הנורדים לא היה העולם אלא מחול של קופים . 
היטלר חיבב כלבים , במיוחד כלבי רועים גרמניים ( הבוקסרים היו בעיניו " זן נחות " ) , שבהם נהנה לשלוט . 
כאשר הצטרף לשורות הצבא הגרמני במלחמת העולם הראשונה , התיידד היטלר עם טרייר לבן – הוא נהג לכנותו פוֹקְסל – אשר נמצא משוטט בין קווי האויב . 
כאשר הגיעה שעתה של היחידה לנוע ופוקסל לא נמצא , נקלע היטלר למצוקה ; " חיבבתי אותו כל כך " , הוא נזכר בדיעבד . 
" הוא ציית רק לי " . 
היטלר נהג לשאת באמתחתו שוט ולהשתמש בו כדי להכות את כלבו באכזריות , כדרך שראה את אביו מכה את כלבו-שלו . 
במטה הכללי של הפיהרר במהלך מלחמת העולם השנייה הייתה בלונדי , כלבת הרועים הגרמנית , הנפש המקורבת ביותר להיטלר . 
" אך בקשריו של היטלר עם כלבים כמו גם בקשריו עם בני אדם " , כותב איאן קרשו , " היחסים היו מבוססים תמיד על כפיפותו של הזולת למרותו " . 
אף שהיטלר נהג לצרוך מוצרים מן החי – גבינות , חמאה , חלב – הוא ניסה להימנע מאכילת בשר , כדי להשקיט את " קיבתו העצבנית " . 
עוד מנעוריו סבל מבעיות עיכול ומכאבי בטן תכופים , כמו גם מגודש גזים בבטן ומהזעת-יתר . 
העדות הראשונה לניסיונו של היטלר לרפא את מחושי הבטן שלו באמצעות תזונה מבוקרת מופיעה במכתב ששלח מן העיר וינה בשנת 1911 : " אני שמח לבשר לך כי הַרגשתי כבר השתפרה ... הייתה זו עצבנות קלה בקיבה , ותו לא . 
אני מנסה להתרפא על - ידי אכילת פֵּּרות וירקות " . 
היטלר גילה כי הקיצוץ בצריכת הבשר הוביל לירידה בשיעור הזיעה שלו ובמספר הכתמים שמצא בבגדיו התחתוניים . 
הוא השתכנע כי אכילת הירקות תורמת לשיפור ריחותיהם של הגזים שהצטברו בבטנו , והסבו לו מבוכה איומה . 
מאז מות אמו מסרטן , חי היטלר בצלו של הפחד ללקות במחלה . 
הוא האמין כי הסרטן נגרם על - ידי אכילת בשר והידבקות בזיהומים . 
ועם כל זאת , היטלר לא ויתר מעולם על המנות הבשריות החביבות עליו – נקניקיות בוואריות , קציצות כבד וממולאים למיניהם . 
אמנית - הבישול האירופאית דיוֹן לוקאס , שעבדה לפני המלחמה כטבחית ראשית בבית מלון בהמבורג , נזכרת כיצד הוזעקה לעתים תכופות כדי להתקין בעבור היטלר את המטעמים האהובים עליו : " אינני רוצה לחבל בתאבונכם ליונים ממולאות [ גוזלים רכים שנשחטו בגיל ארבעה שבועות – צ' פ ' ] " , כותבת לוקאס בספר הבישול שלה , " אבל דעו לכם שהיטלר הִרבה להזמין מעדן זה כאשר בא לסעוד בבית המלון . 
מכל מקום , הבה לא ניתן לעובדה זו להטיל דופי במאכל נפלא כל כך " . 
אחד הביוגרפים של היטלר טוען כי צמחונותו של המנהיג הנאצי התמצתה בכך שהשתדל להגביל עצמו לאכילת נקניקיות . 
בסופו של דבר , יהיו העדפותיו התזונתיות אשר יהיו , היטלר נמנע מלגלות אהדה כלשהי לצמחונות בגרמניה ; בשנת , 1933 עם עלותו לשלטון , הוא הוציא את כל האגודות הצמחוניות בגרמניה אל מחוץ לחוק , עצר את ראשיהן וסגר את הביטאון הצמחוני העיקרי שיצא לאור בפרנקפורט . 
הרדיפות הנאציות אילצו את הצמחונים הגרמנים – מיעוט זעום בקרב שבט אוכלי - בשר – להימלט מן הארץ או לחלופין לרדת למחתרת . 
אדגר קוּפְּפֶר - קוֹבֶּרביץ' , פציפיסט וצמחוני גרמני , נמלט לפריס ומשם עקר לאיטליה . 
לבסוף נעצר בידי הגסטאפו ונשלח למחנה הריכוז דכאו ( ר' פרק שמיני ) . במהלך המלחמה הוציאה גרמניה הנאצית אל מחוץ לחוק את כל הארגונים הצמחוניים אשר פעלו בשטחים שכבשה , אף שתזונה צמחונית עשויה הייתה להקל על המחסור במזון בימי המלחמה . 
לטענתו של ההיסטוריון רוברט פיין , את המיתוס בדבר צמחונותו הנוקשה של היטלר טיפח והפיץ שר התעמולה של גרמניה הנאצית , יוזף גבלס : 
סגפנותו של היטלר מילאה תפקיד - מפתח בדימוי שהקרין אל גרמניה . 
האגדה ידעה לספר כי היטלר הקפיד להימנע מעישון ומשתייה , וכי הוא התנזר מאכילת בשר וממגע עם נשים . 
אלא שרק הראשון מבין הסייגים הללו נגע באמת כלשהי . 
היטלר שתה יין וגמע בירה לעתים קרובות , התענג על נקניקיות בוואריות והחזיק פילגש , אווה בראון , שחיה לצדו בשלווה . 
הוא נפגש בחשאי עם נשים נוספות . 
לפיכך , סגפנותו של היטלר לא הייתה אלא בדיה שרקח גבלס במגמה להדגיש את מסירותו המוחלטת של היטלר למטרה , את המשמעת - העצמית האדוקה שניחן בה ואת המרחק המפריד בינו לבין שאר הגברים . 
באמצעות החזות הסגפנית שסיגל לעצמו הצטייר היטלר כמי שמסור בכל מאודו לשירות העם הגרמני . 
לאמתו של דבר היה היטלר " נהנתן מובהק , משולל כל מאפיינים סגפניים " , כותב פיין . 
הטבחית האישית של הפיהרר הייתה אישה עצומת - ממדים ושמה וילי קאנֶנבֶּרג , שהגישה לשולחנו מזונות כיד המלך ובנוסף לכך מילאה את תפקידו של ליצן החצר . 
" היטלר אמנם התעקש על כך שהבשר יוגש לו בצורת נקניקיות ונהג להימנע מאכילת דגים , אך לעומת זאת מעולם לא ויתר על הזדמנות ליהנות ממנת קוויאר משובחת . 
הוא צרך בלא לאות ממתקים ופֵֵרות מסוכרים , ובלע כמויות מדהימות של עוגות קרם . 
הוא נהג לגדוש את הקפה ואת התה ששתה בקצפת וסוכר למכביר . 
היטלר היה ללא ספק הדיקטטור בעל יצר הלקקנות החזק ביותר בתולדותיה של העריצות האנושית " . 
העדינות והחמלה היו מידות מוקצות מבחינתו של היטלר . 
הוא לא האמין אלא בעליונותו של הכוח ובזכותם של החזקים לרשת ארץ . 
הוא רחש בוז עמוק להשקפת העולם הצמחונית ולעיקריה הפציפיסטיים , והרבה לשים ללעג את גנדי . 
היטלר האמין בראש ובראשונה כי חוק המאבק הוא המושל בטבע . 
הוא הועיד את הצעירים הגרמנים להיות חלוציו של גזע כוחני ואכזר , שבניו אינם יודעים מורא או רחמים . 
( " הנערים שיגודלו בין חומות מבצרי עתידים להטיל חיתתם על העולם כולו " . 
) עליהם לשרש מקרבם כל שריד של חולשה או עדינות . 
" בְּרק חיית - הטרף המשולחת לַמרחבים ישוב ויזדהר בעיניהם . 
שאיפתי היא כי נעריי יהיו חסונים ויפים " . 
היטלר תִמְצת את השקפת עולמו במשפט יחיד : " המנושל מכוח אין לו זכות קיום " . 
מקס הורקהיימר ותיאודור אדורנו הציבו את חיבתם - כביכול של היטלר ומרעיו לבעלי חיים – ובמיוחד לכלביהם – בהקשר הראוי לה . 
" אהבת החיות " , הם מסבירים , אינה אלא אמצעי הרתעה נוסף השמור באמתחתם של עריצים אלה . 
כאשר אילי - תעשייה או מנהיגים פשיסטים מבקשים לגדל " חיות מחמד " , הם בוחרים להקיף עצמם בסוללה של חיות מאיימות – כלבים דנים ענקיים או גורי אריות , למשל – במגמה להעצים את כוחם - שלהם על - ידי האימה שמעוררים בעלי החיים ; " השליט הפשיסטי הרצחני ניצב לעומת הטבע כשהוא שרוי בעיוורון עמוק כל כך , עד שהוא אינו רואה בבעלי החיים אלא אמצעי להשפלתם של בני אדם אחרים . 
העניין הנלהב שמגלה הפשיסט בטבע , בחיות ובילדים מקורו בתשוקת ההתעמרות לבדה " . 
לנוכח הכוח , שום יצור אינו מתקיים עוד בזכות עצמו . 
" כל יצור חי אינו אלא מכשיר לסיפוק תאוות - הדמים של השליט " . 
אנחנו חיים כמו נסיכים 
רובם המכריע של בעלי החיים שמצאו את דרכם אל המחנות הגרמניים נשחטו , בותרו , בושלו והוגשו לשולחן . 
בבית המטבחיים הענקי שבדרֶזדֶן הונהגה שחיטה בכל עת ובכל שעה , וכך נהנו אנשי הוורמאכט והאס - אס מאספקה סדירה של חיות מתות שמקורן בשטחים הכבושים במזרח . 
מחבל קוּרסְק שברוסיה לבדו נטלו הגרמנים 280,000 פרות , 250,000 חזירים ו - כבשים , ושלחו אותם לדרזדן . 
קצב השחיטה בדרזדן נעשה קדחתני במידה כזאת , שהגרמנים נאלצו לתגבר את כוח - האדם במָקום באמצעות משלוח אסירים מן השטחים הכבושים לעבודות כפייה במשחטה . 
מסעותיהן התדירים של משאיות שהובילו בקר בין גרמניה לשטחים הכבושים סייעו בהסוואתם של המשלוחים שהובילו יהודים אל מחנות המוות . 
יומניהם ומכתביהם של הרוצחים במחנות מעוררים את הרושם שאכילת בעלי חיים הייתה מתענוגותיהם הגדולים . 
איבֶּרשטוּרְם - פיהרר קרל קְרֶצ'מֶר , מפקד יחידת ה - Sonderkommando 4A , במכתב ששלח לאשתו ב - 27 בספטמבר 1942 מלין על כל עניין שתחת השמש לבד מן המזון . 
הוא מבטא את מורת - רוחו ביחס לקשיים הכרוכים ב " מלחמה נגד היהודים " ואת הדכדוך הכללי האופף אותו ( " אני נתון במצב - רוח ירוד במיוחד . 
אני חייב לתפוס את עצמי בידיים . 
מראה המתים הנערמים – ובכלל זה נשים וילדים – אינו מלבב ביותר " ) , ולאחר מכן מחליף קרצ'מר את נעימתו באחת : " בימים קרים אשלח לך מדי פעם אווז עם אחד הבחורים שיצאו לחופשה . 
מקרקרים סביבנו למעלה מ - 200 אווזים , וכמו כן יש לנו שפע פָּרות , עגלים , חזירים , תרנגולות ותרנגולי הודו . 
אנחנו חיים כמו נסיכים . 
היום , יום ראשון , אכלנו אווז צלוי ( כל אחד קיבל רבע ) . הערב נסעד את לבנו ביונה " . 
שבועיים לאחר מכן מספר קרצ'מר לאשתו על הגמול שיחידתו זכתה בו עם השלמתה של משימת הבוקר ( ירי באנשים ) : " אנחנו מקבלים תמיד אוכל טוב לארוחת הצהריים – הרבה בשר , הרבה שומן ( יש לנו משק משל עצמנו , ובו חזירים , כבשים , עגלים ופרות ) " . באותו מכתב שב קרצ'מר וכותב על ה " קרקורים " העולים מבחוץ : " כרגע מסתובבים בחצר 600 אווזים , ומחוללים מהומה שלמה . 
אני מקווה שהאווז ( האווזים ? 
) שאשלח לך לכבוד חג המולד נמצאים ביניהם . 
אם הכול יתנהל כמתוכנן , אביא לך אותם בעצמי . 
בכל מקרה אדאג לכך שתקבלי אותם במועד " . 
במכתבו הבא ל " אמא ' לה יקרה , ילדים אהובים " , שנשלח כעבור ארבעה ימים " על מנת שלא תחשבו שאבא שכח אתכם " , עומד קרצ'מר על חשיבותה של התזונה בחייו : 
ביום ראשון ערכנו ארוחה חגיגית . 
הוגש לנו אווז צלוי . 
אכלתי אווז צלוי לארוחת הבוקר , לארוחת הצהריים ולשעת התה ( נתח קר ) . בערב אכלתי דג – הרי צריך לגוון על מנת שלא להמאיס את הטעם . 
מכל מקום , אין לכם כל סיבה לדאוג באשר לתנאי חיינו כאן . 
טבעה של עבודתנו מחייב אותנו לאכול ולשתות כהלכה . 
אם לא היינו מקפידים על כך , היינו נשברים מזמן ... אבא נזהר מאוד , ומקפיד לשמור על איזון . 
המלאכה שהוטל עלינו לבצעה אינה נעימה במיוחד . 
בדומה לכך , גם ביומנו של אוּנְטֶרשטוּרְם - פיהרר יוהאנס פול קרמר , רופא ששירת באס - אס והוצב באושוויץ בסתיו , 1942 מביע הכותב מילות הערכה על המזון המשובח ורואה בו פיצוי על מלאכה ש " אינה נעימה במיוחד " . 
אמנם התברר כי מבחינות רבות השהות במחנה גרועה כַּמצופה ( קרמר מכנה את אושוויץ anus mundi – " חור - התחת של העולם " ) , ובכל זאת היו בצדה פיצויים מסוימים – הארוחות המשובחות שהוגשו בחדר - האוכל של קציני האס - אס ואספקה סדירה של גופות לצורך ניסוייו הרפואיים של קרמר . 
ב - 31 באוגוסט של אותה שנה כתב קרמר ביומנו : " המזון המוגש בחדר - האוכל של הקצינים הוא מעולה שבמעולים . 
הערב סעדנו את לבנו בכבד אווז " . 
יומיים לאחר מכן כתב הרופא : " השעה שלוש לפנות בוקר . 
זה עתה הייתי עד , לראשונה בחיי , ל - Sonderaktion [ הוצאה-להורג המונית של יהודים ] . 
בהשוואה למה שראו עיניי , התופת של דאנטה אינה אלא קומדיה . 
לא בכדי מכנים את אושוויץ ' מחנה השמדה ' ! " והנה קטע נוסף מתוך היומן , מן ה - 6 בספטמבר : " יום ראשון . 
ארוחת צהריים מצוינת : מרק עגבניות , חצי עוף עם תפוחי אדמה וכרוב אדום , לפתן וגלידה נפלאה " . 
לאחר שהשתתף ב - Sonderaktion בפעם השישית והשביעית , ציין הרופא ביומנו : " בשעה שמונה בערב סעדתי בחדר האוכל של הקצינים בחברת איבֶּרגרוּפֶּן - פיהרר פול . 
חגיגה אמתית " . 
במשך יתרת שהותו באושוויץ הקפיד קרמר לתעד ביומנו הוצאות - להורג , מחקרים רפואיים וארוחות משובחות . 
רשמיו מ - 11 באוקטובר 1942 : " יום ראשון . 
לארוחת הצהריים הוגש לנו שפן צלוי – הרגל הייתה שמנה במיוחד ! 
– עם כופתאות וכרוב אדום " . 
קרמר התעניין במיוחד בהוצאות - להורג , משום שבזכותן נהנה מאספקה סדירה של איברים אנושיים טריים למחקרו על הרעבה . 
רשמיו מ - 17 באוקטובר : " השתתפתי בפעם ה - 11 ב - Sonderaktion ( יהודים מהולנד ) . בוקר יום ראשון , מזג האוויר קר וגשום . 
תקריות מזוויעות : שלוש נשים עירומות התחננו שנחוס על חייהן " . 
רשמיו מ - 14 בנובמבר : " שבת . 
הופעות שונות במועדון הקצינים ( איזה מבנה גדול ויפה ! 
) . הכלבים המרקדים וצמד העופות הקטנים , שקרקרו לפקודת מאלפיהם , קנו את לבו של הקהל " . 
אדוארד וירתס , רופא אחר ששירת באושוויץ בשורות האס - אס , נהג לדווח לאשתו על האירועים החברתיים החגיגיים שהוזמן להשתתף בהם , כמו למשל " ארוחת ערב חגיגית ב - Fuhrerhaus למפקדי המחלקות . 
כל אחד מן הנוכחים סעד את לבו בחצי אווז " . 
פרנץ שטאנגל , מפקד טרבלינקה , סיפר לגיטה סירני בריאיון שערכה עמו כי מדי מיום קיבלו הוא וחבריו לארוחת הצהריים " בשר , תפוחי אדמה וירקות טריים – כרובית , למשל " . 
שטאנגל התגאה במיוחד במאפייה שהקים בשטח המחנה : " היה לנו אופה וינאי נהדר . 
הוא אפה עוגות נפלאות ולחם מצוין " . 
אסירי המחנות זכו , במקרה הטוב , לאכול משייריהן של חיות שהגרמנים שחטו ואכלו את נתחיהן המובחרים . 
אישה יהודייה מתארת את מנת - חלקם של האסירים במחנה שהוחזקה בו : " הלחם היה קשה , ניתן רק בקושי ללעיסה . 
בצהריים קיבלנו מרק . 
נהגנו לכנות אותו ' מרק החול ' : הם הכינו אותו מתפוחי אדמה ומגזרים מבלי שטרחו לנקותם . 
הם נהגו להשליך אל קדרת המרק כמה ראשי פרות – כך , עם השיניים , השער והעיניים " . 
בית מטבחיים אנושי 
אחד המאפיינים האירוניים של מערכות להשמדה המונית ניכר בחתירתן של מערכות אלה להרג " הומני " יותר . 
במילה " הומני " מכוונים מפעיליהן של אותן מערכות לשאיפתם לייעול ההשמדה ולהקלת הלחץ הנפשי , המאיים לחבל בתפוקתם של הרוצחים . 
אין בין שאיפה זו לבין " הומניות " ולא כלום , כמובן . 
אילו הייתה ההומניות נר לרגליהם של אמרכלי ההשמדה , הם היו נמנעים מן ההרג מלכתחילה . 
למן הרגע שבו החלו ביישומה של המדיניות להשבחת הגזע , הציגו היטלר והימלר מדיניות זו כפתרון " הומני יותר " לבעיות השעה . 
כך למשל סבר היטלר כי הריגתם של ילדים נכים היא מעשה שאין כמותו להומניות : " המתתם של הילדים החולים , החלשים והמעוותים הייתה מעשה הוגן יותר והומני לאין שיעור מן המנהג הנפסד , המטורף שהשתגר בימינו אלה , להחזיק בחיים את המקרים החולניים ביותר " . 
היטלר נדרש למינוח זה פעם נוספת ב - , 1939 במהלך פגישתו עם קרל ברנדט , שאותו מינה לעמוד בראש תכנית T4 . 
שיחתם של השניים נסבה על מציאת הדרך הטובה ביותר להריגתם של חולי - הנפש הגרמנים . 
כאשר מנה ברנדט את האפשרויות העומדות על הפרק , לרבות השימוש בגז מסוג חד - תחמוצת הפחמן , שאל אותו היטלר : " מהי הדרך ההומנית ביותר לעשות זאת ? " ברנדט המליץ על השימוש בגז , והיטלר נענה להמלצתו . 
בצוואה הפוליטית שחיבר ערב התאבדותו בבונקר בברלין , כתב היטלר על השיטה ה " הומנית " שננקטה לשם השמדתם של היהודים . 
באוגוסט , 1941 במהלך ביקורו במינסק שברוסיה הכבושה , הורה היינריך הימלר לארתור נֶב ּ , מפקד ה - Einsatzgruppe B , לאפשר לו לצפות בהשמדה מקרוב . 
נב פקד על אנשיו לרכז כ - 100 יהודים ולהוציאם להורג לנגד עיניו של הימלר . 
במהלך הצפייה התקשה הימלר להסתיר את אי - הנוחות שפקדה אותו , והשפיל את מבטו בעקבות כל מטח יריות . 
לאחר ההוצאה להורג פנה אל הימלר איבֶּרגרוּפֶּן - פיהרר פוֹן דֶם באך - זֶלֶבְסְקי , שנכח אף הוא במקום , ואמר לו : " התבונן בעיניהם של חיילי הכיתה הזאת – הרי הם מזועזעים עד היסוד ! 
האנשים האלה מחוסלים למשך שארית חייהם . 
אילו יורשים אנחנו מקימים לנו כאן ? 
חולים נירוטיים או לחלופין פראי - אדם ! " 
בשיחה שערך עם החיילים במגמה להעלות את המורל בקרבם , הודה הימלר כי החובה שהוטל עליהם לבצעה " מעוררת סלידה " , אך הזכיר להם כי כחיילים גרמנים הם מחויבים לציית לכל פקודה ללא עוררין . 
הוא הוסיף ואמר כי הוא נוטל על עצמו אחריות מלאה על כל המתרחש בפני האֵל והיטלר כאחד , וכי העבודה שנצטוו לעשותה מצייתת ל " חוק הנעלה מכול " . 
בהמשך ביקורו התלווה הימלר אל נֶב ופון דֶם באך - זֶלֶבסקי , והשלושה ערכו ביקורת בבית מחסה לחולי - נפש שבקרבת מקום . 
גם הפעם העכירו הממצאים את שלוותו של הימלר . 
הוא הורה לנב לדאוג לכך שייסוריהם של המאושפזים יבואו על קצם בהקדם האפשרי . 
נב הורה לאנשיו לירות בחולים , ומשהדבר נעשה הטיל עליו הימלר למצוא שיטת המתה " הומנית יותר " . 
ד"ר וילהלם פְּפוֹנֶרְשטיל , פרופסור להיגיינה באוניברסיטת מארבורג שהיה לקצין באס - אס , סיפר על הביקור שערך במחנה ההשמדה בלזץ במהלך המלחמה : " במיוחד ביקשתי לדעת אם לתהליך השמדתם של בני האדם נתלוותה מידה כלשהי של אכזריות " . 
הפרופסור נאלץ להודות כי מערך ההשמדה לא הצטיין בדרגת ההומניות שניתן היה לצפות לה : " הציקה לי במיוחד העובדה , שהאסירים התייסרו במשך 18 דקות קודם שמתו " . 
בנוסף לכך הוטרד פְּפוֹנרשטיל בשאלת רווחתם הנפשית של אנשי האס - אס שהופקדו על הריגת האסירים הלכה-למעשה . 
לאחר המלחמה , כשנשפט אנטון קיינְדל , מפקדו לשעבר של מחנה הריכוז זכְזֶנְהאוּזֶן , הוא מסר כי ריכרד גליקס , המפקח על מחנות הריכוז , הורה למפקדי המחנות להתקין את תאי הגזים על פי הדגם של תאי הגזים באושוויץ . 
עד לשנת 1943 הושמדו האסירים בזכזנהאוזן בירייה או בתלייה . 
לאחר מכן הותקנו בשטח המחנה תאי גזים , מאחר ש " המתקנים הקיימים שוב לא עמדו בהיקף ההשמדה המיועד " . 
רופא המחנה השמיע את חוות דעתו המקצועית , כי השימוש בחומצה פרוסית עתיד לגרום למוות מידי ; " ומכיוון שכך " , הסביר , " ראיתי בתאי הגזים אמצעי הולם יותר , ואף הומני יותר להשמדה המונית " . 
הרוצחים המאמצים שיטות " הומניות " מתפארים בהצלחתם למַזער את סבלם של קרבנותיהם או אף לבטלו כליל . 
טענה זו תורמת לשיכוכו של רגש האשם ומקלה על המשך ההרג . 
איש האס - אס רוברט יוּר ממחנה ההשמדה בלזץ , שנהג לירות במי ששוב לא היה בכוחם ללכת מיד עם רדתם מהקרונות , סיפר כי לנוכח מצבם הנורא של היהודים לאחר המסע הארוך בקרונות משא צפופים - להחריד , חיסולם היה בעיניו " מעשה של חסד וגאולה . 
יריתי ביהודים מקצה התעלה במכונת ירייה . 
הקפדתי לכוון לראשיהם , כך שהם מתו בו - במקום . 
אני יכול לומר בוודאות גמורה שאיש מהם לא סבל " . 
בשנת 1958 התקבל בקונגרס של ארצות הברית החוק למען שחיטה הומנית , שמטרתו המוצהרת הייתה להפוך את שחיטתן של חיות המשק ל " הומנית יותר " . 
החוק חייֵב " לאלחש עד אבדן היכולת לחוש כאב " כל חיה שבשרה מיועד להימכר לממשלה או לבאי - כוחה ; זאת יש לעשות בעזרת " מהלומה יחידה , יריית אקדח , הלם חשמלי , חומר הרדמה כימי או כל אמצעי אחר , ובלבד שפעולתו תהא מהירה ויעילה , ותושלם עוד לפני שהחיה תיכבל , תונף , תושלך או תבותר " . 
במהלך דיוני הוועדה שהוקדשו לגיבושו של החוק , הציע אחד הדוברים להרחיב את השימוש באמצעי הימום מסוים , שבאותם ימים כבר נוסה על עגלים , על כבשים ועל חזירים והוכנס לשימוש בכמה וכמה משחטות . 
את המתקן , שהשימוש בו היה פרי יזמתו של ג'ון מֶקפַרְלֶיין מן האגודה למניעת התאכזרות לבעלי חיים במסצ'וסטס , פיתחה " רמינגטון אַרְמְס " – חברה לייצור כלי נשק שפעלה בשיתוף עם המכון האמריקני למוצרי בשר ועם האגודה האמריקנית להפצת ההומניות . 
הדובר הדגים לחברי הוועדה את דרך פעולתו של מכשיר ההימום : " המגע בין קצה המוט לבין ראשה של החיה מביא לשחרורו של זרם חשמלי " , הסביר המומחה , ובעשותו כן " הלם בראשה של החיה ושחרר מכת - חשמל היישר אל תוך מוחה " . 
חמש מאות שנים קודם לכן ניבא לאונרדו דה וינצ'י : " יבוא יום ובני אדם כמוני יתייחסו אל רצח בעלי חיים כדרך שהם מתייחסים כיום אל רצח בני אנוש " , אך ניכר בעליל כי שעתו של היום הזה באמריקה טרם הגיעה . 
לאורך הדיונים שהוקדשו להצעת החוק , לא נשמע ולו ּ פעם אחת ערעור כלשהו על עצם הריגתם של בעלי החיים . 
כל הצדדים הנוגעים בדבר , ובכלל זה הארגונים לרווחת בעלי החיים , התמקדו בחיפוש אחר שיטה " הומנית " להרג החיות . 
בגרסתו הסופית פטר החוק מן השימוש באמצעי הימום את בתי המטבחיים שהשחיטה הנוהגת בהם מיוסדת על הלכה דתית . 
עמדה זו גררה ביקורת על אופייה ה " בלתי - הומני " של השחיטה היהודית , שעל פי כלליה מחויב בעל החיים להימצא בהכרה מלאה בשעת השחיטה . 
בראיין קלוּג מעיר בעניין זה : 
הייתי עד לשחיטתם של בעלי חיים בכמה וכמה בתי מטבחיים . 
בכל המקרים , בין שהשחיטה צייתה לחוקי המסורת ובין שנערכה בהתאם לנהלים חילוניים , לא היה זה אלא מנהג של ערלות - לב ביצורים החולקים עמנו את האדמה הזאת . 
הרשעתן של שיטות השחיטה הנוהגות באסלאם או ביהדות בשמם של בעלי החיים יש בה משום חוסר הגינות ; הוקרתן של שיטות שחיטה אחרות באמצעות התואר " הומניות " לדעתי היא בבחינת הוספת חטא על פשע . 
ב - 1978 הכניס הקונגרס תיקון בחוק למען שחיטה הומנית ; מעתה הוּחל החוק על כל בתי המטבחיים הפועלים תחת פיקוחו של השלטון , ולא רק על אלה מביניהם המוכרים את תוצרתם לנציגי הממשלה . 
גם הפעם הביעו את תמיכתם בחוק ארגונים לרווחת בעלי חיים , אגודות הומניות למיניהן ונציגים של תעשיית הבשר . 
ג'ון מקפרליין השתתף בדיונים מטעמם של התומכים בתיקון . 
במהלך שני העשורים שחלפו מאז זימונו הקודם לוועדה , התפטר מקפרליין מתפקידו באגודה למניעת התאכזרות לבעלי חיים והיה ליועץ לגידול חיות משק וחבר במועצת המנהלים של איגוד בעלי המשקים . 
במהלך הדיונים הדגישו דובריהן של האגודות ההומניות כי בזכות אמצעי ההימום הפכה השחיטה ליעילה וחסכונית יותר , והלחץ הנפשי על העושים במלאכה פחת . 
אמילי גליקלר מן השירות להפצת מידע הומני , ציינה כי רבים מיצרני הבשר מצדדים בחוק מאחר ש " השחיטה ההומנית מביאה לייעול בתהליך העבודה ולחיסכון בהוצאות הנלוות " . 
היא הבטיחה לחברי הוועדה כי בחוק המוצע לא יהיה כדי להטיל עול כלשהו על הגורמים הנוגעים בדבר – " הממשלה , בעלי המשקים , יצרני הבשר והצרכנים " . 
גליקלר נמנעה מלהזכיר בדבריה את העול שעתיד החוק להטיל על החיות הנשחטות . 
נציגה נוספת של הארגונים לרווחת בעלי החיים ראתה לנכון להדגיש : " השחיטה ההומנית עתידה לצמצם בטווח הארוך את הוצאותיהם של המפעלים לייצור בשר " ולמנוע את התעוררותם של " קשיים בתהליך העבודה " . 
במילה " קשיים " כיוונה הדוברת מן הסתם ללחץ הנפשי והרגשי המופעל על עובדי המשחטות . 
בהקשר זה ראוי להביא את הערתו של היסטוריון השואה ראול הילברג באשר לשאיפתם המתמדת של הגרמנים לנהל את ההשמדה באמצעים הומניים יותר : " ה ' הומניות' של תהליך ההשמדה מילאה תפקיד מכריע בהצלחתו . 
אל לנו לשכוח , כמובן , כי השיטות ה ' הומניות' הללו לא פותחו למען הקרבנות אלא לרווחתם של רוצחיהם " . 
חלק שלישי 
הדי השואה 
נִקטו עמדה . 
הניטרליות מסייעת לעולם לנוגש ולא לקרבן . 
הדממה מעודדת לעולם את המעַנה ולא את המעונה . 
– אלי ויזל 
נכדינו עתידים לשאול אותנו ביום מן הימים : היכן הייתם בזמן השואה של בעלי החיים ? 
מה עשיתם כדי לשים קץ לפשעים המפלצתיים האלה ? 
שוב לא נוכל לטעון שלא ידענו . 
לא ניתן להשתמש באותו תירוץ פעמיים . 
– הלמוט קפלן 
פרק שישי 
גם אנחנו היינו במצב כזה 
פעילות למען בעלי החיים בעקבות השואה 
חלקו השלישי והאחרון של הספר יתמקד ביהודים ובגרמנים אשר הזיכרונות המנוגדים שהטביעה בהם השואה השפיעו על פעילותם למען בעלי החיים , ובמקרים מסוימים אף עוררו אותם לפעילות זו . 
פרק זה ישרטט את דיוקנותיהם של פעילים למען החיות , המוּנָעים בכוחה של הרגישות לסבלם של אחרים – רגישות המאפיינת רבים מקרב ניצולי השואה ובני משפחותיהם . 
לאו אטינגר , פרופסור לפסיכולוגיה באוניברסיטת אוסלו ובעצמו ניצול אושוויץ , הסיק ממחקריו כי אסירי המחנות לשעבר ניחנו ברגישות גבוהה במיוחד לזולת ובכושר אמפתיה לא רגיל . 
רבים מִבְּניהם של הניצולים שמו להם למטרה לקדם את " תיקון העולם " – עד כמה שהדבר ניתן – ובחרו להתמחות במקצועות שהסעד לזולת הוא עיקרם . 
כך למשל רבים מקרב בני " הדור השני " לשואה בחרו להיות מורים , מטפלים , פסיכולוגים , פסיכיאטרים ועובדים סוציאליים . 
בעמודים הבאים יובאו קווים לדמותם של האנשים אשר הצליחו להרחיב את דאגתם ואת חמלתם אל מעבר למחסומי - הגבול של מינם , ולהחילן על מי שכונו בפי הנרי שפירא – בעצמו ניצול שואה הפועל למען בעלי החיים – " חסרי - המגן שבכל קרבנות העולם " . 
להילחם בעיוות נפשי 
אנה מוּלר נזכרת כיצד נהגה בילדותה לעלעל באלבום המשפחתי : אימא הייתה מצביעה על " כמה מן האנשים היפים ביותר וההדורים ביותר בלבושם שראיתי מעודי ואומרת לי , ' זאת הדודה שלך , והיא נרצחה במחנה ריכוז' " . 
אנה מתארת מה נהגה אמה לעשות כאשר נפל מבטה של אנה על תצלום שבו נראו כתריסר בני אדם : " אמי עברה מאדם לאדם , ובכל פעם ציינה באוזניי את שמו של האיש ומסרה בקצרה את תולדות חייו , ואז חתמה את דבריה בציון העובדה כי הוא או היא נרצחו במחנה ריכוז " . 
אבדנם של קרובי המשפחה הותיר במולר רושם עמוק : " כאשר אתה גדל בצל הידיעה כי משפחתך נרצחה בידי השלטון ובידיו של עם שראה בבניה אבק - אדם ולמטה מכך , שלטון ועם שנהנו מיתרון - כוח מוחלט על פני בני משפחתך , ניצלו יתרון זה באכזריות חסרת מעצורים ונטלו מקרבנותיהם הכול , ואפילו את עצם חייהם שדדו מהם , כאשר אתה גדל בצל הידיעה הזאת אינך יכול שלא לחוש הזדהות עמוקה עם אלה הנתונים במצוקה דומה . 
בעלי החיים חלשים ומשוללי זכות הצעקה , אין בכוחם לעזור זה לזה או לעצמם . 
גם אנחנו היינו במצב כזה " . 
מולר ובעלה פיטר חיים בניו פּאלץ שבניו יורק ועומדים בראשם של שני ארגונים להגנה על בעלי חיים – משמר חיות - הבר , שבתוכו מאוגדת בין השאר הקואליציה למניעת הכחדתם של האווזים בקנדה והאגודה לביטול הציד לשֵם הספורט . 
מולר מספרת כי ההתוודעות לענף הציד גרמה לה זעזוע עמוק . 
היא נחרדה לגלות כי " הציידים שולחים ידם בהרג בגיבויו של החוק ובעידודם של מוסדות השלטון " . 
מולר מתקשה לעכל את העובדה שמעטים בלבד נחלצו לעזרתם של היהודים במהלך השואה , וכי תושביהן של גרמניה ופולין המשיכו בחייהם באין מפריע , בשעה שהמשרפות המטירו את אפרם של המתים על הערים הסמוכות . 
" מרבית האנשים חיו את חייהם כאילו לא אירע דבר . 
הם הוסיפו להחזיק במשרותיהם ולנהל את שגרת יומם . 
עובדי מחנות הריכוז יצאו לעמל יומם מדי בוקר ושבו מדי ערב לבתיהם , שם המתינו להם משפחות אוהבות , ארוחת - ערב חמה , מיטה רעננה . 
ככלות הכול , הייתה זו בעבורם עבודה ותו לא ; כמוהם כחוקר המבצע ניסויים בבעלי חיים , כצייד הטומן להם מלכודות , כסוכן הימורים בתחרויות המציגות לראווה את סבלותיהם , כפרוון הפושט את פרוותיהם או כעובד במשק מתועש הכולא אותם בתנאים מחרידים " . 
כאשר נודע למולר סיפורם של " אנשי הסירות " הקמבודיים , היא יצרה קשר עם מוסדות הצדקה של הכנסייה הקתולית והציעה את עזרתה . 
כתוצאה מכך , " שלושה פליטים קמבודים התארחו בביתנו במשך חודשים " , סיפרה . 
כאשר יצאו מילר ובעלה ללמד באוניברסיטה בסין , הם מימנו מכיסם את לימודיהם של ארבעה סטודנטים , ושניים מהם התגוררו בביתם במשך שנה תמימה . 
" כן , אנחנו מגלים מעורבות בגורלם של בני אדם " , אומרת מולר . 
" ובכל זאת , לסבלם היומיומי של בעלי החיים אין אח ורע ; מה עוד שמספרם של אלה מבינינו העושים משהו בעניין זה עודנו זעום כל כך . 
אבל אומרים שדי בעשרה אחוזים מקרב האוכלוסייה על מנת לחולל מהפכה " . 
להודעות שהיא שולחת בדואר האלקטרוני נוהגת מולר לצרף מובאה מדבריו של אלברט שווייצר : " יבוא יום ודעת הקהל שוב לא תסבול שעשועים המבוססים על ההתעמרות בבעלי חיים ועל הריגתם . 
אין ספק כי היום הזה בוא יבוא ; אך אימתי ? 
מתי נשכיל סוף סוף לראות בציד – בתענוג המופק מהרג בעלי חיים לשם הספורט – ביטוי לעיוות נפשי ? 
" 
קולות הניצולים 
מולר התוודעה לראשונה למרק ברקוביץ' כאשר החלה להשתתף בתכניות רדיו מקומיות ולדבר בשמם של אווזים בקנדה , שהממונה על השירותים הווטרינריים במחוז רוֹקלֶנְד תכנן ללכוד אותם ולהמיתם ברעל או בגז . 
מולר מספרת כי ברקוביץ' נהג להתקשר לתכניות שהשתתפה בהן ולהיחלץ פעם אחר פעם להגנתם של בעלי החיים ולהגנתה - שלה . 
" מרק הוא אדם מדהים . 
באושוויץ הובלו אמו ואחת מאחיותיו אל תאי הגזים לנגד עיניו , והוא היה מנוע מלהסגיר רגש כלשהו . 
הוא ידע כי אם יעשה כן , יהרגו הגרמנים גם אותו וכך תימָנע ממנו האפשרות להציל את מי שבסופו של דבר אכן הציל " . 
במהלך הסלקציה בחר יוזף מנגלה בברקוביץ' ובאחותו התאומה – השניים היו אז בני 12 – לשמש אותו במחקרו על התאומים . 
במסגרת הניסויים שביצע בשניים , אילץ אותם מנגלה לעבור ניתוח ניסיוני בעמוד - השדרה . 
כיום ברקוביץ' מתנגד בתוקף לכל מסגרת המבצעת ניסויים דומים בבעלי חיים . 
אספה פתוחה המוקדשת להצלת האווזים בקנדה נערכה ביזמתה של מולר במרכז הלן הַייז לאמנויות הבמה שבמחוז רוקלנד . 
באספה , לצד שחקן הקולנוע אלק בולדווין , נשא ברקוביץ' דברים . 
" אני מקדיש את קברה של אמי לאווזים " , אמר ברקוביץ' ל - 400 הנוכחים באולם ומול מצלמות הטלוויזיה ומכשירי ההקלטה . 
" אין לאמי קבר . 
אבל לו היה לה קבר , הייתי מקדיש אותו לאווזים . 
גם אני הייתי אווז " . 
זהותו של אחד מניצולי השואה שהיה לפעיל למען בעלי החיים תיוותר עלומה לעד ; האיש , שנודע בכינוי " הפורץ " , היה חבר בחזית לשחרור בעלי החיים ( ALF ) , רשת מחתרתית של פעילים המנסים להציל בעלי חיים ובכך מסתכנים במעצר . 
ב - , 1981 " הפורץ " שיתף פעולה עם " ולרי " ( שם בדוי ) בתכנונה ובביצועה של הפשיטה על המעבדה לחקר פציעות ראש בראשותו של ד"ר תומס ג ֶ ' נארֶלי באוניברסיטת פנסילבניה . 
במסגרת הפרויקט נהגו החוקרים לרוצץ את ראשיהם של בָּבּוּנִים ולאחר מכן לאמוד את עצמת המהלומות באמצעות מלחציים שהודקו על גולגלותיהם . 
הממשלה הקציבה למחקר זה מיליון דולר מדי שנה . 
פעילי החזית לשחרור בעלי החיים פרצו למעבדה ושחררו לאמצעי התקשורת קלטות וידיאו שהוכנו בידי החוקרים עצמם ותיעדו את מהלך הניסויים . 
הסערה הציבורית שהתעוררה בעקבות המַראות הביאה להפסקתם של הניסויים ולסגירת המעבדה . 
ולרי ו " הפורץ " נפגשו לראשונה בסעודה צמחונית שנערכה לרגל חג ההודיה בקווינס . 
" הפורץ " , שהיה כבר בשנות השישים לחייו , גדל בגרמניה הנאצית . 
האכזריות שחזה והתנסה בה שם כילד הייתה עדיין ממשית בעבורו כאותו מספר שנחקק על זרועו במחנה ההשמדה [ אושוויץ ] . 
הוא הגיע לארצות הברית בנעוריו ומצא את דרכו אל תעשיית הבשר . 
בעליו של אטליז שכונתי בניו יורק פרש עליו את חסותו ולבסוף העביר לידיו את ניהול העסק . 
אך הסלידה שגאתה בו לנוכח אימי המשחטות הניעה אותו בסופו של דבר לנטוש את התחום . 
בעת פגישתו עם ולרי היה " הפורץ " אלמן ואב לשני בנים בוגרים וחסיד של התזונה הצמחונית . 
במהלך הארוחה פנה " הפורץ " אל ולרי ואמר לו , " נדמה לי שיצחק בשביס זינגר כתב כי מצד יחסם אל בעלי החיים , כל בני האדם הם נאצים . 
הדיכוי לעולם אינו נעלם מעיני האנשים כל עוד הם קרבנותיו , אך בה - בעת הם מדכאים אחרים מתוך עיוורון גמור ובלי צל של מחשבה " . 
" הפורץ " וּולרי מעולם לא נתפסו . 
ככל הנראה שמותיהם האמתיים לא ייוודעו לעולם . 
פעילת זכויות בעלי החיים אנה קֶלֶמן מספרת כי נדרש לה זמן ממושך כדי לחשוב על עצמה כניצולת שואה . 
היא נולדה בווינה וחיה בה בראשית שנות השלושים . 
חודשים אחדים לאחר אירועי ליל - הבדולח שלחו אותה הוריה לאנגליה במסגרת ה - Kindertransport אשר הוביל ילדים יהודים לחוף - מבטחים . 
קלמן בילתה את שנות המלחמה באנגליה מבלי שידעה דבר וחצי דבר על מוצאותיהם של הוריה . 
היא התוודעה אל מוראות השואה מכלי ראשון רק לאחר המלחמה , כאשר שימשה כמדריכה צעירה לילדים שניצלו ממחנות המוות והובאו לאנגליה . 
גורלם של הוריה נודע לקלמן רק בשלב מאוחר יותר . 
היא ערכה מחקר מקיף וגילתה , כי אביה ואמה היו מספרי 86 ו - 87 במשלוח בן אלף יהודים ששיגרו האוסטרים מווינה אל מחנה ההשמדה בלזץ באפריל 1942 . 
קלמן חיה פרק זמן מסוים בישראל ועבדה במשך שנים רבות בניו יורק כמדריכה קהילתית לאוכלוסייה המבוגרת . 
היא נוהגת לאסוף לביתה בעלי חיים משוטטים , להשתתף דרך קבע בהפגנות למען בעלי חיים , ו " להימנע מאכילתו של כל הולך על ארבע " . 
קלמן אהבה בעלי חיים עוד בילדותה בווינה , אך לדבריה , החוויות שהתנסתה בהן במהלך המלחמה ולאחריה הן שנטעו בה את ההזדהות עם מי שידם על התחתונה , " ויהיו אלה מי שהיו – כלבים , חתולים או בני אדם " . 
יום אחד בשנת , 1990 סוזן כָּלֵב , במהלך שיטוטיה בגריניץ' וילג' בניו יורק , הבחינה באישה שחולצתה גוללה את סיפורם של עגלי החלב , הנקרעים מאמותיהם ומוחזקים בתאים צרים וחשוכים עד למועד שילוחם אל בית המטבחיים . 
הדברים נגעו אל לבה של כלב במידה כזאת , שהיא נצמדה אל האישה כדי להוסיף ולקרוא במה שסוּפַּר על חולצתה . 
היא פתחה בדברים עם האישה , והשיחה נמשכה על כוס קפה . 
האישה סיפרה לכָלב כי היא בדרכה להפגנה למען העגלים , שתתקיים מול מסעדה סמוכה , והזמינה אותה להצטרף אליה . 
כך נקלעה כלב , לראשונה בחייה , להפגנה למען זכויות בעלי החיים . 
חודשים ספורים לאחר מכן יצאה כלב לוושינגטון כדי להשתתף במצעד למען בעלי החיים שנערך בעיר באותה שנה . 
כָּלב , שנולדה בהונגריה בתקופת השואה , מספרת כי היא מוּנעת על - ידי " פנטזיית הצלה " – צורך עז להציל חיים , המאפיין לדבריה רבים מן הניצולים וילדיהם . 
לאחר כיבושה של הונגריה בידי הנאצים , איבדה כלב את אביה , את אחותה ובני משפחה נוספים . 
היא ניצלה מן השילוח לאושוויץ בזכות הגיס של אמה , שעלה בידו לכלול אותה , וכן את אחותה ואת אמה , ברשימת המיועדים לשילוח למחנה עבודה . 
במהלך שש השנים שבהן חיה בישראל איתרה כלב את הניצולים מקרב בני משפחתו של אביה . 
לאחר שהשלימה את לימודי התואר השני בעבודה סוציאלית ב - Yeshiva University שבניו יורק ב - , 1980 עבדה כלב כיועצת לענייני משפחה ואימוץ , ואחר כך שימשה במשך עשר שנים כעובדת הסוציאלית הצמודה של המחלקה האונקולוגית בבית החולים הפְּרֶסְבִּיטֶרִי בקולומביה . 
בימים אלה היא מטפלת בחולי איידס במכון הפסיכואנליטי על - שם קארֶן הוֹרְני , ומועסקת כפסיכותרפיסטית בקליניקה פרטית . 
כלב מאמינה בקיומם של יחסי - גומלין בין כל היצורים החיים , ולפיכך היא טבעונית ( היא נמנעת מלאכול בשר , דגים , ביצים ומוצרי חלב ) . היא נוהגת להרצות בנושאים : בריאות , צמחונות ואורח - חיים בלתי - אלים בפני קבוצות יהודיות וקהלים אחרים בניו יורק . 
במשך שלוש שנים וחצי שימשה כלב כמדריכה לסובלנות מטעם מערכת החינוך בעיר . 
כל אימת שעולה בידה להציל חיים , ויהא מינָם אשר יהא , היא חשה כי נפלה בחלקה הזכות להגשים את המימרה התלמודית : " כל המקיים נפש אחת , כאילו קיים עולם מלא " . 
לדידה של כלב , הפגיעה בזכויותיהם של בני אנוש והפגיעה בזכויותיהם של בעלי חיים קשורות זו לזו . 
מחויבותה לאורח - חיים בלתי - אלים הייתה למפעל חיים . 
זכר המלחמה , שבמהלכה היו היא ובני משפחתה קרבנות חסרי - ישע , הוא אשר מניע אותה לפעולה : " בכל פעם שאני מצליחה לחולל משהו כאן ועכשיו , אני חשה כאילו עולה בידי לתקן שמץ מן העוול שנגרם לבני עמי בעבר " . 
אלכס הֶרשאפט הוא מייסד ונשיא התנועה למען חיות המשק בבֶּת ֶ ' סדָה שבמרילנד . 
שנות ילדותו עברו עליו בגטו ורשה . 
הוא נמלט מן הגטו והסתתר עד לסיום המלחמה בשדות וביערות . 
הגרמנים הרגו את אביו , אך אמו של אלכס הצליחה להינצל , והשניים שבו ונפגשו בתום המלחמה . 
אלכס שהה במשך חמש שנים במחנה עקורים באיטליה , ואחר כך היגר לארצות הברית והוא בן 16 . 
" אני יודע מכלי ראשון מה פירוש הדבר להיחשב כפיסת בשר שאין נשמה באפה , להיות טרף לתאבונם של הציידים שכבר עלה בידם לשחוט את בני משפחתך ואת חבריך , לשאול את עצמך מדי יום אם תשוב ותראה את השמש בזריחתה , להידחס אל קרון הבקר בדרך אל השחיטה " . 
הרשאפט היה לצמחוני בשנת 1962 : " מאז ומעולם חשתי כי טמון איזה יסוד נתעב – הן מהבחינה המוסרית והן מהבחינה האסתטית – במנהגם של בני האדם לכבול חיה יפה ורגישה , לרוצץ את ראשה , לבתר את גופה לנתחים ולתחוב אותם אל תוך הפה " . 
מעט אחר כך התפטר הרשאפט מעבודתו כיועץ לענייני איכות הסביבה ( הוא מחזיק בתואר דוקטור מאוניברסיטת איובה ) והקים את התנועה למען חיות המשק במרילנד . 
התנועה מפיצה בקרב הציבור מידע על אודות גורלם של בעלי החיים בענפי החקלאות השונים , מטיפה לאורח - חיים צמחוני ומקיימת ימי עיון במועדים כמו יום - ללא - בשר ( 20 במארס ) , היום הבין - לאומי למען חיות המשק ( 2 באוקטובר – יום הולדתו של גנדי ) ויום המאבק למען עגלי החלב ( יום האם ) . 
" ניסיון חיי הניע אותי להקדיש את ימיי לתביעה לצדק בשמם של המדוכאים . 
עד - מהרה התחוור לי כי היצורים המדוכאים ביותר עלי אדמות הם החיות הבלתי - אנושיות , וכי בקרב אוכלוסייה זו מהוות חיות המשק את הקבוצה הגדולה ביותר והמדוכאת ביותר " . 
כיום נמנה הרשאפט עם החשובים והבולטים שבמנהיגי התנועה למען זכויות בעלי החיים ; הוא יזם וארגן כנסים רבי - משתתפים בנושא זה בוושינגטון בשנים , 1997 2000 ו - 2001 . 
בעקבות החוויות שעבר בפולין הכבושה עמד הרשאפט על ההקבלות בין היחס לחיות המשקים לבין יחסם של הנאצים ליהודים . 
בסקירה שהקדיש לספרה של גייל אייזניץ בית מטבחיים כתב הרשאפט : " בטבורם של חיינו הראוותניים , הנהנתניים ועתירי - הטכנולוגיה , בינות למונומנטים המסחררים שהקימו ההיסטוריה , האמנות , הדת וחיי המסחר , בעיצומו של כל זה משובצות ' הקופסאות השחורות' : מעבדות המחקר הביולוגיות והרפואיות , המשקים המתועשים ובתי המטבחיים – אותן מכלאות מגודרות וחסרות - זהות , אשר בתחומן מנהלת החברה את העסק המלוכלך , שבמסגרתו מענים ומשמידים יצורים רגישים וחפים - מפשע . 
אלה הן גרסותינו - שלנו לדכאו , לבוכנוואלד ולבירקנאו . 
וכמו הבורגנים הטובים של גרמניה הנאצית , אף אנו מחזיקים במושג מקיף למדי על אודות המתרחש שם , אך בוחרים שלא להכיר בעובדות " . 
משהו נורא 
לוסי קפלן , שחיברה את ההקדמה לספר זה , היא בוגרת בתי הספר למשפטים באוניברסיטאות פרינסטון ושיקגו . 
בתום לימודיה התקבלה לעבודה כשותפה במשרד עורכי דין גדול בניו יורק . 
קפלן רכשה את ניסיונה הראשון בהגנה על זכויות בעלי החיים בראשית שנות השמונים , כאשר העניקה בהתנדבות שירותי ייעוץ משפטי לקרן שפעלה למען בעלי החיים . 
כעבור שנים אחדות עברו היא ובעלה להתגורר באורגון . 
לאחר פשיטתם הדרמטית של אנשי החזית לשחרור בעלי החיים על מעבדה בעיר מגוריה , סייעה קפלן לעורך דינו של הפעיל היחיד שהוגש נגדו כתב אישום . 
קפלן הוסיפה לפעול למען בעלי החיים במישור המשפטי , ושימשה במשך שנים רבות כיועצת משפטית במחלקת התחקירים של PETA . 
במהלך שנים אלה התמחתה קפלן בהליכי החקיקה של תקנות ממשלתיות ( " בעבורי זהו עיסוק מעניין פי כמה מדיונים בין כותליהם של אולמות - משפט " ) . 
הוריה של קפלן נפגשו במחנה עקורים באוסטריה בשלהי שנת 1945 . 
אביה התגלגל בין שבעה מחנות ריכוז שונים , ובכלל זה אושוויץ , קודם לשחרורו ב - , 1945 ואמה אולצה לבצע עבודות - כפייה בשירות האס - אס . 
בשנות התבגרותן , רמזו מבוגרים אחרים לקפלן ולאחיותיה פעם אחר פעם כי הוריהן עברו " משהו נורא " . 
קפלן מספרת על אשר קרה לאחר שפתחה פעם אחת בנאום חוצב - להבות בגנותו של אביה : " האומנת האהובה שלנו הושיבה אותי לצדה בלי אומר ואחר כך סיפרה לי כי לאבי היו לפנים שתי בנות קטנות מאד , שהנאצים ירו בהן למוות לנגד עיניו " . 
קפלן מעידה : " תמונות השואה רודפות אותי במשך כל חיי , ואין כל ספק כי משיכתי לעניינם של בעלי החיים נבעה במידה רבה מעמידתי על ההקבלה בין ניצולם הממוסד של בעלי החיים לבין השמדת - העם הנאצית " . 
קפלן מציינת גם את כתביו של יצחק בשביס זינגר כמקור השפעה חשוב בדרכה אל הפעילות למען בעלי החיים . 
היא החלה לקרוא בספריו בשלהי שנות השבעים , כאשר עבדה עדיין במשרד עורכי הדין : " באותה עת כבר הייתי צמחונית , והתאהבתי מיד בהשקפת העולם של זינגר . 
חשתי רוממות - רוח למִקרא מילות - הגינוי החריפות שכיוון נגד ניצולם של בעלי החיים " . 
קפלן השלימה את הקריאה בכל כתביו של הסופר , וכעת היא נכונה לשוב ולקרוא בהם פעם נוספת . 
" אני נרעשת שוב ושוב מן התעוזה שבה מַשווה זינגר בין ניצולם וסבלותיהם של בעלי החיים בידי אדם לבין כמה מפרקי הניצול והדיכוי המצמררים ביותר בתולדותיו של המין האנושי . 
אני סבורה שאין עוד מי שמפליא כְּזינגר לתפוס ולהמחיש את ההקבלה בין השואה לבין השמדתם ההמונית של בעלי החיים בעידן המודרני " . 
שלוש דיברות 
דיוויד קָנטור , המקדיש את כל עתותיו לפעילות למען בעלי החיים למן שנת , 1989 איבד בשואה קרובי - משפחה רחוקים : " אחותה של הסבתא - רבתא שלי , וכן בעלה ושלושת ילדיהם , נמנעו מלהגר עם שאר בני המשפחה לארצות הברית בראשית המאה , ועקבותיהם אבדו בשנת 1939 . 
סביר להניח כי נרצחו לאחר הפלישה הנאצית לפולין " . 
קנטור גדל בפילדלפיה , במשפחה ליברלית ; נושאים כמו זכויות האדם והתנועה לזכויות האזרח נידונו דרך - שגרה בפי הוריו , אחִיו והוא - עצמו . 
קנטור ובני - משפחתו לא היו יהודים - דתיים , ובכל זאת , הוא טוען , " התחושה שאנו מסומנים כשונים על - ידי הסובבים אותנו , ההכרה כי עַמנו חרב בעבר הלא - רחוק והחזון האישי שלי - עצמי – שבמרכזו ניצבו האדם המורד , האמן העממי , פעיל השלום והיהודי שאין מורא שמים על ראשו , חתרו בצוותא תחת שאננותה של התרבות השלטת ונאבקו על הגשמתו של הדיבר הראשון תחת להניח לו להתנוון – כל אלה עיצבו במידה מכרעת את מחשבתי , ובלי ספק עודם מעצבים אותה " . 
" הניסויים בבעלי חיים ומעשי זוועה נוספים זוכים לתו - הכשר מידיהם של נציגי השלטון , אמרכלי התקשורת וסוכנים אחרים המורים לאנשים מה עליהם לחשוב " , אומר קנטור . 
הוא סבור כי דפוס המחשבה שבבסיס מצב זה שָאוּל היישר מימי שלטונם של הנאצים : " ממש כשם שמפעיליה של מכונת ההשמדה הנאצית היו אנשי משפחה מסורים , כך מנהיגי קהילות בארצות הברית בימינו עשו להם מנהג לקרוא להשמדתם ההמונית של צבאים ואווזים רק על מנת שלא לסטות מאורח החיים הטבעי בעיניהם , והשוֹאה של 8 מיליארדי תרנגולות מדי שנה אינה מגיעה להכרתם של מרבית האנשים אלא בדמותן של פרסומות לרשתות מזון - מהיר והופעותיהם הטלוויזיוניות של ידוענים למיניהם " . 
דברים שאמר מקימו של מוזיאון השואה בוושינגטון הם בעיני קנטור מן המרשימים ביותר שנישאו על גלי האתר מאז ומעולם . 
האיש סיפר כי את הלקחים שהפיק מחקר השואה עלה בידו לתמצת לשלוש דיברות : לא תהיה נוגש ; לא תהיה קרבן ; לא תהיה צופה מן הצד . 
קנטור מהרהר בדיברות הללו לעתים קרובות : " החינוך לדיברות אלה עשוי לפקוח את עיניהם של בני האדם לכך שההכרעות שאנו מקבלים מכתיבות את מידת היותנו נוגשים , קרבנות או צופים מן הצד , וכל זאת בחברה שכבר במשך זמן רב מבצעת שואה בבעלי חיים ובמערכות חיים אחרות בעודה ממאנת להכיר בכך " . 
לדבריו , " הבנת השואה שהתחוללה באירופה מורָה על החובה למנוע ולבלום שואות נוספות , ולא להגביל את תשומת - הלב לשואה מסוימת אחת , גם אם היא הייתה טראומטית " . 
עולם סמוי של סבל 
ברברה סטאגנו ֹ היא מנהלת הסניף הצפון - מזרחי של האגודה להגנה על בעלי החיים ( IDA ) , ארגון ארצי להגנה על בעלי החיים שמושבו בקליפורניה . 
כבר בגיל צעיר היא ידעה כי סבה וסבתה נרצחו בידי הנאצים . 
בשנת , 1939 כשהייתה בת 13 בלבד , יצאה אִמה למסע לבדה מבית הוריה בביאליסטוק שבפולין אל ארצות הברית . 
היא נשלחה על - ידי הוריה , ולא שבה לראותם עוד לעולם ( הם הומתו בגז בטרבלינקה ) . " ניתן לומר שגדלתי בצלו של הסיפור הזה " , אומרת סטאגנו ֹ . 
" נדמה שהוא ליווה אותנו מאז ומעולם – הוריה של אמי נרצחו בידי כוח איום ומרושע . 
חשתי כי התרחש משהו נורא , נבצר מכל הבנה , אף שאמי נמנעה מלהיכנס לפרטים " . 
לדבריה , בעיקרו של דבר סיפרה לה אִמה ש " נתנו להם פיסת סבון והורו להם להיכנס למקלחות . 
הגברים והנשים הופרדו זה מזה . 
אחר כך הרגו אותם בתאי גזים " . 
אמה של סטאגנו מדליקה מדי שנה שני נרות זיכרון ביום השנה המשוער למותם של הוריה : " היא מקפידה לציין את מותם במועד כלשהו בלוח - השנה העברי , שעודו זר לי לחלוטין . 
לדידי חל יום השנה הזה במהלך חודש אוגוסט " . 
לפני שנים אחדות הודיעה סטאגנו לאמה על כוונתה להדליק אף היא מדי שנה שני נרות זיכרון להנצחת זכרם של סבה וסבתה . 
אמה נראתה מופתעת , אך ניכר בה שהדבר הסב לה קורת רוח : " לא הארכנו בדברים , אבל מאז היא מקפידה להתקשר ולבשר לי על המועד המתקרב " . 
לדברי סטאגנו , מאז ומתמיד שמרו הוריה בלבם פינה חמה לבעלי חיים , ולפרקים אף עודדו אותה להביא לידי ביטוי מעשי את התעניינותה בעולמן של החיות : " ילדותי עברה עליי לצד שורה טיפוסית של חיות - מחמד – אוגר , ארנב , חזיר גינאה . 
בגיל שמונה קיבלתי את החתול הראשון שלי " . 
בתקופת לימודיה בתיכון , נהג אביה של סטאגנו להסיעה ברחבי העיר וכך סייע בידה להציל בעלי חיים משוטטים ולהוביל חיות פצועות אל הווטרינר . 
בעקבות אחד הסיורים האלה נאלץ אביה למסור את מכוניתו לניקוי לאחר שכלב שאספו הקיא בתוכה : " פניו של אבי האדימו מזעם , והוא צעק ' זאת הפעם האחרונה ! 
' בשעה ששקדנו בפעם המי - יודע - כמה על ניקוי המכונית מקיאו של כלב חולה " . 
אבל אביה הוסיף לעזור לה , ואפילו התקין בחצר ביתם מקלט - זוטא " יפה ושובה - לב " לחתולים עזובים . 
סטאגנו חשה כי ככל שמעמיקה מחויבותה למאבק למען בעלי החיים , כך גדל המרחק המפריד בינה לבין שאר החברה . 
" כאשר אני חולפת על פני מדפי המוצרים במרכולים , מה שרואות עיניי איננו ' מזון ' אלא התוצר הסופי של משקים מתועשים ובתי מטבחיים . 
כאשר הכול גוהרים בהתלהבות על קופסה ובה גורי חתולים שאחד מעמיתיי הביא למשרד , מחשבותיי נודדות אל מיליוני הגורים הגוועים ברחובות או מקבלים זריקות מוות במִקלטים לחיות עזובות " . 
סטאגנו חשה כמי שצוידה ב " קרני רנטגן , החושפים עולם שלם וסמוי של סבל " . 
לדברי סטאגנו , האפשרות לפגוש אנשים נוספים שנחשפו לעולם סמוי זה ולעבוד במחיצתם היא אחד ההיבטים המתגמלים ביותר של הפעילות למען בעלי החיים . 
לפני שהחלה לעבוד במסגרת התנועה למען זכויות בעלי החיים , רק קומץ מבין חבריה הקרובים של סטאגנו היו שותפים לתמונת עולמה . 
כעת היא מבינה מדוע . 
" איבדתי חברים רבים מאז שהתחלתי בעבודתי במסגרת התנועה למען זכויות בעלי החיים . 
אבל בה - בעת זכיתי בקשרי חברות חדשים – רבים יותר , עשירים יותר . 
זכיתי לפגוש ולהכיר אנשים נפלאים , יוצאים מגדר הרגיל . 
רובם המכריע של המחוננים ב ' ראיית הרנטגן ' הם אנשים נהדרים , נדירים באמת . 
ההיכרות עם בני אדם מעין אלה משקמת את אמונתי בטוּב הגלום ברוח האדם " . 
בילדותה הייתה סטאגנו מסוגלת לעכל אך מעט ממה שסיפרה לה אמה על גורלם של סבה וסבתה . 
ובכל זאת , היא סבורה כי השקפת עולמה כולה טבועה בחותמו של הסיפור הזה . 
" סיפורה של אמי הורה לי עוד בהיותי רכה בשנים כי בעולמנו זה עלולים הרוע והשררה לנצח ולהקים מחסומים בין אדם לאדם ולעולל עוולות איומות ונוראות על יסוד מחסומים אלה " . 
היא מציינת שמרבית הילדים מפיקים לקחים אלה משיעורי ההיסטוריה בבתי הספר , שבמהלכם הם מתוודעים אל תולדותיהם של מלחמות ומעשי - טבח . 
אבל הידיעה כי הדברים אירעו לבני משפחתה – ואפילו מדובר בבני משפחה שמעולם לא הכירה – טבעה בלקחים הללו חותם אישי שלא יישכח . 
" הסיפור על הובלתם של בני אדם , ובהם סבי וסבתי , אל המוות שהמתין להם בתאי הגזים הותיר בי רושם עמוק ומזעזע . 
כאשר נחשפתי לדברים לראשונה , בהיותי צעירה מאד , חשתי כי העולם שוב אינו מקום בטוח לחיות בו " . 
בעיני סטאגנו הפרט הקשה ביותר לעיכול בסיפור כולו הוא " הדרך שבה עלה בידו של ציבור עצום כל כך לְאַלְחֵש את נפשו בפני סבל אנושי מופלג כל כך . 
ככלות הכול , זהו לקחה האמתי של השואה : בני אדם מסוגלים לעולל כל דבר למי שבעיניהם אינם אלא מקרים של ' תת - אדם ' . 
כך בדיוק אנו נוהגים בבעלי החיים , כמובן " . 
תמונות מן השואה 
תמונות מן השואה עלולות להבזיק בכל רגע במוחם של מי שניחנו ב " ראיית הרנטגן " . 
לפני שנים אחדות , במהלך נסיעה לאורכו של כביש ראשי בפנסילבניה , ראתה אשת החינוך זוֹיָה וייל דבר - מה שזימן אל תודעתה תמונה כזו . 
במסגרת פעילותה כאחראית על החינוך מטעם האגודה האמריקנית נגד ניסויים בבעלי חיים ( AAVS ) – ארגון להגנה על בעלי החיים שמושבו בג ֶ ' נקינטָאוּן , פנסילבניה – נשאה וייל באותו בוקר הרצאה מלוּוָה במַצֶּגֶת על אודות יונקים ימיים באוזניהם של תלמידי כיתה ו ' . וייל הייתה במצב רוח טוב בעקבות הצלחתה של הפעילות ; כל התלמידים למעט שניים הביעו את נכונותם להקים בבית הספר קבוצת פעילים למען בעלי החיים ואיכות הסביבה , ולשגר עוד באותו יום מכתבים בנושאים אלה לבית הנבחרים ולנשיא . 
כאשר נתבקשו התלמידים להרכיב ועדה נשיאותית , שתכריע בשאלת לכידתם של דולפינים ולווייתנים והחזקתם בשבי , הם הצביעו פה אחד נגד שְבִייתם של יונקים ימיים אלה . 
אבל מצב רוחה של וייל השתנה מן הקצה אל הקצה בעקבות מראֶה שכיח , שכיח מדי בכבישיה הראשיים של אמריקה : " עשיתי את דרכי בחזרה למשרד , שמחה ואופטימית , ואז לפתע ראיתי מולי המון גופים ורודים ובשרניים דחוסים ומצופפים במשאית פתוחה " . 
המשאית הארוכה הייתה מחוּפָה סורגי מתכת , אשר סגרו על בעלי החיים . 
" הרגשתי שבטני מתהפכת . 
בדמיוני התחלפו נופיה של אמריקה באלה של גרמניה הנאצית , שם הוּבלו היהודים בקרונות אל מחנות המוות " . 
וייל מעידה כי באותם רגעים התקשתה לנשום וגופה התכסה זיעה . 
" התקרבתי אל המשאית וראיתי בבירור את גופיהם – מאה לפחות , דחוקים זה כנגד זה , שכם אל שכם , פנים אל אחוריים . 
היו אלה חזירים " . 
וייל ידעה כי החזירים מובלים לשחיטה . 
היא נסעה לצד המשאית מרחק של כמה קילומטרים , מוצפת זעם וחוסר - אונים . 
היא הביטה לסירוגין בכביש הנמתח לפניה ובחזירים שלצדה , במיוחד באותו חזיר אשר עקב אחריה בעיניו : " מוחי השתולל בניסיון נואש לגבש תכנית פעולה כלשהי לנוכח הזוועה שלצדי . 
החזיר הוסיף ללוות אותי בעיניו , ואני לא עשיתי מאומה " . 
כאשר פנתה המשאית באחד הכבישים הצדדיים , התלבטה וייל אם לעקוב אחר המשאית עד ליעדה ולנסות להציל את החזירים . 
היא מספרת כי חִדלונה גרם לה לחוש " חסרת - אונים ובוגדנית " . 
וייל אומרת כי המפגש עם החזירים בכביש הראשי הבקיע מבעד לשריון ההגנה שלה והניח אותה מתחבטת ומתייסרת בשאלה מה עוד עלינו לעשות כדי לשים קץ לאכזריות בלתי - נסבלת זו . 
היא הרהרה באנשים הנועזים המסתכנים בפעולה ישירה למען הצלתם של בעלי חיים , ועל כך הייתה אסירת תודה להם . 
וייל המשיכה בנהיגתה . 
ככל שהתייבשו הדמעות על לחייה , התגבשה בה ההכרה בדבר החשיבות העצומה הנודעת לעבודה חינוכית בקרב אנשים צעירים . 
קרוב לוודאי שלא היה בכוחה לעשות דבר להצלתם של 100 החזירים שבמשאית , " אבל יש בכוחי לעשות משהו למען חזירים אחרים " , היא אומרת . 
" אני יכולה ללמד אנשים . 
אני יכולה לנסות בכל מאודי ליצור עולם שבו בני אדם אינם אוכלים ואינם מנצלים חזירים וחיות אחרות , בין שהן אנושיות ובין שהן בלתי-אנושיות " . 
וייל נזכרה בילדים שדיברה אליהם באותו בוקר – הילדים שמסורת הניצול והדיכוי טרם העלתה על לבם את שכבת - ההגנות העתידה להנחותם בדרכי האכזריות וההתעמרות – ונדרה נדר בזו הלשון : 
אני מצטערת , חזירים , על שלא עשיתי דבר להצלתכם , על שלא היה בכוחי לעשות משהו כדי לחלץ אתכם מן המשאית ההיא . 
אך אני מבטיחה לכם כי אספר על אודותיכם לרבבות בני אדם , ואפציר בהם לפתוח את לבבותיהם ואת נשמותיהם לעולם חדש , שבו נחיה כולנו בשלום , ובני האדם שוב לא יאכלו אתכם . 
וייל עמדה בהבטחתה ; היא הקימה את המכון הבין - לאומי לחינוך לאורח - חיים בלתי - אלים , אשר מושבו בסארי שבמיין . 
היא מכהנת עד היום כנשיאת הארגון , שעודנו המוסד היחיד בארצות הברית כולה המציע תכנית חינוכית סדורה להקניית ערכים של אי - אלימות , לרבות קורסים וסדנאות הַעֲצמה המיועדים ל " בני אדם המבקשים להיטיב עם כוכב - הלכת הזה על כל יושביו " . 
גייל אייזניץ , מחברת הספר המוערך בית מטבחיים : סיפורן המזעזע של תאוות - הבצע , ההזנחה וחוסר - האנושיות השוררים בתעשיית הבשר של ארצות הברית , לא איבדה קרובי משפחה בשואה ; ובכל זאת , עבודתה כחוקרת ראשית מטעם האגודה למען חיות המשק , שבמסגרתה היא מגיעה למקומות שמרבית האמריקנים אינם רואים ואינם רוצים לראות , מזמנת לעתים אל תודעתה תמונות מימי שלטונם של הנאצים . 
אייזניץ מספרת על ביקור שערכה במפעל ענק לייצור בשר חזיר " בעמק שנראו בו מחסנים ואסמים לכל מלוא העין , אשר החזירים היו מן הסתם כלואים ומצופפים בהם לאלפיהם " . 
דממה מטרידה שרתה על העמק רחב - הידיים , ורכבי השירות נעו מאסם אחד למשנהו " ולא הסגירו דבר מן הסבל שבתוך המבנים " . 
לדברי אייזניץ הייתה זו הרגשה משונה ; היא ניצבה מחוץ לאסמים הללו , הנאים - למראה , והתאמצה לדמיין את המצוקה המוסתרת מאחורי כותליהם המסוידים : " אלמלא ידעתי כי הרכבים סובבים בין האסמים על מנת לברור ולאסוף את החזירים שלא עמדו בתנאים השוררים בתוך המבנים , אלמלא ראיתי כי מכולות האשפה עוברות על גדותיהן מרוב גוויות , לא הייתי מעלה בדעתי כי דבר - מה אינו כשורה " . 
המעמד כולו העלה בדמיונה של אייזניץ " את מה שחשו מן הסתם מי שהזדמנו להתבונן על מחנה השמדה ממרחק . 
המראה הפסטורלי אשר נשקף מבחוץ לא הסגיר ולו ּ שמץ ממעשי הזוועה שנערכו בפנים " . 
סטיוארט דיוויד , הפועל לצד אשתו טֶרי למען אורח - חיים חף - מאכזריות באַשוויל שבצפון קרוליינה , עשוי לשמש דוגמה נוספת למי שפעילותו מוּנעת בכוחה של המודעות להקבלות בין הגורל המזומן לבעלי החיים בחברה המודרנית לבין בלהות השואה . 
בסקירה שהקדיש דיוויד לסרט רשימת שינדלר בביטאון למען בעלי החיים הרואה אור בצפון קרוליינה , כתב בין השאר : " כיהודי שגדל בשכונה מלאה בניצולי שואה ובמי שאיבדו במהלכה את יקיריהם , אין לי כל כוונה לפַחֵת בכאבם . 
אך האושוויצים של ימינו , אין אלו בתי המטבחיים , המשקים המתועשים ומעבדות המחקר המוסתרים מן העין בקפידה רבה כל כך ? 
הכאב , האלימות והייסורים אינם קבילים יותר משעה שהם מועתקים מבני אדם חפים - מפשע לחיות חפות-מפשע " . 
במהלך שנות התבגרותו בשיקגו היה דיוויד ער לקיומם של ניצולי השואה בסביבתו , בייחוד באמצעות הוריו של חברו הטוב , שאמו הייתה גדוּעַת - זרוע . 
הוא זוכר כיצד ירקה סבתו דוברת - היידיש על מכונית הפולקסוואגן שלו ( " עד היום אינני בטוח שירדתי לסוף דעתה " ) . דיוויד היה לצמחוני ב - , 1986 וב - 1988 השתתף לראשונה בחייו בכנס שהוקדש לזכויות בעלי החיים . 
זמן קצר לאחר מכן פגש בטרי , טבעונית מושבעת , ששקדה באותם ימים על הקמתה של קבוצת פעילים למען זכויות בעלי החיים . 
השניים נישאו ב - 1990 ועברו להתגורר בצפון קרוליינה " כדי לנסות לחיות חיים פשוטים יותר ולפעול למען בעלי החיים " . 
לדברי סטיוארט חייהם באשוויל זיכו אותם בראש ובראשונה בהזדמנות להעמיק את היכרותם עם בעלי חיים שונים וללמוד לאהוב אותם : " יש לנו עזים , תרנגולי הודו וכלבים . 
כילד יהודי טוב שגדל בשיקגו , מעולם לא העליתי בדעתי שיתעוררו בי רגשות כלשהם כלפי תרנגולי - הודו ועזים ! 
לאחרונה נטלנו חלק במבצע להצלתן של פרות , ובעקבותיו למדתי לכבד ולאהוב בני בקר " . 
סטיוארט מציין כי החיות מעניקות להם כוח להתמיד במלאכת יומם ומשמשות להם " תזכורת מתמדת לטעמו של המאבק למען זכויות בעלי החיים " . 
חלקה הקשה ביותר של הפעילות למען בעלי החיים , לדידו של דיוויד , כרוך בניסיון לפלס דרך אל לבותיהם של בני אדם טובים ורגישים לכאורה , השותפים בגרימתו של סבל איום לבעלי חיים ומתייחסים לחלקם בזוועה בקלות - דעת או באדישות . 
דיוויד שם לו למטרה לפרוץ מבעד לאדישות זו : " אם נניח לציבור להתמיד בהתנכרותו לסבל שגורמים לבעלי החיים המשקים המתועשים , מעבדות הניסויים , החוות לייצור פרווה , המלכודות המפלצתיות , תחרויות הרוֹדֵאו ֹ , הקרקסים ושאר מתקני העינויים , יימשכו מעשי הזוועה הללו באין מפריע . 
עלינו לעורר את האנשים לחוש בכאבם של היצורים החיים , שצווחותיהם נופלות על כתלים אטומים , וסבלם מוסתר מאחורי דלתות נעולות – הרחק מן העין , הרחק מן התודעה . 
אפשר שלשונם של היצורים הללו אינה מובנת לאחרים , אך אנו יודעים מה הם מבקשים לומר " . 
ג'ניפר מֶלטון היא משפטנית הפועלת בשירות המאבק למען זכויות בעלי החיים . 
בימים אלה היא משמשת כיועצת משפטית לאגודה להגנה על החי בהרי הרוקי , שמקום מושבה בבּוֹלְדֶר , קולורדו . 
מלטון אינה יהודייה , אך מאז נחשפה לראשונה לאימי השואה – במהלך שיעור היסטוריה בכיתה י' – היא שואפת להעמיק את ידיעותיה בנושא וליישם את לקחי השואה בהווה . 
" בעיניי השואה היא דוגמה מצוינת ומחרידה כאחת ליכולתו של האדם להציב עצמו בתפקיד אלוהים ולהכריע מי לחיים ומי למוות . 
ביחס לגורלם של בעלי החיים , בני האדם נוטלים לעצמם את הזכות לקבל הכרעה זו מיליוני פעמים מדי יום " . 
מלטון עומדת על הדמיון בין המנטליות שאפשרה את השואה לבין זו של ימינו - אנו : " זילות יסודית בערכם של החיים , העדר אמפתיה והשתקעות בצרכים האישיים אגב אטימות גמורה לסבל הנגרם בתוך כך לקרבן – כל אלה מציינים את היחס הרווח בחברתנו כלפי מגוון יצורים חיים , החל בשבויי מלחמה וכלה בפרות מבועתות הממתינות לשחיטה בשעה שצווחות אחיותיהן הנטבחות עולות באוזניהן " . 
ילדותה של מלטון עברה עליה בין חוות בקר ושטחי ציד . 
" נהגתי להתפלל לעילוי נשמתה של החיה שנאלצתי לאכול לארוחת הערב " . 
" נדמה שאנו נוחים להסתגל לאלימות ככל שקרבנותיה שונים מאתנו " , מסבירה מלטון . 
כמי שגדלה בטקסס , היא אינה מתקשה לדמיין גבר חבוש כובע בוקרים המלמד זכות על מעשיו במילים : " הדבר הזה שונה מאתנו – הבה נהרוג אותו " . 
מלטון מטפלת גם במקרים של התעללות בילדים : " הדברים קשורים זה בזה " , היא אומרת . 
" אלימות היא אלימות , בין אם היא מתרחשת במחנה ריכוז ובין אם בבית מטבחיים " . 
סבונים ונעליים 
בשנת 1998 לימדה סוניה וייסמן את הקורס הראשון שהוקדש לנושא " בעלי החיים והחוק " בבית הספר למשפטים בסאן דְייֶגו ֹ . 
כמו כן הייתה וייסמן שותפה בעריכתו של הספר הראשון שעסק בנושא זה . 
היא זוכרת שמדי שנה בשנה התלמידים בבית הספר היהודי שבו למדה נהגו לקרוא על אודות השואה וּללַבֵּן את לקחיה . 
מאז ביקרה ב " יד ושם " וצפתה במגוון סרטים תיעודיים . 
לדבריה אחד ממעשי הזוועה המרובים בלט במיוחד – השימוש בעצמותיהם של הקרבנות לייצור סבון . 
שנים חלפו עד אשר יכלה וייסמן לומר : " התברר לי כי חֵלֶב הסבונים שאנו משתמשים בהם מופק מעצמותיהם של בעלי חיים " . 
גורלם של בעלי החיים נגע אל לבה של וייסמן מאז ומתמיד , והיא הייתה לצמחונית בגיל 14 . 
עם זאת , היא מציינת מתי חשה לראשונה כי המעגל נשלם בתודעתה : " כאשר הידיעה על מקורו של חלב הסבונים הלמה בי ועוררה אותי אל ההכרה כי היטלר ' בסך הכול ' נהג בבני אדם כדרך שבני האדם נוהגים בחיות בלתי-אנושיות " . 
לצד השימוש בעצמות לייצור סבונים , מצביעה וייסמן על קווי דמיון נוספים : ההשמדה ההמונית , הניסויים הרפואיים וההובלה ב " קרונות בקר " ( " דבר - מה שחמק כליל מהשגתי בהיותי צעירה יותר " ) . 
וייסמן גדלה בבית יהודי מסורתי , והיא נוהגת לבקר בקביעות את בני משפחתה המתגוררים בישראל . 
היא מייחלת שהיהדות ( וכמותה גם דתות אחרות ) תגלה ערנות רבה יותר לגורלם של בעלי החיים : " כיהודיה וכאדם מרגיש , נבצר מבינתי כיצד יכולים היו ניצולי השואה והיהדות בכללה להתנסות במה שהתנסו בו ובכל זאת לא התעורר מצפונם ולא קבעו את הכבוד לבעלי החיים כעיקרון יסודי באמונתם . 
כיצד מסוגלים ' אנחנו ' לעולל ' להם ' מה שעוללו ' לנו ' מבלי להשגיח בכך כלל ? " 
וייסמן מודה כי קשה לצפות מן הקהילה היהודית המפולגת לאחד את שורותיה דווקא בעניין זה , ובכל זאת היא מתקשה לעכל את העובדה שלצד התנועות האורתודוקסיות , הקונסרבטיביות והרפורמיות " טרם קמה תנועה שקולה בהיקפה , אשר הרגישות לקווי הדמיון בין השואה לבין יחסם של בני האדם לחיות בלתי - אנושיות הניעה אותה לאמץ אורח - חיים דתי נאור וחף מאכזריות " . 
ד"ר רוֹדה רוטנברג היא חברה בצוות הרפואי של בית חולים ממשלתי לחולי נפש בוושינגטון . 
היא סבורה כי היהדות לענפיה השונים , וכמותה שאר דתות המערב העיקריות , משתרכת מאחור בכל הקשור לבעלי החיים . 
לדבריה הקבוצה ליהדות אלטרנטיבית שהיא - עצמה נמנית עם חבריה נכונה לצאת מגדרה למען זכויות האדם , ובתוך כך להסתכן בנקיטת עמדות בלתי - פופולריות כִּתמיכה בזכויותיהם של ההומוסקסואלים או הפלסטינאים , " אך בכל הקשור לבעלי החיים – דממה מוחלטת ; לא התנגדות לעצם המאבק , אלא דממה בלבד " . 
רוטנברג מציינת כי במוזיאון השואה בוושינגטון מוצג שיר ושמו " אנו הנעליים " מאת המשורר היידי , מוֹיְשֶה שוּלשטיין . 
השיר תלוי על קיר המוזיאון בסמוך לערמה ענקית של נעליים שנלקחו מיהודים קודם להשמדתם באחד ממחנות המוות : " בעיקרו של דבר מבטא השיר את נקודת מבטן של הנעליים , אשר בהיותן עצמים דוממים בלבד יכלו להשקיף על סבלם של בעליהן מבלי שהתנסו בו בעצמן . 
מאז ומעולם מצאתי עמדה זו מוזרה , מאחר שהנעליים עשויות בעיקר מעור , כידוע " . 
רוטנברג מצטטת מן השיר : 
אנו הנעליים , אנו אחרוני העדים . 
אנו הנעליים שהוסרו מרגליהם של נכדים וסבים , 
מפראג , פריס ואמסטרדם , 
ובהיותנו עשויות בד ועור בלבד , 
ולא בשר ודם , ניצלנו מן התופת . 
רוטנברג תוהה אם כוונתו של המחבר הייתה אירונית . 
פגישה גורלית 
אביה של רוֹבִּין דָקסבֶּרִי , פעילה למען זכויות בעלי החיים המתגוררת בקולורדו , איבד בשואה 60 מבני משפחתו . 
דקסברי נזכרת בפגישה שטבעה בה רושם בל יימחה . 
היא נכנסה לחנות חיות בכוונה לרכוש מזון לציפורים . 
היה זה יום חורף , ודקסברי לבשה מעיל מפרוות ארנבים . 
היא גהרה על אחד הכלובים כדי ללטף את הארנבונים החמודים שבתוכו , ואז הטיחה בה אישה שניצבה מאחוריה בקול רם במיוחד : " את לא חושבת שזו צביעות מצדך , ללטף את הארנב הזה ובו - בזמן ללבוש את כל המשפחה שלו ? " כל המבטים הופנו אליה באחת . 
דקסברי מספרת כי רגש מבוכה הציף אותה , וכי היא נחלצה בדוחק מהמצב כאשר פטרה את האישה בגידוף כלשהו . 
באותו רגע חשה מושפלת , אך כעת היא מודה : " אותה אישה הצליחה לטלטל אותי . 
מאז לא שבתי ללבוש את המעיל ההוא , או כל מעיל פרווה אחר " . 
עם שובה לקולג' , נרשמה דקסברי לקורס על השואה . 
" בעיקר משום שכל קרוביו של אבי מצד אמו נרצחו במחנות הריכוז הגרמניים במהלך מלחמת העולם השנייה . 
אבי אינו נוהג לדבר בפתיחות על השואה , ואני הצטרפתי לקורס בתקווה להתקרב אליו רגשית " . 
מאז מחלקת דקסברי את זמנה בין פעילות התנדבותית למען בעלי החיים , המגיעה לעתים קרובות להיקף של משרה מלאה , לבין עבודה בשכר במסגרת קבוצות , דוגמת הליגה למען זכויות בעלי החיים , שבעבר אף עמדה בראשה . 
דקסברי מעורבת במיוחד במאבק למען הסוסים , והיא מנהלת בהתנדבות את אגף החקירות של פרויקט אֶקווּס – ארגון ארצי להגנה על סוסים שאותו ייסדה עם שניים מחבריה . 
דקסברי עובדת לפרנסתה כמאלפת סוסים , ומקדישה יומיים בשבוע לעבודה בחנות למכירת מושכות ( " זאת עבודה מהנה מאוד , ולו משום שמזדמן לי לפגוש במהלכה סוסים רבים " ) , אך היא מקווה כי ביום מן הימים יהיה באפשרותה להקדיש את כל עִתותיה לעבודה בשכר במסגרת פרויקט אֶקווּס . 
דקסברי מספרת שאביה הגיע לארצות הברית בהיותו בן שבע . 
אף שהיכרותו עם בני משפחתו שנספו באירופה הייתה חלקית , האבדן העיב על חייו ועל ילדותה של רובין כענן שחור : " נודע לנו ממקורות מוסמכים כי 47 בני משפחה – דודים , דודות , דודנים , אחיינים ואחייניות וכן אחותה של סבתי – נרצחו במחנות ריכוז באֶסטֶרווֶגֶן וּבפְלוֹסֶנְבֶּרְג . 
בהתחשב באזורים שבהם התגוררו שאר בני המשפחה בשנת , 1933 סביר להניח כי נספו בדכאו " . 
דקסברי מעידה על עצמה כי עד היום היא מתקשה למצוא מילים שיוכלו לבטא את החלחלה האוחזת בה למחשבה שבני אדם התדרדרו לשפל מוסרי מחריד כל כך . 
במהלך השנים תרה דקסברי אחר ביטוי הולם לרגשותיה , אך החשש לגלוש לקלישאות או לחטוא בפטרונות הניע אותה לבחור שוב ושוב בַּשתיקה : " אני חושבת שכך בדיוק חש אבי , וכיום אוחזת בי אותה חלחלה עצמה לנוכח ניצולן הממוסד של חיות בלתי-אנושיות " . 
פעילים בני הדור השלישי 
אֶריק מרקוס הוא אחד מדובריה הפעלתניים ביותר של התנועה הצמחונית . 
הוא הרצה בפני קהלים מגוונים בלמעלה ממאה ערים . 
בנוסף לכך מרקוס הוא מקימו של אחד מאתרי האינטרנט הצמחוניים הפופולריים ברשת , Vegan . 
com . 
ספרו צמחונות : מוסר האכילה החדש , אשר נמכר באלפי עותקים , וגם ראה אור במהדורה מחודשת . 
ילדותו של מרקוס עברה עליו בבְּראנְזוויק שבניו ג'רסי . 
בעודו רך בשנים נודע לו כי סבו , שהיה איש עסקים מצליח בנורבגיה , נספה בשואה . 
הוא נעצר בידי הגסטאפו ב - 1942 ונשלח לאושוויץ . 
זאת ככל הנראה לאחר שהלשין עליו שותפו הלא - יהודי , שביקש להיות בעליו הבלעדיים של העסק . 
בסיועה של המחתרת הנורבגית עלה בידי סבתו של מרקוס להימלט עם בני משפחתה , ובהם אף אמו של מרקוס , לחוף מבטחים בשוודיה . 
לאחר המלחמה נודע למשפחה כי סבו של מרקוס מת מדיזנטריה באושוויץ . 
בפרק החותם את ספרו , מספר מרקוס על חוויה מטלטלת שהתנסה בה בשנתו הראשונה בקולג' : " התגוררתי במעונות הסטודנטים , והבחורים בחדר הסמוך החזיקו ברשותם מכשיר וידיאו ונהגו לצפות בסרטים לעתים קרובות . 
ערב אחד קפצתי לחדרם ומצאתי אותם צופים בקלטת שצולמה בתוך בית מטבחיים . 
על המסך נראה עגל גוסס , שהישיר מבט אל המצלמה . 
חשתי כאילו החיה המדממת למוות במהירות מתבוננת היישר בפניי . 
יצאתי מהחדר מזועזע עד עמקי נשמתי " . 
החוויה השאירה את רישומה על מרקוס , ולא חלפו אלא חודשים ספורים עד שחדל לאכול בשר . 
מרקוס חש כי ערכיו היהודיים וערכיו הטבעוניים מתקיימים בהרמוניה . 
לדבריו רבים ממנהיגיה של התנועה הצמחונית הם יהודים : " אני מאמין שבמקרים רבים הם חבים את ערנותם המוסרית לערכים היהודיים שספגו בגיל צעיר " . 
מרקוס סבור כי מעורבותם של יהודים רבים במאבקים נגד אלימות ודיכוי מעודדת אותם לבחור באורח - חיים טבעוני ולפעול למען הנחלתם של הרגלי אכילה עדינים יותר . 
מרקוס נוהג להזכיר לצמחונים המסתפקים בהימנעות מאכילת בשר שכל תרנגולת המנוצלת לייצור ביצים וכל פרה המנוצלת לייצור חלב עתידות להישלח אל בית המטבחיים : " מי שמבקש למשוך ידו מכל תמיכה בתעשיות המתעמרות בבעלי החיים , אין לו אלא לדבוק בתפריט טבעוני " . 
מה חלקו של הרקע המשפחתי של מרקוס בהכוונתו אל הדרך שבחר ללכת בה ? 
" כבר בגיל חמש ידעתי על ההשמדה הממוסדת שניהלו הנאצים בחסות השלטון . 
ללא ספק הדבר נטע בלבי רגישות ונכונות לפעולה , שהבשילו בגיל תשע - עשרה , כאשר נחשפתי לַתמונות מבית המטבחיים " . 
דן ברגר הוא פעיל למען זכויות בעלי החיים וסטודנט באוניברסיטת פלורידה שבגֵיינְסְוויל . 
" השואה הייתה מאז ומעולם חלק מחיי " , מסביר ברגר . 
" אבי מלמד את השואה , ואילו סבתי התנסתה בה על בשרה . 
היא צולעת עד היום מחמת פגיעה ניכרת - לעין בקרסולה השמאלי " . 
לפני שנים אחדות תיעדה סבתו של דן את רשמיה מתקופת השואה באמצעות קלטת וידיאו , אך ברגר מודה כי טרם אזר עוז לצפות בסרט : " אני מעדיף לא לדעת מה סבתא שלי נאלצה לעבור " . 
ברגר נזכר כי ראה בילדותו שני תצלומים של סבו , אשר נפטר בשנות השישים ממחלת כבד שנדבק בה במחנות . 
בתמונה אחת , שצולמה לפני המלחמה , נראה אדם בריא ; מן התצלום האחר נשקפה דמותו השברירית של ניצוֹל : " השואה עוררה אצלי מודעות מוגברת לאכזריות ולשיעורו של הסבל שעלולים בני האדם להמיט זה על זה " . 
ילדותו של ברגר עברה עליו בסירָקוּז שבניו יורק . 
אביו לימד בחוג להיסטוריה של עם ישראל באוניברסיטת סירקוז . 
חבריו לספסל הלימודים בבית הספר התיכון הם שעודדו אותו לאמץ אורח - חיים צמחוני . 
במסגרת אירועי היום - ללא - בשר , שני פעילים מקומיים בספריית בית הספר הקרינו סרט שתיעד את שחיטתן של פרות ותרנגולות . 
בעקבות הצפייה בסרט היה ברגר לטבעוני . 
ברגר החל את פעילותו למען בעלי החיים בתהלוכה לציון יום פטריק הקדוש , כאשר חילק למשתתפים עלוני הסברה מטעם הסניף המקומי של האגודה להגנת בעלי החיים ( ADL ) . הוא אומר כי מאז לא החמיץ שום הזדמנות להשתתף בפעילויות מחאה ובעצרות למען בעלי החיים : " אני פשוט מרגיש בבית בקרב האנשים האלה " . 
בעקבות מינויו של האב לפרופסור ללימודי השואה באוניברסיטת אטלנטה , עקרה המשפחה לבּוֹקָה ראטוֹן , שם הקים ברגר בעצמו סניף של האגודה להגנת בעלי החיים . 
כשנשאל ברגר כיצד עליו השפיע הרקע המשפחתי , השיב : " אני מאמין שזיקתי אל השואה הטביעה את חותמה על חיי – וכי אפשר אחרת ? 
– היא עיצבה בעבורי נקודת - מבט להשקיף ממנה על החיים ועל הסבל ; ההבדל מתמצה בכך , שבחרתי להרחיב את נקודת - המבט הזאת ואת המחויבות הכרוכה בה ולהחילן גם על חיות בלתי-אנושיות " . 
הזוג המוזר 
שניים ממנהיגיה הבולטים של התנועה המודרנית למען זכויות בעלי החיים – פיטר זינגר והנרי שפירא – גדלו בצלה של השואה . 
מחוץ לקו דמיון זה , שונים השניים זה מזה בכל מובן אפשרי . 
פיטר זינגר למד באוקספורד וזכה להכרה בין - לאומית כפילוסוף . 
הוא מחברם של ספרים רבים , וכיום הוא מכהן כפרופסור לביו - אתיקה באוניברסיטת פרינסטון . 
הנרי שפירא , לעומת זאת , היה מלח בצי הסוחר , מכונאי רכב , עיתונאי בעל עמדות שמאלניות , פעיל איגודים מקצועיים ואגודות לזכויות האזרח , וכן מורה בבית ספר תיכון בניו יורק – לפני שפנה לפעילות למען בעלי החיים והוא בן 45 . 
פיטר זינגר , שספרו שחרור בעלי החיים הצית מחדש את רוח התנועה המודרנית למען זכויות בעלי החיים , איבד שני סבים וסבתא בימי השלטון הנאצי . 
לאחר כיבוש אוסטריה בידי הגרמנים , הצליחו הוריו , שזה - מקרוב נישאו , להימלט מווינה ולהגר לאוסטרליה . 
אבל בניגוד לכך גורלם של הורי - הוריו לא שפר עליהם ; הגרמנים שלחו את הוריו של אביו ללודז' שבפולין ( משם הובלו ככל הנראה אל תאי הגזים בחלמנו ) , ואת הוריה של אמו אל מחנה הריכוז טֶרֶזינשטט . 
סבו של זינגר מת במחנה , אך סבתו הצליחה להינצל . 
זינגר נמנע מלחשוף מידע זה ברבים עד לראשית שנות התשעים . 
באותם ימים נשא סדרת הרצאות בגרמניה , שבמהלכה הצדיק את השימוש בהמתת חסד בתנאים מסוימים . 
המתת החסד הפכה לסוגיה טעונה במיוחד בגרמניה בעקבות השמדתם של רבבות נכים וחולי - נפש גרמנים במסגרת המבצע הנאצי ל " המתות חסד " . 
דבריו של זינגר הציתו אפוא פולמוס סוער , שבעיצומו הטיחו בו כמה מן הקולניים שביריביו כי הוא " נאצי " . 
בתגובה להאשמה זו גילה זינגר מה עוללו הנאצים האמתיים להורי - הוריו . 
בהיותו נער באוסטרליה , נהג זינגר להילוות אל אביו בסופי השבוע לטיולים ארוכים על גדת הנהר . 
הוא נזכר כיצד נהג אביו להסב את תשומת - לבו אל הדייגים הישובים על שפת המים ואל הדגים המפרכסים לצדם , ולהעיר על מידת האכזריות הגלומה בכך : " הוא התקשה להבין כיצד אפשר לראות בַּזה תחביב מהנה " . 
באוניברסיטת אוקספורד , שם החל זינגר בלימודי הפילוסופיה ב - , 1971 הזמינו אותו חבריו הצמחונים לשקול את יחס החברה לבעלי החיים באמצעות הכלים של תורת המוסר . 
" כמו כל אחד אחר אימצתי גם אני את הסברה כי כל בני האדם שווים זה לזה , מבלי שטרחתי לעמוד על השתמעויותיה " . 
מעולם לא עלה בדעתו שכאשר אנו טוענים כי כל בני האדם שווים זה לזה , " אנו מְזַמנים את כל בני האדם אל תחום שוויון - הערך המוסרי , אך בה - בעת אנו מדירים את החיות הבלתי - אנושיות מן התחום הזה . 
בכך אנו מבטיחים לכל אחד ואחד מבני מיננו – ובכלל זה פסיכופתים , עוללים ומי שלוקים במגבלה שכלית קשה – מעמד מוסרי הנעלה על זה של הכלבים , החזירים , השימפנזים והדולפינים " . 
חבריו של זינגר דחקו בו לנסות להצדיק מהלך זה : " מדוע אנו נוהגים דרך - שגרה לאכול חיות בלתי - אנושיות ולערוך בהן ניסויים , בשעה שאיננו מעלים על דעתנו לנהוג באורח דומה בבני אדם ? " מקץ חודשים של עיון והתחבטות , הגיע זינגר אל המסקנה כי אין כל הצדקה מוסרית להעניק למפרע לכל בני האדם מעמד מוסרי הנעלה על זה של כל החיות הבלתי - אנושיות . 
בעקבות מסקנה זו נעשה זינגר לצמחוני . 
במאמרו " שחרור בעלי החיים " , אשר נדפס במוסף הספרותי של ה - New York Times ב - 5 באפריל 1973 והיה הבסיס לספרו המפורסם , טען זינגר כי משעה שיצור חי כלשהו סובל , " אין בנמצא כל הצדקה מוסרית להימנע מלהביא סבל זה בחשבון , ולהעניק לו משקל זהה לזה שנהוג לייחס לדרגת - הסבל המקבילה ( ולו בהשוואה גסה ) של כל יצור חי אחר " . 
האם הדגים המפרפרים שאביו הורה לו את סבלם הם שעמדו לנגד עיניו של זינגר בכתבו שורות אלו ? 
בריאיון לכתב - העת Psychology Today אמר זינגר : " שמתי לב שרבים מקרב הפעילים הבולטים בתנועה לשחרור בעלי החיים הם יהודים . 
אפשר שאיננו נכונים לשאת את מראָם של החזקים המתאנים לחלשים " . 
דרכיהם של זינגר ושפירא הצטלבו לראשונה בשנת , 1974 כאשר זינגר שימש כמרצה - אורח באוניברסיטת ניו יורק . 
נוסף על הקורסים שלימד בשעות היום במסגרת החוג לפילוסופיה , הרצה זינגר בקורס ערב שהיה פתוח לציבור הרחב , ודן בנושא שחרור בעלי החיים . 
מניין התלמידים בקורס זה עמד על 20 איש . 
אדם אחד נבדל בבירור משאר הנוכחים . 
כל חזותו העידה עליו שלא היה " פעיל חיות " טיפוסי ; בקולו ניכר המבטא של בן מעמד הפועלים הניו יורקי . 
התנסחויותיו היו כה ארציות ובוטות , עד שלפרקים דימיתי כי אני מאזין לדמות מסרט גנגסטרים . 
בגדיו היו מרופטים , שערו סתור . 
הוא לא הצטייר כמועמד הסביר להירשם לקורס בנושא שחרור בעלי החיים . 
אבל הוא היה שם בכל זאת , וכמעט בעל - כורחי חשתי כי לבי נמשך אחר הישירות שבה אמר את אשר היה עם לבו . 
שמו היה הנרי שפירא . 
הנרי שפירא ( נוח , בשמו העברי ) היה לאחד מפעיליה המשפיעים ביותר של התנועה לשחרור בעלי החיים בשלהי המאה ה - 20 . 
הוא נולד באנטוורפן שבבלגיה , והיה בן שש כאשר עלו הנאצים לשלטון בגרמניה השכנה . 
חמש שנים לאחר מכן יצא אביו למרכז אמריקה בתקווה להקים שם עסק חדש , ואילו הנרי ואחותו עקרו עם אמם לגרמניה ועברו להתגורר אצל סבם מצד האם , סָמוּאֵל שפּיצֶר , שהיה הרב הראשי של המבורג ( סבו של שפירא מצד אביו היה אף הוא גדול בתורה ) . 
בעוד בני המשפחה בהמבורג , ממתינים לאות מאביו של שפירא , שיורה להם להפליג בעקבותיו למרכז אמריקה , פתחו הנאצים במערכה מסיבית להשמדתם של יהודי גרמניה ואוסטריה . 
בלילה שבין 9 - 10 בנובמבר , הוא ליל - הבדולח , הציתו הנאצים בתי כנסת , השחיתו רכוש יהודי , הכו , הרגו ועצרו יהודים , ושלחו 30,000 מהם למחנות ריכוז . 
שפירא , אמו ואחותו הצליחו לצאת מגרמניה ולהצטרף לאבי המשפחה בפָּנָמה . 
מוראות המשטר הנאצי הטביעו בנפשו של שפירא חותם בל יימחה . 
הוא סיפר לזינגר כי העובדה שרבים כל כך עמדו מנגד והניחו לרוע להגשים את יעדיו באין עוצר , היא שהניעה אותו לפעול – לפעול , ולא לעמוד מן הצד . 
שפירא העיד כי התמונה החלה מתבהרת לנגד עיניו במהלך הקורס של זינגר : 
זינגר השאיר עליי רושם עצום משום שטיעוניו בדבר זכויותיהם של בעלי החיים היו רציונליים - לעילא , וניתן היה להציגם ולהגן עליהם בכל זירה . 
השקפתו לא נסמכה על גחמות סנטימנטליות , על היותם של בעלי החיים " חמודים " או על החיבה שהם זוכים בה כחיות מחמד . 
זינגר קבע בפשטות כי הפגיעה בזולת היא משום עוול , וכי העקיבות מחייבת שלא להגביל קביעה זו לזולת מזן מסוים ; כל יצור המסוגל להבחין בין סבל לבין תענוג זכאי ליהנות מזכות - היסוד שלא לסבול פגיעה . 
במהלך הקורס נעשה שפירא לצמחוני . 
בסיום הקורס הציע לתלמידים האחרים להוסיף ולהיפגש בקביעות , " לא על מנת להמשיך בדיונים הפילוסופיים , אלא כדי לבחון את אפשרויות הפעולה " . 
המערכה הראשונה בניצוחו של שפירא יצאה חוצץ נגד מוזיאון הטבע האמריקני , שבמרתפיו ביצעו שני פסיכולוגים ניסויים בחתולים במשך 18 שנים . 
במהלך הניסויים הסירו הפסיכולוגים חלקים שונים ממוחותיהם של החתולים כדי לחקור את דפוסי התנהגותם המינית . 
בעקבות המערכה הארוכה הופסקו הניסויים והמעבדה נסגרה . 
הייתה זו הפעם הראשונה בתולדותיו של המאבק נגד הניסויים בבעלי החיים בארצות הברית ובאירופה , שמערכה כלשהי הצליחה בפועל להביא להפסקתו של ניסוי אכזרי . 
המערכה הבאה שהנהיג שפירא אילצה את חברות הקוסמטיקה " רבלון " ו " אבון " לחדול מלנסות את מוצריהם החדשים על עיניהם של ארנבים . 
במהלך שני העשורים האחרונים לחייו ( הוא נפטר ב - 1998 ) , התמקד שפירא בעיקר בפעילות למען חיות המשקים , שאליהן התייחס כ " חסרי המגן שבכל קרבנות העולם " . 
הוא אמר מה היה לדידו שחרור בעלי החיים : " הרחבה מתבקשת של העניין אשר לשמו הוקדשו כל חיי – ההזדהות עם הפגיעים והמנושלים מכוח , עם הקרבנות ועם הכבושים והמדוכאים " . 
עד ליומו האחרון האמין שפירא בזאת : " מי שאינו דוגל בפשיזם – בעליונותו של הכוח – מחויב לַעיקרון השולל מאתנו את הזכות לפגוע ביצורים אחרים " . 
כיצד זה יכול היה להתרחש ? 
אביבה קַנטוֹר , עיתונאית , ציונית - סוציאליסטית , פמיניסטית ופעילה למען זכויות בעלי החיים המאמינה כי הפטריארכליות היא שורש כל דיכוי , כותבת : " אין עוד זירה שבה נחשף אגרוף - הברזל של הפטריארכליות כמו בדיכוי בעלי החיים , המשמש כדגם והשראה לכל שאר צורות הדיכוי " . 
קנטור , שאיבדה בשואה בני משפחה משני הצדדים , גדלה במזרח ברונקס . 
הוריה היגרו מרוסיה לצפון אמריקה לאחר מלחמת העולם הראשונה . 
קנטור למדה בבית הספר היהודי " רמז " , והשתתפה במחנה הקיץ העברי " מסדה " . 
בתום לימודיה בקולג' " ברנרד " נרשמה לבית הספר לעיתונאות באוניברסיטת קולומביה , שם השלימה את לימודי התואר השני . 
כמו כן למדה היסטוריה באוניברסיטה העברית בירושלים וב - YIVO בניו יורק . 
היא עבדה במערכת העיתון הלונדוני Jewish Chronicle וכן בסוכנות הידיעות היהודית . 
קנטור נמנתה עם מייסדיו של כתב - העת היהודי - פמיניסטי לילית , וחיברה את ההגדה השוויונית לפסח . 
למן 1984 מכהנת קנטור כסגנית - הנשיא בארגון " חי " , שמושבו בארצות הברית . 
הארגון מקדיש את עיקר מאמציו לסיוע לבעלי חיים בישראל . 
אביה של קנטור , ציוני נלהב שצמח ב " שטעטל " – בוויז'נִייה שבבְּייֶלוֹרוסיה – למד בישיבת ווֹלוֹז'ין הנודעת והיה למלומד הבקיא בשבע לשונות . 
אמה של קנטור היא נצר לשושלת ארוכה של נשות - עסקים בדוּבְּנו ֹ שבפולין הרוסית ( כיום אוקראינה ) . סבתה של קנטור מצד אביה נרצחה בידי הגרמנים בביילורוסיה . 
דודתה ושאר בני המשפחה נרצחו בדובנו . 
בחיבורה המציע פרשנות פמיניסטית להיסטוריה ולתרבות היהודית , נשים יהודיות / גברים יהודים : המורשת הפטריארכאלית בחיים היהודיים , טוענת קנטור כי עוד מימים - ימימה עמדו הרבנים על הזיקה שבין התאכזרות לבעלי חיים לבין אלימות נגד בני אדם : " אמנם החוּמש אינו מבטא עמדה מגובשת ועקיבה בדבר זכויות בעלי החיים , ובכללו של דבר משתמעת ממנו האמונה כי האדם רשאי להשתמש בבעלי החיים ' לצרכיו הלגיטימיים ' ; ובכל זאת , כלולים בספרים הללו חוקים נגד מה שמכונה ' צער בעלי חיים ' – גרימת כאב וסבל גופניים ונפשיים כאחד לבעלי חיים " . 
באחד מסיפוריו של הסופר היידי שלום עליכם , מחליט ילד קטן כי אדם מסוים אינו יהודי , והוא מגיע למסקנה זו בעקבות העובדה שאותו אדם התעמר בבעלי חיים . 
קנטור מביאה מפי הרב מיכאל וייסמנְדֶל את סיפורו של אירוע שהתרחש בסלובקיה במהלך המלחמה : " בשעה שנדחק אל רכבת המשלוחים , קרא יהודי ושמו איציק רוזנברג לעבר שכניו הלא - יהודים , שצפו במתרחש בעליצות בלתי - מוסתרת , ' אני מתחנן לפניכם – לכו לביתי והאכילו את האווזים . 
הם לא אכלו ולא שתו דבר במשך כל היום ' " . 
קנטור סבורה כי השואה היא ביטויו המזוקק ביותר של עקרון השליטה , שבמסגרתו הכוח הוא לעולם יתרון - הכוח על אחרים : " השואה התאפשרה ( ויש אומרים כי היה זה בלתי - נמנע שתתרחש ) משום הערכים הפטריארכליים המושלים בחברתנו . 
הגברים מבקשים לעצמם יתרון - כוח זה על זה , וכן על האחר – נשים , ילדים , בעלי חיים – ואף על הטבע עצמו . 
הם מצדיקים כל זאת באמצעות חישובי תועלת . 
ערכים אלה הם שאִפשרו לשואה להתרחש " . 
קנטור טוענת בספרה כי השואה מערטלת את טבעה האמתי של הפטריארכליות : " לא זו בלבד שגברים תכננו וביצעו את ההשמדה , היא אף שאבה את השראתה ממערכת ערכים גברית - לעילא המעלה על נס כוח , שליטה ואלימות , דוגלת בחיסולם של חסרי - הישע ו ' חסרי - התועלת' וּמְלבָּה ניצול , אכזריות ושפיכות-דמים " . 
הפטריארכליות מצַווה את הכוח למין הגברי לבדו , ובתנאים אלה , אין זה מן הנמנע שייעשה בו שימוש מסולף וּמְעַווֵל . 
" בעולם שבו האלימות הגברית נגד המנושלים - מכוח – הנשים , הילדים , בעלי החיים והסביבה – רווחת כמו האוויר עצמו , לעולם אין להוציא מכלל אפשרות פשע בממדיה של השואה " . 
לא למדנו מאומה 
אלברט קפלן , בן להורים יהודים שהיגרו מרוסיה לארצות הברית בראשית המאה ה - , 20 משמש כיועץ השקעות בחברת " לַיידלו ֹ " – חברה להשקעות בנקאיות שמקום מושבה בניו יורק . 
ילדותו של קפלן עברה עליו בניו יורק . 
אביו היה בעליה של רשת מרכולים קטנה . 
קפלן זוכר בבירור כיצד התלוותה לשעות הארוחה אספקה שוטפת של חיות מתות – כבשים , תרנגולות , דגים , ו " אומצות רבות בכל ארוחה " . 
יום אחד בשנת 1959 הוגש לצלחתו של קפלן נתח אומצה שמן במיוחד , והוא מצא עצמו תוהה מאין הוסרה אותה פיסת - בשר – מקַדמַת גופה של הפרה ? 
מאחור ? 
מאחד הצדדים ? 
שרשרת המחשבות הבלתי - קרואה הזאת הניחה את קפלן מחוסר - תיאבון . 
מאז לא שב עוד לאכול בשר . 
קפלן נוהג להימנע מלאכול גבינות , ביצים וחמאה . 
הוא אינו שותה חלב ואינו לובש חיות – פרווה , עור או צמר ( " הפרווה של הכבש " , בלשונו של קפלן ) . במהלך ביקורו של קפלן במרכז ג'איניסטי באי סְטֵייטְן , הגיש לו הנזיר תה , חלב ודבש . 
קפלן הודה לו על התה , אך סירב לחלב ולדבש . 
הנזיר שאל אותו לפשר סירובו . 
לשמע הסברו של קפלן , אמר לו הנזיר : " אתה ג'איניסט גדול ממני " . 
קפלן חי בלונדון , בפריס , בלוקסמבורג , בניו יורק ובישראל . 
בלונדון נמנה עם חלוציה של האגודה הצמחונית היהודית , אך לבסוף פרש משורותיה בעקבות אמונתו כי " התשובה האמתית איננה צמחונות , כי אם טבעונות " . 
קפלן ניסה לשכנע את חבריו להסב את שמה של הקבוצה לאגודה הטבעונית היהודית , אך הצעתו נדחתה . 
אף על פי כן שמורה בלבו פינה חמה לארגון : " יש בבעלותם מסעדה נחמדה , שמוגש בה אוכל סביר . 
הפגישות שלהם משובבות - לב : חבורת ברנשים קשישים מתכנסת להאזין להרצאות על עצירות ושאר בעיות עיכול . 
אכן , קבוצה נפלאה " . 
לדבריו של קפלן , שבע השנים שבילה בישראל לימדו אותו כי בני עמו אינם חפים - מאכזריות : " ישראל מנומרת לאורכה ולרוחבה באושוויצים לבעלי חיים . 
את חלקם מפעילים ניצולי שואה . 
בסמוך לאשקלון שוכנת מעבדה ענקית לניסויים בבעלי חיים . 
מדובר בגוף כלכלי , המענה בעלי חיים לשם בצע - כסף . 
המעבדה הזאת ערוכה לבצע – לבקשתו של הלקוח – כל ' ניסוי ' בכל בעל חיים שינקוב בשמו " . 
קפלן נזכר בביקור שערך במוזיאון השואה שבקיבוץ לוחמי הגטאות : " במרחק חמישים מטרים בלבד משער הכניסה למוזיאון שוכן אושוויץ לבעלי חיים . 
ריח נורא עולה מן המקום ועוטף את המוזיאון כולו . 
ציינתי עובדה זו באוזניהם של מנהלי המוזיאון . 
תגובתם לא הייתה מפתיעה : ' אבל אלה בסך הכול תרנגולות' " . 
במהלך המסע שערך בברית המועצות בעקבות כפרי הולדתם של הוריו בקרבת מינסק , גילה קפלן כי בני משפחתה של אמו , אשר מנתה להערכתה למעלה ממאה איש , נספו בשואה עד אחד . 
משפחתו הקטנה יותר של אביו לא נמחתה כליל , וקפלן הצליח להיפגש עם כמה מן הניצולים ובהם דודנו , ניצול אושוויץ שלחם בשורות הפרטיזנים . 
קפלן סבור כי יהודים ושאינם יהודים מחויבים להסתייע בלקחי השואה כדי להיטיב את יחסם לבעלי החיים . 
אך לא נותרה בו תקווה רבה : " רובם המכריע של ניצולי השואה נוהגים לאכול בשר . 
סבלם של בעלי החיים אינו מטריד אותם יותר מכפי שסבלם של היהודים הטריד את הגרמנים . 
מה פירוש הדבר ? 
אני אומַר לך : פירוש הדבר שלא למדנו מאומה מן השואה . 
מאומה . 
הכול היה לשווא . 
אין תקווה " . 
פרק שביעי 
בית מטבחיים מאופק עד אופק 
החזון האנושי של יצחק בשביס זינגר 
אחד הקולות החזקים ביותר במאבק למען בעלי החיים במאה ה - 20 היה זה של הסופר היידי יצחק בשביס זינגר ( 1904 - 1991 ) , חתן פרס נובל לספרות ( 1978 ) . זינגר עצמו ניצל מן ההשמדה כאשר יצא בעקבות אחיו הגדול , יהושע , לארצות הברית ב - 1935 . 
אך אמו , אחיו הצעיר וכמותם רבים מבני משפחתו המורחבת שנותרו בפולין נרצחו . 
מרבית הסיפורים והרומנים שחיבר זינגר מתרחשים באמריקה , וגיבוריהם הם ניצולי שואה או פליטים מאירופה , אך זינגר נמנע מלכתוב על השואה במישרין . 
עם זאת , השואה מעולם לא חדלה לשמש לו כמנסרה אשר מבעדה התבונן בעולם , ובמיוחד בעניין שהסב לו כאב וזעם במשך כל חייו – ניצולם והשמדתם של בעלי החיים . 
הדיבר האחד עשר 
זינגר נולד בכפר קטן בפולין ושמו לֵאוֹנְצִין . 
אביו היה רב חסידי . 
זינגר חי בכפר עד גיל שלוש בלבד , ובכל זאת הוא זוכר כי בית הוריו היה דל ברהיטים ועמוס בספרים . 
הוא זוכר גם את בעלי החיים : " מדי שבוע נערך שוק , ואיכרים רבים נהגו להוביל את בעלי החיים שברשותם אל הכיכר . 
פעם אחת ראיתי איכר מכה חזיר . 
אפשר שהחיה ייבבה . 
רצתי לאמי ואמרתי לה שהחזיר בוכה והאיש מכה אותו במקל . 
אני זוכר זאת בבהירות רבה . 
כבר אז חשבתי כצמחוני " . 
המשפחה עקרה לוורשה , שם שימש האב כרבָּה ּ של אחת משכונות העוני היהודיות . 
באותם ימים נהג זינגר ללכוד זבובים ולתלוש את כנפיהם . 
אחר כך היה משכן את הזבובים עקורי - הכנפיים בקופסאות גפרורים ומכלכל אותם בטיפות מים וגרגרי סוכר . 
זינגר התמיד במנהגו זה עד אשר לבסוף הכתה בו ההכרה שהוא מבצע , כדבריו , " פשעים איומים נגד אותם יצורים , רק משום היותי גדול יותר , חזק יותר , זריז יותר " . 
לאורך ימים רבים נתונים היו עיקר מעייניו של זינגר להבנה מטלטלת זו . 
הוא התחנן למחילתו של האל ונדר " שלא ללכוד עוד זבובים לעולם " . 
אחר כך המחשבה על סבלם של הזבובים " התרחבה בהדרגה עד שהקיפה את כל בני האדם , כל החיות , כל המקומות , כל הזמנים " . 
זיכרון זה מצא את דרכו אל הרומן האוטוביוגרפי של זינגר , שושה , המתרחש בוורשה . 
כאשר המספר ושושה חוצים את הרחוב שבו עברה עליהם ילדותם , מזכירה לו שושה : " נהגת לעמוד על המרפסת וללכוד זבובים " . 
המספר מבקש ממנה להימנע מלהזכיר לו זאת . 
שושה תוהה לפשר בקשתו , והמספר משיב לה בפסוק אשר עתיד לשוב ולהופיע בגלגולים שונים על פני כל כתביו של זינגר : " משום שאנו מעוללים לברואיו של אלוהים את מה שהנאצים עוללו לנו " . 
זיכרון ילדות אחר של זינגר מחזיר את הסופר אל שוק יאנאש שבוורשה , לשם הובלו לשחיטה תרנגולות , ברווזים ואווזים : " הקצבים החלו מורטים את נוצותיהם של היצורים הללו בעודם חיים , מתבוססים בדמם " . 
מראות השחיטה שזינגר היה עד להם בשוק הוורשאי הטביעו בו רושם עמוק ובל - יימחה . 
אחת התמונות ברומן The Family Moskat , הראשון שחיבר זינגר עם הגיעו לאמריקה , מתרחשת בבית מטבחיים : " השוחטים ניצבו בסמוך לאגני שחם שהתמלאו בדם , ושיספו את גרונותיהם של ברווזים , אווזים ותרנגולות . 
צווחת העופות הייתה מחרישת - אוזניים . 
כנפיו של תרנגול שגרונו שוסע זה - עתה פרכסו בשאון " . 
המספר ברומן שושה מתאר במישרין את בית המטבחיים שפעל בשוק יאנאש : " בינות לאותם כתלים מרוססי - דם מובלים תרנגולים ותרנגולות אל מותם וצווחים באותם קולות : ' במה חטאתי ? 
רוצחים ! 
' שעת ערב . 
אור אטום זולג מן המנורות ומשתבר בלהביהם של השוחטים . 
הנשים נדחקות אל השוחטים , כל אחת מהן לופתת בידה עוף המיועד לשחיטה . 
הסבלים עומסים את הציפורים השחוטות בסלים ונושאים אותן אל מורטי הנוצות . 
התופת הזאת שמה ללעג כל להג על אודות ' הומניזם ' " . 
המספר , המזועזע מן המראות , מקבל החלטה : " זה זמן רב שקלתי להיעשות לצמחוני . 
באותו רגע נדרתי שלא לגעת עוד לעולם בפיסת בשר או דג " . 
זינגר הצעיר התחבט ללא הרף בשאלה מדוע שוררת בעולם שפיכות - דמים רבה כל כך . 
הוא לא קיבל תשובות מספקות לשאלה זו מאביו , מאמו או מספרי ההגות והמוסר שקרא בתרגומים לעברית וליידיש : " קראתי בספר ויקרא על הקרבנות שנהגו הכוהנים לשרוף על המזבח – הכבשים , האיילים , העזים והיונים שראשיהם נמלקו ודמם נשפך כמנחה לאל . 
פעם אחר פעם שאלתי את עצמי : מדוע אלוהים , בורא כל חי , מתענג על מעשי הזוועה האלה ? " תמיהתו של זינגר הקיפה גם את המלחמות ומעשי הרצח , את המגפות והרעב , את שפיכות - הדמים ואת הגלות המתוארים במקרא : " אסון רדף אסון עד שהבבלים , היוונים והרומאים החריבו את המקדש ושילחו את היהודים אל הגלות , שם נאלצו לשלם במשך אלפיים שנה בעבור עוונות שהם - עצמם לא ביצעו . 
כיצד מסוגל אל רחום וחנון להניח לכל זאת להתרחש מבלי לפצות את פיו ? 
" 
ברומן הרישיון , יצירה אוטוביוגרפית נוספת המתרחשת בוורשה , נעצר המספר הצעיר בחזיתו של אטליז ומתבונן בנקניקיות המוצגות בחלון הראווה . 
הוא פונה אליהן בלבו : " פעם חייתן , סבלתן . 
אך כעת אינכן סובלות עוד ; הכאב שידעתם שוב אינו ניכר בכן , פרפוריכן האחרונים נדמו . 
האם הוקם לכן בפינה כלשהי ביקום לוח - זיכרון , אשר עליו נחקק כי פרה ושמה קְווִיאטוּל העניקה לבני האדם מֵחֲלָבה במשך 11 שנים תמימות ? 
וכי בשנה ה - , 12 כאשר עטיניה הצטמקו , היא הובלה לבית המטבחיים , שם שיננו עליה את הברכה כדת וכדין ואז שיספו את גרונה ? 
" 
המספר שואל את עצמו אם יש מקום שבו זוכים האומללים לפיצוי כלשהו על סבלותיהם : " האם יש במקום כלשהו גן - עדן , ששעריו פתוחים בפני מוכי הגורל – פרות ותרנגולות וחזירים שנשחטו , צפרדעים שנמחצו תחת עקב , דגים שנלכדו באנקול ונקרעו מחיקו של הים , יהודים שפֶּטליוּרָה עינה אותם והבולשביקים ירו בהם , חיילים לרבבותיהם שהקיזו את דמם בווֶרדוּן ? 
" 
ברומן אחר פרי עטו של זינגר , משוגע , כשמעיין המספר במדור מודעות האבל בעיתון , הוא נתקל בתמונותיהם של איש ואישה , שיום לפני כן עדיין חיו , נאבקו , קיוו . 
" איזה עולם נורא ! " הוא מהרהר . 
" מה רבה אדישותו של האל לגורלם של ברואיו " . 
לפתע הוא מבין כי ברגע זה ממש " אלפי בני אדם נמקים בייסוריהם בבתי חולים ובבתי כלא . 
בבתי המטבחיים עורפים את ראשיהן של חיות , פושטים את עורותיהן ומבקעים את בטניהן . 
בשמו של המדע , באין - ספור יצורים חפים - מפשע נערכים ניסויים אכזריים הגורמים להם סבל נורא ומדביקים אותם במחלות קשות " . 
הוא שואל : " כמה זמן , אלוהים , אתה מתעתד להוסיף ולהתבונן מן המרומים על התופת שיצרת במו ידיך מבלי לפצות פה ? 
מה בצע לך באוקיינוס של דם ובשר , שצחנתו פושה בכל קצוות היקום שבראת ? 
... האם יצרת בית מטבחיים זה , המשתרע מאופק עד אופק , רק כדי להציג לראווה את עצמתך ואת חכמתך ? 
האם בעבור זאת אנו מצווים לאהוב אותך בלבבנו ובנשמתנו ובכול מאודנו ? 
" 
בימי נעוריו בוורשה , כאשר ביקש להפוך לסופר , רכש לו זינגר פנקס ובו נהג לרשום בחטף רעיונות , אמירות שנקלטו באוזנו , מתווים לסיפורים , רומנים ומחזות . 
באחת מרשימותיו הקצרות דן זינגר בעשרת הדיברות ועומד על השיפורים שראוי להכניס בהן . 
הוא כותב כי ראוי להחיל את הדיבר השישי – " לא תרצח " – על כל ברואיו של אלוהים ולא על בני האדם לבדם . 
כמו על מנת להדגיש נקודה זו , מוסיף זינגר את הדיבר ה - : 11 " לא תרצח או תנצל את החיה היושבת בקרבך . 
לא תאכל את בשרה ולא תפשוט את פרוותה ולא תאכוף עליה לעשות מה שמנוגד לטבעה " . 
לאמריקה ! 
כאשר נכנס זינגר לחדר האוכל בספינה שנשאה אותו מחֵרְבּוּרְג לניו יורק ב - 1935 וביקש שולחן ליחיד , הוא עמד על ההזדמנות לקבל החלטה שהבשילה בלבו זה זמן רב : " במשך שנים שקלתי להיות לצמחוני . 
אף עלה בידי להימנע מאכילת בשר במשך פרקי - זמן מסוימים , אבל לעתים תכופות נאלצתי לאכול בהקפה במזנון של אגודת הסופרים , וחסרתי את האומץ לתבוע מנה מיוחדת . 
כך דחיתי את ההכרעה לזמן שבו אוכל לנהוג על פי אמונתי " . 
וכך הוא אכן נהג . 
כאשר ניגש המלצר לרשום את הזמנתו , השיב לו זינגר , " צר לי , אבל אני צמחוני " . 
המלצר הודיע לזינגר כי אין בספינה מטבח צמחוני , והציע לו להצטרף לשולחן המזון הכשר . 
זינגר הסביר לו כי צמחונות וכשרות אינם היינו הך . 
השיחה הגיעה לאוזניהם של הסועדים בשולחנות הסמוכים , והללו החלו ממטירים על זינגר שאלות בצרפתית , באנגלית ובגרמנית . 
מדוע הוא צמחוני ? 
מטעמי בריאות ? 
בעקבות הוראת רופא ? 
מטעמים דתיים ? 
כמה מן הגברים גילו מורת - רוח לנוכח העלאתו של נושא כה שנוי במחלוקת בעיצומה של ארוחתם : " ככלות הכול , הם באו ליהנות , לא להתפלסף על סבלם של חיות ודגים . 
ניסיתי להסביר להם בגרמנית רצוצה כי הצמחונות שלי לא נבעה משיקולים דתיים אלא מן התחושה , ששום יצור אינו זכאי לגזול את חייו של יצור אחר ולטרוף אותו " . 
לשמע הדברים הפנו הסועדים האחרים את מבטיהם והתעלמו מזינגר עד לתום הארוחה . 
" עד היום אינני יודע מהו הדבר שעורר בהם עוינות כזאת – הצמחונות או העובדה שבחרתי לשבת לבדי " . 
הארוחה ה " צמחונית " שהגיש המלצר לזינגר הורכבה בעיקר משאריות – לחם עבש , נתח גבינה , בצל וגזר . 
כאשר הבין זינגר כי הסועדים האחרים מבקשים להימנע מכל מגע עמו ( " חטאתי בהתבדלות מן הציבור , ונענשתי בחרם " ) , עזב את חדר האוכל וסעד לבדו בתאו . 
לילה אחד הרהיב זינגר לפקוד ערב - מחולות שנערך בטרקלין הספינה . 
כאשר עמד על הסף ועקב במבטו אחר קהל הרוקדים , חש עצמו כזר : " בעבר נהגתי לקנא במי שיכלו להשתתף במסיבות כאלה . 
ניחמתי על כך שלא ידעתי לרקוד . 
אך באותה שעה לא נותר זכר לרגשות אלו . 
קם בקרבי קול חמור ונזירי , אשר לא הניח לי לשכוח את מציאותו של המוות או את העובדה שברגע זה ממש אחרים סובלים בבתי חולים ובבתי כלא או מתענים תחת ידיהם של שליטים סדיסטים למיניהם . 
שנים ספורות לפני כן גוועו ברעב מיליוני איכרים רוסים רק משום שסטלין החליט על הקמתם של קולקטיבים . 
שוב לא יכולתי לשכוח את האכזריות שהייתה מנת - חלקם של ברואי האל בבתי המטבחיים , בשדות הציד ובמעבדות המחקר " . 
באמריקה ביקר זינגר בקומונה של דוברי יידיש . 
סוציאליסטים , אנרכיסטים וחסידי פרויד דנו ב " תרופות פלא לכל תחלואי העולם " . 
זינגר הופתע והתאכזב כאשר " איש מבין דיירי הקומונה לא ראה לנכון להזכיר את העוולות הנגרמות מדי יום ביומו לברואיו של אלוהים על - ידי מיליוני ציידים , מדענים וקצבים " . 
לימים ישב זינגר בבית קפה בניו יורק וקרא בעיתון " מקבץ סיפורים על זרויותיו ומוזרויותיו של המין האנושי " . 
הוא חשב , " שילוב של בית מטבחיים , בית זונות ובית משוגעים – זה העולם לאשורו " . 
שעשוע מחריד 
זינגר סלד מציד כשם שסלד משחיטת בעלי חיים ומאכילת בשרם . 
זמן קצר לאחר הגיעו לאמריקה הזדמן לו לחזות בתמונה שבה נראו ציידים רכובים על סוסיהם ולצדם עדת כלבים . 
הוא חשב , " איזה מין שעשוע מחריד ! 
תחילה הם מבקרים בכנסייה ושרים המנונות לישו , ואחר כך הם פונים לרדוף אחר שועל מזה-רעב " . 
ברומן האחוזה , המתרחש בפולין של המאה ה - , 19 מתאר זינגר נשף שערכו היהודים במפגיע בערב תשעה באב באחוזה טוֹפּוֹלְקָה . 
היהודים ואורחיהם הגויים מתכנסים בשעה מוקדמת כדי לצאת לציד ביער של בעל האחוזה . 
הם שבים לאחוזה " עם שללם : ארנבים רבים , פסיון וכמה אווזי פרא " , ופורקים אותו לצד החיות שכבר נטבחו לרגל המשתה , ובהן חזיר משופד לשם חילול בוטה במיוחד של היום הקדוש . 
פרה זקנה שעטיניה הצטמקו נשחטה אף היא לכבוד האירוע , ואוכלוסיית העופות של טופולקה כמעט ש " נטבחה כליל " . 
ההכנות לנשף מתוארות בפירוט : " תעלות השופכין שמאחורי המטבח מָלאו ראשים מגואלים בדם , כרעיים , כנפיים וקרבי עופות , ומשכו אליהן עדרי זבובים " . 
הרומן העבד , המתרחש אף הוא בפולין , רומז לקשר שבין ציד לבין חמדנות , גרגרנות ואכזריות . 
עם כניסתו לטירה של משפחת פיליצקי , נדהם יעקוב לנוכח כלי הנשק ופוחלצי החיות הניבטים אליו מכל עבר . 
" מזכרות ממסעות ציד מילאו את הטירה ממסד עד טפחות : ראשיהם של איילים וחזירי בר לטשו מבטים מזוגגים מן הכתלים ; פוחלצי העופות – הפסיונים , הטווסים והשכווים – נראו כאילו הם עומדים לקום לחיים " . 
הטירה הייתה גדושה חרבות , כידונים , קסדות ושריונות . 
על כל צעד ושעל נתקל יעקוב בצלבים , בחרבות , בפסלי עירום ובציורים המנציחים קרבות , תחרויות ספורט ומסעות ציד . 
" האוויר בטירה הדיף ריח כבד של אלימות , עבודת אלילים ופריצות " . 
בסיומו של הרומן צללים על ההדסון , שראה אור לאחר מותו של זינגר , הגיבור השוהה בישראל כותב מכתב ובו הוא מזהה בציד את זרעי הפשיזם : " כל עוד יוסיפו אומות העולם לפקוד את הכנסייה בבוקר ולצאת לציד אחר הצהריים , הן יישארו חיות - טרף משולחות - רסן ויוסיפו להפיק מקִרבן היטלרים ושאר תִפְלצות " . 
זינגר מספר כי הוכה בתדהמה כאשר קרא על אודות " משוררים רגישים , אנשי מוסר , הומניסטים ושוחרי - טוב מכל זן אשר ששו לצאת לציד – לרדוף אחר שפן או שועל חלש ומסכן , וללמד את הכלבים לנהוג באורח דומה " . 
זינגר לא הסתיר את מורת - רוחו גם ממי שהביעו באוזניו את משאלתם לעסוק בדיג לאחר צאתם לגמלאות . 
אנשים אלו האמינו כי הדיג הוא תחביב בלתי - מזיק העתיד לפתוח עידן חדש של שלום ושלווה בחייהם , " מבלי שעלה בדעתם כי הספורט התמים והנחמד הזה עתיד להביא סבל ומוות על יצורים חפים-מפשע " . 
זמן לא רב לאחר שהגיע לאמריקה , הזדמן זינגר אל בית קפה בניו יורק ועלעל בעיתון שהשאיר מישהו על השולחן . 
הוא דמיין מה היה עושה לו ניתן בידו הכוח לשנות את העולם : " בדמיוני נקמתי את נקמתם של קרבנות דכאו וּזְבּוֹנְשִין , החזרתי לצ'כים את חבל הסוּדֶטִים , הקמתי מדינה יהודית בירושלים . 
בתוקף מעמדי כשליט העולם , אסרתי על אכילת בשר ודגים והוצאתי את הציד אל מחוץ לחוק " . 
השטן והשחיטה 
החלחלה שחש זינגר לנוכח הריגתם של בעלי חיים ניכרת בבירור בתמונות השחיטה המופיעות ברומן הראשון שלו , השטן בגוריי . 
תמונות אלו ערוכות סביב דמויותיהם של שני שוחטים – הרב זיידל בֶּר , דודה של גיבורת הרומן , והרב גדליה , שנעשה בחלקו השני של הרומן למנהיגה של התנועה המשיחית בגוריי . 
הרב זיידל בר עושה במלאכת השחיטה בחצר פתוחה , שם מתמלא הדלי בדם והנוצות מתעופפות כה וכה ושוליות - הקצב העטויים סרבלים מוכתמים באדום ואוחזים בידיהם סכינים מתרוצצים הנה ושוב בצעקות גסות . 
התרנגולות השחוטות מוטחות אל האדמה הרוויה בדם וטופחות בכנפיהן בקול שאון , כמו מנסות לעוף . 
עגלים שגורלם נחרץ מפרפרים על הארץ ברגעיהם האחרונים , עד שעיניהם מזדגגות והחיים עוזבים אותם . 
כאשר מתמנה הרב גדליה לשוחט העיירה , התושבים מברכים על כך משום ש " ניתן לרכוש בזול בהמות ועופות בשווקים הסמוכים , וכל תושבי גוריי התאוו לבשר " . 
הרב גדליה מורה שלא לחסוך בהוצאות לקראת חג הפסח הממשמש ובא . 
הוא מבטיח כי יהיה זה חג הפסח האחרון בטרם גאולה . 
גוריי מתמלאת ב " שפע בהמות ועופות " . 
למן הנץ החמה ועד לדמי הלילה ניצב הרב גדליה לנוכח בור מלא דם ומשסף בלא לאות בסכין הקצבים הארוכה שלו צווארים חמים ומתוחים , " שוחט אין - ספור עגלים וכבשים , תרנגולות , אווזים וברווזים " . 
הרב גדליה ניצב בטבורה של חצר פתוחה , והמוני נשים ונערות נקהלות מכל קצוות העיירה כשהן לופתות בידיהן המונפות עופות עקודים . 
" כנפיים טופחות ומכות , דם ניתז על פנים ושמלות " . 
הרב גדליה מתבדח כל אותה עת , " משום שהוא מתעב את העצבות ומשתדל לשרת את אלוהיו בשמחה " . 
תושבי גוריי מתקשים להיזכר אימתי היה הבשר מצוי בבתיהם בשפע כזה . 
מדי ערב מובילים שוליות - הקצב עדרים של עגלים , כבשים ועזים אל בית המטבחיים , שם מריץ הרב גדליה את סכינו , " משסף במומחיות את הצווארים המגולחים ונרתע מזרנוקי הדם " , והשוליות עורפים את ראשיהן של חיות שעודן נושמות ו " מזדרזים לפשוט פרוות , לבקע גופים ולעקור מתוכם ראות מדממות , קיבות מרוקנות - למחצה ומעיים " . 
הם נושפים אל קנה - הנשימה של החיה הטבוחה כדי לנפח את הראות ומכים על האיברים המתוחים ויורקים אל מפתח השפתיים , שמא נפערו בחיה פתחים שתימָצֵא בגינם בלתי - כשרה . 
הרב גדליה ניצב בתווך , סכינו מונפת בידו והוא דוחק בשוליותיו להשלים את הבדיקה וצועק להם , " מהר ! 
זה כשר ! 
זה כשר ! " 
בכתביו של זינגר , התשוקה לבשר מסמלת שחיתות ומרמזת על הזיקה ההדוקה שבין אלימות נגד בעלי חיים לבין אלימות נגד בני אדם . 
כדבריו של המבקר קלייב סינקלייר , " הרומן השטן בגוריי יוצר קשר ישיר וברור בין מעשי הזוועה שביצעו חייליו של חמיילניצקי לבין מלאכתם של שוחטים כדוגמת הרב גדליה והרב זיידל בר " . 
תאוות בשרים 
סיפורו של זינגר " דם " מתרחש באחד מכפריה של פולין . 
במרכזו של הסיפור פרשיית אהבים בין רישָה , המנהלת את אחוזתו רחבת - הידיים של הרב פאליק , בעלה המזדקן , לבין ראובן , השוחט שהיא שוכרת את שירותיו לאחר שהיא משכנעת את בעלה כי ייטיבו לעשות אם יגדלו בקר ויפתחו אטליז בכפר הסמוך לַסְקֶב . 
רישה מתקינה בשטח האחוזה בקתת שחיטה , קונה לראובן בגדים נאים , משכנת אותו במבנה הראשי של האחוזה ומזמינה אותו לאכול את ארוחותיו על שולחנו של הרב פאליק . 
ראובן נוהג לשחוט את הבקר בלילות , לאחר שהרב פאליק עולה על יצועו ; כך יכולים הוא ורישה לבלות באין מפריע בבקתת השחיטה . 
" לעתים העניקה לו מחסדיה מיד בתום השחיטה " . 
הם מתנים אהבים על ערמת שחת בבקתת השחיטה או על מצע של עשב בסמוך לה . 
מכל מקום , " המחשבה על היצורים המתים והגוועים בסמוך להם מגבירה את תאבונם " . 
רישה שולחת ידה בשחיטה , והעיסוק מסב לה הנאה רבה כל כך עד שלבסוף היא מקבלת על עצמה את המלאכה כולה . 
קצבי לסקב , שאיבדו את פרנסתם בעקבות הצלחתה של רישה , שולחים איש צעיר לרגל אחריה . 
לילה אחד מתגנב האיש לאחוזתו של הרב פאליק ומציץ אל הנעשה בבקתת השחיטה מבעד לסדק בקיר . 
הוא רואה את רישה פושטת את בגדיה ומשתרעת על מצע של קש בין חיות מדממות למוות . 
בשלב זה שני הנאהבים שמנים כל כך עד שההזדווגות קשה עליהם . 
" הם מתנשמים ומתנשפים . 
שריקותיהם הנשנקות מתערבבות בחרחורי החיות השחוטות לכלל שאון שאינו מן העולם הזה " . 
האיש שב ללסקב ומספר מה שראו עיניו . 
המון זועם , נושא עמו קרדומים , סכינים וחבלים , שם פניו לעבר האחוזה . 
ראובן נמלט על נפשו , ורישה רואה בו פחדן ( " הוא גיבור רק לנוכח תרנגולות חלשות ופרים נתונים באפסר " ) . רישה מגייסת לצדה את איכרי האחוזה , והללו מניסים את האספסוף . 
אחר כך יוצאת רישה אל בית המדרש , שם משנן הרב פאליק פרקי משנה כשעליו טלית ותפילין . 
כאשר הוא רואה את רישה וסכין בידה , הוא מתמוטט ומת . 
רישה ממירה את דתה לקתוליות , שבה ופותחת את האטליז ומוכרת בשר לא - כשר לתושבים הגויים של לסקב ולאיכרים מן הכפרים הסמוכים , הבאים אל העיירה בימי השוק . 
בלילות היא מפיקה מיני מלמולים ושירים ביידיש ובפולנית , שמרובים בהם הפסוקים חסרי הפשר , " הקולות המעלים על הדעת את קרקור התרנגול , את נחירת החזיר , את חרחוריו האחרונים של פר שחוט " . 
בחלומותיה נוקמות בה החיות את נקמתן : שוורים נוגחים בה בקרניהם ; חזירים תוחבים את חוטמיהם אל פניה ונושכים אותה ; תרנגולים קורעים את בשרה לרצועות בטופריהם . 
כתב - אישום רב - עצמה זה נגד השחיטה הדתית מסתיים כמה שנים לאחר מכן , בחורף שבו מתכנסים תושבי לסקב אל בתיהם " מאֵימתָה ּ של חיית - טרף משונה המתנפלת על האנשים מן המארב בלילות " . 
כאשר עולה בידם ללכוד את החיה המסתורית ולהמיתה , מגלים התושבים לתדהמתם כי המפלצת אינה אלא רישה : " נבלתה הייתה שרועה על גבי מעיל מגואל - בדם , עשוי מפרוות בואש ... רישה הייתה לאשת-זאב " . 
בשר ושיגעון 
כתב - אישום נוסף נגד השחיטה הדתית – " השוחט " – נסב על ייסורי הנפש של יונה מאיר , רב צעיר שנעשה לשוחט הכפר . 
כאשר זקני הכפר קוֹלוֹמיר ממנים אותו לתפקיד , הוא משמיע קול מחאה ( " הוא היה רך - לבב ; הוא התקשה לשאת את מראה הדם " ) , אך הזקנים , אשתו , חמִיו והרב החדש מאלצים אותו לקבל את המשרה . 
העבודה היא עינוי של ממש בעבורו . 
בכל פעם שהוא נאלץ להרוג חיה " הוא חש כאב עצום , כאילו שיסף את גרונו - שלו . 
השחיטה היא העונש הנורא ביותר שיכול היה מישהו להשית עליו " . 
יונה , המבוֹסס רוב שעותיו בדם ובמעיים , שוקע בדיכאון ששום נחמה אינה מגעת עוד אל מעמקיו . 
אוזניו נתונות במצור מתמיד של " צִווחות תרנגולות , קרקורי תרנגולים , המיית אווזים , געיית פרים , פעיית עזים , יבבת עגלים ; כנפיים טופחות ומפרפרות , טפרים מכים כנגד הרצפות . 
הגופים אינם שועים להצדקות ולתירוצים – כל גוף נאבק בדרכו - שלו , מנסה להימלט , מתנצח עם בוראו עד נשימתו האחרונה " . 
יונה מאיר פונה ללימודי קבלה בניסיון למצוא מקלט בעולם שבו " אין מוות , אין שחיטה , אין כאב , אין קרביים ואין מעיים , אין לבבות וריאות וכבדים , אין איברים עקורים ומעטפות - בשר נאלחות " . 
אך ריח החיות הנשחטות ממאן להרפות מנחיריו . 
אפילו על משכבו בלילות הוא מודע לכך שהמצע הפרוש תחתיו עשוי נוצות שנמרטו מעופות . 
אלול , חודש הסליחות , לְפָנים היה בעבורו מקור להתחדשות רוחנית . 
כעת הוא רובץ על כתפיו כעול ; בכל חצר " קוראים תרנגולים ומקרקרות תרנגולות , המיועדים לשחיטה עד האחרון שבהם " . 
החגים הבאים – סוכות , שמיני עצרת , שמחת תורה – אינם נושאים עמם נחמה כלשהי . 
" כל חג ושחיטותיו . 
מיליוני עופות ובני בקר שעודם בחיים כבר נידונו לַמאכלת " . 
בסיוטים הפוקדים את יונה מאיר לובשות פרות צורת אדם . 
הן עוטות זקנים ופאות לחיים , ועל קרניהן מתנוססות כיפות . 
בחלומו של יונה מתגלגל עגל נשחט בדמות נערה : " צווארה החמים פעם תחת ידו . 
היא התחננה על חייה . 
היא נמלטה אל בית המדרש ודמה נטף על פני החצר במרוצתה " . 
בחלום אחר הוא מבקש לשחוט כבשה ושוחט את אשתו . 
באחד הסיוטים מתקיפה אותו עז ; היא מקללת אותו בעברית ובארמית , יורקת עליו אש וגפרית ואז מזנקת על כתפיו ונוגחת בו בקרניה . 
הוא מקיץ שטוף - זיעה , קם ממיטתו ומבקש לומר תפילה , אך המילים הקדושות אינן נענות לשפתיו : " כיצד הוא מעז להתאבל על חורבן בית המקדש בשעה שבכפרו - שלו נערך טבח , והוא , יונה מאיר , מנצח עליו כטיטוס וכנבוכדנצר בשעתם ! " 
רגישותו של יונה מאיר לחיות הסובבות אותו מתחדדת פלאים . 
הוא קולט באוזניו את רחשו של עכבר חומק , את ציוצו של צרצר . 
נדמה לו כי " הוא יכול לשמוע את התולעים המתחפרות בתקרה וברצפות . 
יצורים רבים מספור מקיפים את האדם , ולכל אחד ואחד מהם טבע משלו וטענות משלו כלפי שמים " . 
אהבה גואה בקרבו " לכל השורץ והרומש , המרפרף והמעופף , החי והמתרבה . 
אפילו העכברים – כלום הייתה זו אשמתם שעכברים הם ? 
ומכל מקום , איזו רעה מעולל העכבר ? 
די לו בפירור לחם או בנתח זעיר של גבינה " . 
יונה שואל את עצמו כיצד יכול אדם להתפלל לחתימה בספר החיים או לחיי עולם הבא בעודו שודד את נשמת - אפם של יצורים אחרים ? 
הוא מגיע לידי מסקנה כי כל עוד יתמידו בני האדם בעוול שהם גורמים לבעלי החיים , הם אינם עתידים לראות בביאת המשיח . 
הוא מהרהר , " כאשר אתה שוחט יצור חי , אתה שוחט במו - ידיך את אלוהים " . 
יונה מאיר מבלה את רוב שעותיו על פי תעלת - השופכין – הוא שוחט תרנגולות , תרנגולים , אווזים וברווזים , והתעלה מתמלאת בדם . 
כל אותו זמן תוהה יונה אם שפיותו אינה חומקת ממנו טיפין - טיפין : " נוצות עופפו כה וכה , החצר מָלאה ציוצים , צווחות וגעיות . 
מדי פעם צרח תרנגול בקולו של אדם " . 
לילה אחד מתעורר יונה שטוף - זיעה מסיוטיו , וצועק כלפי שמים : " לא מדבשך ולא מעוקצך , אלוהים ! 
שוב אינני מתיירא מפני משפטיך ! 
לבי מלא רחמים יותר מן האל עצמו – יותר , הרבה יותר ! 
אלוהים הוא אל אכזר – אל קנא , אל נקמות . 
לא אוסיף לשרת אותו . 
אין אלוהים בעולם הזה ! " הוא ניגש אל המזווה ונוטל את הסכינים ואת האבן המשחזת – את " כלי המוות " שברשותו – והולך אל בית - השימוש ומשליך את כלי השחיטה אל בור - השופכין . 
הוא מיטיב לדעת כי בעשותו כן הוא מחלל את הכלים הקדושים . 
הוא משוגע , אך שוב אין לו חפץ בשפיות . 
הוא משיל מעל עצמו את הטלית ואת התפילין . 
" הגווילים עשויים עור פרה . 
נרתיק התפילין עשוי מעורו של עגל . 
התורה עצמה עשויה עור של חיה " . 
יונה מאיר שם פעמיו לנהר בעודו צועק בהתרסה כלפי שמים : " אלוהים שבשמים , אינך אלא שוחט ! 
אתה שוחט , אתה הוא מלאך המוות ! 
כל העולם הוא בית מטבחיים ! " עם כל צעד גואים בדמו הזעם והמרי . 
" הוא פתח אשנב אל מוחו , והטירוף שָצף פנימה והציף הכול " . 
הוא משליך את הכיפה מעל ראשו , תולש מגופו את הטלית וקורע לגזרים את אפודתו . 
עתה מפעמת בו קלות - הדעת השמורה למי שפרק מעל עצמו כל עול . 
הקצבים רודפים אחר השוחט שנשתבשה דעתו . 
יונה מאיר רץ לעבר הנהר ומדמה כי הוא מתקדם לקראת ביצה של דם : " דם ניגר מן השמש והכתים את גזעי העצים . 
מעיים , כבדים וכליות השתלשלו מן הענפים . 
רוחותיהן של חיות מתות קמו על רגליהן והתיזו עליו רפש ומיצי-מרה " . 
יונה יודע שלא יוכל להימלט . 
" פרות ועופות כיתרו אותו גדודים - גדודים , נחושים לנקום את נקמתם בעבור כל חתך , כל פצע , כל גרון משוסף , כל נוצה מרוטה . 
כל החיות זימרו בגרונות נוטפי דם , ' כל אחד רשאי להרוג , וכל דם מותר ' " . 
יונה מאיר נושא קולו בבכי המהדהד ברחבי היער כולו . 
הוא מנופף באגרופו כלפי שמים וזועק : " צר ואויב ! 
רוצח ! 
חיית טרף שאינה יודעת שבעה ! " 
יומיים לאחר מכן נמשית גופתו של יונה מאיר מן הנהר . 
רבים מעידים כי שפיותו של השוחט אבדה לו ברגעי חייו האחרונים , ולפיכך פוסק הרב כי אין לראות במותו מעשה התאבדות . 
בעקבות הפסיקה נטמן יונה מאיר לצד קבריהם של אביו וסבו . 
הסיפור מסתיים בנעימה אירונית מרירה : " הימים היו ימי חג , ונתעורר החשש שמא עתידים תושבי קולומיר להישאר ללא בשר . 
הקהילה הזדרזה אפוא ושיגרה שני רצים על מנת להביא שוחט חדש " . 
יצור קדוש 
הסיפור " כותב המכתבים " , שבו מתאר זינגר את שגרת - סבלם של בעלי החיים כ " כל יום טרבלינקה " , נסב על דמותו של הרמן גוֹמְבִּינֶר , שאיבד את כל משפחתו בשואה . 
גומבינר משמש כמגיה , עורך ומתרגם בבית הוצאה עברי בניו יורק . 
הוא מתגורר בגפו בדירה קטנה , גדושה ספרים , עיתונים וכתבי - עת . 
הוא ממתיק את בדידותו בהתכתבות עם החתומים על המכתבים המתפרסמים במדור התגובות של כתב - עת לעניינים אזוטריים . 
מדי יום הרמן נוהג להשאיר חתיכת לחם , נתח גבינה קטן וצלוחית מים לעכברה המגיחה מחורָה ּ בכל לילה , לעתים אף לפני שהוא מכבה את האורות . 
" עיני - הבועה הזעירות שלה לטשו בו מבט מסוקרן . 
היא לא פחדה עוד מפניו " . 
הרמן מעניק לעכברה את השם העברי " חולדה " . 
בכל בוקר , לפני צאתו לעבודה , הוא יוצק אל הצלוחית מים טריים , ומשאיר לעכברה חתיכת לחם או רקיק ונתח גבינה קטן . 
עם צאתו מן הדירה הוא קורא : " תהיי לי בריאה , חולדה ! " 
בית ההוצאה נסגר והרמן מאבד את משרתו . 
הוא שמח לבלות את יומו הראשון כמובטל בביתו , במחיצת ספריו . 
עם רדת הדמדומים , מתעוררת בו דאגה לשלומה של חולדה . 
אז עולה באוזניו ציוץ . 
הוא מסב את מבטו ורואה את חולדה , מגיחה מן החור ומתבוננת בזהירות כה וכה . 
הרמן כולא את נשימתו . 
" יצור קדוש , אל פחד " , הוא אומר בלבו . 
" איש לא ייגע בך לרעה " . 
חולדה ניגשת אל הצלוחית ולוגמת מן המים – טיפה , ואחר כך טיפה נוספת . 
היא פונה אל נתח הגבינה ומכרסמת אט - אט . 
הרמן מביט בה ומשתאה : " בתו של עכבר , נכדתם של עכברים , פרי שושלתם של מיליוני עכברים , מיליארדי עכברים אשר חיו , סבלו והתרבו לְפָנִים , וכעת אבדו עקבותיהם לעולמים ... הרי היא חלק מן הבריאה לא פחות מן הכוכבים , השמשות , הגלקסיות הרחוקות " . 
חולדה זוקפת את ראשה ושולחת בהרמן " מבט אנושי של אהבה והכרת-תודה " , והוא מדמה כי זו דרכה להודות לו על המחשבה שהקדיש לה . 
הרמן נחלש במהלך החורף , אבל עולה בידו להתמיד בהתכתבויותיו הענפות בעזרת שכנה , האוספת למענו את המכתבים ומניחה אותם על סף דלתו וכן שולחת בעבורו מכתבים . 
מחשבותיו של הרמן נודדות אל הדרכים שבהן מתמידים המתים בנוכחותם בחייהם של מי שנותרו אחריהם . 
הוא מדמיין כי קרוביו המתים מוסיפים לחיות במקום כלשהו , ומתפלל שיתגלו לפניו : " אי - אפשר לאבד את הנשמה בגז , בשריפה , בתלייה , בירייה . 
שישה מיליון נשמות מוסיפות בוודאי להתקיים אי-שם " . 
חולשתו של הרמן גוברת , והוא מתקשה לקום מן המיטה . 
מצבו ממלא אותו דאגה לעתידה של חולדה . 
לילה אחד הוא נזכר כי לא השאיר לה מזון ומים במהלך היום . 
הוא מבקש לקום ממיטתו , אך כוחו אינו עומד לו . 
הוא נושא תפילה לאלוהים : " אינני זקוק לסעד שוב , אך אנא , אל תניח ליצור האומלל הזה למות ברעב ! " 
דלקת - הראות שלקה בה קרובה להכריע את הרמן . 
אז מופיעה אי - משם גברת ושמה רוזה ביכמן , שעמה עמד הרמן בקשרי התכתבות . 
היא תכננה להגיע לניו יורק רק בעוד שבועיים , אך סבתה המנוחה הזעיקה אותה ממקום מנוחתה ובישרה לה כי הרמן נוטה למות ועליה לבקרו ללא דיחוי . 
רוזה נשארת בדירתו של הרמן . 
היא לנה לצדו על מיטה מתקפלת ומשיבה את רוחו טיפין - טיפין . 
הרמן מתאושש קמעא , ונזכר בעכברה : " מה עלה בגורלה של חולדה ? 
מה נורא הדבר , שבכל מהלך מחלתו הארוכה היא נשתכחה מלבו כליל . 
איש לא האכיל אותה , איש לא השקה אותה . 
' היא בוודאי אינה עוד בין החיים ' , אמר בלבו " . 
בייאושו הוא מתפלל לעילוי נשמתה : " לכל הפחות חיית את חייך . 
ריצית את עונשך בעולם שכוח - אל זה , הגרוע שבכל העולמות האפשריים , אותה שאול - תחתיות , שהשטן , אשמדאי , היטלר וסטלין מושלים בה ללא מצרים " . 
הרמן מתנחם במחשבה שחולדה שוב אינה סובלת רעב , צמא או חולי ; שהיא חוסה תחת כנפיו של אלוהים . 
הוא נושא בלבו קינה לזכרה של העכברה שבילתה לצדו פרק בחייה ונאלצה לעזוב את העולם הזה בגללו : 
מה הם יודעים – המלומדים האלה , הפילוסופים האלה , כל שועי עולם – על ברייה שכמותך ? 
הם שכנעו את עצמם כי האדם , המזיק הגדול מכולם , הוא נזר הבריאה . 
כל שאר היצורים לא נוצרו אלא כדי לספק לו מזון , עורות ופרוות ; הם ערוכים לשימושו , והוא רשאי לענותם ולהשמידם ככל שיחפוץ . 
ביחס לבעלי החיים , כל בני האדם הם נאצים , וכל יום הוא טרבלינקה . 
הרמן מספר לרוזה על העכברה ומבקש ממנה לצקת מעט חלב בצלוחית , למקרה שעודנה בין החיים . 
מקץ זמן - מה עולה באוזניו רחש . 
הוא מזדקף בדריכות : " אלי שבשמים ! 
חולדה עודה בין החיים ! 
הנה היא עומדת לה ולוגמת חלב מן הצלוחית ! " הרמן מוצף אושר שכמותו לא ידע מימיו . 
הכרת - תודה גואה בכל נימי נפשו . 
לבו עולה על גדותיו מרוב אהבתו לחולדה ולרוזה ביכמן , שהבינה ללבו והעניקה לחולדה מעט חלב . 
" איני ראוי , איני ראוי " , הוא ממלמל . 
" כל זה אינו אלא חסד משמים " . 
הרמן לא הזיל דמעה כאשר התבשר על כך שכל משפחתו אבדה בחורבנו של קאלוֹמין , " אך כעת פניו רטובים וחמים . 
ההשגחה , שחסותה מקיפה כל פרודה , כל חלקיק , כל גרגר אבק , דאגה להמציא לעכברה מזון ומשקה במהלך תרדמתו הממושכת " . 
הרמן מתבונן בחולדה בעודה לוגמת מן החלב לאטה , משתהה פה ושם , סמוכה ובטוחה כי איש לא יגזול ממנה את מה שזכתה בו בדין . 
הרמן פונה אליה בלבו : " עכברה קטנה , ברייה נאצלת , קדושה ! " ומפריח לעברה נשיקה . 
חולדה מוסיפה לשתות , ומדי פעם היא מטה את ראשה ומביטה בהרמן . 
כאשר היא מסיימת , היא חוזרת אל החור . 
בסיומו של הסיפור , אצבעותיו המגששות של השחר מוורידות את שמשת החלון ורוחצות את ספריו של הרמן בנוגה ארגמני . 
" הכול אפוף תחושת התגלות " . 
מחאה צמחונית 
זינגר , שהיה לצמחוני אחת ולתמיד בשנת , 1962 נהג לומר כי הימנעותו מאכילת בשר ודגים היא לו דרך למחות נגד יחסם של בני האדם לשאר הברואים . 
" במשך שנים ביקשתי להיעשות לצמחוני . 
לא הבנתי כיצד אנו מסוגלים לדבר על רחמים ולבקש רחמים על עצמנו ולדבר בזכות ההומניזם ונגד שפיכות הדמים בשעה שאנו עצמנו שופכים דם – דמם של חיות ויצורים חפים-מפשע " . 
מרבית גיבוריו של זינגר הם צמחונים , או לחלופין נעשים לצמחונים במהלך הסיפור או לפחות שוקלים לעשות זאת . 
ההקבלה לשואה ניצבת תמיד בקַדמת הסיפור . 
ג'וזף שפירא , גיבורו של הסיפור החוזר בתשובה , הוא יהודי ניו יורקי חילוני הנעשה צמחוני . 
שינוי זה מהווה חלק מן התמורה המקיפה המתחוללת בחייו , שבסופה הוא עתיד להפוך ליהודי אורתודוקסי המתגורר בירושלים . 
ראשיתו של הרומן ב - , 1969 בכותל המערבי , שם מתוודע המספר לג'וזף בגלגולו החרדי – הוא עטור זקן ופאות לחיים ועטוי קפוטה ארוכה ומגבעת קטיפה . 
ג'וזף פנה עורף לעולם המודרני ולאורח - החיים היהודי - חילוני ועבר להתגורר במאה שערים . 
הוא נשא אישה והוליד שלושה ילדים . 
הוא לומד תורה בישיבה . 
יום לאחר הפגישה בכותל המערבי סר ג'וזף למלון שמתאכסן בו המספר ומגולל באוזניו את סיפורו . 
ג'וזף הוא נצר לשושלת רבנים מפולין . 
במהלך מלחמת העולם השנייה נדד ברחבי רוסיה וכך ניצל מציפורני הנאצים . 
לאחר המלחמה שב לפולין ונשא לאישה את אהובת נעוריו , סֶלְיָה . 
השניים עוקרים לניו יורק , וג'וזף נוחל הצלחה בעסקיו . 
אך השיממון הפושה בחיי נישואיו מניע אותו לנהל פרשיית אהבים עם גרושה ושמה ליזה . 
ערב אחד הוא מקדים לשוב הביתה ומוצא את אשתו בזרועותיו של גבר אחר . 
ג'וזף שם פעמיו לבית כנסת חסידי ועורך חשבון - נפש נוקב . 
הוא מחליט לשנות את חייו מן הקצה אל הקצה . 
מבלי לשוב לביתו , ולו על מנת להצטייד בבגדים , טס ג'וזף לישראל , שם מאמצת אותו משפחה חסידית ממאה שערים . 
הוא מתגרש מסליה ונושא לאישה את בתו הצעירה והביישנית של מארחו . 
החלטתו של ג'וזף להינזר מאכילת בשר היא אחד המוקדים התמטיים של הרומן . 
בנקודה כלשהי נכנס ג'וזף למסעדה בניו יורק בכוונה לאכול ארוחת בוקר . 
בשולחן הסמוך הוא מבחין במישהו הסועד את לבו בקדלי חזיר עם ביצים . 
הוא אומר בלבו , " כדי שהאיש הזה יוכל לדחוס אל כרסו המשתפלת נתח נוסף של בשר חזיר , צריך היה לגדל יצור חי , לגרור אותו אל מותו , לדקור אותו ולענותו ולהשרותו במים רותחים " . 
ג'וזף כבר הגיע למסקנה כי " יחסו של האדם לשאר ברואיו של האל שם ללעג את כל האידיאלים המרוממים בפיו ואת ההומניזם שהוא נושא את שמו לשווא " . 
הוא מהרהר באיש המתענג על נתח הבשר שנפל בחלקו ואינו מקדיש בדל מחשבה לכך ש " חזיר , בשר ודם כמותו ממש , נאלץ לשלם בסבל ובמוות כדי שהאיש יוכל לטעום מבשרו . 
כבר עלה בדעתי לא אחת , כי בכל הקשור לבעלי החיים , כל אדם הוא נאצי " . 
ג'וזף נזכר במעיל הפרווה שקנה לפילגשו , ליזה – המעיל העשוי מעורותיהם של עשרות בעלי חיים : " באיזו התלהבות ושקיקה היא ליטפה את פרוותן של אותן חיות טבוחות . 
כיצד התמוגגה למגעם של עורות שנקרעו מגופיהם של אחרים ! " ג'וזף אומר למספר : " כל הנוגע לשחיטה , פשיטת עורות וציד עורר בי מאז ומעולם תחושות גועל ואשמה שאין לתארן במילים " . 
ג'וזף מספר על ההנאה ששאבו הן אשתו והן פילגשו מן הצפייה בסרטי גנגסטרים . 
הוא נזכר כיצד נהגו השתיים לצחוק בקול בכל פעם שהגנגסטרים ירו זה בזה או דקרו זה את זה . 
" ולי הסבו התמונות האלה סבל של ממש . 
אלימות ושפיכות דמים העבירו בי צמרמורת מאז ומעולם " . 
שתי הנשים אהבו לסעוד את לִבן בסרטנים . 
" ואני ידעתי כי הסרטנים מבושלים בעודם בחיים במים רותחים . 
אך שתי הגברות האנינות לא נתנו דעתן על כך , שֶלשם תענוגן נרצחים יצורים חיים בדרך מזוויעה " . 
לעתים קרובות הקדיש ג'וזף מחשבה לעניינים אלו , אך באותו בוקר במסעדה חש כי הם הולמים בראשו כקורנס . 
הוא הבין כי חייו המקצועיים והפרטיים היו מיוסדים על הונאתם של אחרים ועל הונאה - עצמית , וכי חיי השקר שניהל נָגדו את אמונותיו העמוקות ביותר . 
" תיעבתי שקרים ותרמיות מכל זן , ובה - בשעה אני - עצמי הייתי שקרן . 
חשתי מיאוס כלפי נשים מופקרות וכלפי פריצות בכלל , ובה - בשעה אני - עצמי הייתי שטוף זימה . 
צמרמורת עברה בגווי כל אימת שנזכרתי בגלגוליו של הבשר המוגש לשולחננו , ובה - בשעה אכלתי בשר . 
באותו בוקר נגה האור על מוחי לראשונה , ועמדתי על מידת הצביעות האיומה שמשלה בחיי " . 
עוד באותו בוקר מקבל ג'וזף את הראשונה בסדרת ההחלטות , וזו עתידה לשנות את חייו . 
" החלטה אשר אף כי לא התקשרה במישרין לדת , נשאה בכל זאת אופי דתי " . 
הוא נודר שלא להוסיף עוד לאכול בשר או דגים , שלא לאכול עוד דבר שחי לְפָנים ואז נצוד , נדוג , נשחט . 
" אני משוכנע מעל לכל ספק , כי כל עוד שופכים בני האדם את דמם של ברואי האל , לא ייכון שלום על פני האדמה . 
אך כפשע בין שפיכת דמן של חיות לבין שפיכת דמם של בני אדם " . 
אורח - חייו הצמחוני של ג'וזף מעורר תמיהות בקרב חבריו האורתודוקסים החדשים . 
הם אומרים לו מה שאמר לו אביו בשעתו : " אל לך לרחם על היצורים הללו יותר מכפי שמרחם עליהם הקדוש ברוך הוא " . 
כאשר מארחו של ג'וזף מגלה כי הוא נמנע מאכילת בשר ודגים אפילו בערב שבת , הוא מגיב על כך בזעזוע . 
אבל ג'וזף אינו מרפה מאמונתו . 
" הייתי נחוש לחיות על פי רצוני והבנתי . 
אם פירוש הדבר כי נגזר עליי להיות מנודה מחברתם של בני האדם , יהי כן . 
אדם חזק יוכל לעמוד גם בזה " . 
ג'וזף אומר למספר : " לדידי , הדיבר ' לא תרצח ' חל גם על בעלי החיים " . 
אשתו החדשה של ג'וזף השתכנעה בצדקת עמדותיו , וכך " נעשינו למשפחה של צמחונים " . 
בהערת המחבר המתלווה לסיפור , כותב זינגר כי ההבדל העיקרי בינו לבין ג'וזף שפירא נעוץ בכך שהוא , זינגר , לא הגיע לכלל השלמה עם אכזריותם של החיים ועם האלימות שדברי ימי האדם רוויים בה . 
" אפשר שג'וזף שפירא השלים עם מצב עניינים זה . 
לא כן אני . 
עודני המום ומזועזע לנוכח אומללותם ואכזריותם של החיים כדרך שהייתי בגיל שש , כאשר הקריאה אמי באוזניי את עלילות המלחמה מספר יהושע או את התיאורים מסמרי - השׁׂער של חורבן ירושלים " . 
טרבלינקה הייתה בכל מקום 
אבחנתו של זינגר כי " ביחס לבעלי החיים , כל אדם הוא נאצי " באה לידי ביטוי גם ברומן הראשון מפרי עטו המתרחש באמריקה , שונאים , סיפור אהבה . 
גיבור הרומן , הרמן בְּרוֹדֶר , איבד אף הוא את כל משפחתו בשואה . 
הוא מביט על סביבותיו ונוכח כי עליונותו של הכוח מושלת בכול . 
במרכז הרומן ניצב ניסיונו של הרמן להתמודד עם הסיבוכים שגורמות לו שלוש הנשים בחייו : יַדוויגָה , האיכרה הפולנייה שהסתירה אותו מפני הגרמנים ; מאשה , פילגשו המסוכסכת , אף היא ניצולת שואה , אשר לה הוא נישא בחשאי ; תמרה , אשתו הראשונה , שסבר כי נספתה בשואה והנה היא מופיעה בניו יורק ללא התראה . 
הרמן חי עם ידוויגה בברוקלין ובה - בעת הוא שוכר חדר קטן בברונקס , בבניין שבו מתגוררת מאשה עם אמה . 
ברצפת החדר נבעים סדקים , ובלילות אפשר לשמוע את רחש העכברים . 
מאשה מניחה מלכודות , " אך הרמן מתקשה לשאת את קול ייסוריהם של היצורים הלכודים . 
הוא קם באישון לילה ומשחרר את העכברים " . 
הרמן ומאשה מבקרים בגן החיות של ברונקס . 
בעיניו של הרמן , הביבר אינו אלא כלא מדכא . 
מעיניו של האריה " נשקף הייאוש שהוא מנת - חלקם של מי שאינם מורשים לחיות או למות " . 
הזאב " צועד בכלובו הנה ושוב , כְּחג סביב טירופו-שלו " . 
לדידו של הרמן , גן החיות הוא מחנה ריכוז . 
" האוויר במקום הזה טעון בגעגועים – געגועים למדבריות , לגבעות , לעמקים , למאורות , למשפחות . 
כמו היהודים בשעתם , נעקרו החיות ממקומות מושבן בכל קצוות תבל ונידונו לחיי בידוד ושיממון " . 
מקצת החיות מבטאות את מצוקתן בקול זעקה . 
האחרות מתמידות בשתיקתן . 
" התוכיים תבעו את זכויותיהם בהמולת צווחות . 
ציפור שמקורה מזכיר צורת בננה התבוננה לכאן ולכאן , כאילו ביקשה לגלות מיהו זה שהערים עליה ככה " . 
בעודו מטייל עם מאשה ברחובות ניו יורק , מדמה הרמן לשמוע את צווחותיהם של התרנגולות ושל האווזים . 
" במקום כלשהו , בעיצומו של בוקר קיץ מקסים זה , עופות נשחטו ; טרבלינקה הייתה בכל מקום " . 
זבובים , דבורים ופרפרים מתעופפים מבעד לחלון , והרמן מסרב לגעת בהם לרעה . 
" לדידו לא היו אלה טפילים שיש לגרשם ; כל אחד מן היצורים הללו גילם בעיניו את הרצון הנצחי לחיות , לחוות , להבין " . 
בוקר אחד מתבונן הרמן במפרץ שטוף - שמש , " מנומר בסירות , שרבות מהן שבו זה - עתה ממסען הראשון בים הפתוח " . 
הרמן מהרהר בדגים שעד לפני שעות ספורות שחו במצולות אך כעת היו מוטלים בסירות הדיג " כשעיניהם מזוגגות , פיותיהם שסועים וקשקשיהם מוכתמים בדם . 
הדייגים שקלו את הדגה והתפארו בשללם " . 
התמונה מעלה בדעתו את דפוס המחשבה הנאצי , שבגינו נרצחה משפחתו . 
" כל אימת שהוא חוזה בהריגתם של חיות ודגים , עוברת במוחו אותה המחשבה עצמה : ביחסם לבעלי החיים , כל בני האדם הם נאצים . 
הדרך שבה מעוללים בני האדם למינים אחרים ככל העולה על רוחם ממחישה את התיאוריות הגזעניות הקיצוניות ביותר , את עליונותו של הכוח " . 
הרמן נערך לבלות את יום הכיפורים בביתה של מאשה . 
אמה קונה שני תרנגולים לשם כפרות – אחד לעצמה ואחד למאשה . 
על פי המנהג , המעביר באורח סמלי את חטאיו של המאמין אל העוף , יש לאחוז ברגליו של תרנגול ( או תרנגולת , בהתאם למינו של האדם ) , לסובבו מעל הראש שלוש פעמים ולומר : " זו חליפתי וזו כפרתי ; זה התרנגול ילך למיתה ואני אלך לחיים טובים וארוכים " . 
אמה של מאשה מבקשת לקנות תרנגול גם להרמן , אך הוא מסרב . 
" מזה זמן - מה שקל בדעתו להיעשות לצמחוני . 
הוא נהג לציין בכל הזדמנות כי בני האדם מעוללים לבעלי החיים מה שעוללו הנאצים ליהודים " . 
הוא מתבונן בשני התרנגולים – האחד לבן , השני חום – המוטלים על הרצפה , " רגליהם עקודות , עיניהם הזהובות מתבוננות הצדה " . 
הוא מתנגד למנהג הצבוע של הריגת תרנגולים לרגל יום הכיפורים . 
" כיצד ניתן להשתמש בעוף כדי למרק את חטאיו של בן אנוש ? 
כיצד יכול אל רחום להשלים עם קרבן אכזרי זה ? " מאשה מזדהה עם עמדתו של הרמן ומסרבת להביא את התרנגולים אל השוחט . 
לבסוף האם היא שמובילה את התרנגולים לשחיטה . 
במהלך הרומן נאלץ הרמן להשתתף בעל - כורחו בסעודת ליל - סדר . 
שוב מחשבותיו נסבות על הצביעות ועל העוול : " דג ששחה בנהר ההדסון או באגם כלשהו נאלץ לשלם בחייו כדי שהרמן , תמרה וידוויגה יואילו להיזכר בנס יציאת מצרים . 
תרנגולת נאלצה לתרום את צווארה למען הנצחתו של קרבן הפסח " . 
גם הם ילדיו של אלוהים 
הסלידה שחש זינגר כלפי שחיטתם של בעלי חיים ואכילת בשרם באה לידי ביטוי גם ברומן צללים על ההדסון . 
הרומן מתרחש בניו יורק לאחר מלחמת העולם השנייה . 
אנה חולפת על פני חנות דגים , שם " דגים שקשקשיהם מוכתמים בדם ועיניהם מזוגגות " מונחים על גבי מצע של קרח . 
בקרבת מקום חונה משאית להובלת בשר בפתח אטליז , שם " אנשים מגודלי - כרס עמסו על ראשיהם נתחים של בשר בקר נא . 
בחלון הראווה , בין נתחי הבשר המדממים , היה תלוי כבש שלם , בטנו מבותרת לכל אורכה , מן הצוואר ועד לזנב " . 
אנה אומרת בלבה כי הדבר עלול לקרות לכל אחד : " באותה מידה הם יכלו להציב אותי בחלון הראווה הזה " . 
הנרייטה קלרק ובן לווייתה , פרופסור שרגא , אוכלים " גבינה , אגוזים , פֵּרות , ירקות , וכל מיני דגנים ותופינים " שהם רוכשים בחנות למזון בריאות . 
הנרייטה שואלת את עצמה , " כיצד יכול מישהו לייחל לחסדו של האל בשעה שהוא עוקר את הנשמה מגופיהם של יצורים אחרים ? " הנרייטה מאמינה כי יש להימנע גם מאכילת גבינה , ביצים ומוצרי חלב , ולפיכך היא רואה בעצמה " צמחונית - למחצה בלבד ; הרי בעקיפין היא מוסיפה לסייע בידי השוחטים והקצבים " . 
כאשר גיבור הרומן , הרץ דויד גרין , נכנס למסעדה ורואה את הטבח כשהוא נושא מן המטבח מחבת ובו נתח בשר צלוי , הוא חושב , " ומה בדבר היצורים שאת בשרם הוא נושא ? 
לפני ימים אחדים בלבד עוד היו בין החיים . 
גם להם יש נשמות . 
גם הם ילדיו של אלוהים . 
מן הסתם קורצו מחומר טוב יותר מזה שעשויים ממנו בני האדם . 
הם לא חטאו מעודם , ולפיכך הם תמימים יותר . 
ובכל זאת , הם מועלים קרבן מדי יום ביומו – מלאכים בדמות פרים , עגלים , כבשים " . 
בשלב מאוחר יותר נכנס גרין לבית כנסת , עוטה על כתפיו טלית ומניח תפילין כדרך שנהג אביו לעשות בפולין . 
הוא קורא בסידור התפילות על אודות קדושתו של היילוד הראשון של כל היצורים ; על כל בכור חמורים מצווה להקריב כבש , ולא יש למלוק את צווארו . 
כמו דמויות רבות כל כך בכתביו של זינגר , מקשה גרין על האכזריות המקודשת על - ידי המסורת : " במה חטא העַיִר האומלל ? 
מדוע יש למלוק את צווארו ? 
כיצד מסוגל אלוהים לגזור מצוות כאלה ? " 
כאשר נתקל גרין בפסוקים המדברים בטובו של האל וברחמים שהוא הוגה לכל ברואיו , הוא תוהה על מידת האמת בדברים אלו . 
" האומנם האל הוא טוב ? 
האומנם הוא היה טוב לששת מיליוני היהודים באירופה ? 
האומנם הוא טוב לכל הפרים והחזירים והתרנגולות הנטבחים ברגע זה ממש ? 
האומנם ניתן לזַכּוֹת אל כזה בתואר ' טוב ' ? " 
גרין מגיע למסקנה כי מהות היהדות היא " הציווי לחיות מבלי לבנות את אושרך על אומללותם של אחרים " . 
הכרה זו מניעה אותו ללכת בדרך שהולכות בה דמויות רבות בכתביו של זינגר – הוא שב אל אלוהים באמצעות הנדר שלא לאכול עוד בשר ודגים . 
" כיצד יכול אדם לשרת את אלוהיו ובה - בעת לטבוח בברואיו ? 
כיצד יכול אדם לפלל לחסדי שמים ובה - בעת לשפוך דם מדי יום ביומו , לגרור את יצירי כפיו של אלוהים אל בית המטבחיים , לגרום להם ייסורי תופת , לקצר את ימיהם ואת שנותיהם ? 
כיצד יכול אדם לייחל לרחמיו של אלוהים בשעה שהוא עוקר דג מן הנהר ומתבונן בו בשוויון - נפש בעודו מפרפר בקצה החכה ונחנק ? " 
גרין מחליט כי אפילו צריכת חלב וביצים יש בה משום שותפות בהרג הפרות והעופות : " החלב שאנו שותים נגזל מן העגלים אשר לפיותיהם הוא נועד , והתרנגולות המטילות את הביצים נשלחות במוקדם או במאוחר לשחיטה " , הוא מהרהר . 
" אדם יכול לחיות בנקל על פרי בטנה של האדמה – פֵּׁרות , ירקות , לחם , דגנים ושמן " . 
כיצד יוכל להוסיף לנעול נעלי עור , ללבוש בגדי צמר ? 
" הרי בתום הגֵז נשלחים הכבשים לשחיטה " . 
כיצד יוכל לישון בלילה ? 
" הרי המזרן ממולא בפרוות סוסים , הכריות דחוסות בנוצות . 
כל מה שתיגע בו עשוי מבשרו , מעורו , משערו , מעצמותיו של יצור אחר " . 
גרין תוהה על דרכיו של אלוהים : " אם אמנם סולד האל משפיכות - דמים , מדוע זה ברא עולם המיוסד על רצח ? 
האם ניתן לציית לדיבר ' לא תרצח ' ובה - בעת להקיז דם בשדות הקרב ? 
האם ניתן להחיל את הדיבר הזה על בני אדם בלבד , ולא על בעלי חיים ? " דמות אחרת ברומן מעירה : " נהיר לי כי האדמה על הריה המדושאים ועל עמקיה הפוריים אינה אלא בית מטבחיים . 
אתה מבקש למלט נפשך לאלוהים , אלא שאלוהים הוא ראש וראשון לרוצחים " . 
לקראת סיומו של הרומן , אנה שוכבת לבדה במיטה ונזכרת בכתבה ש " קראה בעיתון יידי על אודות קבוצה גדולה מקרב יהודי רומניה שהנאצים הובילו אותה לבית מטבחיים ושחטו אותה שם " . 
היא מהרהרת , " כן , מעשה הנבלה הזה כבר בוצע , ויביא העתיד בכנפיו מה שיביא , רישומם של האירועים הללו ייזכר לדיראון עולם . 
שום יד לא תוכל למחוק את אותותיה של החרפה הנוראה – אף לא ידו של אלוהים " . 
חיבה לבעלי חיים 
אף שזינגר היה שקט וביישן במהלך שנותיו הראשונות באמריקה , אחיינו ג'וזף זוכר אותו כאדם בעל מזג שובבני , שנהג לבדר אותו בדרכים שונות . 
כך , למשל , הרבה זינגר להתרוצץ ברחבי הבית כשהוא נובח ככלב או מקרקר כברווז . 
" כל המשפחה רוחשת אהבה עצומה לבעלי חיים " , אומר ג'וזף . 
" אפשר שקרבתם של בעלי חיים מעוררת ביצחק עצבנות כלשהי , אך הוא אוהב אותם בכל לבו " . 
ברומן The Family Moskat מתאכסן הרב דן בפונדק במהלך המסע שהוא עורך עם משפחתו . 
הוא מתבונן מבעד לחלון ורואה עז משוטטת בחצר . 
העז מחזירה לו מבט , ולפתע הוא מוצף " גל של חיבה כלפי היצור ... הוא חש צורך פתאומי ללטף את החיה האומללה או להעניק לה מזון שיערב לחִכה " . 
בסיפורו של זינגר " העֶגלה המתגעגעת " , סופר יידי צעיר מניו יורק שוכר חדר בחווה לחודשי הקיץ . 
הוא מפציר בחוואי לחוס על פרה המייללת באומללות . 
החוואי מסביר לו כי הפרה נלקחה מרפת שבה שוכּנה עם 30 פרות נוספות , וכעת היא מתגעגעת אליהם . 
" סביר להניח שהפרה הניחה מאחור אם או אחות " . 
הסופר מצטרף אל החוואי , והשניים יוצאים להחזיר את הפרה לרפת שממנה נלקחה . 
סיפור אחר , " אחותי החיפושית " , מתמקד במפגש עם חיפושית ( " ' אחותי החיפושית' , מלמלתי , ' מה רצונם מאתנו ? 
' " ) . 
המְסַפר ב " קוּקוּריקו ּ " הוא תרנגול , המגולל את סיפורה של קריאת הגבר . 
אף שהתרנגולים סופם להישחט ( " ראשינו וקרבינו גודשים את תלי האשפה " ) , קריאת התרנגול לא תידום לעולם : " התרנגול עלול למות ; לא כן הקוקוריקו . 
אנו התרנגולים השמענו את קריאותינו בחלל העולם זמן רב לפני אדם הראשון , ובעזרת השם נוסיף להשמיען זמן רב אחרי שכל השוחטים וזוללי התרנגולות יעברו מן העולם . 
עוד לא נולד הקצב שיוכל לקריאתנו " . 
זינגר רחש חיבה מיוחדת לציפורים . 
ברומן הרישיון מבקר המספר הצעיר בדירה בוורשה , שם הוא מתוודע אל תוכי הניצב בקצהו העליון של כלוב גדול . 
" לפתע פתח התוכי את פיו ואמר בקול אנושי להפליא , ' תוכי קוף ' . 
מסיבה כלשהי הדבר נגע אל לבי . 
אלי שבשמים , מימיי לא העליתי בדעתי שאני רוחש חיבה רבה כל כך לבעלי כנף " . 
גיבורו של הסיפור " התוכי " מגיע לכלא בשל אהבתו לתוכי שבבעלותו : האישה שבמחיצתה הוא חי מתעמרת בתוכי ומשלחת אותו אל הסופה המשתוללת בחוץ , והמספר משליך אותה לבאר . 
ברומן שושה חולם המספר כי הוא מטייל ביער עם שושה . 
במהלך הטיול נקרות בדרכם ציפורים שכמותן לא ראו מימיהם . 
" הן היו גדולות כנשרים , ססגוניות כתוכיים . 
הן דיברו יידיש " . 
ראשיתו של סיפור האהבה בין זינגר לבין התוכיים בבוקר ניו יורקי אחד בשנות החמישים , שבו התעופף תוכי צהוב אל דירתו של הסופר . 
דורותיאה שטראוס , אשת המו"ל של זינגר , מתארת את אשר התרחש : " בוקר קיצי אחד ישב זינגר אל שולחן המטבח , בסמוך לחלון הפתוח אל החצר , וייחל לחברה . 
כבמענה למשאלתו , התעופף תוכי אל תוך הדירה . 
' ברגע שעיניי נחו עליו , ידעתי כי אנחנו עתידים להיות חברים . 
אלוהים שלח אותו אליי . 
הוא היה נשמה עתיקה ' " . 
זינגר העניק לתוכי את השם " מָצוֹת " , הלך לחנות לבעלי חיים ורכש בעבורו חבֵרה . 
הוא נהג להשאיר את דלת הכלוב פתוחה , כך שהתוכיים יוכלו להתעופף בחופשיות ברחבי הדירה . 
הביוגרף של זינגר מספר : " הציפורים הללו אהבו זה את זה . 
שתיהן אהבו את יצחק , ויצחק אהב אותן . 
הן נהגו להתיישב על ראשו או על ברכו ולצייץ . 
הוא נהג לומר להן מילים רכות ביידיש או באנגלית " . 
ברומן שונאים : סיפור אהבה קונה הרמן לידוויגה שני תוכיים – זכר צהוב ונקבה כחולה . 
ידוויגה קוראת לציפורים על שם אביה ועל שם אחותה – ווֹיטוּס וּמריאנה . 
הרמן מוקסם מן האופן שבו מְתַקשרים בני הזוג : " נדמה שוויטוס ומריאנה משוחחים זה עם זה בלשון שהורישו להם דורות על גבי דורות של תוכיים . 
אין ספק שהם מנהלים שיחות ארוכות ומורכבות ; הדרך שבה הם נוהגים להמריא במחי שבריר - שנייה למעוף משותף מעידה בהם כי הם מיטיבים להכיר זה את מחשבותיו של זה " . 
יום אחד נכנס הרמן למטבח ונוכח כי " וויטוס נושא הרצאה באוזניה של מריאנה , העומדת תחתיו , ראשה מורכן בהכרת - אשמה , כאילו היה מוכיח אותה על מחדל שאין לו תקנה " . 
כאשר וויטוס משרקק ומזמרר , הרמן חושב , " הוא בוודאי שר סרנדות למריאנה , אשר מצִדה אינה שרה אלא לעתים רחוקות ומבלה את רוב שעותיה בטיפוח חִנה ובניקור המוך שתחת כנפיה " . 
כאשר בוקע ממקלט הרדיו שיר מתוך אופרטה ביידיש , התוכיים מגיבים על כך " בדרכם - שלהם : הם צווחים , שורקים , מצייצים ומתעופפים בחלל החדר " . 
ב - 1978 באו כתבים מטעם העיתון Newsweek לראיין את זינגר בדירתו בעקבות ההודעה על זכייתו בפרס נובל לספרות . 
זינגר סיפר להם על אודות התוכיים השוכנים בחדר הסמוך . 
" היכנסו ותראו אותם מתעופפים כה וכה . 
אני רוחש אהבה עצומה לבעלי חיים . 
אני חש כי בכוחם ללמדנו רבות על מסתרי הבריאה ; ככלות הכול , הם מקורבים אליהם יותר מאתנו " . 
סיפור התוכיים הגיע אל סופו העצוב ביום שבו עוזרת - הבית של זינגר השאירה בטעות חלון פתוח , ומצות התעופף החוצה . 
זינגר מאן להשלים עם האבדן ; הוא חיפש אחר מצות במשך שעות על גבי שעות . 
הוא סרק את הרחובות , את פתחי הבתים , את הפארקים . 
הוא פרסם מודעות בעיתונים ובדק כל פנייה ופנייה . 
אך מצות לא שב עוד לעולם . 
זינגר קנה לתוכית העגונה חבר חדש , והעניק לו את השם מָצי II , אך למרבה הצער , התוכי החדש טבע באגרטל מים . 
" הם הסבו לי אושר רב " , נזכר זינגר . 
" אבל בה - בעת הם היו עליי למעמסה : כל אימת שסבלו , חלו , אבדו , או נפלו נגרם לי סבל רב . 
במידה מסוימת אני שמח ששוב אינם ברשותי " . 
לאחר אבדנם של התוכיים השקיע זינגר זמן רב יותר בהאכלת יונים . 
דורותיאה שטראוס כותבת כי " תושבי ברודווי התרגלו לחיזיון הזה : זינגר משוטט ברחובות ומפזר על סביבותיו זירעונים , כשבעקבותיו טופפת קהילה גדולה של יונים עירוניות פרועות-נוצה " . 
הוא נהג לקנות את הזירעונים בחנויות המקומיות ולהאכיל את היונים מתוך שקית נייר חומה . 
" ברגע שאני יוצא מן הבית עם שקית המזון " , אמר זינגר , " הן מתעופפות לקראתי ממרחק רחובות שלמים " . 
דורותיאה שטראוס מתארת את המעמד : " היונים נקהלות סביבו בלא פחד , והוא עוקב אחריהן בשעה שהן טופחות בכנפיהן ולוקטות את הזירעונים במקוריהן הקטנים , ודבר - מה הקרוב לאהבה מזדהר בעיניו הגדולות והכחולות . 
אלוהים לבדו יודע מה חשים היצורים הללו , הוא אומר בלבו . 
היונים מצאו להן חבר , וביניהן יצחק בשביס זינגר שוב איננו לבדו " . 
דבורה טֶלוּשקין , ששימשה לזינגר כאסיסטנטית במשך שנים ארוכות , כותבת כי בשעות ההפסקה בעבודתם נהג זינגר להצטייד בשקית המזון ולצאת אל פארק ריבֶרסַייד . 
" האכלת היונים הייתה טקס חשוב במהלך יום העבודה של זינגר " . 
היא מתארת אחד מטיוליהם המשותפים : " יצחק ישב על קצה הספסל , השתופף ופיזר זירעונים על הקרקע . 
היונים התקבצו סביב כפות רגליו וניקרו במרץ , בשעה שהוא התבונן בהן בדממה . 
הוא השליך חופן זירעונים לעבר דרור קטן , ועקב בדריכות אחר מנהגי אכילתו של היצור הזעיר . 
' זה משמאל ' , אמר לפתע , והזדקף במקומו , " הוא מדאיג אותי . 
הגדולים לוקחים לו את כל האוכל " . 
ברגישותו המיוחדת לחלשים ולפגיעים , יהא מינם אשר יהא , גילה זינגר עניין בנכים , בענקים , ובאנשים אחרים שהחברה נוהגת לתייגם כ " חריגים " . 
" זה חזק ממני " , אמר לטלושקין . 
" לדידי אלה הם האנשים האמתיים . 
נשמות מבוהלות שאיש אינו רואה " . 
ברומן שונאים : סיפור אהבה צועד הרמן לאורך הרחובות המושלגים של ברוקלין ונתקל ביונה מתה . 
" תמו חייך , יצור קדוש " , הוא מהרהר , ומתריס פעם נוספת כלפי שמים : " מדוע בראת אותה מלכתחילה אם זו האחרית שהועדת לה ? 
כמה זמן תוסיף עוד לשתוק , מלך מלכי הסדיסטים ? 
" 
חורבן ממשמש ובא 
תוכיים ויונים מופיעים בצוותא בסיפור הנבואי " יונים " , המתרחש בוורשה של שנות השלושים וחוזה את השואה . 
הסיפור נפתח במילים אלו : " עם מותה של אשתו , לא נותרו לפרופסור ולדיסלב אייבשוּץ אלא ספריו וציפוריו " . 
הספרים וכתבי - היד גודשים את הארונות ואת התיבות ואת הארגזים ואת מדפי הספרים המכסים את כתלי הספרייה ממסד עד טפחות . 
בתריסר הכלובים שבדירתו של הפרופסור משוכנים תוכיים וקנרים . 
כמו זינגר , אף הפרופסור אוהב את הציפורים שברשותו ונוהג להשאיר את דלתות הכלובים פתוחות , כך שבעלי הכנף יוכלו לעופף בחופשיות בחלל הדירה . 
כאשר טֶקְלה , העוזרת הפולנייה העיוורת - למחצה , מלינה על כך שהיא נאלצת לנקות אחרי הציפורים , משיב לה הפרופסור : " כל מה ששייך לברואיו של אלוהים הוא נקי מטבעו " . 
בדירתו הקנרים שרים , התוכיים מצייצים , משוחחים , מתנשקים , מלהגים ו " מכנים זה את זה בשמות – קוף , פגע רע , חבית - שומן – בניב שבו מדברים בכפרה של טקלה " . 
הפרופסור יוצא להאכיל את היונים מדי יום . 
הן מתאספות סביבו בלהקות ברגע שהוא מגיח מבעד לשער . 
הוא מספר לטלקה כי האכלת היונים משמעותית בעבורו ממש כמו ביקור בכנסייה או בבית כנסת . 
אלוהים אינו רעב למזמורי - תהילה ; היונים , לעומת זאת , ממתינות למזונן מהנץ החמה . 
" הדרך הטובה ביותר לשרת את אלוהים היא להיטיב עם ברואיו " . 
הטיפול בציפורים המשוכנות בכלובים פתוחים ומתעופפות ברחבי הדירה כאוות נפשן כרוך במאמץ ובאחריות , " אך מה רב האושר שהסבו יצורים אלו לפרופסור אייבשוץ בתמורה לחופן זירעונים ! " אחד התוכיים שלמד מילים רבות ואפילו משפטים שלמים נוהג לנחות על פדחתו של הפרופסור , לנקר בתנוך אוזנו , לטפס אל גשר משקפיו . 
כאשר הפרופסור כותב , מתייצב התוכי על אצבעו המורה כלוליין בקרקס . 
הפרופסור " משתאה על מורכבותם של היצורים הללו , על אישיותם העשירה , המפותחת . 
הוא יכול להתבונן בהם במשך שעות ארוכות " . 
בוקר אחד יוצא הפרופסור כמנהגו להאכיל את היונים . 
הן מתעופפות לקראתו מכל העברים ומתקהלות סביבו כדרכן . 
היונים נוחתות על כתפיו ועל זרועותיו , טופחות בכנפיהן ומנקרות במקוריהן . 
יונה אחת מחציפה פנים ומנסה לתחוב את מקורה אל שקית הזירעונים עצמה . 
לפתע חש הפרופסור מהלומה על מצחו . 
הוא נתקף הלם ואינו מבין את המתרחש עד ששתי אבנים נוספות פוגעות בו במרפק ובצוואר . 
הוא קרא בעיתונים על חבורות בריונים הנוהגות לארוב ליהודים ולהתקיפם בגנים וברחובות , אך הדבר מעולם לא אירע לו - עצמו . 
היונים המבוהלות מתפזרות לכל עבר , והפרופסור מוצא מקלט בביתו ומניח לטקלה לטפל בגבשושית הגדולה שצמחה על מצחו . 
בשכבו במיטה , עולה בדעתו של הפרופסור מילה עברית שנשתכחה מלבו זה מכבר – " רשעים " . 
" הרשעים הם שקובעים את מהלך ההיסטוריה " , הוא מהרהר . 
" ומטרתם תמיד אחת – לעולל רעה , להוסיף מכאוב , לשפוך דם " . 
טקלה מבשלת לפרופסור דייסת שיבולת שועל , והוא אוכל ממנה ונרדם . 
אולם הפרופסור מקיץ באישון לילה ; הוא חש תעוקה בצדו השמאלי של חזהו , וכאב חד ופולח משלח את חציו בלבו , בכתפו , בזרועו ובצלעותיו . 
הוא מנסה להגיע אל פעמון האזעקה , אך ידו המאולחשת אינה נענית לו . 
המחשבה האחרונה החולפת במוחו היא : מה יהא על היונים ? 
עם שחר נכנסת טקלה לחדרו של הפרופסור ומוצאת אותו שרוע על מיטתו בתנוחה מעוותת . 
היא פורצת בצווחות , והשכנים נזעקים אל הדירה . 
הם מזעיקים אמבולנס , אך לצוות הרפואי לא נותר אלא לקבוע את מותו של הפרופסור . 
בעקבות הבשורה על מותו מתמלאת הדירה בזרי פרחים ובאגרות תנחומים . 
" הציפורים המבוהלות התעופפו מקיר אל קיר , מאצטבה אל אצטבה , וניסו לחנות על גבי מנורות , כרכובים , וילאות " . 
טקלה נוחלת כישלון בניסיונה להניסן בחזרה אל כלוביהן . 
" מקצתן פרחו מבעד לדלתות ולחלונות שיד מתרשלת הניחה אותם פתוחים . 
תוכי אחד צווח שוב ושוב אותה מילה עצמה בנעימה של בהלה ותוכחה " . 
למחרת בבוקר נישא ארונו של הפרופסור אל מחוץ לבית . 
כאשר יוצא מסע ההלוויה בדרכו אל העיר העתיקה , נקבצות היונים בגדודים ובלהקות מן הגגות בכל קצווי העיר . 
" מספרן עלה במהירות מסחררת ; הן כיסו את יריעת השמים הנמתחת בין הבניינים משני עבריו של הרחוב הצר והאפילו את היום כְּבִשְעת ליקוי חמה . 
הן השתהו רגע , תלויות בין שמים וארץ , ואז נערכו בגוף אחד וחגו סביב התהלוכה בקצב התקדמותם של הצועדים " . 
האבלים הפוסעים מאחורי הארון משתאים על החיזיון המופלא : יונים מחשיכות את הרקיע בעודן חגות סביב ארונו של המת . 
בהצטלבות הרחובות פוּרמאנסקה וּמַריאַנְשְטַט חגות היונים סביב הארון בפעם האחרונה וסבות לאחור כגוף אחד – " להק מכונף אשר ליווה את מיטיבו בדרכו האחרונה " . 
למחרת היום יוצאת טקלה מן הבית ושקית הזירעונים בידה . 
יונים ספורות מתעופפות לעברה ומנקרות במזון בחיפזון בעודן מביטות כה וכה בעצבנות . 
במהלך הלילה הכתים מישהו את דלת ביתו של הפרופסור בצלב קרס . 
ימי השלטון הנאצי ניצבים בשער . 
" ריח רקב וחריכה עלה מן הביבים – צחנתו החומצית של חורבן ממשמש ובא " . 
דרך חיים 
חשיבותה של הצמחונות בעיניו של זינגר באה לידי ביטוי בריאיון שהעניק בדירתו במנהטן ב - 9 באוגוסט 1964 . 
לאחר שדן עם שני מראייניו במגוון נושאים ועניינים , ובכלל זה שנותיו הראשונות כסופר באמריקה , אמנות התרגום , ספרות העולם וספרות היידיש , אמר זינגר לאחד המראיינים : " נדמה לי שסיימנו " . 
אלא שזינגר לא סיים . 
" אני מבקש להוסיף כי אני צמחוני אדוק . 
אינני מחזיק בשום דוֹגמה , אבל הצמחונות הייתה לי לדוגמה " . 
זינגר אמר למראייניו כי כל עוד נוסיף להתאכזר לבעלי החיים ולנהוג בהם על פי העיקרון של עליונות הכוח , ימלוך עיקרון זה אף על חיינו - שלנו . 
" לאחרונה זוהי הדת הפרטית שלי . 
אני מקווה בכל לבי כי יבוא יום , והאנושיות שבקרבנו תשים קץ לאכילת הבשר ולציד בעלי החיים לשם תענוג " . 
זינגר אמר לכתבי העיתון Newsweek שבאו לראיין אותו בעקבות זכייתו בפרס נובל לספרות כי סבלם של בעלי החיים גורם לו עצב עמוק : " אני צמחוני . 
כאשר אני נוכח בתשומת - הלב הזעומה שבני אדם מקדישים לבעלי חיים ובקלות שבה הם משלימים עם המצב המתיר לאדם לעולל לבעלי החיים את כל מה שיחפוץ רק משום שהוא חמוש בסכין או באקדח , אני מתמלא צער ולעתים אף זעם כלפי ריבון העולמים " . 
הוא אמר כי מצב עניינים זה מעורר בו רצון להטיח באלוהים את השאלה , " האומנם ראוי הדבר , שתהילתך תהא מקושרת בסבלם הנורא של יצורים שאין להם בצע בתהילה , יצורים חפים - מפשע שכל מבוקשם הוא לבלות בשלום את שנות חייהם הספורות ? 
" 
בריאיון אחר שנערך בראשית שנות השמונים התעניין ריצ'רד בּוּרגין בצמחונות של זינגר . 
הסופר אמר לו : " אני מאמין כי אנשים רגישים וחושבים מחויבים להגיע אל המסקנה , כי אינך יכול להיות עדין בעודך הורג יצור אחר , אינך יכול להילחם למען הצדק בשעה שאתה נוטל יצור חלש ממך ומענה אותו עד מוות " . 
הוא סיפר כי תחושה זו מלווה אותו מאז ילדותו ( " היא משותפת לילדים רבים " ) , אך הוריו הניאו אותו מלנהוג על פי המתחייב ממנה בטענה כי אל לו להתיימר להיות רחמן יותר מן האל עצמו . 
אמו הזהירה אותו כי אם ייעשה לצמחוני , הוא עתיד למות מתת - תזונה . 
בבגרותו חש זינגר , " תהא זו צביעות איומה אם אכתוב ואדבר נגד שפיכות דמים ובה - בעת אני - עצמי אשפוך דם " . 
הוא אמר לבורגין , " בעבורי זה ברור מאליו : מי שהחמלה והצדק הם נר לרגליו אינו יכול לנהוג בבעלי החיים בדרך שאין בה חמלה ואין בה צדק רק משום שהם חלשים יותר ונדמה כי הם נופלים מאתנו בתבונתם . 
אין זה מענייננו לשפוט אותם . 
בעלי החיים ניחנו בסוג התבונה הנחוץ להם כדי להתקיים " . 
זינגר הוסיף ואמר באותו ריאיון : " אינני מסוגל לכנות את אלוהים בתואר אל מלא רחמים . 
סדרי העולם מעוררים בקרבי מחאה גדולה . 
האדם חסר רחמים אף הוא . 
ברגע שהוא משיג מעט כוח , סבלותיהם של אחרים נחשבים בעיניו כקליפת השום " . 
הוא אמר כי יחסיו עם אלוהים עומדים בסימן של זעם ומרי . 
אם יקים לו ביום מן הימים דת מִשל עצמו , תהיה זו " דת של מחאה " . 
זינגר סיפר לבורגין כי לפנים חיבר ספר ביידיש ושמו מרי ותפילה , או המורד האמתי . 
אך הספר מעולם לא תורגם . 
" הספר נכתב בימי השואה . 
זהו חיבור קטן ומר , וספק אם אוציא אותו לאור ביום מן הימים . 
אפשר שעמדותיי מלאות בסתירות , אך ביסודי אני מורד . 
לו יכולתי , הייתי תולה על צווארו של ריבון העולמים שלט ובו כתוב : ' בלתי הוגן כלפי החיים ' " . 
זינגר בחר לחתום את הריאיון במילים אלו : " האיש האוכל בשר או הצייד , הנוטל חלק באכזריות הבריאה , מגשימים את עליונותו של הכוח בכל נגיסה ובכל צעד . 
הצמחונות היא דתי , היא מחאתי " . 
בהקדמה שחיבר לספרו של דדלי ג'יל על הצמחונות , שראה אור ב - הציג זינגר את השאלה הנצחית : " מה מעניק לאדם את הזכות להרוג חיה , לעתים קרובות בעינויים , רק על מנת למלא את כרסו בבשרה ? " 
כעת אנו יודעים , כפי שהורו לנו האינסטינקטים שלנו מאז ומעולם , כי בעלי החיים מסוגלים לסבול ממש כמו בני האדם . 
לעתים קרובות הם עולים על בני האדם בעצמת רגשותיהם ובדקות רגישותם . 
פילוסופים ומנהיגי דתות לדורותיהם ביקשו לשכנע את תלמידיהם ואת צאן מרעיתם כי בעלי החיים אינם אלא מכונות נטולות נשמה , משוללות רגש . 
אך כל מי שחי אי - פעם במחיצתו של בעל חיים – כלב , ציפור ואפילו עכבר – יודע כי תפיסה זו בשקר יסודה , ולידתה בניסיון להצדיק את האכזריות . 
ההצדקה היחידה להרג בעלי החיים , כתב זינגר , היא " הסכין והגרזן שבאמתחתו של האדם והערמה והאנוכיות שבלבו , אשר באמצעותם הוא משמיד בעלי חיים לתועלתו , או למען מה שהוא מחשיב כתועלתו " . 
זינגר חלק שבחים לדדלי ג'יל על שפנה אל מצפונם של בני האדם ואמר להם , כי באכלם את בשרם של בעלי החיים או בצאתם לציד הם מבצעים רצח הלכה - למעשה . 
" כל המילים היפות על הומניזם , מחר טוב יותר ועתיד יפה יותר נטולות משמעות כל עוד מוסיפים בני האדם להרוג לשם אכילה או לשם תענוג " . 
זינגר הביע את החשש כי האנושות עתידה להתמיד באדישותה לסבלם של בעלי החיים עוד שנים ארוכות , ובכל זאת , כתב , " טוב שיש מי שמשמיעים את קולם במחאה נגד הריגתם ועינוים של חסרי הישע " . 
זינגר חתם את הקדמתו באזהרה : כל עוד יוסיפו בני האדם לשפוך את דמן של החיות , לא ייכון שלום בעולם . 
" אך כפשע בין השמדת בעלי החיים לבין הקמתם של מחנות ריכוז ותאי גזים ... לא ישרור צדק בעולם כל עוד ישלחו בני האדם את ידם אל הסכין או אל האקדח וישמידו את החלשים מהם " . 
עם מותו של זינגר ב - , 1991 מודעת האבל הארוכה שהופיעה ב - New York Times לא אזכרה ולו ברמז את הצמחונות של הסופר . 
אולם המאמר שנדפס על אודות זינגר בגיליון יום ראשון , במוסף הספרותי של העיתון , לא פסח על היבט זה בחייו של הסופר : 
הוא נרתע למראה מרק עוף והיה לצמחוני אדוק . 
למן ילדותו עמד על שלטונו של הכוח בעולם : האדם חזק מן התרנגולת , ולכן האדם אוכל את התרנגולת , ולא להפך . 
הדבר הטריד אותו , הואיל ולא נמצאה כל ראָיה לכך שבני האדם חשובים יותר מן התרנגולות . 
כאשר הוזמן להרצות על החיים ועל הספרות נערכו לכבודו לעתים קרובות ארוחות ערב , ומארחים מתחשבים הגישו באירועים אלו מנות צמחוניות . 
" כך , בדרכי הצנועה , אני עושה טובה לתרנגולות " , אמר זינגר . 
" אם מישהו יקים לי מצבת זיכרון ביום מן הימים , יהיו אלה התרנגולות " . 
בארוחות שבהן הוגש בכל זאת עוף לשולחן , נהג זינגר לפסוח על המנה העיקרית . 
פעם אחת שאלה אותו אישה אם הוא נמנע מאכילת עוף " מטעמי בריאות " . 
הוא השיב לה : " כן , מטעמי בריאותה של התרנגולת " . 
פרק שמיני 
הצד האחר של השואה 
קולות גרמניים למען חסרי הקול 
הפרק החותם ספר זה נסב על מי שהתנסותם במורשתה של גרמניה הנאצית וזיקתם התרבותית אל מורשת זו נבדלות באורח משמעותי מאלה של הפעילים שהוצגו בפרק השישי . 
אך חרף ההבדלים הללו חולקות שתי הקבוצות – היהודית והגרמנית – עמדות דומות ביחס לאלימות הממוסדת נגד בעלי החיים . 
בעמודים הבאים יוצגו דיוקנותיהם של כמה פעילים גרמנים למען בעלי החיים – מקצתם גדלו בגרמניה הנאצית והיגרו בבגרותם לארצות הברית , ואחרים נולדו לאחר המלחמה בגרמניה או באוסטריה ועודם חיים במדינות אלו . 
אף שנקודת - המוצא לפעילותם שונה מאוד מזו המניעה את הפעילים שכבר הכרנו , אלה גם אלה שותפים להכרה כי בעלי החיים מתנסים במוראות טרבלינקה מדי יום ביומו ולנחישות לשים קץ למצב עניינים זה , ונעשים בתוך כך לבעלי ברית ולאחים - למאבק . 
מן הוורמאכט אל זכויות בעלי החיים 
בראשית שנות השמונים היה דיטריך פון הָאוּגְוויץ בשנות החמישים לחייו . 
הוא החל אז בפעילותו למען זכויות בעלי החיים בעקבות מה שהוא מכנה " התגלות אינטלקטואלית בדבר שרירותיותו המוחלטת של המחסום החוצץ בין המין האנושי לשאר המינים . 
בבת אחת הבנתי , כי אין כל דרך רציונלית או מוסרית להצדיק את קיומו של חיץ זה " . 
חייו רבי - העלילה של פון האוגוויץ ראשיתם בסילֶסְיָה שבמזרח גרמניה . 
פון האוגוויץ היה בן למשפחה אריסטוקרטית ( ומכאן הקידומת " פון " בשמו ) . בימים כתיקונם היה זוכה ללמוד אצל מורים פרטיים בטירת המשפחה שבפולין של ימינו , אך בעקבות האיסור שהטילו הנאצים על חינוך פרטי , נאלץ ללמוד בבית ספר יסודי במחיצת " פשוטי העם " . 
בגיל 11 נשלח לפנימייה יוקרתית לבני המעמדות העליונים . 
פון האוגוויץ נזכר במצוקתם של הוריו לנוכח " נחשול הבריונים הוולגרים ( כך הצטיירו בעיניהם היטלר וחבר מרעיו ) ששטף את ארצם האהובה , והאידיאולוגיה המתועבת והמגונה שסחפה אחריה המונים " . 
פון האוגוויץ היה צעיר מכדי להבין את שורש מצוקתם של הוריו , " אבל כיום אני מבין אותם היטב " , הוא אומר , " משום שגם אני אינני שותף לעמדות ולאמונות שמרבית האנשים סביבי אינם מפקפקים בהן לרגע " . 
פון האוגוויץ גויס בגיל 15.5 ליחידה קדם - צבאית . 
הוא הוצב בגדוד נ"מ , ובקיץ , 1944 כאשר היה בן , 17 קיבל צו גיוס שהורה לו להתייצב במפקדת הוורמאכט ב - 1 באוגוסט . 
אביו , שהיה פציפיסט ומתנגד מושבע של המשטר , פנה לידיד ותיק ששימש כרופא צבאי . 
" שמע " , אמר לו , " בני קיבל צו גיוס . 
למרבה הצער , הוא לא יוכל להיענות לצו זה – הוא סובל מדלקת קשה בתוספתן , כידוע לך [ קריצה רבת - משמעות ] . 
האם תוכל בבקשה לנתח אותו ? " הרופא נעתר , " וכך נלקחתי לבית חולים צבאי שם הסירו את התוספתן הבריא - להחריד שלי " . 
כאשר התקבל בבית המשפחה צו גיוס נוסף , המורה לפון האוגוויץ להתייצב ב - 1 בספטמבר , שב האב אל ידידו הרופא ואמר לו : " הדבר מסב לכולנו עגמת - נפש קשה , קשה מנשוא , אך נדמה שנפל דבר ואין להשיבו : בני לא יוכל להצטרף אל הגייסות המובילים את אומתנו אל ניצחונה עטור - התהילה , משום שטרם החלים לגמרי מן הניתוח . 
אנא בטובך , שגר הודעה מצערת זו ללשכת הגיוס " . 
וכך עשה הרופא . 
לא יצאו ימים רבים וצו גיוס שלישי מצא את דרכו אל בית המשפחה . 
הפעם נאלץ האב לכפות את רצונו על הרופא ואף לשחד אותו בנתח בשר קשה - להשגה . 
הרופא סייע בידי האב בהדיפתם של כמה צווים נוספים , עד שלבסוף לא הועילו עוד האיומים והאתננים , והרופא משך ידו מן העניין בטענה כי אם מעשיו יתגלו הוא צפוי לעמוד מול כיתת - יורים . 
כך נאלץ פון האוגוויץ להתייצב . 
וזאת לאחר שהשיג דחייה משמעותית , כדבריו : " עלה בידינו לדחות את מועד הגיוס – את היום הנורא , הבלתי - נמנע הזה – במחצית השנה . 
אני מאמין כי חיי נצלו בזכות דחייה זו " . 
ב - 14 בינואר , 1945 נפרד פון האוגוויץ בדמעות מהוריו ( " אני בטוח שהם לא האמינו כי הם עתידים לשוב ולראות אותי בין החיים " ) והתייצב ביחידת נ"מ בעיר הנמל ויסמאר שלחוף הים הבלטי . 
שהותו שם לא הצטיינה בריבוי אירועים , ובכל זאת פעם אחת כמעט נהרג כאשר מטוס קרב בריטי צלל לעבר התא שבו בישל ארוחה מאולתרת . 
פון האוגוויץ פשט את חולצתו בגלל החום ששרר בתא הדחוס . 
אש המקלעים הפילה את המחבת מידו , ושומן רותח ניתז על חזהו : " הנה , כך נפצעתי במלחמת העולם השנייה ! " 
הבריטים הגיעו לוויסמאר שעות אחדות לפני הגייסות הרוסיים , ופון האוגוויץ מסר את נשקו לחייל הבריטי הראשון שנקרה בדרכו . 
" הוא אמר משהו בנוסח , ' אני חושש שעלי לבקשך לראות בעצמך שבוי - מלחמה – אתה מעשן ? 
' ואז הוא הציע לי סיגר ! 
בכנות ! 
אני לא ממציא את זה . 
עד לאותה עת האמנתי בעקבות התעמולה הנאצית כי הבריטים הנם מפלצות אכזריות , סדיסטיות וצמאות - דם . 
למן אותו רגע ואילך החל עולמי מתהפך עליי : התאהבתי באנגלים , וסיפור האהבה הזה עתיד היה להימשך לנצח " . 
למחרת היום הצטרף פון האוגוויץ למאות החיילים הגרמנים שנפלו בשבי בצעידה לעבר מחנה השבויים . 
הוא הבין כי משעה שייכלא במחנה , שוב לא יוכל להימלט . 
הוא ניצל רגע של חוסר תשומת - לב מצד החיילים הבריטים ופתח במרוצה לעבר חווה סמוכה . 
במשך 48 השעות הבאות מצא מסתור ברפת . 
" טעם החירות שבא אל פי באותה עת שינה את חיי מן הקצה אל הקצה . 
כל מה שדבקתי בו כִּבְמובן מאליו עד לאותה עת , כל מה שמשל בחיי עד לאותה עת – כל זה נותר מאחור " . 
במהלך החודשים מאי , יוני ויולי חצה פון האוגוויץ את גרמניה בדרכו לכפר פּוֹקָאו ּ ברכס הרי האֶרְצְגֶבֶּרג שבמרכז הארץ ( אזור שהיה עתיד להיחשב כחלק מ " מזרח גרמניה " ) . הוא ידע כי הוריו מצאו מקלט בכפר לאחר שנמלטו מאחוזת המשפחה ערב הגעתו של הצבא האדום . 
הם נהגו לשלוח מכתבים לכתובתו הצבאית , ושניים מהם אמנם הגיעו לידיו . 
בדרכו לפוקאו חי פון האוגוויץ על תפוחי האדמה שליקט בשדות ועל מה שהיה לאל ידו למצוא ביערות ובכפרים . 
פון האוגוויץ מצא את ברלין חרבה ; צחנה נוראה נישאה באוויר , אלפי גוויות הרקיבו תחת ההריסות וצפו בנהרות ובתעלות . 
הוא טיפס ועלה על גגה של רכבת שהדרימה לעבר לייפציג . 
שם עלה על רכבת מקומית שהובילה אותו אל יעדו . 
פון האוגוויץ לא ידע אם ישוב ויראה את הוריו , אם ימצא אותם אי - פעם . 
הוא שוטט לאורכו של הרחוב הראשי , ולפתע ראה את אביו פוסע לקראתו . 
" רצתי לקראתו וקראתי בהתרגשות , ' אבא – זה אני ! 
' אני זוכר זאת כאילו רק אתמול אירע הדבר . 
הוא עצר תחתיו , לטש בי את עיניו ונד בראשו לשלילה . 
' לא , לא . 
זה לא ייתכן . 
בני מת' . 
חלף זמן עד שהשתכנע שזה אני . 
התברר לי כי הוא נואש מכל תקווה למצוא אותי בין החיים " . 
אביו הוביל אותו לעליית הגג , שם הסתתרו אמו , אחותו וכלב המשפחה האהוב . 
היה זה " איחוד משפחתי מדהים ורווי-דמעות " . 
כאשר הגיעה השעה לעזוב את הכפר , החליטו בני המשפחה כי מוטב שיתפצלו . 
על פי התכנית , אמור היה דיטריך לפנות מערבה ולחצות את " מסך הברזל " אל השטח הנתון בשליטה בריטית . 
כך יוכל למלט עצמו מפני הרוסים , שנהגו ללכוד גברים צעירים ולשלוח אותם למחנות עבודה מעבר לים . 
האם אמורה הייתה לצאת אל פוֹצְדאם שבקרבת ברלין , שם שימשה כמנהלת בית ספר לפני נישואיה . 
האחות נשלחה לקרובים בברלין בתקווה שתתקבל ללימודים בבית ספר לאחיות , וכך יימצאו לה מגורים , מזון וחום למשך החורף הממשמש ובא . 
" הבעיה הייתה אבי " , מספר פון האוגוויץ . 
" הוא היה שבור כל כך , עד שהחלטנו להשאיר אותו אצל קרובים שהתגוררו בקרבת מקום . 
חשבנו שבבוא הזמן יוכל להצטרף אל אמי " . 
האב התגורר בבית הקרובים במשך כמה שבועות . 
ב - 31 באוקטובר 1945 – ערב יום הולדתו – יצא מן הבית ומאז נעלמו עקבותיו . 
" אנחנו מניחים שהוא החליט להגיע ברגל אל ביתנו . 
רגשות האשם הם שהכריעו אותו ; בוודאי הרגיש כי היה עליו להישאר באחוזה שהופקד עליה , כאותו רב - חובל שאינו נוטש את ספינתו ויהי מה . 
עניין של כבוד . 
איננו יודעים מה קרה לו , ובאותה עת עדיין לא קמה בגרמניה רשות כלשהי שניתן היה להטיל עליה את חקירת הפרשה " . 
פון האוגוויץ הגיע לעיר בְּרָאוּנשְווייג , שהייתה בשלטון הבריטים . 
רוב העיר הפכה לעיי חרבות . 
פון האוגוויץ חי כפליט חסר פרוטה במרתף שקרס תחת ההפצצות , אחר כך בקרון רכבת ולבסוף במוסך . 
בכל אותה עת למד לנגן בפסנתר בקונסרבטוריון העירוני . 
פון האוגוויץ השלים את לימודיו , השתתף בקונצרטים וניגן בהרכבים שונים . 
אף על פי כן גמר אומר לעזוב את גרמניה ; הוא איבד את ביתו , והחיים היו מרים ומדכאים מאחר שמרבית הערים בגרמניה נחרבו והוצפו בפליטים מן המזרח . 
( " שבעה מיליון עקורים ! " ) 
אך האכזבה המרה מכול באה לו מן העם הגרמני . 
" הם הריעו לנאצים כאשר הדברים התנהלו לשביעות רצונם . 
כעת התנערו מכל אחריות לעברם הנורא ולשותפותם למעשי פשע , הגם שעמדה לרשותם עיתונות חופשית שגילתה ברבים , לראשונה מאז עלות הנאצים לשלטון , את אשר התרחש באמת . 
אך הגרמנים ביקשו להימנע מכל בירור מוסרי או חשבון נפש . 
נדמה היה שהגרמנים כולם שקועים במירוץ חומרני חסר מעצורים . 
כולם רצו להשיב לעצמם כל מה שאבד להם , ואם אפשר להוסיף על כך עוד משהו – מה טוב . 
ההיבט החיובי של ריצת - האמוק הזאת הוא מה שכונה בשעתו ' הנס הכלכלי של גרמניה ' – שיקומם ובניינם של הארץ ומבנה - העומק שלה " . 
במשך שנים שיגר פון האוגוויץ מכתבים לארגונים שונים באמריקה , בניסיון להשיג תמיכה ומימון . 
לבסוף נענתה לבקשתו כנסייה כפרית קטנה במינסוטה . 
כך , בשנת , 1956 הוא מספר , " נרגש מאוד וכבר בן , 29 הפלגתי על סיפונה של המלכה אליזבת' מסָאוּת'האמְפְּטוֹן שבאנגליה אל ניו יורק " . 
הוא שהה במינסוטה במשך כתשעה חודשים בלבד , שבמהלכם ניצח על מקהלת הכנסייה , ניגן באורגן , לימד נגינה בפסנתר וניגן בקונצרטים מקומיים . 
ב - 1957 שם פעמיו להוליווד , " המקום שבו חלמתי להיות מאז ומעולם " , כדבריו . 
שם שימש כפסנתרן וכמורה לנגינה . 
בזכות החברים שרכש לעצמו בתעשיית הקולנוע קיבל פה ושם תפקידים קטנים . 
כאשר שיחק בתיאטרון גרמני פגש אישה גרמנייה ושמה אווה . 
השניים נישאו ב - 1960 . 
( " ומאז אנו נשואים ברוב אושר " . 
) 
פון האוגוויץ מספר על נקודת מפנה בחייו , שנבעה מההכרה בכך שהמוזיקה אינה ייעודו העיקרי : " התחלתי לעסוק ברצינות במוזיקה בשלב מאוחר מדי של חיי , וכבר הבנתי שלא אהיה רובינשטיין , הורוביץ או אשכנזי , החלטתי שלא להסתפק בקריירה מוזיקלית בינונית ; מה עוד שההתמסרות המוחלטת למוזיקה הניחה חלקים משמעותיים בקרבי בלתי - מסופקים . 
פניתי להגשמתן של מטרות ונטיות - לב אחרות " . 
בשנות השישים למד פון האוגוויץ תכנות מחשבים והתקבל לעבודה בתאגיד פיננסי גדול בדרום קליפורניה . 
לדבריו , מאז ומעולם היה " אוהב חיות " . 
הוא אהב גני חיות , שמורות טבע וסרטים על אודות בעלי חיים . 
הוא עסק בצפרות ורחש אהבה מיוחדת לכלבים ולחתולים . 
" וכמובן , אהבתי גם את הנקניקיות שלי " , אמר . 
בקליפורניה " גידלנו כמה חתולים ; היינו ' אוהבי חיות' מן הזן הטיפוסי ( משמע , אוכלי בשר ) " . 
ואז התרחש הראשון מבין שלושת האירועים ששינו את חייו של פון האוגוויץ . 
הוא ואשתו יצאו לטיול במקסיקו . 
שם נהגו כמנהגם של כל התיירים , ובאו לצפות במלחמת שוורים . 
" כאשר הרגו את החיה הראשונה , נשברתי – רגשית וגופנית כאחת . 
מעולם לא הייתי עד לעינוי אכזרי כל כך של בעל חיים . 
בפשטות , לא יכולתי להאמין למראה עיניי – סבלה של החיה האומללה מזה , וצימאון הדם של הקהל המריע מזה ! 
הם השתוקקו לראות חיה נוספת נגררת אל הזירה ומעונה עד מוות . 
עזבתי את המקום , והמראות הוסיפו לרדוף אותי במשך שנים רבות " . 
האירוע השני התרחש בצפון קרוליינה שם עבד פון האוגוויץ כמתכנת מחשבים ומנתח מערכות במרכז הרפואי של אוניברסיטת דיוּק . 
אשתו אווה , אשר שימשה כמתנדבת וחברת הנהלה במקלט לבעלי חיים , החליטה להקרין בפני המתנדבים סרט בריטי ושמו סרטם של בעלי החיים . 
לדברי פון האוגוויץ פורש הסרט תיאור ציורי במשך למעלה משעתיים ומפרט את שלל הנושאים והעניינים המעסיקים את התנועה למען זכויות בעלי החיים – ציד , הנחת מלכודות , ניסויים בבעלי חיים , בתי מטבחיים וכך הלאה . 
" הייתי הרוס . 
לא ידעתי שום דבר על כך . 
הבנתי שעינוי השור לא היה אלא קצה הקרחון " . 
פון האוגוויץ ביקש להיחלץ מן המצוקה הרגשית שהתנסה בה על - ידי הפנייה אל השכל : " מצד הרגש , כל זה מחריד , הופך - קרביים , בלתי - נסבל לדידו של כל מי שמפעם בקרבו לב – ואני גאה להיות אדם מרגיש ולא אטום . 
אבל אין לערבב בין רגש לשכל . 
השכל הקר מורה לי כי זו דרך העולם , כי כך היה וכך עתיד להיות וכך מוכרח להיות . 
שרשרת המזון , הייררכיה טבעית – כל הדברים האלה . 
ככל שידעתי , הטיעונים כנגד מצב העניינים הקיים היו מיוסדים עד האחרון שבהם על הרגש ולא על התבונה " . 
פון האוגוויץ הזדמן להרצאה של הפרופסור טום ריגן . 
בתום ההרצאה ניגש אל ריגן , אמר לו כי ההרצאה הותירה עליו רושם רב והתעניין לדעת אם הדברים מופיעים גם בכתובים . 
ריגן השיב לו כי זה עתה ראה אור ספר מפרי עטו – נימוקים בעד זכויות בעלי החיים . 
פון האוגוויץ רכש את הספר והקדיש לקריאתו מספר חודשים – הוא שרבט הערות בשולי העמודים , שקל בזהירות את תקפותם של הטיעונים , ניסה ללא הצלחה לאתר בהם פרצות . 
זה היה האירוע המכריע השלישי בחייו של פון האוגוויץ . 
" הספר שינה את חיי " , אמר . 
" שום ספר לא טלטל אותי כך קודם לכן ; שום משנה פילוסופית , חברתית או פוליטית לא הרחיבה את אופקיי כדרך שעשה זאת ספר זה . 
סוף סוף נמצאו לי הטיעונים הרציונליים שיכולתי לסמוך עליהם את רגשותיי " . 
לדבריו , הספר הציג " גוף של טיעונים רציונליים ערוכים - לעילא שהפריכו בזה אחר זה את הטיעונים בזכות הנצחתו של מצב העניינים הקיים . 
הדבר השפיע עליי עמוקות . 
הייתה זו הגישה שנזקקתי לה . 
טיעוניו של ריגן דיברו אליי בלשוני-שלי " . 
כך החל פון האוגוויץ את מה שהוא מכנה הקריירה השלישית שלו , שלא למטרת רווח . 
ב - 1983 הצטרף לָרשת למען בעלי החיים – ארגון שמושבו בצפון קרוליינה וסניפיו פרושים ברחבי המדינה . 
פון האוגוויץ ואווה הקימו בעצמם את סניף הארגון בדוּרהאם . 
פון האוגוויץ ניהל את הסניף במשך שש או שבע שנים , ומונה לתפקיד " מנהל אגף החינוך " של הארגון כולו . 
כל אותה עת ארגן הפגנות נגד הפרת זכויותיהם של בעלי החיים – ניסויים , ציד , קרקסים , תחרויות רודאו , משקים מתועשים וכדומה . 
הוא ארגן אירועים רבים , שמרביתם נשאו אופי חינוכי . 
הוא הרצה על זכויות בעלי החיים בבתי ספר ובמכללות ברחבי המדינה ובמדינות שכנות , וכמו כן השתתף בתכניות רדיו וטלוויזיה . 
הוא פרסם מאמרים בנושאים הנוגעים לזכויות בעלי החיים ושימש כאחד מעורכיו של עלון הארגון . 
הוא נטל חלק בפעילויות - שטח רבות , כמו שיקומם של ברווזים שנעקרו מן האגמים והצלתם של בונים שיועדו להמתה . 
" כרגע אנו עומדים בעיצומו של מאבק משפטי למען הוצאתו של ציד היונים אל מחוץ לחוק . 
בה - בעת אנחנו פועלים לאלץ את רשות שמורות הטבע לאכוף את האיסור על הציד בשטחים שבתחום אחריותה . 
כל זה תובע עמל ומסירות מצד עורכי הדין העובדים עמנו " . 
" ועוד דבר " , הוא מוסיף . 
" נגמלתי מן ההתמכרות לנקניקיות הטעימות ההן " . 
פון האוגוויץ סיפר לטום ריגן בבדיחות - הדעת כי תר אחר פרצות בטיעוניו והסביר : " על מנת שאוכל לשוב במצפון נקי לאותן נקניקיות גרמניות נפלאות . 
לרוע המזל , טיעוניו של ריגן עמדו בכל מבחן אפשרי " . 
פון האוגוויץ מאתר בארצות הברית את עקבותיה של מנטאליות דומה לזו שאותותיה ניכרו בגרמניה במהלך המלחמה ולאחריה . 
" מאז ומעולם חשתי תרעומת כלפי הגרמנים הרבים שטענו להגנתם לאחר המלחמה , ' אבל לא ידענו כלום ! 
באמת לא ידענו דבר על אושוויץ ועל גורלם של היהודים . 
לא הייתה לנו דרך לדעת זאת . 
לא היינו אמורים לדעת זאת , לא הורשינו לדעת זאת . 
אילו דיברנו על כך , היו שולחים אותנו למעצר , ' וכו' וכו' וכו ' " . 
" הבלים ! " הוא אומר . 
" הם ידעו היטב כי היהודים גורשו בשיטתיות מכל מקומות מושבם והובלו אל מחנות הריכוז כעדרי בקר . 
הגרמנים נתנו ידם לגירוש בכל מקום . 
אשר לפרטי ההשמדה עצמה , הם בחרו שלא לדעת ! 
זהו הדבר שמציק לי יותר מכול : השמועות ריחפו , והיו מי שידעו דבר או שניים . 
אלא שמרבית האנשים אמרו , ' אם אתה יודע משהו , שמור אותו לעצמך . 
אני מעדיף שלא לדעת . 
מרבית האנשים העדיפו שלא להתעמת עם מידע שעלול היה לערער את שלוותם " . 
כיום מזהה פון האוגוויץ את אותו מנגנון הכחשה עצמו : " אני מחזיק ברשותי ספרייה גדולה של סרטים בנושא זכויות בעלי החיים , אבל קשה לשכנע את האנשים להיחשף למה שמתחולל בבתי המטבחיים ובמעבדות הניסויים . 
הם אינם רוצים לראות ואינם רוצים לדעת . 
הם חוששים שהמראות עלולים לפגום בתאבונם " . 
זעזוע ועצב 
חמש וחצי השנים הראשונות בחייו של פיטר מילר , פעיל ותיק בשורות האגודה לביטול ספורט הציד שמושבה במדינת ניו יורק , עברו עליו בגרמניה של ימי המלחמה . 
המשפחה התגוררה בנירנברג , אך בעקבות הפצצותיהן של בעלות - הברית פונו הנשים והילדים אל כפרים קטנים מחוץ לעיר . 
מילר זוכר היטב את ההפצצות הליליות , את שאון הצפירות , את המחסור המתמיד במזון . 
הוא נזכר כיצד משפחות שלמות צורפו באופן שרירותי לבתיהם של התושבים כדיירי - משנה בשל המחסור בחללי מגורים : " שלוש משפחות עברו להתגורר בביתנו באותם ימים " . 
מילר נולד באסטוניה להורים ממוצא גרמני ב - 11 ביולי , 1939 . 
חודשים ספורים לאחר מכן " נפתחו שערי הגהינום " , כדבריו . 
בעקבות ההסכם בין היטלר וסטלין סיפחו הסובייטים את המדינות הבלטיות ואת מזרחה של פולין . 
כתוצאה מכך " הוחזרה " משפחתו של מילר לגרמניה , הגם שאיש מבני המשפחה לא היה מעודו אזרח גרמניה . 
למען האמת , איש מבני המשפחה לא ביקר מימיו בגרמניה . 
" גרמניה הייתה לנו ארץ זרה במלוא מובן המילה , לבד מכך שדיברנו בניב גרמני מסוים " . 
משפחתו של מילר יכולה הייתה להישאר בגרמניה לאחר המלחמה לו רצתה בכך , אף שהגייסות האמריקנים העניקו לבני המשפחה מעמד של " עקורים חסרי מדינה " . 
אלא שהגרמנים גילו שנאת - זרים קשה ומרה . 
" התושבים המקומיים ראו בנו Verdammte Auslander ( ' זרים ארורים ' ) – בגרמנית זוהי למעשה מילה אחת , למרות הרווח המפַסק בין שני חלקיה " . 
הוריו של מילר החליטו כי אין זה ראוי לגדל את פיטר ואת אחִיו באווירה כזאת . 
הם פנו אפוא לשלטונות ההגירה . 
" לא ידענו את נפשנו מרוב אושר כאשר הרשויות הכירו בנו כמועמדים להגירה לארצות הברית . 
בשנת 1952 הורשינו לעזוב את אדמת גרמניה " . 
רק בנעוריו המאוחרים החל מילר בהפנמת משמעותן המלאה של החוויות שהתנסה בהן בגרמניה הנאצית . 
במהלך לימודיו באוניברסיטה בקליבְלֶנד העמיק את ידיעותיו בהיסטוריה של אירופה : " קראתי על מלחמת העולם השנייה ועל השואה וחשתי זעזוע ועצב לנוכח פראותו של המין האנושי . 
הבנתי כי מתחת למעטה התרבות הדק שאנו לובשים , מקופלות מיליוני שנות אבולוציה אשר השרישו בנו את הנטייה לנהוג באכזריות אטומה , הן כלפי בני מיננו והן כלפי מינים אחרים " . 
כאשר חבריו של מילר גילו כי ילדותו עברה עליו בגרמניה הנאצית , הם ביקשו לדעת יותר . 
לדברי מילר , כשתיאר חוויות שהתנסה בהן כמה מחבריו התקשו להאמין לסיפורים מכלי ראשון . 
" למשל , אחד המרצים בחוג לגיאוגרפיה דבק בטענה כי בעלות - הברית הגבילו את הפצצותיהן ליעדים תעשייתיים ונקטו כל מאמץ כדי להימנע מהפצצתם של אזורי מגורים . 
זה היה המפגש הבלתי - אמצעי הראשון שלי עם שִכתובה של ההיסטוריה " . 
מילר מספר כי מגיל ארבע או חמש ואילך היה צמחוני לסירוגין : " כבר בשחר ילדותי עוררו בי שחיטת בעלי החיים ואכילת גוויותיהם זעזוע וסלידה " . 
עד לשנת , 1976 שבה קיבל עליו מחויבות מלאה לעניינם של בעלי החיים , " נהגתי להיעשות לצמחוני בכל פעם שהקדשתי לנושא מעט מחשבה . 
כעבור זמן - מה הייתי מניח לחיים ושלל אילוציהם להקהות את רגישותי , ונסוג אל אכילת הבשר " . 
בתום לימודיו בקולג' , התקבל מילר ללימודים באוניברסיטת ברקלי שבקליפורניה . 
עבודת - הגמר שלו נסבה על שיטות מחקר מדעיות . 
עד לשנת 1976 עבד בקליפורניה כמתכנת ומנתח מערכות . 
אחר כך עבר להתגורר בני יורק , שם הוא משמש עד היום כיועץ לעיבוד - נתונים וכפרופסור למדעי המחשב באוניברסיטת ניו יורק . 
מילר התוודע אל המאבק למען זכויות בעלי החיים באמצעות לוּק דוֹמֶר . 
דומר היה חבר בשורותיו של ארגון ידידי בעלי החיים ( FOA ) בראשותה של אליס הֶרינגטון . 
הוא עמד בראש הוועדה לביטול ספורט הציד . 
דומר והרינגטון נחלקו ביניהם באשר לאופי המערכה נגד הציד ; " לוק ביקש לדבוק בטיעונים מדעיים , אשר יתלו בציד את האשם להכחדתם של מינים ולהתערערותן של מערכות אקולוגיות . 
הרינגטון , לעומת זאת , העדיפה לכוון את המתקפה אל האוֹנוּת המינית של הציידים דווקא , ולהציג את הציד כמנגנון הגנה שנועד לחפות על איברי - מין קטנים ואימפוטנציה כרונית " . 
בסירובו לאמץ קו הסברה זה החליט דומר לפרוש מן הארגון ולצרף אליו את שאר חברי הוועדה . 
דומר והרינגטון נותרו חברים קרובים למרות המחלוקת שפרצה ביניהם . 
בראשית שנות השבעים הזמין דומר את מילר להצטרף אליו – השניים התגוררו באותה שכונה במנהטן – כדי " לעשות קצת בלגן " במחנה ציידים שהוקם זה עתה . 
המחשבה על עימות עם ציידים במעבה היער עוררה במילר " משיכה עזה ומידית " . 
למן אותו יום הוא פעיל במאבק נגד הציד . 
כיום הוא מתמקד בהפצת מידע על אודות הנזק הנגרם לסביבה בעטיים של הציד והנחת המלכודות . 
כאשר הוא נשאל על מידת ההשפעה שנודעה לשנות ילדותו והתבגרותו בגרמניה – במהלך המלחמה ולאחריה – על התגייסותו למאבק למען בעלי החיים , נוטה מילר למעט בחשיבותו של גורם זה . 
" אני מכיר עשרות בני אדם שילדותם עברה עליהם בנסיבות דומות , ובכל זאת אין בינם לבין זכויות בעלי החיים ולא כלום . 
הם רואים בי עוף מוזר , ותו לא . 
אני משתדל להימנע מחברתם . 
אני סבור שעמדתי בשאלת זכויות בעלי החיים התגבשה בעקבות ההכרה כי ניצולן השיטתי של החיות הוא מנהג אכזרי , שאינו תורם דבר לרווחתה של האנושות או לכושר ההישרדות שלה " . 
עם זאת , מילר מאמין כי העובדה שילדותו עברה עליו בשולי החברה תרמה להכשרתו לפעילות למען בעלי החיים ולאורח - החיים הכרוך בה . 
" חוויית הזרות שהתנסיתי בה באותם ימים נטעה בי ספקנות ביחס לכל הנחת יסוד רווחת " . 
התינוקת של היטלר 
עם לידתה של ליזֶל אָפֶּל בגרמניה הנאצית בשנת , 1941 ציווה אביה , היינריך סטֶפֶנס , פקיד בכיר במשרד החינוך , לערוך לה טקס הטבלה טבטוני כדת וכדין בבית העירייה של קלינגֶנבֶּרְג . 
הוריה של ליזל היו בשנות הארבעים לחייהם . 
בנם שירת בצי , וליזל הייתה להם בת - זקונים . 
לידתה הייתה בגדר נס , מנחת אהבה לפיהרר האהוב אשר הפציר בבני הגזע הארי למלא את הארץ בצאצאיהם . 
" אבי הביא לטקס תמונה גדולה של היטלר " , מספרת ליזל . 
" הוריי הקדישו אותי בגאווה לגרמניה לנגד עיניהם של כל בני המשפחה ושאר הקרואים " . 
אחד המוזמנים היה חברו הטוב ביותר של אביה , אריך קוך , שֶאָפל למדה להכירו כ " דוד אריך " . 
במהלך המלחמה נתמנה קוך למושל פולין , והפקיד את אביה של ליזל על מערכת החינוך הפולנית . 
לאחר המלחמה נשפט קוך בפולין ונידון למוות על חלקו בתכנון ובארגון ההשמדה ההמונית של 400,000 אזרחים יהודים ופולנים . 
גם בעיצומה של המלחמה ידעה אפל חיים מוגנים כמחמל נפשם של הוריה ושאר בני הקהילה . 
" נהניתי מילדות מאושרת להפליא " , היא מספרת . 
יום אחד הביא הֶר סטפנס את בתו זהובת - השׂער , משוש חייו , לבית הספר המקומי כדי להציג בפני התלמידים את דיוקנו של " ילד ארי מושלם " . 
אפל נזכרת בטיולים הארוכים שערכה עם אביה ביער הסמוך . 
במהלכם של טיולים אלו הורה לה האב את יפי הטבע והמציא למענה שירים קטנים ואגדות מקסימות שמילאו את פיה צחוק . 
הוא הזכיר לה שהיא חבה את חייה לאדולף היטלר ולכן מוטל עליה לפעול במרץ למען חוסנה של גרמניה . 
" אבי היה הגיבור שלי . 
הייתי משוכנעת כי כל עוד אני מצויה בקרבתו לא יאונה לי כל רע " . 
ב - 1950 מת אביה של ליזל כתוצאה מהתקף - לב בעודו ממתין להישפט על פשעי מלחמה . 
כל אותה עת לא ידעה ליזל דבר על הרקע הנאצי של הוריה . 
אך באביב של שנת 1951 התנפצה תמימותה לרסיסים . 
בעודה משחקת בקלאס על המדרכה ניגש אליה צעיר זר , לבוש בקפידה , ושאל אותה בגרמנית מושלמת : " היכן את מתגוררת , ילדה ? " ליזל חייכה והורתה לעבר ביתה . 
הזר הודה לה במנוד ראש , וליזל הבחינה בכיפה הקטנה והמשונה שלראשו . 
הוא סיפר לה כי התגורר לפנים בבית הסמוך לביתה , וכי אדם גדול הציל את חייו בליל הבדולח . 
ליל הבדולח ? 
בתשובה לשאלה שהסתמנה על פניה של ליזל , הסביר הזר כי בנובמבר 1938 הורה היטלר להשמיד את כל רכושם של היהודים . 
הוא עצמו היה בן תשע באותה עת . 
האספסוף פרץ אל ביתו , רצח את הוריו והשליך אותו ממרפסת הקומה השנייה . 
אחד השכנים חש לעזרתו והבריח אותו אל מקום מבטחים . 
" כעת אני חי בישראל " , אמר הזר . 
" אבל שבתי לכאן כדי להודות לאיש שהציל את חיי " . 
ליזל ניסתה לעמוד על משמעות הדברים שנודעו לה באותו רגע . 
לראשונה בחייה שמעה על ישראל , ליל הבדולח או על מעשי רצח הנערכים בבית הסמוך . 
בעיצומה של המבוכה שפקדה אותה , הייתה ליזל משוכנעת בדבר אחד . 
" האיש ההוא היה אבא שלי ! " אמרה לזר , נטלה את ידו בידה והובילה אותו אל הבית כדי להפגישו עם אמה . 
היא פרצה אל חדר המגורים ומשכה אחריה את האיש . 
אמה שוחחה באותה שעה עם פְרָאו ּ לאוּדֶר , שהתגוררה בביתם כדיירת - משנה . 
כאשר הבחינו שתי הנשים במבקר הבלתי - קרוא , חדלו לדבר באחת . 
הבעות פניהן השתנו . 
ליזל ראתה כי הזר נדרך במקומו , והרגישה כי האוויר בחדר נטען במתח . 
היא חשה כי אמה והאיש שזה מקרוב בא כבר נפגשו זה עם זה לְפָנים . 
ליזל פתחה וסיפרה לאמה על אודות המעשה הנפלא שעשה אביה למען האורח . 
אמה שיסעה את דבריה וביקשה מפראו לאודר ללוות את ליזל אל חדרה . 
פראו לאודר הכניסה את ליזל לחדרה ונעלה אותה שם . 
ליזל הלמה בדלת וצעקה , אך איש לא שעה לקריאותיה . 
היא ניגשה אל החלון , וראתה את הזר מתרחק מן הבית במהירות . 
אחר כך שמעה את צעדיה של אמה במעלה המדרגות . 
האם פתחה את הדלת ופרצה פנימה . 
פניה היו סמוקים , ונדמה היה שהיא מחַשבת להתפקע מרוב זעם . 
היא צעקה לעבר ליזל : " שלא תעזי להביא עוד אל ביתנו אנשים כאלה ! " 
ליזל נפגעה עמוקות . 
דבריה של האם גרמו לה בלבול . 
" אילו אנשים ? " בבת - אחת הציפה אותה תחושה איומה , שהורתה לה כי הוריה קשורים בדרך כלשהי לסיפורו המחריד של הזר . 
" אמא " , היא שאלה לאט , " מה עשינו במהלך המלחמה ? 
האם לא הצלנו את האיש הזה ? " אמה אחזה בזרועותיה וטלטלה אותה בחזקה . 
" אביך היה איש טוב ! 
הוא האמין בדברים הנכונים ! 
מדוע היה עליו להציל יהודי ? " 
ליזל עמדה באותו רגע על טיב הקשר בין הוריה הנפלאים והאוהבים ל " שמועות המרושעות " אשר עברו מפה לאוזן וגוללו סיפורים מסמרי - שער על ילדים שנעקרו מחיק הוריהם ונשרפו בכבשנים . 
עד לאותו רגע לא המרתה ליזל מימיה את פיה של אמה . 
כעת התייצבה כנגדה רושפת זעם . 
" אתם רוצחים ! " צעקה לעברה . 
" שלא תעזי לגעת בי עוד ! " היא הדפה את אמה אל מחוץ לחדר וטרקה בפניה את הדלת . 
" היה זה קִצה ּ של ילדותי . 
מעולם לא שבתי עוד לגעת בה או לקרוא לה ' אמא ' " . 
שארית ילדותה של ליזל עברה עליה במערבולת של בושה , אשם וטינה . 
היא נהגה להתבודד ביער במשך שעות ארוכות ולבלות ימים שלמים בחדרה בכתיבה ביומן ובקריאתו של כל ספר בנושא השואה שיכלה להניח עליו את ידה . 
המחשבה כי היא מבלה את ימיה בין מבצעיהם של מעשי הזוועה הללו עוררה בה חלחלה . 
" חשתי כי אני מכותרת בטבעת של רשע . 
התבוננתי בפניהם של האנשים שנקרו בדרכי בבית הספר או ברחוב ושאלתי את עצמי מה היו מעשיהם בימי המלחמה . 
הסתגרתי בתוך קליפה , ולא הנחתי לאיש להגיע אלי " . 
אמה של ליזל קיוותה כי בתה תתגבר ביום מן הימים על המרירות , אך כל ניסיונותיה של האם לסלול נתיב אל לבה של הבת העלו חרס . 
פעם אחת לקחה את ליזל לחופשה באי נוֹרְדֶרְני שבים הצפוני . 
בתי הקיט עמדו בסמוך לבית המטבחיים המקומי . 
מדי יום שני הגיעו למקום משאיות ופרקו את מטענן – חזירים , עגלים , פרות וכבשים . 
ביום שני , במקום לרדת אל החוף עם אמה , הלכה ליזל אל בית המטבחיים . 
" מעולם לא שכחתי את פניהם האכזריות של נהגי המשאיות והקצבים , שבעטו בחיות והשליכו אותן מן המשאיות וגרמו בכך לשבירת רגליהן וגביהן " . 
התעורר בה רצון נואש להציל את בעלי החיים , אך היא חשה בודדה וחסרת אונים מול העובדים , כפי שהיא מתארת : " הגברים האכזריים שצחקו בפניי ואמרו לי שאין להם תענוג גדול יותר מ ' לתקוע סכינים בבשר של החיות' " . 
היא בכתה והתחננה " במיוחד על חייו של עגל יפהפה , שנועד למות אחרון " . 
כאשר התבוננה מבעד לחלון , ראתה כי העגל מביט בה . 
" התגנבתי אל תוך המבנה בשעה שהשוחטים היו עסוקים במלאכתם הנוראה . 
נגעתי בעגל ועמדתי לשאת אותו אתי אל מחוץ למשחטה . 
אבל השוחטים הבחינו בי , התנפלו עליי והכו אותי " . 
אחרי שנחלה כישלון בניסיונה לשקם את יחסיה עם בתה , שלחה פראו סטפנס את ליזל ללמוד בפנימייה בדיסלדורף . 
לילה אחד , בהיותה בת , 17 ברחה ליזל מבית הספר . 
היא הגיעה ללונדון , שם שינתה את שמה לליזה סקוטלנד ונישאה למוזיקאי שחור ושמו ג'ורג' בראון . 
" שנינו ברחנו מן הזהויות שלנו . 
הוא מזהותו כשחור , ואני מזהותי כגרמנייה " . 
ב - 1980 עברו ליזל , ג'ורג' ושני ילדיהם להתגורר בפּאלְם בִּיץ' שבפלורידה , שם פתחו מסעדה . 
אבל השנאה הגזענית ששררה במקום אמללה את המשפחה , ובסופו של דבר אילצה את ג'ורג' לשוב לאנגליה . 
קִצן המר של 20 שנות נישואים הסב לאָפֶּל דיכאון עמוק . 
היא עקרה לקליפורניה , שם אזרה עוז להתעמת עם עברה ולספר לילדיה את האמת בדבר מוצאם המשפחתי . 
אפל התגיירה בשנת 1990 ( " חשתי כאילו אני שבה הביתה " ) . היא נישאה לְדוֹן , בעליה של חברת ביטוח שפרש מתחום עיסוקו , ושבה לפלורידה . 
שם החלה להיות מעורבת בחיי הקהילה היהודית . 
ב - 1995 תרמה למוזיאון השואה במיאמי ביץ' עדות מוקלטת בת שעתיים . 
היא נשאה דברים באירועים ובעצרות לזכר השואה . 
אפל סיפרה את סיפורה באוזני קבוצות רבות , ובהן בני ברית , הדסה ואורט . 
היא העבירה סדנה בת עשרה שבועות במסגרת פעילותה של המועצה לחינוך יהודי . 
כאשר היא מדברת בפני אנשים צעירים , מנסה אפל " להעניק להם את הכוח להשמיע את קולם ולמחות בשעת הצורך , אפילו כנגד הוריהם , לנוכח כל עוולה הנגרמת לבני אדם או ליצורים חיים אחרים " . 
בלונדון נטלה אפל חלק פעיל במאבק כנגד האפרטהייד ולמען הכרה בזכויותיהן של האומות האפריקניות . 
" במהלך שנות החמישים עבדתי למען ארגון אמנסטי וביקרתי באפריקה פעמים רבות . 
אני זוכרת את ההפגנות שערכנו באנגליה עם מעצרו של נלסון מנדלה . 
אני משתאה לנוכח מה שזכיתי לראות במהלך חיי , לנוכח כוחם העצום של בני אדם נחושים ומחויבים לפעול למניעתן של עוולות . 
כאשר משטר האפרטהייד עבר מן העולם , פניתי לפרויקט הבא שלי – זכויות בעלי חיים " . 
אפל עבדה למחייתה בסניף של רשת " בְּלוּמינגדֵיילס " בבּוֹקָה ראטוֹן . 
היא ניהלה שם את מחלקת הקוסמטיקה . 
בשלב מסוים החליטו בעלי החנות להקים מחלקת פרוות גדולה , שמטרתה למכור מעילי פרווה יוקרתיים במחירים העתידים להאמיר עד 100,000 דולר . 
אפל שיגרה מכתבי מחאה למנהל החנות ולמנכ"ל הרשת בניו יורק , אך מעולם לא נענתה . 
" השמעתי את דעתי בעניין בקול רם וברור . 
הדוגמנים שנשכרו כדי לצעוד ברחבי החנות במעילי פרווה נמנעו מלהתקרב אל מחלקת הקוסמטיקה . 
נאמר לי כי הם פוחדים מפניי וחוששים להתעמת אתי . 
התפטרתי מעבודתי . 
הפרוות עודן שם " . 
הוריה של אפל מעולם לא הרשו לה לגעת בבעל חיים כלשהו ; החיות היו " מלוכלכות " בעיניהם . 
היא אימצה את " סְנוֹּבּוֹל " , * כלב מעורב בן ארבע , מתחנת ההסגר העירונית . 
בזכות האימוץ , היא מספרת , " עיניי נפקחו ולמדתי אהבה שאינה תלויה בדבר מהי ; הדרך מן האהבה ליצור נפלא זה אל ההתעוררות לתחינתם של כלל בעלי החיים הייתה טבעית ומתבקשת " . 
כיום נמנים עם " משפחת החיות " של אפל שני כלבים ( פריץ , שאומץ ממקלט החיות המקומי , וּסְמוֹקִי , הַאסְקִי שהגיע אל ביתה של אפל היישר מן הרחוב ) ושלושה חתולים . 
שניים מבין החתולים , לי ודון , ננטשו בהיותם גורים קטנים וניצלו ממוות בזכות מסירותה של אפל . 
" האכלתי אותם באמצעות בקבוק . 
כיום הם חסונים ויפים " , סיפרה . 
החתולה השלישית , בְּרינה , נמצאה בתקופת הריונה . 
" הקמנו בעבורה ' מחלקת יולדות' עם כל מה שאם - לעתיד עשויה להזדקק לו : מוזיקה קלסית , שפע של מזון משובח , שלווה ופרטיות " . 
ארבעה ימים לאחר מכן ילדה ברינה הקטנה שבעה גורים . 
" גידולם של שבעת הקטנטנים בביתנו היה אחת החוויות הנפלאות שידעתי בחיי . 
הכלב שלנו , פריץ , פרש את חסותו האבהית על החתלתולים . 
הוא אפילו נשא את הגורים בפיו . 
לאחר שטיפלנו בהם במשך שמונה שבועות , מצאנו לכל הגורים בתים חמים ואוהבים . 
עד היום אנחנו עומדים בקשר עם הוריהם המאמצים . 
ברינה תישאר עמנו תמיד " . 
אפל הייתה לטבעונית לפני 12 שנים . 
לאחרונה פתחה בשותפות עם בנה מסעדה צמחונית לתפארת ביופיטר שבפלורידה . 
השינוי בהרגליה התזונתיים היה , כדבריה , " צעד מתבקש בעקבות אהבתי לבעלי החיים וחברותי בארגון PETA [ בני אדם למען יחס מוסרי לבעלי חיים ] . 
לאחר שעיינתי בעלון של PETA , שוב לא הייתי מסוגלת לאכול בשר " . 
את החלטתה לנהל אורח - חיים חף - מאכזריות ככל האפשר כורכת אפל בצורך עמוק – " לכפר על מעשי הזוועה שביצעו בני עמי " . 
לדבריה הייתה לצמחונית בן - לילה . 
" מבלי להביט לאחור ולו ּ פעם אחת . 
אני שואלת את עצמי שוב ושוב כיצד זה לא עמדתי קודם לכן על העיוות והסטייה שבאכילת בשר ומוצרים מן החי " . 
אפל גאה בחברותה בארגונים למען זכויות בעלי החיים , כגון PETA או הקרן למען זכויות בעלי החיים בפלורידה , שם היא מוקפת באנשים המבינים את השקפת עולמה . 
" אני חושבת שמודעות הציבור משתנה בהדרגה . 
יש תקווה . 
בילדותי לא הייתה לי כל תקווה , וביקשתי להתאבד . 
חשתי תחושת חריגות ; בלבי ידעתי שהצדק עמי , אך נבצר ממני להבקיע אל מי מבין הסובבים אותי . 
אני משתאה לנוכח מה שזכיתי לראות במהלך חיי , לנוכח כוחם העצום של בני אדם נחושים המרגישים מחויבות לפעול למניעתן של עוולות . 
אם נתאזר בסבלנות ונתמיד במאבקנו , השינוי הנכסף בוא יבוא " . 
אוכלי הבשר מסוגלים לחולל שואה שנייה 
במהלך עבודתו על ספר העוסק בילדיהם של נאצים , ראיין הפסיכולוג הישראלי דן בר - און רופא גרמני שהוצב באושוויץ . 
הרופא הועמד לדין לאחר המלחמה ויצא זכאי . 
לשאלה בדבר השפעתם של מעשיו באושוויץ על המשך חייו השיב הרופא : " לא היו לי חלומות . 
עבר עליי משהו אחר . 
אין מדובר בעצם הזוועה – בגורלם הנורא של האנשים . 
לא , לא בזה מדובר . 
עד כמה שהדבר נשמע מוזר , מתרגלים לכך . 
אני חוזר במחשבותיי אל מעמד הסלקציה דווקא . 
למשל , כאשר אני חופר בגינת ביתי ומוצא חלזונות . 
שוב , אין מדובר בעצם הריגתם של החלזונות . 
לא בזה מדובר . 
אינני מתקשה להרוג את החלזונות , אבל אז נותר חילזון אחד לפליטה . 
אני רואה אותו , אני צריך להרוג אותו . 
אני צריך להעמיק לחפור ולהרוג את החילזון האחרון שנותר . 
זה הדבר הקשה ביותר . 
לברור את החילזון הזה במיוחד . 
זה הדבר המטריד , זה מקור החרדה . 
התחושה שהסלקציה הולכת ונמשכת , שלא חדלה מעולם . 
אני חש כך גם למראה משאיות המובילות בקר " . 
הרופא הגרמני סיפר לבר - און על שיחתו עם גיטה סירני , העיתונאית הבריטית שחיברה ספר על פרנץ שטאנגל , מפקד טרבלינקה , על סמך 70 שעות שיחה שקיימה עמו בכלאו בדיסלדורף בשנת 1971 . 
10 הרופא גילה כי במהלך אחד הראיונות , סיפר שטאנגל לסירני על חוויה שחווה בברזיל , שם הסתתר לאחר המלחמה : רכבת שנסע בה עצרה בקרבת בית מטבחיים . 
" לשמע שאון הרכבת , נדחקו הפרות אל גדר המכלאה ולטשו את עיניהן . 
הן היו סמוכות מאוד לחלוני : נדחקות זו אל זו , מתבוננות בי מבעד לגדר . 
אמרתי אז בלבי , ' הרי אלה המראות שאני נושא בזיכרוני מימי השירות במחנה ; כך בדיוק התבוננו בי בני אדם – באותה מידה של אמון – רגע לפני ששולחו אל תאי הגזים ... לאחר מכן שוב לא הייתי מסוגל לאכול בשר . 
העיניים הגדולות הללו ... מתבוננות בי ולא יודעות כי הן כבר חשובות כמתות " . 
סירני פנתה אל אשתו של שטאנגל ושאלה אותה אם סיפר לה על תקרית זו . 
היא השיבה בשלילה ; בעלה לא הזכיר את האירוע מעולם . 
ובכל זאת , " ברגע מסוים הוא הפסיק לאכול בשר בבת אחת " . 
לאחר שסיפר לבר - און את סיפורו של שטאנגל , ציין הרופא הגרמני כי לא העיניים הן שרודפות אותו כי אם " הידיעה כי משהו מוקרב , נשחט . 
זה הדבר " . 
רוברט ג ֵ ' יי ליפטון ראיין את ארנסט ב ' , רופא גרמני נוסף שהוצב באושוויץ : " כאשר אתה עד לסלקציה לראשונה בחייך – והדברים אינם אמורים בי בלבד אלא אף בקשוחים שבין אנשי האס - אס – אתה נוכח בברירתם של נשים וילדים , מי לחיים ומי למוות . 
אתה מתנסה בזעזוע שאין לתארו במילים . 
מקץ שבועות ספורים אתה מסתגל לזה " . 
הרופא ביקש להמחיש את החוויה באוזני המראיין : " תאר לעצמך שאתה מבקר בבית מטבחיים . 
אתה רואה במו עיניך את החיות הנשחטות , וריח המוות נישא באפך . 
גוויות טריות נערמות סביבך . 
אני מניח שלאחר הביקור האומצה שוב לא תערב לחִכְך ָ כמקודם . 
אבל אם תתמיד ותבקר בבית המטבחיים מדי יום במשך שבועיים , תשוב ותערב האומצה לחכך כמקודם " . 
בר - און ראיין גם את בנו של הרופא הגרמני שעמו שוחח . 
השיחה העלתה כי הרופא מעולם לא סיפר לבנו על ימיו באושוויץ . 
הבן אמר לבר - און כי הוא נוכח בפוטנציאל להישנותה של השמדה המונית בכל מקום ואתר . 
הוא יוצא לבלות בבאר האהוב עליו ונתקל בבני אדם שאינם עתידים להסס כאשר יזדמן להם להרע לזולתם . 
הוא מאמין כי בני אדם רבים ערוכים ומזומנים להמיט על האנושות שואה נוספת . 
" אני סבור כי אנשים רבים מסוגלים לכך . 
הדבר ניכר בדרך שיחתם , וככל שאתה מיטיב להכירם , אתה הולך ומשתכנע בכך " . 
הוא אמר לבר - און , " האנושות נחלקת לשני סוגים : אוכלי בשר ואוכלי צמחים . 
מאוכלי הבשר תיפתח הרעה " . 
בסיום ספרו מציין בר - און כי בנו של הרופא " חי את חייו כאן ועכשיו , כרוי ודרוך לאפשרות ש ' אוכלי הבשר ' יחוללו שואה שנייה " . 
בן אחר להורים נאצים , שאביו הועמד לדין על פשעי מלחמה , סיפר לבר - און כי הוא איננו מסוגל לשאת את מראה הדם . 
לדבריו מראה דמו - שלו אינו גורם לו מצוקה , " אך כאשר מישהו אחר מדמם , איני יכול לשאת זאת " , אמר . 
" כל אימת שמזדמן לי לראות בעלי חיים המובלים אל השחיטה , אינני מסוגל לגעת בבשר במשך ימים לאחר מכן " . 
אחינו בעלי החיים 
אדגר קוּפְּפֶר - קוֹבֶּרבִיץ היה צמחוני , פציפיסט ופעיל מצפון , שהנאצים ציינו לגנאי את " אישיותו האיתנה וחשיבתו העצמאית " . 
הוא נולד בגרמניה ב - 24 באפריל , 1906 בקרבת בְּרֶסְלָאו ּ ( כיום וְרוֹסְלוֹב שבפולין ) . עם עליית הנאצים לשלטון נמלט לפריס . 
שלוש שנים לאחר מכן עקר לחופיה של נפולי שבאיטליה ושימש כמדריך תיירים מקומי . 
ב - 1940 נעצר על - ידי הגסטאפו ונשלח למחנה הריכוז דכאו . 
קופפר - קוברביץ היה אסיר בדכאו מ - 1940 עד 1945 . 
בשלוש שנותיו האחרונות במחנה נשלח לעבוד באפסנאות . 
תנאים אלו אפשרו לו לנהל יומן סודי על גבי פיסות נייר גנובות . 
הוא קבר את ניירותיו , והוציא אותם מן האדמה ב - 29 באפריל , 1945 יום שחרור המחנה בידי האמריקנים . 
" יומני דכאו " ראו אור ב - 1956 . 
רשימות שהעלה על הכתב בימי מחלתו במחנה עיבד קופפר - קוברביץ למסה ושמה " אחינו בעלי החיים " . 
החיבור מוגש כסדרה של מכתבים , שבהם מסביר הכותב לחברו מדוע הוא נוהג להימנע מאכילת בשר . 
המחבר כותב בהקדמה : " הדפים הבאים נכתבו במחנה הריכוז דכאו , בעיצומן של האכזריות וההתעמרות . 
הדברים שורבטו בחשאי על כותל הצריף שבו אושפזתי בימי מחלתי , בתקופה שבה המוות אכל בנו בכל פה , בתקופה שבה נרצחו 12,000 אסירים בתוך ארבעה חודשים וחצי " . 
בראשית דבריו תולה קופפר - קוברביץ את הימנעותו מאכילת בשר בנדר שנדר 20 שנה קודם לכן . 
טעמיו של נדר זה פשוטים : " נשבעתי שלא לאכול חיות משום שאינני רוצה לחיות על סבלם ומותם של יצורים אחרים " . 
הוא מסביר : " הסבל הרב שידעתי במהלך חיי הכשיר אותי לחוש בסבלם של אחרים כאילו היה זה סבלי-שלי " . 
קופפר - קוברביץ מספר לחברו מה רבה שמחתו כאשר הוא אינו נרדף על צוואר ; ואם כך , מדוע זה ייטול חלק ברדיפתם של יצורים אחרים ? 
מה רבה שמחתו כאשר אינו שבוי , ואם כך , מדוע זה ייטול חלק בשבייתם של יצורים אחרים ? 
מה רבה שמחתו כאשר איש אינו מעולל לו רעה , ואם כך , מדוע זה ייטול חלק ברעתם של יצורים אחרים ? 
מה רבה שמחתו כאשר איש אינו פוצע אותו או קם עליו להרגו , ואם כך , מדוע זה ייטול חלק בפציעתם ובהריגתם של יצורים אחרים ? 
אמנם , יצורים אלו חלשים וקטנים מאתנו ; אך " כיצד יכול אדם רגיש ומוסרי לגזור מיתרון הכוח את הזכות לנצל את חולשתם של היצורים הללו ? " קופפר - קוברביץ מקשה : כלום אין זו חובתם של החזקים והגדולים לפרוש את חסותם על החלשים והקטנים , לגונן עליהם ולא לרדוף אותם ולהרגם ? 
קופפר - קוברביץ כותב כי בעקבות החלטתו להימנע מאכילת בשרן של חיות נפתחו בפניו נתיבי מחשבה ורגש חדשים . 
" מאז שחדלתי לאכול את בשרם , אני יכול להישיר מבט אל כל היצורים החיים . 
אני יכול להתבונן באין מפריע בעיניהם של הצבי ושל היונה , לחוש כי אני אח ורע לכל הברואים , להושיט את ידי באהבה לחילזון , לזחל ולסוס , לדג ולציפור " . 
הוא חש שאזכור הזחל יעלה חיוך על פני חברו . 
על כן כותב קופפר - קוברביץ : " אמת , חוט של אחווה נמשך אפילו ביני לבין הזחל " . 
הוא מסביר : 
אני נושא אותו מן השביל שבו הוא עלול להיות למרמס ומניח אותו במקום מבטחים – על פיסת קרקע או בינות לשיחים . 
הדבר מסב לי אושר , אושר רב מכפי שהיה נגרם לי לו ּ מחצתי את היצור המסכן בעקבי והנחתיו להתפתל על השביל במשך שעות ארוכות ומיוסרות . 
מה משקלו של הטורח שנגרם לי – ההשתופפות אל השביל וטבילת אצבעותיי בעפר ? 
מה משקלו של טורח זה לעומת הזכות הגדולה להשתלב במחזור החיים של הטבע , במחזור החיים של אחיי בעלי החיים ; להשתלב במחזור זה בתורת אוהב ולא כמי שבא להמיט אימה וחורבן ; להשתלב במחזור זה כאח בוגר , שנזעק להשכין שלום . 
בעלי החיים אחינו הם , ואחים אינם רודפים את אחיהם ואינם הורגים אותם . 
האם אתה מבין כעת מדוע אינני אוכל בשר ? " 
בהמשך החיבור דן קופפר - קוברביץ בערֵלוּת - הלב הכרוכה בשחיטת בעלי חיים , בציד ובדיג . 
הוא מתעכב על קולה הרך והעדין של האישה הקוראת לתרנגולות , מאכילה אותם בגרגרי דגן זהובים ואז לופתת את גרונן ומניפה עליהן את המאכלת . 
" כן , אני פוחד מפני הידיים הללו . 
האין מִנְהגן מכשיר אותן לעשות כדבר הזה לבני אדם ? " בידעו כי חברו עתיד לחלוק עליו בעניין זה , כותב קופפר - קוברביץ : " אתה אומר לא – ואילו אני אומר כן ! 
כי הכול מתחיל במידות קטנות , הכול נלמד לשיעורין . 
אפילו רצח " . 
הוא מתאר את סבלם של חזירים , סוסים , ציפורים בכלובים , כלבים ובעלי חיים אחרים . 
" אני מאמין כי כל עוד מענה האדם בעלי חיים ורוצח אותם , הוא יוסיף לענות ולרצוח בני אדם . 
המלחמות יוסיפו להשתולל , כי הרצח מתחיל במידות קטנות ונלמד לשיעורין . 
עלינו לנסות ולגבור על האכזריות שאנו מורגלים בה , להדביר את האלימות שלעולם ראשיתה במידותינו - שלנו . 
אך כולנו מוסיפים לישון בחיק המסורת . 
המסורות משולות לרוטב שמנוני וערב - לחך , שאנו טובלים בו את אנוכיותנו חסרת הלב כדי שיהיה לאל ידנו לבלעה מבלי לחוש בטעמה המר " . 
השקר בדבר אושוויץ 
ד"ר הלמוט קפלן חי בזלצבורג שבאוסטריה . 
הוא אחד ההוגים המרכזיים של התנועה למען זכויות בעלי החיים בעולם הדובר גרמנית . 
לדעתו , " הטיעונים העקרוניים והאסטרטגיות המרכזיות בכל הקשור לשחרור בעלי חיים נובעים בראש ובראשונה מן המצע הרעיוני של התנועה המודרנית למען זכויות בעלי חיים " . 
ובכל זאת הוא נדרש בכתביו ובהרצאותיו לאנלוגיה בין מצבם של בעלי החיים לבין גורלם של קרבנות השואה משום ש " בעבור קהל המחזיק בהשקפה סוּגָנית ? , אנלוגיה זו משלבת תקפות מוסרית עם התרסה פוליטית " . 
במהלך הפגנה נגד ניסויים בבעלי חיים שבוצעו על - ידי תאגיד הענק הפרמצבטי " הֶכְסט א.ג." בפרנקפורט , פנה קפלן אל המפגינים במילים אלו : " גבירותיי ורבותיי ! 
השקר בדבר אושוויץ ידוע לכולכם . 
כוונתי , כמובן , לטענה שמחנות הריכוז לא הוקמו מעולם . 
אך האם ידוע לכם כי מחנות הריכוז עודם שרירים וקיימים ? 
כעת אנו ניצבים בשעריו של אחד האתרים הללו – מחנה ריכוז לבעלי חיים . 
הטענה כי מחנות הריכוז עברו מן העולם לאחר מלחמת העולם השנייה היא השקר השני בדבר אושוויץ ! " 
בהמשך דבריו ציטט קפלן את קביעתו של יצחק בשביס זינגר : ביחס לבעלי החיים , כל בני האדם הם נאצים . 
" אם אינכם מאמינים , אתם מוזמנים לעיין בדו " חות על הניסויים שביצעו הנאצים ביהודים ואז לעיין בדו " חות על הניסויים המתבצעים כיום בבעלי חיים . 
או - אז תיפקחנה עיניכן , כי ההקבלות זועקות . 
כיום אנו מעוללים לחיות כל מה שהנאצים עוללו בשעתם ליהודים . 
נכדינו עתידים לשאול אותנו ביום מן הימים : היכן הייתם בזמן השואה של בעלי החיים ? 
מה עשיתם כדי לשים קץ לפשעים המפלצתיים האלה ? 
שוב לא נוכל לטעון כי לא ידענו . 
לא ניתן להשתמש באותו תירוץ פעמיים " . 
קפלן נולד בשנת , 1952 ולפיכך לא חווה על בשרו את מוראות מלחמת העולם השנייה . 
אביו צידד בתחילה בנציונל - סוציאליזם , אך עם התבססותם של הנאצים באוסטריה גיבש עמדה ביקורתית . 
בימי המלחמה שירת כאלחוטן , וכך הזדמן לו להאזין בסתר לתשדורות רדיו זרות . 
הוא שהה במחנה שבויים בברית המועצות במשך שנתיים . 
אחר כך שב לאוסטריה , קרע את עיטורי הקרב שזכה בהם והשליכם לאשפה . 
לדברי קפלן , עוד בילדותו זעזע אותו מראן של חיות מתות – חזירים מבותרים מובלים במשאיות , דגים מתים מוצגים לראווה בחנויות . 
בשנת , 1963 בהיותו בן , 11 היה לצמחוני . 
" האינטואיציות שלי הורו לי בביטחון , כי אכילת בשר איננה ניתנת להצדקה מוסרית " . 
במרוצת הזמן השתכנע קפלן כי ניתן לסמוך את אמונתו זו על אדנים רציונליים . 
הוא למד באוניברסיטה פסיכולוגיה ופילוסופיה , ואחר כך פנה להקדיש את חייו לזכויות בעלי החיים . 
משנת 1986 חיבר שמונה ספרים ויותר מ - 200 מאמרים על אודות זכויות בעלי החיים וצמחונות . 
ספרו האחרון עד כה נושא את השם זכויות בעלי חיים : המצע הפילוסופי של תנועת שחרור . 
במאמרו " חיות ויהודים , או אמנות ההדחקה " כותב קפלן כי מקובל לחשוב שמשום ייחודה המזוויע של השואה , ראוי להפקיעָה ּ מכל זיקה לשאר רבדיה של הפעילות האנושית ולפסול מראש כל אפשרות להישנותה . 
" כך כרוכה התפיסה בדבר ייחודה החד - פעמי של השואה בוודאות המנחמת אך הרת - הסכנות , שהגרוע מכול כבר מאחורינו . 
מה שאירע הוא בחזקת תאונה ייחודית , חד - פעמית , שלא תישָנה עוד לעולם . 
לפיכך אנו פטורים מנקיטתם של אמצעי זהירות כלשהם כנגדה " . 
קפלן סבור כי הדחקה זו היא בגדר ראָיה לנטייה האנושית להרחיק את הפורענות ולגמדה . 
העמדה הגורסת כי " פעם , לפני שנים רבות , התרחשו פשעים איומים ... " היא אחותה של ההדחקה המרחבית - גיאוגרפית ; " אפשר שהדברים המתרחשים ' אי שם ' באפריקה ו ' הרחק ' בדרום - אמריקה הם בלתי - נעימים , אבל זה טבעם של תושבי הארצות הנחשלות הללו ! " 
קפלן כותב : " הנטייה האנושית להונאה עצמית מתגלה בצורתה הגסה ביותר בהכחשת העוולות המתרחשות בעצם הרגע הזה בסביבתנו המידית – במעבדות מחקר , בבתי מטבחיים , בחוות לייצור פרווה וכה הלאה . 
מה שמתחולל סביבנו בעצם הרגע הזה אינו נבדל במאומה מן השואה שהמיטו הנאצים על המין האנושי " . 
שואת בעלי החיים 
עד לאחרונה הייתה כְּריסְטָה בְּלאנק כומר לותרני . 
היא שימשה בתפקיד זה לצד בעלה , כומר אף הוא , בכפר בקרבת פרנקפורט . 
היא נולדה בשנת 1948 בגרמניה שהתגוללה בהריסות . 
אמה סיפרה לה כי המשפחה חבה את קיומה לחבילות המזון שנשלחו מארגוני צדקה אמריקניים : " כך למדתי בשלב מוקדם של חיי חמלה מהי , וכיצד ניתן להחילה אפילו על מי שעד לא מכבר היה אויב צמא-דם " . 
כאשר נודע לה כי שישה מיליוני יהודים נרצחו על - ידי גרמנים בני דורם של סָבֶיה ָ ( " כמי שחונכה לכבד את המבוגרים ולהוקיר את פועלם , התקשיתי לעכל מידע זה " ) , הגיעה בלאנק לכלל החלטה בנוגע לאפשרות שאירועים מעין אלה יישָנו ּ במהלך חייה : " אקדיש את כל כוחותיי למאבק . 
שתי ההחלטות הללו – להחיל את עקרון החמלה על כל הנזקקים ולהיאבק בכל שואה שייוודע לי דבר התרחשותה – הובילו אותי היישר אל התנועה למען זכויות בעלי החיים " . 
בנעוריה נהגה כריסטה לבלות שעות ארוכות ברכיבה על פוני . 
היא אף חיברה ספר ושמו Kleine Pferde , grosses Gluck ( סוסים קטנים , אושר גדול ) , אשר ראה אור בגרמניה ובהולנד בהיותה בת 20 . 
היא המשיכה בכתיבת מאמרים רבים על אודות בעלי חיים לעיתונים ולכתבי - עת . 
לאחר שמוּנתה לכמורה פתחה במערכה להעמקת המודעות למצבם של בעלי החיים בשורות הכנסייה . 
בשנת 1980 נשאה לראשונה דרשה בנושא זכויות בעלי החיים . 
מאז הוסיפה לשאת דרשות בנושא זה ברחבי גרמניה , ואף הוזמנה להרצות בכנסייה באוסטרליה . 
ב - 1986 נטלה חלק בתפילה מיוחדת להפסקת הניסויים בבעלי חיים שנערכה מול שעריו של תאגיד הענק הפרמצבטי " הכסט א.ג." ( " Hoechst , erbarme dich ! " – " רחמים , הכסט ! " ) . באותה שנה אספה כריסטה 30,000 חתימות בקריאה " לא להגיש עוד במוסדות של הכנסייה ביצים שמקורן במשקים מתועשים " . 
היא הגישה את העצומה למרכז הארצי של הכנסייה הלותרנית בהֶסֶן - נָסָאו ּ . 
ב - 10 ביולי 1988 נשאה בלאנק דרשה בשידור חי בטלוויזיה הגרמנית בנושא " מיהו השכן שלי ? " לראשונה בתולדותיה של הכנסייה , שילבה כריסטה בטקס בעלי חיים . 
שידור התכנית עורר גל של תגובות ; נתקבלו אלפי מכתבים מגרמניה ומחוצה לה ( אוהדים ברובם המכריע ) ונכתבו מאות מאמרים בעיתונים . 
ב - 1989 ייסדו בלאנק ובעלה מייקל את Aktion Kirche und Tiere ( חזית למען הכנסייה ולמען בעלי החיים ) במגמה לגייס למאבק למען בעלי החיים אנשי כמורה נוספים . 
בלאנק מספרת כי ההיענות הייתה דלה : " ככומר בשורות הכנסייה הלותרנית ביקשתי להניע את הכנסייה להושיט עזרה לבעלי חיים במצוקה . 
כאשר ארגנתי מפעלי צדקה למען העניים ( חסרי בית , אסירים , נרקומנים ) זכיתי לתמיכה נרחבת מצד הכנסייה . 
אך כעת מצאתי את עצמי בודדה במערכה " . 
ב - 1998 ייסדה בלאנק את הארגון " המלאכים של בעלי החיים " , שחרת על דגלו את המוטו Wir sind bei den Tieren ( " אנחנו עם בעלי החיים " ) . היא מספרת : " אנחנו מתמחים במאבק נגד הובלת חיות - משק ברחבי אירופה . 
אני משוכנעת כי החלטתי להתמקד בהיבט זה של סבלם של בעלי החיים נבעה במישרין מלימודי השואה . 
סבלם של בעלי החיים המובלים בתנאים מחרידים מזכיר את הסבל שנגרם ליהודים בעת הובלתם למחנות ההשמדה הנאציים " . 
צוותי המתנדבים של הארגון מנהלים מעקב אחרי המשאיות המובילות בעלי חיים לבתי מטבחיים ולשווקים . 
בשעת מעקב אחר משאיות שהובילו סוסים לשחיטה , חלפו הצוותים על פני טרבלינקה ואושוויץ . 
בלאנק מתגאה מאוד במלאכים שלה : " מרבית המתנדבים הם אנשים צעירים , שנכונותם להקדיש את זמנם ואת משאביהם לבעלי החיים האומללים המיטלטלים בדרכים נובעת מן השילוב בין נטייה למעורבות אישית לבין מקצוענות חסרת פשרות " . 
צוותים מטעם הארגון ניהלו מעקב אחר הובלת בעלי החיים בארצות : צרפת , יוון , הולנד , הונגריה , איטליה , לבנון , מרוקו , פולין , רומניה וספרד . 
מחויבותם למאות אלפי השוורים , הפרות , החמורים , הסוסים והכבשים הנאלצים לחצות מרחקים בתנאי הובלה מחפירים ממלאת את לבה של בלאנק גאווה . 
לדבריה המתנדבים הצעירים הללו מייצגים את תקוותם של בעלי החיים . 
" האנשים הצעירים , המסורים הללו נכונים להקריב , להילחם , לתת את הלב ואת הנשמה למען העבודה . 
הם נוטעים בלבי תקווה ומעניקים לי כוח להמשיך " . 
ב - 8 בנובמבר 1999 זכתה בלאנק בפרס ההגנה על בעלי חיים , מטעם המשרד לענייני איכות הסביבה . 
הפרס הוענק לבלאנק בטקס חגיגי בטירת בִּיבְּרִיך בזכות " מסירותה היוצאת - מגדר - הרגיל להגנה על בעלי חיים ולשיפור תנאי הובלתם והיותה מופת לפעילות למען חיות המשק " . 
השר לענייני איכות הסביבה מארְלִיס מוֹסִיק - אוּרְבַּן , תיאר את פעילותם של " המלאכים של בעלי החיים " : " שישים צוותי מתנדבים פרושים לאורך נתיבים שבהם מובלים בעלי חיים בכל רחבי אירופה . 
המתנדבים מלווים את כלי הרכב המובילים בעלי חיים בתנאים קשים ביותר , מאומצים הן מבחינה פיזית והן מבחינה פסיכולוגית , ולעתים מסוכנים ממש . 
הם מפגינים נוכחות בבתי מטבחיים ובשווקים לממכר בעלי חיים , בנמלים ובתחנות להעמסת בעלי חיים . 
מעורבות זו הובילה לחשיפת מקרים רבים של הובלת בעלי חיים בתנאים מחפירים ושל התאכזרות לבעלי חיים . 
לעתים קרובות הניבה מעורבותם של המתנדבים שיפורים של ממש ביחס לבעלי החיים . 
המתנדבים מתעדים את רשמיהם ואת המידע שהם משיגים ומעמידים את מאגר הנתונים לרשותן של זרועות החוק ולרשות גורמים עיתונאיים . 
פעילותם המסורה משמשת כזרז חשוב לנקיטת מדיניות להגנה על בעלי החיים " . 
בין התאריכים 24 - 28 ביולי 2000 שהתה בלאנק בישראל . 
הביקור היה פרי יזמתו של יוסי וולפסון מארגון " אנונימוס " למען זכויות בעלי החיים , ובמהלכו נפגשה בלאנק עם נציגי הממשלה ודנה עמם בתנאי הובלתם של בעלי חיים אל ישראל וממנה . 
לדברי בלאנק התמקדותה בשיפור תנאי הובלתם של בעלי החיים היא השלב הראשון במערכה כוללת שנועדה להביא לחיסולו של ענף הבשר . 
" אנחנו מתנגדים באופן מוחלט לשחיטתם של בעלי חיים " , אמרה לכתב עיתון הארץ . 
" אך אם נגזר עליהם להישחט , יש לעשות זאת במקומות גידולם ואז לשלוח את הבשר הקפוא לתעודתו . 
כך ניתן לחסוך מן החיות לפחות את הסבל המיותר הנגרם להן במהלך ההובלה " . 
השינוי המיוחל בהרגלי התזונה של הציבור הרחב טרם הסתמן , ובכל זאת , בלאנק מדווחת על תגובות מפתיעות מצד מקצת הנהגים שהובילו בעלי חיים לשחיטה ; כמה מהם התפטרו מעבודתם בעקבות השפעתם של המלאכים והמערכה החינוכית שהם מנהלים ברחבי אירופה . 
בלאנק מבחינה בהקבלות בין מעשיהם של הנאצים לבין מִנהגה של האנושות בבעלי חיים בימינו . 
בשורש הדברים היא מזהה את ההחלטה להפשיט את החיות מכל שריד של כבודן - העצמי . 
משעה שלא נותרה כל עדות לייחודה האינדיבידואלי של החיה , הכול אפשרי . 
נקודת - השקה נוספת בין שתי המערכות היא הפיצול החל בתודעתם של העומדים מנגד . 
בלאנק מזכירה כי בימי שלטונם של הנאצים החזיקו גרמנים רבים ב " יהודי מחמד " , וראו בהם " יהודים נחמדים " שאין לבלבל בינם לבין " יהודים רגילים " . 
הוא הדין ביחס לבעלי החיים ; בני אדם מחזיקים בחיות מחמד כגון חזירונים או סוסי רכיבה ובה - בשעה מייעדים את יתר החזירים והסוסים לשחיטה . 
בלאנק מסבירה כי את הסכיזופרניה המוסרית הזאת מעוּדדות בגלוי הממשלות ותעשיית הבשר והיא מופצת באמצעות כלי התקשורת , השוטפים את מוחו של הציבור כדרך שעשו זאת בימיו של היטלר . 
בלאנק מבקשת להזכיר כי קבוצה קטנה בלבד ניצבת בראש הפירמידה הזאת וגורפת הון עתק מתעשיית המוות . 
כאז כן עתה , הכול יודעים על הזוועה הנמשכת , ומעטים בלבד נכונים להיאבק בה . 
בלאנק מצביעה על כך שלא זו בלבד שהיהודים הובלו אל המחנות בקרונות בקר , אלא שבכמה מן המקרים יצא מסע המוות לדרכו מאותן תחנות שבהן הועמסו הפרות על גבי משאיות או רכבות ונשלחו לשחיטה . 
כדבריו של ההיסטוריון מריון קפלן , " לעתים שימשו בתי כנסת ומבנים קהילתיים אחרים כתחנות איסוף . 
במקרים אחרים רוכזו היהודים המיועדים להשמדה בבתי מטבחיים " . 
כך , למשל , נאספו יהודי קרֶפֶלד והובלו ברכבת מרחק של כעשרים קילומטרים אל התחנה המרכזית של דיסלדורף . 
אחר כך צעדו על פני רחובותיה של העיר לפקודתם של אנשי האס - אס והגסטאפו עד שהגיעו אל בית המטבחיים של דיסלדורף - דֶרְנְדוֹרף . 
מבחינתם של הנאצים היה זה אתר אידיאלי משום מיקומו המבודד ובזכות משטחי ההעמסה הארוכים . 
משם הועברו היהודים לתחנה ארעית באיזבִּיקָה שבקרבת לובלין . 
אחר כך נשלחו לאושוויץ , לבלזץ או למיידנק . 
ב - 30 באוגוסט 1942 קיבצו הנאצים את אחרוני היהודים שנותרו לפליטה בעיר וַייסבָּאדֶן – גברים , נשים וילדים – והובילו אותם אל בית המטבחיים שמאחורי תחנת הרכבת המרכזית . 
הם השאירו את היהודים במכלאות הבקר במשך ארבעה ימים . 
אחר כך העמיסו אותם על גבי קרונות הבקר . 
המשלוח הגיע לפרנקפורט בנתיב המיוחד להובלת בעלי חיים לשחיטה ומשם המשיך לטרזינשטט , מחנה הריכוז בצ'כוסלובקיה ששימש כתחנת - מעבר בדרך לאושוויץ . 
בלאנק מציינת כי במהלך השואה נותרה התשתית של ההשמדה על מכונה ּ ; זהות הקרבנות היא שהשתנתה . 
לבלאנק ולבעלה נולדו שלושה ילדים ( אורסולה לומדת משפטים ; כריסטופר עובד בבית אבות בברלין ; קתריונה מתגוררת בבית הוריה ) . ביתם משמש מקלט לבעלי חיים שונים : ארבעה כלבים מבוגרים שניצלו ממיתה , שני חתולים שננטשו וחמור שסבל התעללות . 
שאר בעלי החיים ( סוסי פוני ופרים ) שבני הזוג בלאנק החזיקו בביתם בגְלָאוּבֶּרְג , שם חיו וכיהנו ככמרים במשך למעלה מ - 20 שנה , נמסרו לטיפולם של המלאכים של בעלי החיים בשנת , 1999 כאשר בלאנק ובעלה עברו להתגורר במיק , בבית שהשטח הצמוד אליו קטן יותר . 
במאמר שחיברה בראשית שנות התשעים – " האל אוהב גם את ילדיו בעלי הנוצות והפרווה , הטפרים והפרסות , הקרניים והזנבות : הרהורים על הכנסייה ועל דרך העולם " – מתארת בלאנק שני דברי דואר שקיבלה באותו יום . 
הראשון היה פרוטוכול בן 70 עמודים של ישיבת מועצת הכנסייה שהתקיימה בגלאוברג . 
במהלך הישיבה דנו ראשי הכנסייה במינֵי שינויים מינוריים במדיניות הכנסייה ובנוהלי העבודה השגורים במוסדותיה . 
בין השאר נשקלה בכובד - ראש האפשרות להוסיף משפט או שניים על אודות היותם של היהודים בניו של העם הנבחר . 
בלאנק כותבת כי לנוכח אזלת - היד שגילתה הכנסייה במהלך השואה , העובדה כי " ראשי הכנסייה מתחבטים כעת – באיחור של 50 שנה – אם להוסיף משפט בעניינם של היהודים ואם לאו " היא בגדר " פרסה " . 
באותו יום המתינה לבלאנק בסניף הדואר חבילה כבדה ובה דו " חות מלווים בתצלומים שחיברו צוותי המתנדבים של המלאכים של בעלי החיים במהלך מעקביהם אחר משלוחי חיות ברחבי אירופה . 
בעקבות הדיווחים על בעלי החיים – הסוסים , הפרות , הכבשים , החזירים והתרנגולות – המתים ברעב ובצמא מדי יום ביומו בדרכם אל השחיטה מקשה בלאנק : " מתי תרים הכנסייה שלי את קולה בזעקה למען היצורים האומללים , המובלים לשחיטה בשיירות החוצות את אירופה לאורכה ולרוחבה ? 
היכן הכנסייה שלי ? 
מדוע זה נדם קולה ? 
ראשי הכנסייה עסוקים ; הם משקיעים את מרצם – באיחור של 50 שנה – בשיפור היחסים בין יהודים לנוצרים " . 
במהלך סיור שערכה בבית מטבחיים באזור מגוריה , עמדה בלאנק על הדמיון המהמם בין לשון בתי המטבחיים לבין לשונם של הנאצים . 
הווטרינר שניהל את הסיור הסביר למבקרים כי בית המטבחיים נחלק לשני מדורים – האחד " נקי " והשני " מלוכלך " . 
בחלק ה " נקי " מתנהלים עסקי המסחר , ונתחי הבשר המעובדים ערוכים במקררים . 
בחלק ה " מלוכלך " מוחזקות החיות במכלאות ואחר כך נשחטות . 
המבקרים מגיעים אל החלק ה " מלוכלך " לאחר השחיטה : מרבית התאים התרוקנו כבר . 
" שתי קבוצות של פרות לוטשות בנו את עיניהן הגדולות והכהות " . 
בלאנק מבחינה בחזירים שיובלים של דם ניגרים על עורם . 
הם לא יקבלו מזון או מים עד למועד השחיטה הבא – בשעה ארבע לפנות בוקר למחרת היום . 
המבקרים נכנסים לתחומו של האזור ה " נקי " , שם מוצבים המקררים והבשר מוצע למכירה . 
הווטרינר מכריז כי מלאכת יומו תמה . 
לשמע הכרזתו הגאה , " אני ממלא את חובותיי בכל פעם שֶמוֹרִים לי לעשות זאת " , מהרהרת בלאנק : " דברים רבים במקום הזה מוכרים , מוכרים מדי . 
מילים כמו ' רמפה ' ו ' סלקציה ' . 
' חיות כשירות' נשלחות אל התאים , בשעה ש ' חיות בלתי - כשירות' מומתות בו - במקום באגף המוקצה למטרה זו " . 
הלשון הטכנית המוחקת את אנושיותם של הקרבן ושל המְקַרְבֵּן כאחת – ביטויים כמו " העברת הסחורות " , " משלוחים " , " עיבוד מיוחד " של בעלי חיים חולים , " נוהלי עבודה " לשחיטה , " מוצרים " אשר " מופקים " מפרוות , מעצמות ומעור . 
בלאנק עוזבת את שטח בית המטבחיים ובטנה מתהפכת בקרבה . 
" וכל זאת מבלי שהיינו עדים למהלך השחיטה עצמו . 
לא שמענו את געיותיהן המבועתות של הפרות או את צווחות החזירים . 
לא שמענו את שאון המכונות או את נפץ אקדח המסמרים " . 
מה שראו עיניה היה " ביזויו של הקרבן – תחנה הכרחית בדרך אל מעשה הרצח " : 
ראינו בעלי חיים – בעלי חיים שמקומם במרחבים שופעי עצים ודשא , שם מלטפת הרוח את עורם והשמש מחממת אותם בקרניה וחושיהם הערים גומעים את העולם בשקיקה – נמחצים זה תחת משקלו של זה , עומדים מרוחים בצואתם מאחורי סורגי ברזל , עומדים מפוחדים וחסרי אונים על רצפת הבטון הקרה והקשה . 
אין מקלט ואין מסתור , אין לאן להימלט ואין במה להתנחם . 
בעלי חיים אלו " מוציאים את השעות האחרונות בחייהם באותה עיר שבה מתקיימת ישיבת מועצת הכנסייה , באותה עיר שבה מתכנסים ראשי הכנסייה ומתקשים להגיע לידי הסכמה על קוצו של יוד שנודעת לו השפעה זו או אחרת על היחסים בין יהודים ונוצרים " . 
בלאנק תוהה אם מישהו מבין חברי המועצה ביקר מימיו בבית מטבחיים . 
" האם מישהו מביניהם שמע מימיו את זעקות קרבנותיה של השואה המתחוללת במחוזותינו מעשה יום ביומו ? 
אני מסופקת בכך . 
אני מניחה כי לאחר ליבונן של כל הסוגיות ויישובן של כל המחלוקות , עתידים חברי המועצה לפרוש לארוחת הצהריים ולסעוד את לבם במרק עדשים עם נתחי בקר " . 
באותו ערב , בעודה מאכילה את בעלי החיים , נודדות מחשבותיה של בלאנק 130 שנים לאחור , לימים שבהם נמנעה הכנסייה מלנקוף אצבע למען סיומה של העבדות ; ככלות הכול , היו אלה רק שחורים . 
לפני 50 שנה נמנעה הכנסייה מלנקוף אצבע משום שככלות הכול , היו אלה רק יהודים . 
כיום נמנעת הכנסייה מלנקוף אצבע משום שככלות הכול , אלה רק חיות . 
" כמה בעלי חיים יישחטו ויושמדו עוד לרבבותיהם , למעט קבוצות ספורות שהמאכלת פוסחת עליהן משום ה ' תועלת' שאנו מדמים להפיק מהן , עד אשר תגלה הכנסייה כי האל אוהב גם את ילדיו בעלי הנוצות והפרווה , הטפרים והפרסות , הקרניים והזנבות ? " 
בלאנק מודעת לזאת : " ההשוואה בין מצבם של בעלי החיים לבין השואה אינה פופולרית במיוחד בגרמניה ובמקומות אחרים . 
אך אני הולכת ומשתכנעת בתקפותה של השוואה זו ככל שאני לומדת על ממדיה של האכזריות הכרוכה בסחר בבעלי חיים " . 
בלאנק מודעת גם למגבלות כוחה : " שוב ושוב נדמה שידן של האכזריות ותאוות - הבצע על העליונה " . 
ובכל זאת , היא נחושה בדעתה לעשות כל שביכולתה . 
" גמרתי אומר להיאבק בשואתם ההולכת ונמשכת של בעלי החיים בכל כוחי " . 
אחרית דבר 
העבדות כמו גם מחיקתם של מרבית עמיה הילידיים של היבשת מעל פני האדמה הם חלק בלתי - נמחֶה מן ההיסטוריה של ארצות הברית . 
האכזריות הממוסדת כלפי החלשים וחסרי המגן היא תו - היכר מובהק של אמריקה . 
ארצות הברית התגייסה בסופו של דבר למלחמה נגד היטלר וסייעה בהבסתו , אך השקפת עולמו של המנהיג הנאצי זוכה לפריחה בארצם של המנצחים . 
היטלר הכריז : " המנושלים מכוח הם משוללי זכות קיום " . 
אמונה זו לא מצאה לה קרקע פורייה יותר מאמריקה המודרנית , שבה מיליוני כבשים , עגלים , חזירים , תרנגולות , פרות , סוסים ובעלי חיים אחרים – מרביתם צעירים מאוד , כולם חפים - מפשע – מובלים מדי יום ביומו אל מרכזי ההשמדה , נשחטים ומוגשים לשולחנם של בני גזע האדונים . 
למה ? 
משום שאין בכוחם להשיב מלחמה ולגונן על עצמם מפני הקמים עליהם להרגם ולאכלם , ומשום שבני האדם הנכונים ומסוגלים להיאבק בשמם ולהילחם את מלחמתם עודם מעטים כל כך . 
מאחורי חומות בצורות של הכחשה , אדישות והרגלים המורָשים בבלי - דעת מקדמת דנא , מוסיפה החברה האנושית לנצל בעלי חיים ולהתעמר בהם באין - מפריע . 
בתנאים אלו , נדמה כי היא עלולה להתמיד בכך לעד . 
ובכל זאת , יש תקווה כי ביום מן הימים יקיץ הקץ על מעשי הזוועה הללו ; הולך וגדל בהתמדה מספרם של בני האדם המתייצבים ואומרים " לא " לבית המטבחיים ולכל מה שהוא מייצג . 
אך מה בדבר הרג החפים - מפשע המתרחש בקרבנו מדי יום ביומו ואינו יודע רחמים ? 
כמה זמן עוד נניח לטבח ההמוני להפיל את חלליו בחסות החברה וברשות החוק מבלי שנרים קול זעקה ומחאה ? 
בחתימתו של ספר זה אני מבקש לומר כי ככל שנקדים לשים קץ לאורח - חיינו האכזרי והאלים כך ייטב לכולנו – מקרבנים , עומדים מנגד וקרבנות . 
תודות 
אני מבקש להודות במיוחד ללוסי רוזן קפלן שקראה את כתב - היד וחיברה את ההקדמה לספר זה , וכן לכל מי שקראו גרסאות ראשוניות של כתב - היד ותרמו הערות מאלפות והצעות מועילות – אביבה קנטור , הנמנית עם מייסדי כתב - העת היהודי - פמיניסטי לילית ; דיוויד קנטור , המשמש כיועץ לארגונים למען זכויות בעלי החיים ; רוברט כוהן , חבר הנהלת האגודה להפצת ידע על אודות מוצרי חלב ; קארן דיוויס , נשיאת איחוד הגופים למען העופות ; אלברט קפלן , המשמש כיועץ לאגודה לשמירה על איכות הסביבה בלֵיידְלו ֹ ; ברברה סטאגנו ֹ ואליוט כץ מהעמותה להגנה על בעלי החיים . 
כמו כן אני מבקש להודות למי שקראו פרקים נפרדים מתוך הספר ותרמו את הערותיהם המועילות – אינגריד נְיוּקריק , נשיאת PETA ; אלכס פְּרֶס , עיתונאי בכיר בשבועון הניו יורקי Village Voice ; וריצ'רד שוורץ , מחבר הספר יהדות וצמחונות . 
לתודה מיוחדת זכאים כל מי שתרמו את סיפוריהם לחלקו השלישי של הספר – ליזל אָפֶּל , דן ברגר , מרק ברקוביץ , כריסטה בלאנק , אביבה קנטור , דיוויד קנטור , סטיוארט דיוויד , רובין דקסבֶּרי , גייל אייזניץ , דיטריך פון האוגוויץ , אלכס הֶרשאפט , סוזן כָּלֶב , אלברט קפלן , הלמוט קפלן , לוסי קפלן , אן קֶלֶמֶן , אֶריק מרקוס , ג'ניפר מֶלטון , אן מוּלֶר , פיטר מולר , רוֹדָה רוטנברג , פיטר זינגר , ברברה סטאגנו , סוניה וייסמן , זוֹיָה וייל והנרי שפירא המנוח . 
אני מבקש להביע את הוקרתי למי שסייעו לי בתרגום מסמכים גרמניים – יואל אַרְבַּייטמאן , פיטר מוּלֶר , וָלֶרי פָּרָדיס ודיטריך פון האוגוויץ , וכן לצוותי הספרייה העירונית של ניו יורק וספריית האוניברסיטה של קולומביה אשר סייעו לי במציאתם של החומרים שנזקקתי להם במהלך המחקר . 
יבואו על הברכה כל מי שליוו את דרכו של ספר זה אל העולם ביד מושטת , בעצה טובה או במילת עידוד – בתיה באומן , אלן ברגסון , ג'ורג'יאנה בישוֹפ ּ , אנדריאה דה - וינצ'י בראון , גֶרט בְּרֶגמן , ווצלאב גוֹדזימבָּה - מָלישבסקי , רוברטה קָלֶחובסקי , אלברט קפלן , מרילין קליין , מייקל לַרְסֶן , ראלף מַאייֶר , אליזבת פּוֹמאדָה , דבי טַנְצֶר ואחרים . 
תודה מיוחדת למרדית' דַנְהאם , שעיצב את הספר , ולדייב ריץ שהקים לו אתר באינטרנט ( www.powerfulbook.com ) . 
אני מבקש לבטא את הוקרתי העמוקה לפרופסור מריאן פילָר , פסנתרן וניצול שואה , שאותו זכיתי להכיר בשלביה האחרונים של העבודה על ספר זה . 
היה לי הכבוד להיות שותף לכתיבתו של סיפור חייו המדהים של פילר בספר מבוכנוואלד לקַרְנֶגִי - הוֹל . 
מרטין רוֹאו ּ , העורך הראשי בהוצאת Lantern Books , ראוי לתודה מיוחדת על שעמד על מעלותיו של הספר וניאות לפרוש עליו את חסותו . 
תודתי נתונה לבית ההוצאה Farrar , Straus and Giroux על הרשות להשתמש בקטע מן הסיפור " כותב המכתבים " מתוך הקובץ הסיאנס וסיפורים אחרים מאת יצחק בשביס זינגר , וכן לבית ההוצאה Four Walls Eight Windows על הרשות לצטט קטעים מתוך ספרה של סו קו ֹ בשר מת . 
רשימה מלאה של הארגונים ברחבי העולם שהביעו תמיכה בספר מופיעה בדף התמיכה שבאתר האינטרנט של הספר . 
מייפלאוור 
סיפור של אומץ , אמונה ומלחמה 
כל הערות השוליים הן של המתרגמת 
למליסה 
תוכן 
רשימת המפות 
מבוא : שני המסעות 
חלק ראשון : גילוי 
1 . 
הם היו צליינים 
2 . 
שרטונים מסוכנים וגלים אימתניים 
3 . 
אל הרִיק 
4 . 
עד שלא יכניסו את עצמם לצרות 
5 . 
בעיצומו של החורף 
6 . 
ביצה טובענית וקודרת 
7 . 
חג ההודיה 
חלק שני : הסתגלות 
8 . 
החומה 
9 . 
מסלול מסוכן 
חלק שלישי : גיבוש 
10 . 
נר קטן אחד 
11 . 
אם קדמונית 
12 . 
המשפט 
חלק רביעי : מלחמה 
13 . 
ליבוי האש 
14 . 
אלוהי צבאות 
15 . 
דרך זרה 
16 . 
הצד הנכון של הגדר 
אחרית דבר : מצפון 
תודות 
הערות 
ביבליוגרפיה 
מפתח 
רשימת המפות 
מסלולי הספידוול והמייפלאוור בחודשים יולי - נובמבר 1620 עמ ' ... 
מסלול המייפלאוור סביב קייפ קוד , 11 - 9 בנובמבר 1620 עמ ' ... 
מסלולי שלוש משלחות הסיור , 15 בנובמבר - 12 בדצמבר 1620 עמ ' ... 
מפרץ פלימות עמ ' ... 
ניו אינגלנד בשנים 1674 - 1625 עמ ' ... 
אזור מאונט הופ , יוני - אוגוסט 1675 עמ ' ... 
דרום ניו אינגלנד וניו יורק בעת מלחמת המלך פיליפ , 1676 - 1675 עמ ' ... 
מבוא : שני המסעות 
כולנו רוצים לדעת מה היה בהתחלה . 
מבריאת העולם דרך גן עדן ועד לנסיבות לידתנו , אנו כמהים לנסוע בזמן אל הימים הרחוקים שבהם הכול היה חדש ומלא הבטחה . 
אז , אנו אומרים לעצמנו , נוכל אולי למצוא קצת היגיון בבלבול הנורא שבו אנו שרויים כיום . 
אלא שרק לעתים נדירות ההתחלות סדורות וברורות כפי שהיינו רוצים שיהיו . 
קחו למשל את האירוע שרוב האמריקנים מקשרים עם תחילתה של ארצות הברית : מסע המייפלאוור . 
כולנו שמענו לפחות גרסה אחת של הסיפור : איך ב - 1620 הפליגו הצליינים אל העולם החדש בחיפוש אחר החופש מרדיפות דתיות ; איך אחרי החתימה על " אמנת מייפלאוור " הם נחתו בפלימות רוק והתיידדו עם האינדיאנים המקומיים בני שבט הוַומפָּנוֹאֶג , שלימדו אותם לגדל תירס , ואיך ראש השבט מאסאסוֹיט חגג עמם את חג ההודיה הראשון . 
ומההתחלה המבטיחה הזאת נולדה ארצות הברית . 
גם אני , כמו אמריקנים רבים , גדלתי על המיתוס הזה של מוצא האומה כשאני מתייחס אליו בהסתייגות מסוימת . 
הצליינים , במגבעותיהם רחבות התיתורה ובנעליהם המאובזמות , היו עניין השייך למצעדי החגים ולשירה ויקטוריאנית קלוקלת . 
אין דבר רחוק יותר מאובדן הדרך של אמריקה המודרנית , חשבתי , מאשר הצליינים והמייפלאוור . 
אבל כפי שגיליתי מאז , סיפורם של הצליינים אינו מסתיים בחג ההודיה הראשון . 
כשאנו מסתכלים איך חיו הצליינים וילדיהם בשלום במשך חמישים שנה לצד שבט הוַוַמפּנוֹאֶג , ואיך השלום הזה הופר לפתע ובמקומו פרצה אחת מהמלחמות היותר עקובות מדם שהתחוללו אי - פעם על אדמה אמריקנית , ההיסטוריה של מושבת פלימות כבר נראית לנו באור חדש ושונה לגמרי והופכת להיות משהו מעניין , רציני ומורכב הרבה יותר . 
ואת מקום הסיפור שאנחנו כבר מכירים , תופס הסיפור שאנחנו צריכים להכיר . 
ב - , 1676 56 שנים אחרי מסעה של המייפלאוור , הפליגה מחופי ניו אינגלנד אונייה בעלת שם דומה , אבל מפורסמת פחות , הסיפלאוור . 
גם היא , כמו המייפלאוור , הייתה עמוסה במטען אנושי . 
אבל במקום 102 מתיישבים לעתיד היו על סיפונה של הסיפלאוור , ששטה אל האיים הקריביים , 180 עבדים אינדיאנים . 
מושל מושבת פלימות , ג’וזאיָה וינסלו – בנם של נוסעי המייפלאוור אדוארד וסוזנה וינסלו – צייד את רב - החובל של הסיפלאוור במסמכים הדרושים . 
בתעודה הנושאת את חתימתו הרשמית הסביר וינסלו שהילידים הללו – גברים , נשים וילדים – לקחו חלק בהתקוממות נגד המושבה והם אשמים בביצוע " מעשים נלוזים כגון רציחות מתועבות , הריגה ופשעים אחרים " . 
כעונש על מעשיהם נידונו " הפושעים עובדי האלילים " לעבדות עולם . 
הסיפלאוור הייתה רק אחת מכלי שיט רבים שהפליגו מניו אינגלנד לאיי הודו המערבית עם מטען של עבדים אינדיאנים . 
אבל ב - 1676 לא היה לבעלי המטעים בברבדוס ובג'מייקה עניין רב להעסיק עבדים סוררים שכבר הפגינו את נטייתם למרוד . 
אין כל תיעוד המספר מה עלה בגורלם של האינדיאנים שהפליגו על סיפונה של הסיפלאוור , אבל אנו יודעים שרב - החובל של אחת מאוניות העבדים האמריקניות נאלץ לעשות את כל הדרך לאפריקה לפני שהצליח להיפטר לבסוף ממטענו האנושי . 
וכך , קצת יותר מחצי מאה אחרי הפלגת המייפלאוור , השלים כלי שיט מניו אינגלנד מסע טרנסאטלנטי מסוג שונה לחלוטין . 
ההתקוממות שמזכיר וינסלו בתעודה של הסיפלאוור ידועה כיום בכינוי " מלחמת המלך פיליפ " . 
פיליפ דנן היה בנו של מאסאסוֹיט , ראש שבט הוַומפנואג שקיבל את פני הצליינים ב - 1621 . 
כעבור 54 שנים , ב - , 1675 יצא בנו של מאסאסוֹיט למלחמה . 
יחסי השכנות השבריריים שנוצרו בין האינדיאנים לאנגלים בעשרות השנים שחלפו מאז הפלגת המייפלאוור נהרסו ללא תקנה . 
מלחמת המלך פיליפ נמשכה רק 14 חודשים , אבל היא שינתה את פניה של ניו אינגלנד . 
אחרי 55 שנות שלום , חייהם של הילידים ושל האנגלים נעשו כה כרוכים ושלובים אלה באלה עד שעם פרוץ הקרבות מצאו את עצמם רבים מהאינדיאנים של האזור " במצר ולא ידעו מה לעשות , " כפי שכתב אחד מבני התקופה שרשם את דברי הימים ההם . 
חלק מהאינדיאנים בחרו לתמוך בפיליפ ; אחרים הצטרפו אל הכוחות הקולוניאליים ; והיו גם כאלה שניסו לא לקחת כל חלק בסכסוך . 
אבל האלימות התפשטה במהירות עד שכל המחוז נהפך לאזור קרבות מדמם . 
כשליש ממאה היישובים שכבר היו אז בניו אינגלנד נשרפו עד היסוד וננטשו . 
הועלתה אפילו הצעה לבנות חומת מגן סביב גרעין ההתיישבות העיקרי במסצ'וסטס ולהפקיר את היישובים שמחוץ למתחם המוגן לידי פיליפ ובני בריתו . 
הכוחות הקולוניאליים ניצחו בסופו של דבר , אבל המחיר היה כבד מנשוא . 
עם פרוץ פעולות האיבה חיו בניו אינגלנד קרוב ל - 70 אלף בני - אדם ; בסופה של המלחמה , כ - מתוכם היו בין המתים . 
למעלה משני שלישים מהנפגעים היו אינדיאנים . 
במונחים של אחוזים מכלל האוכלוסייה , מלחמת המלך פיליפ הייתה עקובה מדם פי שניים ממלחמת האזרחים וקטלנית פי שבעה מהמהפכה האמריקנית . 
בסטטיסטיקה המצמררת הזאת לא נלקחו בחשבון הילידים שסיימו את המלחמה כעבדים , דוגמת נוסעיה האומללים של הסיפלאוור . 
56 שנים עברו לפני שכל זה קרה , אבל בסופו של דבר , שאיפתו של עם אחד לחירות , הובילה לכיבושו ולשעבודו של עם אחר . 
מי שהביא אותי אל הצליינים היה פיליפ . 
הייתי עסוק בחקירת ההיסטוריה של המקום שאימצתי לי לבית , האי ננטאקט , כשנתקלתי בשמו של מנהיג הוומפנואג ברשומות של העיר . 
ואחרי שניסיתי לענות על השאלה מה הביא את פיליפ לאי ננטאקט , שבינו לבין מקום מושבו הקבוע שבו נמצאת כיום העיר בריסטול , רוד איילנד , מפרידים 105 קילומטרים של ים , הבנתי שעליי להתחיל את מחקרי ממאסאסויט , אביו של פיליפ , ומהצליינים . 
התרשמותי הראשונית מהתקופה הייתה מושפעת משתי דעות קדומות מנוגדות : האחת היא המסורת המכובדת , רבת השנים , המתארת איך נעשו הצליינים סמל לכל מה שטוב באמריקה ; האחרת היא הסיפור המודרני , המוכר כיום לא פחות , שמתאר איך חיסלו האירופים הרעים את האינדיאנים התמימים . 
חיש מהר גיליתי שבמציאות , האינדיאנים והאנגלים בני המאה ה - 17 היו יותר מדי חכמים , יותר מדי רחבי לב , יותר מדי תאבי בצע ויותר מדי נועזים – בקיצור , יותר מדי אנושיים – מכדי שהתנהגותם תהיה עד כל - כך פשטנית . 
בלי עזרתו של מאסאסוֹיט לא היו האנגלים שורדים את שנתם הראשונה בעולם החדש ותמיכתם בראש השבט נשארה איתנה עד סוף ימיו . 
מאסאסויט , מצדו , הבין כמעט מההתחלה שגורלו קשור בגורלם של האנגלים . 
מבחינה זו יש מידה מפתיעה של אמת בסיפור הלעוס לעייפה של חג ההודיה הראשון . 
אבל האינדיאנים והאנגלים ממושבת פלימות לא חיו באידיליה מתמדת של תמיכה הדדית . 
אדרבה , אלה היו 55 שנים של מאבק והתפשרויות – תהליך דינמי ולעתים מורט עצבים של תן וקח . 
כל עוד הכירו שני הצדדים בעובדה שהם זקוקים זה לזה , שרר ביניהם שלום . 
הצרה היא שהדור השני ראה את הדברים באור שונה . 
לוחמיו של פיליפ תקפו ביוני , 1675 לא בכורח נסיבות עלומות ובלתי מתפשרות שלא הותירו לאינדיאנים כל ברירה אחרת . 
הנסיבות האלה היו שם מההתחלה . 
המלחמה פרצה בניו אינגלנד מפני ששני המנהיגים – פיליפ ויריבו האנגלי ג’וזאיה וינסלו – הניחו לה לפרוץ . 
מבחינתם של האינדיאנים ושל האנגלים כאחד לא היה במלחמת המלך פיליפ שום גורם שהיה בבחינת ייהרג ובל יעבור , והתפרצות הלחימה הפתיעה כמעט את כולם . 
כשחברה נשטפת באלימות ובפחד , קיים פיתוי שכמעט לא ניתן לעמוד בו לעשות דמוניזציה של האויב . 
בהתחשב בקטל ובסבל חסרי התקדים שגרמה מלחמת המלך פיליפ , הפיתוי הזה היה גדול במיוחד . 
אין תמה אפוא שהאינדיאנים והאנגלים כאחד התחילו לראות בשכניהם לשעבר יצורים בזויים ותת - אנושיים . 
כן מפתיעה העובדה שגם בעיצומה של אחת מהמלחמות הרצחניות ביותר בהיסטוריה האמריקנית , היו אנגלים שסירבו לראות באינדיאנים בני בלייעל מטבע ברייתם והיו אינדיאנים שחשבו בצורה דומה על האנגלים . 
אנשים אלה , שלא היססו להביע את אמונתם באנושיות של זולתם בקול רם ובנחרצות ושהודות להם הסתיימה המלחמה בסופו של דבר , הם גיבוריו של הסיפור הזה . 
נניח לדורות הבאים של תושבי ניו אינגלנד לרקוח את האגדות הנוסטלגיות ומחממות הלב העומדות במרכזן של חגיגות יום ההודיה . 
כפי שנראה בהמשך , לצליינים היו דאגות חשובות יותר מאשר להכריע בשאלה מי היה הראשון מביניהם שהציג את כף רגלו על אדמת פלימות רוק . 
אמנם נכון שרוב הידוע לנו על ניו אינגלנד של המאה ה - 17 מגיע מהאנגלים . 
עם זאת , בעשרות השנים האחרונות הצליחו ארכיאולוגים , אנתרופולוגים ופולקלוריסטים להרחיב במידה ניכרת את ידיעותינו על התרבות האינדיאנית של העת ההיא . 
דבר זה אינו משנה את העובדה שכל תיאור של התקופה מסתמך ברובו על סיפורים , על רשומות , על מכתבים , על מסמכים ועל שירים שכתבו גברים ונשים אנגלים שחיו באותן שנים . 
התמקדתי בעיקר בשני אנשים , האחד מוכר לכל ילד אמריקני , השני קצת פחות מוכר : ויליאם ברדפורד שהיה מושל פלימות , ובנג'מין צ’רץ ’ , נגר שסבו מצד אמו הגיע על המייפלאוור והוא עצמו היה לאחד מגדולי הלוחמים באינדיאנים . 
ברדפורד וצ’רץ ’ היו הפכים גמורים – הראשון אדם בעל דעות מוצקות ואדוק בדתו , השני עז נפש ויהיר – אבל שניהם כתבו בגילוי לב על חייהם בעולם החדש . 
יחד הם רוקמים מעשייה בין - דורית שעלילתה משתרעת על פני 56 שנים , סיפור של גילויים , של הסתגלות , של קהילה ושל מלחמה – תבנית שחזרה על עצמה שוב ושוב בעת שארצות הברית התקדמה מערבה ויצאה , בסופו של דבר , אל העולם הגדול . 
סיפור זה הוא אחת מאבני היסוד של התרבות האמריקנית ובה בעת רב בו הנסתר על הנגלה ; והוא נפתח באונייה המפליגה בים רחב וסוער . 
חלק ראשון : גילוי 
1 
הם היו צליינים 
במשך 65 ימים גיששה המייפלאוור את דרכה בים סוער ונאבקה ברוחות עזות , קרקעיתה מכוסה פרווה מדובללת של אצות ומיני סרטנים שנדבקו אליה , סיפוניה הדולפים מזים מי מלח על ראשי הנוסעים האדוקים . 
על סיפון האונייה היו 102 מהם – 104 אם נספור גם את שני הכלבים : ספניאל ומסטיף ענקי ומזיל ריר . 
רוב הצידה והכלים שלקחו איתם לדרך היו טמונים בסַפנה שמתחת להם , אזור האחסון העיקרי של כלי השיט . 
הנוסעים עצמם הצטופפו בסיפון האמצעי – חלל טחוב ומחניק שאורכו כ - 23 מטרים וגובהו פחות ממטר וחצי , המפריד בין הסַפנה לסיפון העליון . 
הסיפון האמצעי דמה למאורה יותר מאשר למקום מגורים , ומאמצי הנוסעים להעניק לעצמם מעט פרטיות עשו אותו קלאוסטרופובי אפילו יותר . 
שורה של תאים דקי קירות נבנו לאורך הדפנות ויצרו כוורת צפופה של חדרים שהתפקעו מרוב אנשים וחפצים : תיבות בגדים , חביות מזון , כיסאות , כרים , שטיחים וסירי לילה שהיו מפוזרים בכל מקום . 
הייתה שם אפילו סירת מפרש קטנה – מפורקת לחלקיה על מנת להיות מורכבת מחדש בתום המסע – שמילאה תפקיד זמני של מיטה . 
מסעם , שכבר נמשך עשרה שבועות בקירוב , היה אמור להסתיים בימים הנעימים של הקיץ . 
אבל הם יצאו לדרך באיחור , חודש נובמבר הגיע והחורף התדפק על הדלת . 
עצי ההסקה שלהם נגמרו מזמן והם הגיעו לקרקעית הרירית של חביות המים המתוקים . 
ומה שהדאיג אותם אף יותר היה שהם עמדו לרוקן את חביות הבירה האחרונות . 
בגלל איכותם הידועה לשמצה של מי השתייה באנגליה של המאה ה - , 17 הבירה נחשבה למרכיב הכרחי בכל תזונה בריאה . 
ואכן , אך התחיל הקיצוב במנות הבירה ומיד הופיעו סימנים ראשונים שאין לטעות בהם של צפדינה : חניכיים מדממים , שיניים מתנדנדות , הבל פה מצחין . 
עד כה מתו רק שניים מאנשי האונייה – מלח ומשרת צעיר – אבל אם הם לא יגיעו במהרה אל החוף , ילכו עוד רבים בעקבותיהם . 
האונייה יצאה לדרך כשעל סיפונה שלוש נשים בהיריון : אליזבת הופקינס , סוזנה וייט ומרי אלרטון . 
אליזבת ילדה בדרך בן , שקיבל את השם ההולם אוֹסיאָנוּס ( אוקיאנוס ) , וסוזנה ומרי היו בהיריון מתקדם . 
זה היה מסע אומלל . 
בלב הים התנפץ נחשול אימתני על סיפונה של האונייה הישנה וקורה תומכת שלא עמדה בלחץ נשברה כמו עצם של אפרוח . 
כריסטופר ג'ונס , קברניטה של המייפלאוור , שקל את האפשרות לחזור לאנגליה . 
לזכות נוסעיו של ג'ונס ייאמר שהתקלה לא ריפתה את ידיהם . 
הם לא ידעו כמעט דבר על הים או על החוף הפראי שאליו היו פניהם מועדות , אבל החלטתם הייתה נחושה . 
למרות כל מה שסבלו עד כה – העיכובים המייסרים , מחלת הים , הקור , התקלסותם והצקותיהם של המלחים – הם עשו כל שביכולתם כדי לעזור לנגר לתקן את הקורה השבורה . 
הם הביאו איתם מגבֵּה – מכשיר להרמת משאות כבדים – שבו קיוו להיעזר בבניית בתיהם בעולם החדש . 
כעת הרימו בעזרת המגבה את הקורה בחזרה למקומה ואחרי שהנגר מסמר אליה עמוד תומך , הייתה המייפלאוור חזקה דיה להמשיך בדרכה . 
הייתה זו חבורה יוצאת דופן של קולוניאליסטים . 
במקום אצילים , בעלי מלאכה ומשרתים – הרכב האנשים שהקימו את ג'יימסטאון בווירג'יניה – היו כאן בעיקר משפחות : גברים , נשים וילדים שהיו מוכנים לעמוד כמעט בכל תלאה אם רק יוכלו לעבוד את אלוהיהם על - פי דרכם . 
הכוח המניע שמאחורי המסע הייתה קהילה אנגלית בת 400 נפשות בקירוב שחיה בליידן , הולנד . 
כמו כל הפוריטנים האמינו גם הגולים האנגלים האלה בצורך לטהר את הכנסייה האנגליקנית מכל ההשפעות הזרות ומהסילופים של הקתוליות . 
אבל הם היו פוריטנים קנאים במיוחד . 
במקום לחתור לשינוי במסגרת הכנסייה האנגליקנית , הם החליטו לפרוש ממנה , מעשה שהיה לא חוקי באנגליה של המלך ג'יימס ה - 1 . 
הבדלנים – כך כונו אנשים אלה – ייצגו את השוליים הקיצוניים של התנועה הפוריטנית . 
ב - 1608 הם החליטו לעשות את מה שקבוצות רבות של בדלנים אנגלים עשו לפניהם : להגר להולנד , ארץ שמבחינה דתית הייתה סובלנית בהרבה מאנגליה . 
בסופו של דבר הם התיישבו בליידן , עיר אוניברסיטאית שלא היה שום דמיון בינה לבין השדות הפתוחים ומנוקדי הכבשים של מכורתם האנגלית . 
ליידן הייתה מבוך של רחובות צרים שבתיהם הצפופים בנויים מלבנים אדומות , ושל תעלות עמוקות . 
עיר מוצפת פליטים מכל רחבי אירופה . 
תחת הנהגתו של הכומר הכריזמטי שלהם , ג'ון רובינסון , גדלה הקהילה פי שלושה בתוך זמן קצר . 
אבל אז הגיע הזמן לעזוב שוב . 
כמהגרים זרים בהולנד , נאלצו רבים מחברי הקהילה לעבוד עבודת כפיים מפרכת בתעשיית הבדים , ובריאותם התערערה . 
על אף המוניטין של הולנד כארץ סובלנית מבחינה דתית , התחילה גם בה תקופה חדשה ומדאיגה , כשהוויכוחים בין התיאולוגים המובילים של העת ההיא עוררו תסיסה חברתית ומעת לעת גם פרצי אלימות . 
שנה בלבד לפני כן כמעט נהרג אחד מחברי הקהילה כשאספסוף משולהב רגם אותו באבנים . 
ומה שהיה גרוע אף יותר , תוקפה של אמנה שנחתמה בין הולנד לספרד עמד לפוג והיה חשש שעל ליידן יוטל שוב מצור כמו זה שהביא במאה הקודמת למות מחצית מתושבי העיר . 
אבל דאגתם העיקרית הייתה נתונה לילדיהם , שבהדרגה ובאופן בלתי נמנע הלכו ונעשו הולנדים . 
הקהילה פרשה אמנם מהכנסייה האנגליקנית , אבל רוב רובם של חבריה נשארו , למרות הכול , אנגלים גאים . 
הפלגתם לעולם החדש , כך קיוו , תאפשר להם לברוא מחדש את חיי הכפר האנגלי שכה התגעגעו אליהם ובה בעת להישאר מחוץ להישג ידם הנוקמת של המלך ג'יימס ושל הבישופים שלו . 
זה היה רעיון נועז להפליא . 
לבד מג'יימסטאון , כל הניסיונות עד כה להקים יישובי קבע אנגליים ביבשת צפון אמריקה נכשלו . 
וגם ג'יימסטאון , שנוסדה ב - , 1607 לא הייתה בדיוק סיפור הצלחה . 
בשנה הראשונה לקיומה מתו 70 מתוך 108 המייסדים . 
החורף הבא הביאאיתו את " תקופת הרעב " בת ששת החודשים שבמהלכם נקברו 440 מתוך 500 המתיישבים . 
וכפי שהתברר , אלה עדיין לא היו החודשים הקטלניים ביותר בתולדות ג'יימסטאון . 
בין השנים 1619 ל - , 1622 עתידה וירג'יניה קומפני לשלוח 3,600 אנשים חדשים למושבה ; 3,000 מתוכם ימותו בתוך שלוש שנים . 
נוסף על הרעב והמחלות , הייתה סכנה של התקפה אינדיאנית . 
חוקרי ארצות ומתיישבים קודמים השאירו בספרייה האוניברסיטאית של ליידן דיווחים שבהם סופר איך האינדיאנים " נהנים לענות אנשים בצורות המחרידות ביותר שניתן להעלותן על הדעת ; את העור של אחדים הם פושטים בעודם בחיים בעזרת קונכיות של צדפות , ואילו את אבריהם של האחרים הם מקצצים חתיכה אחר חתיכה וצולים על גחלים . 
איך יכולים הורים מסורים להפקיר את עולליהם הרכים לגורל דומה , מרצונם החופשי ? 
כל הוויכוחים בעד ונגד ההגירה לאמריקה הסתיימו בסופו של דבר בנימוק המשכנע שאלוהים הוא זה הקורא להם ללכת . 
העולם , כך האמינו , עומד על ספו של מילניום חדש – תקופת שלטון - אלף - השנים של הקדושים שאותה מנבא ספר ההתגלות . 
ב - 1618 הופיע כוכב שביט בשמי אירופה וסימן , לדעת רבים , את הקרב האפוקליפטי הסופי והאחרון של הטובים נגד הרעים . 
ואכן , מלחמה בין פרוטסטנטים לקתולים , שתיוודע לימים בשם " מלחמת שלושים השנים " , השתוללה בעת ההיא באירופה והכוחות הניצים היו עתידים להפוך את רוב היבשת לשדה קרב עשן וזרוע גופות . 
עד כה נמנעה אנגליה מלהתערב בסכסוך , וכפי שידעו כל הפוריטנים האנגלים יראי השמים , האל ייעד את ארצם להיות המובילה של כוחותיו אל הניצחון . 
ושמא לא אירופה , אלא דווקא אמריקה , היבשת שבה שלטו בעבר הכוחות הקתוליים של ספרד וצרפת , היא המקום שבו מתכוון האלוהים להביא את הכנסייה הפרוטסטנטית המתוקנת לכלל שלמות . 
כל האנגלים שמעו על האסונות שהמיט מרדפם המאוס של הספרדים אחר הזהב על ראש האינדיאנים באמריקה . 
אנגליה , האמין ריצ'רד הקלוּיט , ההיסטוריון של חקר הארצות האנגלי , תעשה את זה אחרת . 
המחויבות הפטריוטית והרוחנית דורשת מקהילת ליידן לטעת מושבה שומרת מצוות באדמת הקודש של העולם החדש . 
" אנו סמוכים ובטוחים שאלוהים עמנו , " הם כתבו , " ושהוא יגמול לנו ברוב חסדו על כל שנעשה במקום ההוא באמונה ובתום לב . 
תקופת שבתם בליידן , הבינו עתה , הייתה רק חזרה כללית לקראת ההרפתקה האמיתית . 
" כולנו נגמלנו מחלבה המתוק של ארץ האם שלנו , " כתבו , " וחישלנו את עצמנו בפני הקשיים המצפים לנו בארץ זרה וקשה , שעל רובם עוד נתגבר באומץ ובאורך רוח . 
ומה שחשוב אף יותר , הם היו " מלוכדים כגוף אחד וקשורים בקשר הדוק ומקודש . 
הם היו אורגים , סורקי צמר , חייטים , סנדלרים ודפסים , ולאיש מהם לא היה ניסיון רלוונטי שניתן להפיק ממנו תועלת בהקמת יישוב בשממה האמריקנית . 
ולמרות זאת , הודות לקשרים הרוחניים ההדוקים שפיתחו בגולת ליידן ועוד קודם לכן , הם היו נכונים לעמוד בכל אשר מצפה להם . 
" אנחנו לא כמו אנשים אחרים , " טענו בביטחון רב , " שדברים קטנים מרפים את ידיהם ואי שביעות הרצון הקלה ביותר גורמת להם לרצות לשוב לבתיהם . 
או , כפי שכתב לימים אחד מהם , פועל מטווייה בן שלושים בשם ויליאם ברדפורד , " הם היו צליינים " . 
על - פי התקדים שקבע ברדפורד , גם אנו מדברים עליהם כיום כעל צליינים , מילה מתאימה כמו כל מילה אחרת לתיאור אנשים שהיו כמעט כל הזמן בתנועה – גם אחרי שתקעו כביכול יתד באמריקה . 
אילולא מנהיגותו הסמכותית , ותכופות גם הכוחנית , של ברדפורד , ספק אם המושבה הייתה קמה בכלל . 
בלי ספרו על מטעת פלימות , שהוא ללא עוררין הספר החשוב ביותר שנכתב באמריקה של המאה ה - , 17 לא היינו יודעים כמעט דבר על המסע שבו התחיל הכול . 
באשר לוויליאם ברדפורד עצמו , המסע האמיתי שלו התחיל כעשרים שנים קודם לכן . 
ברדפורד נולד בעיירה החקלאית הזעירה אוֹסטֶרפילד , יורקשייר , השוכנת בקצה הצפוני של אנגליה . 
הדבר הקרוב ביותר לנוף פראי באזור ההוא היה היער שהשתרע מדרום לעיירה ¬ – יער שרווּד הידוע מסיפור רובין הוד . 
דרך המלך הצפונית שקישרה בין לונדון לאדינבורו ( והייתה רצועה של בוץ יותר משהייתה כביש סלול אמיתי ) עברה בסמוך , אבל רק מעטים מתושבי אוסטרפילד הרחיקו אי - פעם לנסוע מביתם . 
למרות היותו בן למשפחת איכרים אמידה הנטועה היטב בקרקע , חווה ברדפורד בחייו הצעירים לא מעט זעזועים ואובדן . 
עד שהגיע לגיל שתים - עשרה הוא איבד לא רק את אביו , את אמו ואת אחותו , אלא גם את הסב שגידל אותו . 
זמן קצר אחרי שעבר לגור בביתם של שני דודיו , תקפה אותו מחלה מסתורית שלא אפשרה לו לצאת לעבוד בשדות . 
לימים טען ברדפורד ש " המחלה הממושכת " שלו הצילה אותו " ממשוגות הנעורים " ועשתה אותו " כשיר יותר להתמודד עם הקשיים שציפו לו בעתיד " . 
אבל מה שהיה חשוב יותר , המחלה אפשרה לו לקרוא . 
הילד הבודד והאינטליגנטי חיפש בתנ"ך נחמה וחיזוק . 
התנ"ך של ג'נבה , שתורגם במאה הקודמת בידי צוות קטן של כמרים אנגלים ולווה בהערות שוליים ובנספחים מאירי עיניים , היה בדיוק הדבר הנכון עבור הנער הצמא להדרכה רוחנית . 
הוא הרבה לקרוא גם בספר המרטירים ( Book of Martyrs ) של ג'ון פוקס , ספר פופולרי עד מאוד המתאר את קורות המרטירים הפרוטסטנטים בימי המלכה מרי , קודמתה של אליזבת הראשונה על כס המלוכה . 
כ - 300 פרוטסטנטים שילמו בחייהם על ניסיונותיה של המלכה להחזיר את האנגלים מהפרוטסטנטיות לקתוליות ולהכפיפם מחדש לאפיפיור ברומא , תוצאה שזיכתה אותה בכינוי " בלאדי מרי " – מרי העקובה מדם . 
טענתו של פוקס שהאנגלים , כמו בני ישראל לפניהם , הם אומתו הנבחרת של האלוהים , השאירה רושם עז ובל יימחה על ברדפורד . 
וכפי שפוקס הבהיר בצורה שאינה משתמעת לשתי פנים , כל מי שרוצה להיחשב אנגלי ירא שמים נדרש לפעמים להקריב את הקורבן האולטימטיבי . 
השאלה שעמדה על הפרק בתחילת המאה ה - 17 – וזמן רב קודם לכן – הייתה , מהי הדרך הטובה ביותר שבה יכול נוצרי הגון לעשות את רצון האל . 
קתולים ופרוטסטנטים שמרנים האמינו שמסורת הכנסייה מכילה תוספות בנות תוקף , שעמדו במבחן השנים , לכתוב בכתבי הקודש . 
ובהתחשב במצבם העגום של בני - האדם , שום אדם פרטי אינו רשאי להטיל ספק באמיתות הישנות והטובות של הכנסייה הרשמית . 
אבל מנקודת מבטם של הפוריטנים , דווקא מצבם הבזוי של בני - האדם הצדיק את השינויים . 
כל מי שהסתכל על טקס טיפוסי של תפילת יום ראשון באנגליה – במהלכו לטשו בני הקהילה עיני עגל בכומר הממלמל משפטים לא מובנים מתוך ספר התפילות – היה יכול להבין כמה רחוקים רוב האנשים ממגע אמיתי עם דבר האל . 
הפוריטנים האמינו שכדי לגלות מחדש את האמת האלוהית , מן ההכרח לחזור לימיה הראשונים של הנצרות , לפני שהכנסייה השחיתה את דרכיה במשך מאות שנים של הזנחה וסילוף . 
אבל לשם כך אין צורך לערוך מסע בזמן , מספיק לעיין בכתבי הקודש . 
הברית החדשה ממציאה לנו את התיאור האמין היחיד של חייו והליכותיו של ישו הנוצרי , ואילו בתנ"ך יש אוצר בלום של סיפורים המכילים אמיתות שתקפותן לא פגה עד היום . 
אם משהו לא נמצא בכתבי הקודש , סימן שהוא מעשה ידי אדם ואינו משקף את רוח האלוהים . 
הפוריטנים , שהיו רדיקלים ושמרנים בעת ובעונה אחת , בחרו להשליך אחרי גוום אלפי שנים של מסורת מצטברת ולדבוק בטקסט שלהרגשתם העניק להם קשר ישיר ואישי עם האלוהים . 
הפוריטנים חדלו להשתמש בספר התפילות של הכנסייה האנגליקנית , שלשיטתם סילף את משמעויותיו המקוריות של התנ"ך וקלקל את הספונטניות הנדרשת לראיית הנשגב באמת . 
גם המזמורים נחשבו בעיניהם השחתה של דבר האל : במקום זה קראו הפוריטנים ישירות בתנ"ך ושרו פרקי תהילים שתורגמו מילולית ותוכנם נראה להם חשוב יותר מדרישות המשקל והקצב . 
נאמנים להשקפת העולם ה " פרימיטיביסטית " שלהם , סירבו הפוריטנים לכרוע ברך בטקס ההודיה , כי בברית החדשה אין כל רמז לכך שהשליחים כרעו ברך בשעת הסעודה האחרונה . 
בברית החדשה גם לא מוזכר המנהג להתוות את סימן הצלב בעת הזכרת שמו של ישו . 
ומה שחשוב עוד יותר , אין בה כל זכר לשיטת הבישופים שמנהלים את הכנסייה האנגליקנית . 
הגוף הארגוני היחיד שהתנ"ך מכיר בו הוא כל קהילה בפני עצמה . 
הפוריטנים האמינו שקהילה נוצרת כתוצאה מברית ( מונח שאותו לקחו מהתנ"ך ) שנכרתת בין קבוצת מאמינים לאלוהים . 
כיֵשוּת בלתי תלויה שנוצרה מאליה , רשאית כל קהילה לבחור לעצמה כומר , רצוי בוגר אוניברסיטה , ואם יש בכך צורך היא גם מאשרת את העסקת המועמד בהצבעה דמוקרטית . 
הפוריטנים גם השתמשו במונח ברית כדי לתאר את יחסיו של הפרט עם אלוהים . 
משעה שאדם הראשון הפר את הברית עם האלוהים וביצע את החטא הקדמון , נידונה האנושות לקללה מתמדת . 
אבל מאז כרת אלוהים ברית עם ישו הנוצרי ; ועם הגשמת הברית הזאת , הציע אלוהים חנינה למיעוט קטן מקרב בני - האדם , אנשים שהם הקדושים האמיתיים . 
הפוריטנים האמינו שאלוהים החליט מזמן מיהם הקדושים הללו . 
פירושו של דבר שאין בכוחו של אדם לעשות דבר כדי לגאול את נשמתו . 
אבל אין זו סיבה לנטוש כל תקווה ; אדרבה , מה שנראה כגזירה משמים צריך לדרבן אותנו לפעולה נמרצת . 
איש אינו יודע בוודאות מיהם יחידי הסגולה שנבחרו ; ומכל מקום , אם מישהו נושע בסופו של דבר , הרי שהוא או היא חיו בינתיים חיים ראויים ויראי שמים . 
כתוצאה מכך התרגלו הפוריטנים להשוות כל הזמן בין מעשיהם למעשי האחרים , כדי שיוכלו ללמוד מהתנהגות זולתם אם הוא בין הנושעים אם לאו . 
ביסודו של כל החיפוש הכפייתי הזה אחר חיזוקים היה מונח מצפונו של האדם , שאחד הקדושים תיארו כ " קול האלוהים באדם " . 
כל פוריטני למד להכיר את השלבים שלפיהם הוא יכול לדעת בוודאות אם גאולתם קרובה . 
זה מתחיל בתגובה רבת עוצמה ל " טקס דבר האל " הכולל קריאה בכתבי הקודש , בעיקר בקטעים העוסקים במצווֹת המוסריות שבהן מגלה אלוהים למה האדם צריך לשאוף כדי לזכות בחסדו . 
בעקבות תגובה זו מתעוררת תחושה עמוקה של אוזלת יד וייאוש , אבל אם אכן עתיד האדם להיגאל , היא משמשת מעין הקדמה ל " תגמול הראוי " . 
מתבנית קשוחה זו של השגחה אלוהית צמח ביטחונו של כל פוריטני בכך שהוא או היא נמנים עם הנבחרים . 
באשר לוויליאם ברדפורד , שאיבד כמעט את כל אהובי נפשו , החיפוש טעון הרגשות הזה אחר האלוהי לא רק נתן לו ביטחון בגאולת נשמתו , אלא גם הביא אותו אל המשפחה שמעולם לא הייתה לו . 
ברדפורד היה בן שתים - עשרה בלבד כשהתחיל להרגיש אי - נחת מהדרך שבה התנהלה עבודת האלוהים באוסטרפילד . 
כמו בכל עיירה אנגלית , גם באוסטרפילד הייתה כנסיית אבן קטנה שנבנתה במאה ה - , 11 מיד אחרי הכיבוש הנורמני . 
אבל הכנסייה של אוסטרפילד , הידועה בשם סנט הלנה , הייתה – ועודנה – כנסייה יוצאת דופן . 
מעל לדלת שלה ישנו תחריט אבן פרימיטיבי מעידן קדום בהרבה , של נחש הפוער את לועו . 
איננו יכולים שלא לתהות אם הדמות המשונה הזאת , הפגנית כמעט , לא היא שעוררה לראשונה בלבו של ברדפורד הצעיר את המחשבה שהפוריטנים צודקים : " הנחש הרשע הזה , השטן " אכן הרעיל את הכנסייה האנגליקנית . 
ברדפורד חייב אפוא לצאת ולחפש לו קהילה של אנשים החושבים כמוהו , ולעבוד את אלוהים כפי שמוֹרים כתבי הקודש . 
הוא מצא לבסוף את מבוקשו בסקְרוּבּי , עיירה זעירה עוד יותר מאוסטרפילד ששכנה במחוז נוטינגהמשייר הצפוני , מרחק קילומטרים ספורים במורד הדרך . 
בבית אחוזה עתיק , שעתיד להיהרס כמה עשרות שנים לאחר מכן , גר ויליאם בּרוּסטֶר , מנהל הדואר של העיירה . 
במקום הזה התאספה בכל יום ראשון קבוצת בדלנים שהתפללה במחתרת בהנחייתם של שני כמרים . 
אחד מהם היה ג'ון רובינסון הצעיר . 
כיתוב לתמונות בעמוד 11 במקור : כנסיית סנט הלנה באוסטרפילד , יורקשייר 
הבדלנים , שפעלו לאור דברי פאולוס באיגרת השנייה אל הקורינתים " על כן צאו מתוכם והִבָּרו ּ , נאום יהווה , " היו פוריטנים שלתפיסתם , הכנסייה האנגליקנית לא הייתה כנסייה נוצרית אמיתית . 
אם הם רוצים לדבוק באמונתם , החליטו , עליהם להקים כנסייה שחבריה יהיו מה שכונה בפיהם , קדושים גלויים : אנשים הנמנים עם הנבחרים אשר יסייעו זה לזה לעבוד את האלוהים כהלכה . 
כשחברים המשתייכים לקהילת הבדלנים סטו מדרך הישר , הם ננזפו ; מי שלא תיקן את דרכיו , הוחרם . 
מטוהרת מכופרים , יכלה קהילת הבדלנים לשמור על רמה גבוהה של מוסריות ואדיקות שנגעו בכל תחומי החיים של חבריה . 
הבדלנים האמינו במשמעת רוחנית , אבל הם האמינו גם בספונטניות . 
אחרי שהכומר סיים את דרשתו , הוא עודד את חברי הקהילה " להתנבא " . 
אלא שבמקום לעסוק בעתיד , ההתנבאויות היו מעין אלתורים מלאי השראה : ניסיון של חברי קהילה מביני עניין לשאת דברים ללא הכנה מוקדמת , לפעמים בקצרה , לפעמים באריכות רבה . 
הדברים כללו פרשנות אישית על כל מיני נושאים דתיים . 
בסוף הטקס , שנמשך מספר שעות , כבר לקחה כל הקהילה חלק בחיפוש הנמרץ אחר האמת האלוהית . 
אחד הגורמים שחיזקו את הקשרים הרוחניים בין הבדלנים של סקרובי לבין עצמם היה העובדה שהם עסקו בפעילות לא חוקית . 
במאה הקודמת נאסרו בדלנים רבים ואפילו הוצאו להורג בשל אמונותיהם , ומאז הכתרתו של המלך ג'יימס ב - 1603 רק התגבר הלחץ לציית לדוקטרינות של הכנסייה האנגליקנית . 
ג'יימס ראה בכל הפוריטנים עושי צרות שאיימו על היושרה הרוחנית של שלטונו והוא אף הכריז בזעם בעת התכנסות של מנהיגים דתיים בארמונו שבהמפטוֹן קוֹרט , " אני אכרית אותם מן הארץ ! " בשנים שעברו מאז אותו כינוס בהמפטון קורט הלך וגדל מספרם של הגברים והנשים שהועמדו למשפט בשל אמונותיהם הדתיות הבלתי מקובלות . 
קהילת הבדלנים בסקרובי הפרה הן את חוקי הכנסייה והן את חוקי הממלכה , וחבריה ידעו מן הסתם שזו רק שאלה של זמן עד שפעילותם תמשוך את תשומת - לב השלטונות . 
ואכן , באחד מימי שנת 1607 נודע לבישוף של יורק על הפגישות שמתקיימות בבית האחוזה של ברוסטר . 
אחדים מחברי הקהילה הושלכו לכלא ; אחרים גילו שהושם מעקב על בתיהם . 
הגיע הזמן לעזוב את סקרובי . 
אבל אף - על - פי שהמלך ג'יימס נשבע " להכרית " את הפוריטנים מאנגליה , הוא לא גילה שום נכונות לספק להם אמצעים חוקיים לעזוב את המדינה . 
כל אדם היה חייב לקבל רשות רשמית לנסוע ליבשת , ולפעמים סירבו הרשויות לתת את הרשות הזאת לאנשים כמו הבדלנים מסקרובי , שלא הלכו בתלם מבחינה דתית . 
אם הם רצו אפוא להפליג להולנד , היה עליהם לעשות זאת בחשאי . 
עבור קבוצה של איכרים ובעלי מלאכה שרק לעתים נדירות , אם בכלל , יצאו מתחומי מחוז נוטינגהמשייר - יורקשייר , המחשבה על נסיעה להולנד הייתה מפחידה . 
אולם ברדפורד בן השבע - עשרה הבין שאם לא יצטרף לאנשים שחייו נקשרו בחייהם הוא יאבד אותם , לכן לא הייתה לו ברירה . 
למרות מחאתם הנמרצת של מכריו וקרוביו , שמן הסתם דאגו להזכיר לו את הירושה הנאה המצפה לו בהגיעו לגיל עשרים ואחת , הוא החליט להפליג עם ג'ון רובינסון וויליאם ברוסטר אל הארץ החדשה . 
מנוסתם מאנגליה לא עברה בצורה חלקה . 
הקברניט הראשון ששכרו התגלה כבוגד וכגנב שהסגיר אותם לשלטונות העיר בוסטון שבמחוז לינקולנשייר . 
אחרי שמנהיגיהם שהו מספר חודשים בכלא , הם ניסו שוב . 
הפעם הם שכרו את שירותיו של קברניט הולנדי הגון , שתכנן להיפגש איתם בגדה הדרומית של נהר הַמבֶּר , לא הרחק מהעיר גרימסבי . 
אבל עוד בטרם הספיקו הנשים והילדים לעלות לאונייה , ורק חלק מהגברים כבר היו עליה , הופיעה המשטרה המקומית . 
הקברניט , שפחד להיתפס , החליט להפליג לאמסטרדם והשאיר את הנשים והילדים הבוכים מאחור , כשהבעלים והאבות מסתכלים עליהם בייאוש מסיפונה של האונייה המתרחקת . 
חודשים רבים עברו בטרם התאחדו כולם מחדש בהולנד . 
כיתוב למפה , עמודים 15 - 14 במקור : מסלולי הספידוול והמייפלאוור , יולי - נובמבר 1620 
מרגע שהגיעו לאמסטרדם , מצאו הבדלנים את עצמם בתוך קלחת של מריבות וסכסוכים . 
בתור פורשים מהכלל שהתרגלו להגדיר את עצמם כמתנגדי הממסד , לא היו הבדלנים מוכנים מספיק למציאות החדשה בהולנד , שם יכלו לעבוד את האלוהים בכל דרך שמצאו לנכון . 
משוחררים מתכתיביה של הכנסייה האנגליקנית , התחילו רבים מהכמרים של קהילות הבדלנים האנגלים לשלח כל רסן ולנקוט עמדות שגרמו למחלוקות חריפות בינם לבין צאן מרעיתם . 
הכומר של הקהילה האנגלית מגֵיינסבּוֹרו ֹ ( ששכנה רק קילומטרים ספורים מסקרובי ) החליט שאינו מטביל יותר תינוקות ; כומר אחר ניסה להשתיק שורה של שערוריות אישיות מכוערות בטענה שהוא וגבאיו רשאים לקבוע את החוקים בקהילה שלהם . 
כבדלנים אנגלים עמיתים , היו החדשים שבאו זה עתה מסקרובי מוצאים את עצמם חיש מהר מעורבים עד צוואר בסכסוכים הללו , אילו נשארו באמסטרדם . 
בהפגינו את התקיפות , הרגישות וכושר השיפוט שאפיינו את כהונתו בשנים הבאות , הוביל ג'ון רובינסון את רוב חברי קהילתו לעיר השכנה ליידן , שם היו חופשיים לבנות את חייהם בתנאים שקבעו לעצמם . 
כיתוב לתמונה בעמוד 16 במקור : ליידן , הולנד , בתחילת המאה ה - 17 
בליידן מצא רובינסון בית לא הרחק מפּיטֶרסקֶרק , אחת הכנסיות הגדולות בעיר . 
בחצר מאחורי ביתו של רובינסון הקימו הצליינים כפר מיניאטורי של כ - 15 בתים . 
אף - על - פי שבתיהם של כמחצית מאנשי הקהילה היו במקומות אחרים בעיר , המקום שקיבל את השם " דֶה גרוּנֶה פּוּרט " - הסמטה הירוקה - ייצג בעיניהם את אידיאל האחווה הנוצרית שאותו ישאפו להגשים כל ימי חייהם . 
ויליאם ברדפורד התבלט עד מהרה כאחד מהחברים המובילים בקהילה . 
ב - , 1611 כשמלאו לו עשרים ואחת , הוא מכר את כל הרכוש שירש באוסטרפילד ובכספים שקיבל רכש לעצמו בית קטן . 
למרות שעבד כפועל מטווייה , הכירו שלטונות העיר ליידן ב - 1612 במעמדו הרם בקהילה והעניקו לו אזרחות . 
ב - 1613 הוא נשא לאישה את דורותי מיי וכעבור ארבע שנים נולד בנו , ג'ון . 
אבל חייו של ברדפורד בליידן לא התנהלו על מי מנוחות . 
בשלב מסוים הוא הפסיד חלק נכבד מירושתו בעסקות כושלות . 
הוא פירש את ההפסד , בסגנון פוריטני אופייני , כ " עונש שנתן לו האלוהים ... על היחלשות מסוימת של אדיקותו הפנימית " . 
מתחילת דרכם המשותפת הפגינו הצליינים את כל העוצמות והחולשות של קבוצת אנשים שחבריה קשורים ביניהם " בקשר אמיץ ומקודש " . 
בזמנים קשים הם גילו אומץ לב וכושר הסתגלות מעוררי השתאות ; לפעמים נראה כאילו הצרות רק מחזקות את מחויבותם השבטית זה לזה . 
וכך , מרגע שהשתקעו בליידן התחדשה תחושת השליחות שלהם למרות קשיי הגלות – ואולי דווקא בגללם . 
ליידן הייתה עיר משגשגת בת 40 אלף תושבים וגם מרכז מסחרי חשוב . 
אנשי העיר היו חייבים לעבוד בקצב שזעזע מן הסתם את האיכרים מנוטינגהמשייר ויורקשייר . 
בחייו של עובד אדמה יש תקופות של עבודה קשה , אבל חילופי העונות מותירים לו לא מעט ימים של בטלה יחסית . 
בליידן , לעומת זאת , גברים , נשים ואפילו ילדים היו אמורים לעבוד מזריחת החמה ועד שקיעתה , שישה ימים בשבוע , כשהפעמון בראש המגדל של שוק החוטים מכריז מתי מתחילה העבודה ומתי היא מסתיימת . 
כששנות העבודה הבלתי פוסקת התחילו להצטבר וילדיהם התחילו לאבד את הקשר למורשתם האנגלית , החליטו הצליינים שהגיעה העת להתחיל הכול מחדש . 
חברי קהילתו של הכומר רובינסון היטיבו להכיר זה את זה , אבל מגעיהם עם העולם החיצוני התאפיינו בתמימות שלפעמים הכניסה אותם לצרות . 
בשל התמקדותם היתרה בחייהם הפנימיים , חסרה להם היכולת לעמוד על טיבם של אנשים שאינם שותפים לאמונותיהם ולהבין את מניעיהם האמיתיים . 
במהלך ההכנות הממושכות להפלגה לאמריקה , הפגינו הצליינים פעם אחר פעם כישרון יוצא מהכלל להתנהג כמו פתאים . 
הבעיות התחילו אחרי שוויליאם ברוסטר הסתבך עם הממשלה האנגלית . 
הוא הקים בליידן בית דפוס וניהל אותו בעזרתו של אדוארד וינסלו בן העשרים ושלוש . 
ב - 1618 פרסמו ברוסטר ווינסלו חוברת דתית שביקרה בחריפות את מלך אנגליה ואת הבישופים שלו . 
ג'יימס ציווה לאסור את ברוסטר וכשסוכני המלך בהולנד באו לעצור את הצליין שהיה מנכבדי הקהילה , נאלץ ברוסטר לרדת למחתרת דווקא כשההכנות לנסיעה לאמריקה נכנסו לשלב הקריטי ביותר . 
ברוסטר היה היחיד בקרב הצליינים שצבר ניסיון פוליטי ודיפלומטי . 
בצעירותו שימש עוזרו של ויליאם דייוויסון , שר החוץ של המלכה אליזבת הראשונה . 
אבל כשהמלכה השתמשה בדייוויסון כשעיר לעזאזל והאשימה אותו בהוצאה להורג של מרי מלכת הסקוטים , נקטעה הקריירה הדיפלומטית של ברוסטר באִבּה . 
פטרונו של ברוסטר הושלך לכלא והוא נאלץ לשוב הביתה לסקרובי , שם תפס את מקומו של אביו כמנהל שירותי הדואר . 
בנוסף לקשרי העבר שלו עם אישים פוליטיים מהדרגים הגבוהים ביותר , התברך ברוסטר גם באישיות אמפתית במיוחד . 
" הוא היה רחום וחנון וחמל על כל אדם סובל , " כתב ברדפורד , " אבל בעיקר על אנשים שהיו במצב טוב ובמעמד גבוה והידרדרו לעוני ולמחסור . 
הקהילה הייתה תלויה בעצתו ובתמיכתו של זקן העדה ברוסטר וסמכה עליו יותר מאשר על כל אדם אחר , פרט אולי לכומר ג'ון רובינסון . 
אבל בעודם נאבקים באין - ספור הפרטים הכרוכים בתכנון מסעם לאמריקה , היה ברוסטר אבוד מבחינתם , לפי שעה לפחות . 
בראשית המאה ה - , 17 כבר היה ברור שההתיישבות בצפון אמריקה חיונית לשגשוגה העתידי של אנגליה . 
צרפת , הולנד ובעיקר ספרד כבר ניצלו את משאבי העולם החדש , שהיו בלתי נדלים לכאורה . 
אבל לממשלה הבריטית חסרו האמצעים הכספיים הדרושים למימון התיישבות משלה בקנה מידה גדול . 
שתי קבוצות של אנשי אצולה – האחת מלונדון , השנייה מפלימות שבמערב האי הבריטי – ראו בקולוניזציה הזדמנות להגדיל את הונם האישי הגדול ממילא והיו להוטים לקחת על עצמם את הקמת היישובים הבריטיים באמריקה . 
בשנת 1606 הם שכנעו את המלך ג'יימס ה - 1 להקים חברת מניות בשם וירג'יניה קומפני שתיקח על עצמה את הקמת המושבות בווירג'יניה . 
אבל אחרי שניסיונותיה של קבוצת פלימות להקים מושבה במיין של ימינו נכשלו בצורה אומללה וג'יימסטאון לא הוכיחה את עצמה כהצלחה כלכלית מסחררת , בלשון המעטה , הבינו שני פלגיה של וירג'יניה קומפני שגם להם אין די משאבים ליישב את אמריקה . 
הם החליטו להעביר מעתה ואילך את הקמת היישובים העתידיים לזכיינים , על - ידי הענקת מעמד " מיוחד " של חברה - בת לכל מי שיהיה מעוניין לייסד מַטָעָה . 
לפי הזיכיונות המותנים האלה היו המתיישבים רשאים לנסות להקים מושבה בתוך חמש עד שבע שנים . 
בתום התקופה הזו היה עליהם להגיש בקשה לזיכיון חדש שיהפוך אותם לבעלי הקרקע לצמיתות . 
מאחר שברוסטר היה במחבוא , ייפו הצליינים את כוחם של עוזר הכומר ג'ון קַרוֶור , שהיה אז כנראה באמצע שנות השלושים לחייו , ושל רוברט קוּשמן , בן ארבעים ואחת , לשאת ולתת בשמם עם הרשויות המתאימות בלונדון . 
ביוני 1619 הצליחו קרוור וקושמן לקבל זיכיון התיישבות מווירג'יניה קומפני . 
אבל הצליינים היו עדיין רחוקים מלהשלים את תוכניות המסע שלהם . 
זיכיון כבר היה להם , אבל תשובה לשאלה איך יעלה בידם לממן את ההוצאות שיידרשו למימושו הם לא הצליחו למצוא עד כה . 
למרות זאת , אמונתו של ויליאם ברדפורד בהצלחת המשימה הייתה כה איתנה עד שבאביב 1619 הוא מכר את ביתו . 
זמן קצר לאחר מכן הגיעו חדשות מדאיגות מלונדון . 
רוברט קושמן דיווח שהמסע לאמריקה של קבוצה דומה מאוד לשלהם הסתיים באסון . 
180 בדלנים אנגלים מאֶמדֶן , הולנד , בהנהגתו של אדם בשם מר בלקוול , הפליגו לווירג'יניה באותו חורף . 
עד שהאונייה הגיעה לאמריקה , 130 מתוכם כבר היו בין המתים , כולל מר בלקוול . 
" הם היו דחוסים כמו סרדינים , " כתב קושמן . 
" הם חלו בדיזנטריה , ולא היו להם די מים מתוקים , כך שכולם כאן מתפלאים איך כה רבים מביניהם נותרו בחיים , לא איך מתו כה רבים . 
לחדשות הרעות הייתה השפעה קשה על האנשים בליידן ובלב רבים מתוכם התעוררו הרהורי כפירה לגבי כדאיות ההפלגה לאמריקה . 
קושמן עצמו נאלץ להודות שגם הוא , חנווני וסורק צמר שמוצאו מקנטרברי , מרגיש שהאחריות שלקח על עצמו לארגן את המסע ולטפל באתגרים הכרוכים בו מכבידה עליו מאוד . 
" לעתים קרובות מטרידה אותי המחשבה , " כתב , " שבעסק הזה , כולנו לומדים בלי שיהיה לנו ממי ללמוד . 
בערך באותו זמן פנו לקהילה מספר נציגים הולנדים , ששמעו על כוונותיהם של הצליינים להעתיק את מגוריהם לאמריקה , ו " הציעו תנאים הוגנים " ליישובם בעולם החדש . 
אבל הצליינים דחו את כל ההצעות של ההולנדים . 
הם הרגישו שלא יוכלו לגבש מחדש את זהותם האנגלית במושבה הולנדית . 
אלא שבדחייה הנמהרת של הגישושים הראשוניים הללו היו טמונות סכנות שהצליינים לא היו ערים להן . 
ההולנדים , שעוד שנים רבות תעבורנה בטרם ייסדו מושבה במנהטן , התחילו כנראה לפעול בחשאי כדי לחסום את הניסיונות העתידיים של הצליינים להתיישב במקום האסטרטגי ההוא . 
במקום להיעזר בהולנד , החליטו המהגרים לשים את מבטחם בסוחר חלק לשון מלונדון בשם תומס וֶסטון . 
וסטון ייצג קבוצת משקיעים הידועה בשם מֶרצ'נט אַדוֶונצ'ררס – כשבעים סוחרים לונדונים שראו בקולוניזציה של אמריקה הזדמנות עסקית ודרך " להשרשת הדת " כאחד . 
נראה שרובם היו שותפים לאמונותיהם הדתיות של הפוריטנים , אם כי חלקם חששו במפורש מהקיצוניות שבאה לכלל ביטוי בהשקפותיהם הבדלניות של הצליינים . 
על אף שהצליינים כבר קיבלו זיכיון שנה קודם לכן , השיגו המרצ'נט אדוונצ'ררס זיכיון משלהם בחלק המערבי של וירג'יניה , בשפך נהר הדסון . 
בהתחלה נראה וסטון כמתנה משמים – אדם האוהד את שאיפותיהם הדתיות וטוען שיש לו אמצעים לממש את החלומות שטיפחו באהבה כה רבה . 
וסטון הציע להם להקים חברת מניות משותפת . 
האדוונצ'ררס ישקיעו בחברה את רוב ההון בתקווה שבתוך זמן קצר אחרי השתקעותם באמריקה , יתחילו הצליינים להפיק רווחים גדולים , בעיקר מדיג של דגי הקוד , הידועים גם בשם בקלה , וממסחר בפרוות . 
כל אחד מהצליינים יהיה בעל מניה בחברה , שערכה עשרה פאונד . 
בשבע השנים הראשונות הם יעבדו ארבעה ימים בשבוע בשביל החברה ויומיים בשביל עצמם , כשהשבת תהיה מוקדשת לעבודת האל . 
בסופן של שבע השנים , ההון והרווחים יתחלקו שווה בשווה בין כולם והבתים והחלקות הצמודות אליהם יישארו בבעלות הצליינים כשהם נקיים מחובות ומשעבוד . 
בהגיע האביב של שנת , 1620 החליטו רבים להמתין עד ש " כוח החלוץ " יפלס להם את הדרך ; אחרים , דוגמת ברדפורד , כבר מכרו את בתיהם והיו מוכנים ומזומנים לצאת לדרך . 
במשאל שנערך בקהילה נמצא שרק 125 אנשים ( שליש מהמספר הכולל של החברים ) נכונים להפליג עכשיו לעולם החדש , במחשבה שהשאר יצטרפו אליהם במהרה . 
הוחלט שהכומר רובינסון יישאר בינתיים בליידן עם רוב העדה וזקן העדה ברוסטר , יטפל בצורכיהם הרוחניים של הנוסעים לאמריקה . 
באביב , 1620 כשהצליינים כבר התכוננו לצאת לדרך , התחיל להיחשף אופיו האמיתי של וסטון . 
הוא טען עכשיו שהנסיבות השתנו ויש צורך להכניס תיקונים בהסכם המקורי . 
הוא קיווה להשיג מונופול דיג למושבה , אבל עכשיו התברר לו שהדבר אינו אפשרי . 
רבים מהאדוונצ'ררס עמיתיו , טען , נוטים לחזור בהם מההסכם . 
אם הצליינים רוצים שהסוחרים מלונדון ישקיעו בהם את הממון הדרוש , הם צריכים להסכים לעבוד אך ורק בשביל החברה . 
במקום שיעבדו יומיים בשביל עצמם , תהיה כל דקה מזמנם מוקדשת לעבודה בשביל האדוונצ'ררס . 
רובינסון והצליינים בליידן מחו בתוקף וטענו שהתנאים החדשים " מתאימים לעבדים ולגנבים שנידונו לעבודת פרך , לא לאנשים ישרים " . 
את העניינים סיבכה עוד יותר העובדה שרוברט קושמן הסכים לתנאיו החדשים של וסטון בלי להיוועץ תחילה בשאר חבריו בליידן . 
ביוני הם גילו לתדהמתם שווסטון עדיין לא התחיל לטפל בתובלה לאמריקה . 
כדי שיהיה להם סיכוי להגיע לשפך ההדסון לפני תחילת החורף , הם היו חייבים להפליג בהקדם האפשרי . 
וכך , בשעה שווסטון חיפש אונייה מתאימה בלונדון , החליטו הצליינים לרכוש אוניית מפרש קטנה משלהם בהולנד במחשבה שהאונייה הזאת לא רק תוביל את מקצתם לעברו השני של האוקיינוס האטלנטי , אלא גם תשמש לדיג ולסיור חופים בהיותם באמריקה . 
ואם יקרה הגרוע מכול , היא תאפשר לניצולים לשוב לאנגליה . 
כיתוב לתמונה בעמוד 22 במקור : הפלגת הצליינים מדלפסהייבן , ציור של אדם וילרטס מ - 1620 
על החששות שכבר כרסמו ממילא בלבם של הצליינים נוספה גם העובדה שהאדוונצ'ררס התעקשו לצרף אל הנוסעים גם כמה לא - בדלנים מלונדון . 
לאחדים מהם היו קשרים אמיצים עם הקבוצה מליידן , אבל האחרים היו לגמרי לא מוכרים להם . 
השאלה איך הם יסתדרו עם " הזרים " הללו הדאיגה אותם מאוד , בעיקר מפני שאחד מהם , אדם בשם כריסטופר מרטין , כבר הוכיח את עצמו כבעל אישיות בעייתית ביותר . 
האדוונצ'ררס מינו את מרטין לאחראי על הרכש , והוא התחיל , יחד עם קושמן וקרוור , להצטייד באספקה ובמצרכי מזון : בירה , יין , פכסמים , בשר משומר של בקר וחזיר , אפונה יבשה , ציוד דיג , רובים , מגִנים , בגדים , כלי עבודה , סחורות לסחר חליפין עם האינדיאנים ומגבּה שיביא להם תועלת עוד לפני שיגיעו לאמריקה . 
מרטין , אדם יהיר וקשה עורף , לא גילה כל נכונות לתאם את פעולותיו עם קרוור וקושמן . 
בשעה שנציגי המהגרים רכשו מצרכי מזון בלונדון ובקנטרברי , המשיך מרטין לעשות ככל העולה על רוחו בסאותהמפטון , אחד מהנמלים הראשיים בדרום אנגליה . 
עד מהרה לא ידע איש משלושתם מה המצב האמיתי של האספקה . 
" אנחנו מוכנים להתחיל לריב יותר מאשר לצאת למסע , " קונן קושמן ב - 10 ביוני . 
למרות אופיין הרשלני ומלא התקלות של ההכנות באנגליה , המשיכו הצליינים בליידן בהכנות משלהם ורכשו כלי שיט בן 60 טון בשם ספידוול . 
אורכה של הספינה היה כ - 15 מטרים בלבד , אבל היא נחשבה גדולה מספיק לחציית האוקיינוס האטלנטי ; מסעות קודמים לחקר הארצות הושלמו בהצלחה גם באוניות שתפוסתן הייתה כמחצית מזו של הספידוול . 
הצליינים שכרו קברניט ואנשי צוות שניאותו להישאר לפחות שנה באמריקה ולקחו על עצמם לפקח על הוספת שני תרנים חדשים וגדולים יותר לאונייה . 
בשעתו נראו השיפוצים שנערכו בספידוול כעניין של מה בכך . 
אבל כפי שהתברר בדיעבד , לכלי השיט בעל השם האירוני ולקברניטו , שמוכר לנו רק כ " מר ריינולדס " , הייתה השפעה הרסנית על המסע העתידי . 
בסוף יולי יצאו הצליינים , בלוויית בני משפחה וחברים רבים , לדלפסהייבן , נמל הולנדי קטן שבו המתינה להם הספידוול . 
התוכנית הייתה להפליג לסאותהמפטון ולהיפגש שם עם הספינה שישיג וסטון בלונדון . 
" הם עלו על הסיפון וחבריהם עמם , " כתב ברדפורד , " ומכמירים עד מאוד היו מחזות הפרידה מלאי היגון והעצב , קולות האנחה , הבכי והתפילות שעלו מקהל הנאספים , הדמעות שהזילו כל העיניים , הנאומים הקצרים שפילחו את הלבבות . 
לברדפורד ולאשתו , דורותי , הייתה הפרידה מדלפסהייבן מכאיבה במיוחד . 
הם החליטו להשאיר את בנם בן השלוש , ג'ון , בהולנד , כנראה עם הוריה של דורותי באמסטרדם . 
אין ספק שדאגו בראש ובראשונה לביטחונו של הפעוט , אבל המחיר הנפשי שגבתה ההחלטה הזאת , במיוחד מאמו של הילד , היה כבד מנשוא . 
בין אם היה מודע לכך ובין אם לאו , ברדפורד גרם לבנו את הסבל שחווה הוא בילדותו ; לפחות למשך שנים אחדות יהיה ג'ון יתום לכל דבר ועניין . 
כשהתחילה הגאות , הגיע הזמן להיפרד . 
הכומר רובינסון כרע על סיפון הספידוול , וכמוהו עשו כל יתר הנוכחים , ו " בלחיים שטופות דמע ותפילות נרגשות ביקשו מאלוהים רב החסד שייקח את הנוסעים תחת חסותו " . 
הייתה זו הפגנה מרשימה של " אהבה , שספק אם ניתן למצוא עוד הרבה כמוה על - פני האדמה " . 
גם כעבור שנים עוד דיברו תושבי דלפסהייבן על הפלגת הצליינים ביולי 1620 . 
בשעה שאנשי ליידן הפליגו מדלפסהייבן , שכר וסטון אונייה ישנה ואמינה בשם מייפלאוור , שהעלתה נוסעים בלונדון ולאחר מכן הפליגה למפגש עם הספידוול בסאותהמפטון , נמל אנגלי עתיק מוקף חומה מימי הביניים . 
בקרבת השער המערבי של סאותהמפטון ראו נציגי הקהילה של ליידן לראשונה את האונייה שהייתה עתידה לקחת אותם לאמריקה . 
המייפלאוור הייתה אוניית סוחר טיפוסית לתקופתה : היו לה מפרשים רבועים , חרטום דמוי מקור ומבני - על גבוהים , דמויי צריחים , בחזית ובירכתיים , שהגנו על המטען ועל אנשי הצוות גם במזג האוויר הגרוע ביותר , אבל הפכו את ההפלגה נגד הרוח למאמץ מפרך ומטלטל . 
היא דורגה כאונייה בעלת תפוסה של 180 טונות ( כלומר , הספנה שלה יכלה להכיל 180 חביות יין או בירה גדולות , המכונות באנגלית טוּנְס – tuns – שמכילות 995 ליטרים ומשקלן 1,016 קילוגרמים ) והייתה גדולה בערך פי שלושה מהספידוול . 
אורכה הגיע ל - 30 מטרים בקירוב . 
רב - החובל של המייפלאוור היה כריסטופר ג'ונס , אדם כבן חמישים שהיה גם שותף לבעלות על האונייה . 
על - פי הרשומות , ג'ונס כיהן כרב - החובל של המייפלאוור ב - 11 השנים האחרונות וחצה את התעלה הלוך ושוב כשהוא מוביל לצרפת משלוחי צמר אנגלי וחוזר ללונדון עם יין צרפתי . 
אוניות יין כמו המייפלאוור היו מכונות " אוניות מתוקות " כיוון שגלישה בלתי נמנעת של היין החומצתי אל מי השיפוליים המתיקה במקצת את צחנתם . 
בנוסף ליין ולצמר הוביל ג'ונס מגבעות , קנבוס , מלח ספרדי , כּשוּת וחומץ לנורווגיה וייתכן שלקח את מייפלאוור גם למסע ציד לווייתנים בגרינלנד . 
לו ולאשתו ג'וסיאן היו חמישה ילדים ואף - על - פי שלא היה יכול לדעת זאת באותה שעה , ג'וסיאן הייתה בהיריון עם בן נוסף , שהיה עתיד להיוולד בביתם שברותרהייז , במרחק מה מלונדון במורד התמזה , במארס של השנה הבאה . 
הקצין הראשון והנווט של המייפלאוור היה רוברט קוֹפּין , שבניגוד לג'ונס כבר ביקר קודם באמריקה . 
נווט נוסף היה ג'ון קלרק בן הארבעים וחמש , שהוביל בקר לג'יימסטאון בשנה שעברה . 
ג'יילס היל היה רופא האונייה . 
בימים שיבואו , כשמחלות יתפשטו בין הנוסעים ואנשי הצוות , הוא יהיה אחד הקצינים המבוקשים ביותר על המייפלאוור . 
תפקיד חשוב היה גם לחַבתָן , הממונה על תחזוקת חביות המזון והאספקה . 
בסאותהמפטון שכר ג'ונס את החבתן בן העשרים ואחת ג'ון אולדן , שגילו הצעיר ותבונת כפיו חיבבו אותו על הצליינים וכבר בימים הראשונים הם הציעו לו להישאר איתם באמריקה בתום המסע . 
פרט להם היו על האונייה בין עשרים לשלושים מלחים נוספים , ששמותיהם אינם ידועים לנו כיום . 
בסאותהמפטון נפגשו הבאים מליידן עם בני משפחה וחברים שעלו על המייפלאוור בלונדון והיו אמורים להמשיך איתם לאמריקה . 
רובם היו שותפים לאמונותיהם הדתיות וחלקם השתייכו בפועל לקהילת ליידן . 
הבולט ביניהם היה זקן העדה ויליאם ברוסטר , שבשנה האחרונה שהה במקום סתר בהולנד ואולי גם באנגליה . 
שובו של ברוסטר , החבר רם המעלה ביותר בקהילה והמיועד להיות מנהיגם הרוחני בעולם החדש , היה מן הסתם מרגש לא פחות מהפרידה מליידן . 
בסאותהמפטון הצטרפו אליהם גם רוברט קושמן וג'ון קרוור שנסע עם אשתו קתרין וחמישה משרתים . 
נוסע נוסף לא היה חבר בקהילה , אבל אנשי ליידן הכירוהו היטב . 
קפטן מיילס סטנדיש , שבא עם אשתו רוז ולא ברור אם בא יחד עם הצליינים על הספיידוול או הגיע בדרך אחרת , שירת כשכיר חרב אנגלי בהולנד והתעתד להיות אחראי על כל ענייניה הצבאיים של המושבה באמריקה . 
בסאותהמפטון פגשו הצליינים לראשונה את האנשים שכונו בפיהם " הזרים " – נוסעים שהאדוונצ'ררס גייסו כדי שיתפסו את מקומם של אלה שבחרו להישאר בהולנד . 
חוץ מכריסטופר מרטין המתנשא , שהאדוונצ'ררס מינוהו ל " מושל " המייפלאוור והוא נסע בחברת אשתו ושני משרתים , הגיעו עוד ארבע משפחות . 
סטיבן הופקינס נסע לאמריקה בפעם השנייה . 
11 שנים קודם לכן , ב - , 1609 הוא הפליג לווירג'יניה על סיפון הסי וֶנצ'ר , אבל אונייתו נטרפה בים בקרבת ברמודה – אירוע שבהשראתו כתב שייקספיר את המחזה הסערה . 
בהיותו בברמודה , נטל הופקינס חלק בניסיון מרידה ונידון לתלייה , אבל הוא התחנן בדמעות על חייו ועונשו הומתק ממש ברגע האחרון . 
הופקינס שהה שנתיים בג'יימסטאון לפני שובו לאנגליה ; עכשיו הוא נסע בלוויית אשתו ההרה , אליזבת , בנו ג'יילס , שתי בנותיו , קונסטנס ודַמָריס ושני משרתים , אדוארד דוטי ואדוארד לייסטר . 
בנוסף למשפחת מוּלינס , משפחת איטוֹן ומשפחת בּילינגטון ( שאותה כינה ברדפורד " משפחה של כופרים גמורים " ) , היו שם גם ארבעה ילדים משיפּטוֹן , שְרוֹפּשַייר . 
אלן , ג'ספר , ריצ'רד ומרי מוֹר היו פרי נאפופיה של אמם , קתרין מור , עם מאהבה זה שנים ג'ייקוב בּלקוויי . 
סמיואל מוֹר , בעלה של קתרין , אריסטוקרט שבילה את רוב זמנו בלונדון , הבין באיחור רב שהילדים אינם שלו ( אי - אפשר לטעות בדמיונם לבלקוויי , טען בבית - המשפט ) והתגרש מאשתו , אבל את הילדים הוא השאיר בחזקתו . 
מור החליט שהדבר הטוב ביותר עבורם יהיה להתחיל בחיים חדשים באמריקה . 
הילדים נשלחו אפוא ללונדון ונמסרו לידיהם של וסטון , קושמן וקרוור , שהעבירו אותם לטיפולן של משפחות מהעדה . 
אלן בת השמונה נמסרה לאדוארד ואליזבת וינסלו ; את ג'ספר בן השבע צירף קרוור אל משפחתו ; שני הילדים הנותרים , ריצ'רד בן החמש ומרי בת הארבע , נמסרו יחד לוויליאם ומרי ברוסטר , שנסעו בלוויית שני ילדיהם בעלי השמות הבלתי נשכחים לאב ( אהבה ) ורֶסלינג ( היאבקות ) . 
בינתיים הלכו היחסים בין אנשי ליידן לתומס וסטון והורעו עד שהעניינים הגיעו לכלל משבר . 
קושמן חתם על ההסכם המתוקן עם המרצ'נטס בלונדון , אבל אנשי ליידן סירבו לכבד אותו . 
וסטון הפנה להם עורף בכעס והכריז ש " מעתה ואילך הם יצטרכו להסתדר בכוחות עצמם " . 
כפי שקושמן היטיב מכולם לדעת , ההתפתחות הזאת לא הייתה לטובתם . 
לא היו להם מצרכי מזון שיספיקו להאכלת כולם במשך שנה והם עדיין היו חייבים כסף לרבים מהספקים שלהם . 
בלי וסטון שיעמיד לרשותם את המימון הדרוש , הם נאלצו למכור חלק ממלאי המזון היקר שלהם , כולל יותר משתי טונות חמאה , לפני שיכלו להפליג מסאותהמפטון . 
גם התנהגותו של כריסטופר מרטין סיבכה את העניינים היגעים ממילא . 
מושל המייפלאוור היה מפלצת , לדברי קושמן . 
" הוא פגע בכבודם של אנשינו המסכנים ודיבר אליהם בבוז ובלעג , " כתב קושמן , " כאילו אינם מגיעים לקרסוליו ... אם פניתי אליו בדברים , הוא האשים אותי בהמרדה ואמר שאיש אינו רשאי לקבל תלונות או לשמוע אותן מלבדו . 
במכתב שכתב בחופזה לידיד בלונדון , צפה קושמן שגורלם של הנוסעים יהיה רע ומר . 
" ידידי , אם אי - פעם נקים מטעה , סימן שאלוהים עשה לנו נס , בעיקר בהתחשב במלאי הזעום של מצרכי מזון שיעמוד לרשותנו ועוד יותר מזה בהיותנו מפורדים ומפולגים ואין מי שיורה לנו את הדרך ויקרא אותנו לסדר . 
אלימות עתידה לפרוץ . 
איה ענוותנותו והצטנעותו של משה ? " 
כשהגיעה לבסוף השעה לעזוב את סאותהמפטון , וידא קושמן שהוא יפליג עם ידידיו על סיפונה של הספידוול . 
הוא נפטר אמנם מעונשו של מרטין אבל חיש מהר גילה שהספידוול רחוקה מלהיות אונייה מהירה כפי שנרמז בשמה . 
" היא פרוצה לכל רוח ודולפת כמסננת , " כתב . 
כשהתבוננו במים החודרים פנימה דרך החריצים שבין הלוחות , נזכרו הוא וחבריו מליידן בסוללות העפר בהולנד ואמרו ש " המים זרמו כמו לתוך חור של חפרפרת " . 
ימים אחדים אחרי שעברו את האי וייט הסמוך לחוף הדרומי של אנגליה , הוחלט לעגון לצורך תיקונים , ושני כלי השיט הפליגו לדרטמות , נמל שנמצא במרחק של 120 קילומטרים בלבד מסאותהמפטון . 
כבר היה 17 באוגוסט . 
התיקונים הושלמו במהרה , אבל הפעם סירבה הרוח לשתף איתם פעולה . 
הם היו תקועים בדרטמות , מפרץ עטור סלעים ומוקף גבעות גבוהות ומגוננות , והמתינו לרוח טובה . 
אנשים נתקפו חרדה – ובצדק . 
" חוששני שנכלה חצי ממלאי המזון שלנו עוד בטרם נעזוב את חופי אנגליה , " כתב קושמן . 
רבים מהנוסעים החליטו שזה הזמן לנטוש את המסע . 
הם רצו לרדת מהאונייה גם אם פירושו של דבר שיאבדו את כל השקעותיהם – וחלקם השקיעו את כל מה שהיה להם . 
אבל מרטין סירב להניח להם לעזוב את המייפלאוור . 
" הוא לא היה מוכן להטות להם אוזן ולא הרשה לאיש מהם לרדת לחוף , " כתב קושמן מדרטמות , " פן ישאו רגליהם וינוסו . 
החודשים של מתח בלתי פוסק התנקמו עכשיו בקושמן . 
בשבועיים האחרונים הוא הרגיש כאב חד בחזה – " כאילו משא כבד של עופרת רובץ על לבי . 
הוא היה בטוח שפרידתו מהעולם קרובה . 
" אני פועל כאדם חי ועם זאת אני חשוב כמת ... אני מבקש שתכין את עצמך לבשורות רעות העלולות להגיע מאיתנו בכל יום ... איני רואה כיצד נוכל להימנע אפילו ממותם של אנשים ברעב ; אבל אלוהים גדול וכול יכול והוא יעשה כרצונו . 
הם הפליגו מדרטמות והגיעו למרחק של כ - 320 קילומטרים מלֶנד'ס אֶנד שבקצה הדרומי - מערבי של אנגליה כשדליפה חדשה התגלתה בספידוול . 
הדבר קרה בתחילת ספטמבר ועתה לא נותרה להם כל ברירה אלא לוותר על הספידוול כליל . 
זו הייתה התפתחות חמורה מאין כמוה . 
האונייה לא רק עלתה להם סכום כסף נכבד ; היא גם נחשבה חיונית להצלחתה העתידית של המושבה . 
הם עגנו בפלימות , כ - 80 קילומטרים מערבה מדרטמות . 
אם ירצו להמשיך במסע , יצטרכו לצופף נוסעים רבים ככל שתוכל המייפלאוור לשאת ולהפליג לבדם . 
איש לא הופתע כשקושמן בחר למסור את מקומו לאחר . 
ולמרות פחדו שקצו קרוב , הוא חי חמש שנים נוספות . 
כעבור זמן התברר שמר ריינולדס , רב - החובל של הספידוול , פעל בסתר נגדם . 
בהולנד הותקנו באונייה תרנים חדשים שהיו גבוהים מדי – טעות רצינית שנעשתה מן הסתם בידיעתו של ריינולדס , אם לא ביוזמתו . 
כפי שיודע כל יורד ים , תורן עמוס מפרשים לא רק מזיז את כלי השיט במים , הוא גם מנוף שמפתל את גוף האונייה . 
אם התורן גבוה מדי , הלחץ העודף מרחיב את החיבורים בין הלוחות וגורם לדליפה מתחת לסיפונים . 
התקנת תרנים גבוהים מדי בספידוול הייתה הדרך שבה הצליח ריינולדס לשטות בקלות בחבורה הפנאטית של עכברי יבשה . 
קרוב לוודאי שהוא משך בכתפיו וגירד את ראשו במבוכה כביכול כשהאונייה התחילה לדלוף , בשעה שהיה צריך רק לצמצם מעט את המפרשים כדי שהדליפה תיפסק . 
מיד אחרי שהמייפלאוור הפליגה לאוקיינוס האטלנטי , הספידוול נמכרה , תרניה הוחלפו ולדברי ברדפורד היא " ערכה מסעות רבים והכניסה רווחים נאים לבעליה . 
ברדפורד העלה כעבור זמן את ההשערה שריינולדס עשה את מעשי " הכזב והמרמה " שלו מפני שהוא פחד לגווע ברעב באמריקה . 
אבל נראה שללא ידיעתם נפלו הצליינים קורבן למזימה הרבה יותר מורכבת וזדונית . 
כעבור כמה עשרות שנים הגיע לידי בנו החורג של ברדפורד , נתנִאל מורטון , מידע ממנהטן המעיד שההולנדים ביקשו למנוע את התיישבות הצליינים באזור נהר ההדסון , ועשו כמיטב יכולתם על מנת להערים על דרכם מכשולים " שיעכבו אותם באנגליה " . 
מורטון טען שרב - החובל של המייפלאוור , כריסטופר ג'ונס , היה שותף לתרמית , אבל אין שום ראיה המעידה שג'ונס לא היה ידידם המסור והנאמן של הצליינים לאורך כל הדרך . 
ריינולדס , ולא ג'ונס , היה זה שמנע מהם להפליג . 
בתחילת ספטמבר התחילו רוחות מערביות עזות לנשב בצפון האוקיינוס האטלנטי . 
מצרכי המזון , שלא היו בשפע כבר בשעת ההפלגה הראשונה מסאותהמפטון , הצטמצמו עוד יותר בגלל העיכובים שנמשכו למעלה מחודש . 
הנוסעים , שהיו כלואים באונייה כל אותו זמן , היו במצב גרוע מכדי לצאת למסע ממושך . 
ג'ונס לא היה חורג מסמכותו אילו הכריז שעכשיו כבר מאוחר מדי לחצות את האוקיינוס . 
אבל ב - 6 בספטמבר 1620 הפליגה המייפלאוור מפלימות על כנפי " רוח טובה ומיטיבה " , כפי שכתב ברדפורד . 
רוברט קושמן לא היה היחיד מקהילת ליידן שנטש את המסע . 
גם ידידיו ויליאם רינג ותומס בּלוֹסוֹם בחרו להישאר באנגליה . 
עד שהמייפלאוור הפליגה מפלימות , כבר איבדה קבוצת הצליינים מליידן רבע מאנשיה . 
התוכנית המקורית הייתה להעביר את כל הקהילה לעולם החדש . 
עכשיו נותרו על האונייה רק כחמישים צליינים – פחות משישית ממספרם הכולל של חברי הקהילה וכמחצית מ - 102 נוסעי המייפלאוור . 
לג'ון רובינסון לא הייתה כל דרך לדעת שמספרם יפחת בצורה כה דרמתית עד שיעזבו סופית את אנגליה , אבל הרועה הרוחני של הצליינים צפה מראש רבים מהקשיים שהיו צפויים להם . 
עמידתו התקיפה ונטולת האנוכיות על הצורך לנהוג תמיד ביושר ובהגינות , תחסר מאוד לצליינים בחודשים הבאים . 
אולם לפחות בטווח הקרוב הם עדיין יכלו ליהנות מדברי החוכמה שלו . 
במכתב שכתב ערב היציאה מהולנד , הוא הפציר במאמיניו לעשות כמיטב יכולתם כדי להימנע מסכסוכים עם מכריהם החדשים בני ארצם . 
גם אם אדם כמו כריסטופר מרטין יעמיד את השליטה העצמית שלהם במבחן קשה , כתב , הם חייבים לדכא את הדחף לשפוט ולהרשיע את זולתם . 
רובינסון יעץ לבני עדתו " לאגור אורך רוח והבלגה לקראת היום המר והנמהר ההוא ... שאילולא כן עלולים אנו לפגוע במעשי ידיו הקדושים והטהורים של האלוהים עצמו . 
למען טובתה העתידית של המושבה , הכרחי שכל המתיישבים – אנשי ליידן וזרים כאחד – ילמדו כמיטב יכולתם לחיות בכפיפה אחת . 
התנהגות לא - שיפוטית מעין זו לא יכלה לבוא לקבוצת ליידן באופן טבעי . 
כבדלנים , הם ראו בעצמם אנשים נבחרים היוצאים מכלל הציבור הרחב שטרם ראה את האור . 
תחושת העליונות הזאת הייתה מהותית לאופן שבו הם תפסו את עצמם ואת מקומם בעולם . 
עם זאת , ישנן ראיות המעידות שהתייחסותו של רובינסון אל קהילתו כאל מובלעת אוטונומית של יושר וצדק התרככה במידה ניכרת במרוצת 12 השנים ששהה בהולנד . 
כאשר הצליינים הפליגו לאמריקה , הוא כבר הרשה לחברי קהילתו להשתתף בתפילות גם מחוץ לכנסייה שלהם . 
ההכרה שלא ניתן להפיק תועלת רבה מהתנשאות ומכעס מיתנה את חתירתו חסרת הפשרות של רובינסון לטוהר רוחני . 
" כי דבר לא היה שנוא עליו בעולם , " כתב אדוארד וינסלו לימים על רובינסון , " יותר מפילוג ומחלוקת . 
ההתגמשות במה שהיה פעם בדלנות בלתי מתפשרת הייתה חיונית להצלחתה העתידית של מטעת פלימות . 
בהקשר זה , אובדן הספידוול היה דבר טוב . 
קודם להפלגתם מפלימות , התרכזו אנשי ליידן מדרך הטבע באונייה שלהם . 
אבל עכשיו , בין אם רצו ובין אם לאו , היו כולם בסירה אחת . 
כשברדפורד כתב לאחר זמן על מסעה של המייפלאוור , הוא הקדיש רק מספר פסקאות לתיאור מסע שנמשך למעלה מחודשיים . 
אל הייסורים הגופניים והנפשיים שסבלו הנוסעים הדחוסים בסיפון האמצעי החשוך והדולף , היתוסף המחסור המפחיד במידע על היעד הסופי שאליו היו אמורים להגיע . 
הם ידעו בוודאות רק דבר אחד : גם אם יצליחו לעבור איכשהו בשלום את 4,800 הקילומטרים של ים שמפרידים בין אנגליה לאמריקה , אף אחד לא יהיה שם כדי להקביל את פניהם – אולי חוץ מכמה אינדיאנים עוינים . 
זמן קצר אחרי שעזבו את פלימות , התחילו הנוסעים לסבול ממחלת - ים . 
כפי שקורה תכופות בים , המלחים שאבו הנאה מרובה מההתבדחות על חשבון סבלם של האנשים שעליהם היו מופקדים . 
ברדפורד זכר במיוחד מלח אחד , " אדם יהיר וגס רוח מאוד , שתמיד בז לאנשים החולים וקילל אותם בכל יום קללות נמרצות . 
למלח הייתה אפילו חוצפה להצהיר ש " הוא מקווה לעזור להשליך את מחציתם לים עוד לפני תום המסע " . 
רצה הגורל ודווקא מלח חזק ויהיר זה היה המת הראשון של האונייה . 
" אלוהים ראה את סבלנו , " כתב ברדפורד , " ועוד לפני שעברנו את חצי הדרך , הכה את המלח הצעיר הזה במחלה אנושה שממנה מת בייסורים גדולים , וכך היה הוא עצמו הראשון שהושלך לים . 
ברדפורד מוסיף ומציין ש " כל רעיו של הצעיר הוכו בתדהמה , כי הם ראו שמותו בא לו מידו הצודקת של אלוהים " . 
רצף של רוחות סופה מערביות אילץ את הקברניט להשיט את האונייה , כמיטב יכולתו , כנגד הרוח והגלים . 
פעמים אחדות במרוצת המסע נעשו התנאים כה קשים , עד שג'ונס נאלץ " לשכב באפס מעשה " – דהיינו לקפל את כל המפרשים עד פיסת הבד האחרונה , לקשור את ההגה כשהחרטום מופנה לכיוון הרוח ולהפקיר את האונייה בת 180 הטונות לחסדיהם של איתני הטבע , אף - על - פי שמעשה זה היה כרוך בהפסד של קילומטרים רבים שהושגו בעמל כה רב . 
אנשי צוות המייפלאוור II – העתק מדויק של כלי השיט המקורי שנבנה בבריקסטון , אנגליה – היו ב - 1957 הימאים הראשונים מהעידן המודרני שחוו על בשרם מה פירוש לעבור סופה באונייה מתקופת המלך ג'יימס ה - 1 . 
במרוצת השבועות הראשונים של מסעם הם גילו שלא כל - כך פשוט להתרגל לצורת הגוף המלבנית של המייפלאוורII . 
לפעמים , התנודות בבית האַחרָה המוגבה היו כה עזות עד שקפטן אלן וילֶרז – אחד הימאים המנוסים ביותר בעולם בשיט במים עמוקים – היה בטוח שבעוד רגע יופל מדרגשו לרצפה . 
וילרז ואנשיו חששו מאוד מהאופן שבו האונייה הזאת תתנהג בתנאי הישרדות קשים באמת . 
לקראת סיום המסע פרצה סופה עזה שאילצה את וילרז לעשות את מה שעשה רב - החובל ג'ונס 337 שנים לפניו . 
כשטלטולי האונייה בגלים האדירים נעשו קשים מנשוא , הוא החליט שאין לו ברירה אלא " לשכב באפס מעשה " . 
המפרשים קופלו וכל מה שהיה על הסיפון נקשר היטב . 
ואז , לא בלי חשש , הורה וילרז לקשור את ההגה כשהחרטום מופנה לכיוון הרוח . 
" זה היה ניסוי עוצר נשימה , " כתב וילרז . 
" האם היא תשכב כך בשקט פחות או יותר , כשהיסט הרוח של בית האחרה הגבוה מחזיק אותה עם הכתפיים פונות לים , או שמא היא תתגלגל בחוסר אונים אל תחתית הגל ותאיים להתהפך על צדה ? 
פשוט לא ידענו . 
אף אחד לא ניסה לעשות את התרגיל הזה עם אונייה זה מאתיים שנה לפחות . 
ברגע שחרטום האונייה הופנה אל הרוח , חל שינוי מדהים בהתנהגותה של מייפלאוור II . 
אף - על - פי שתרניה היו חשופים לגמרי בעיצומה של סופה משתוללת , דופנותיה הרבועות תפקדו כמו מפרשי סערה עשויים עץ שייצבו באורח פלא את תנודותיה של האונייה . 
מאוזנת כמעט לחלוטין רבצה לה המייפלאוור II במים , כמו ברווז שמח וטוב לב בעוד הסערה ממשיכה לשאוג סביבה . 
אחרי החבטות חסרות הרחמים של הגלים , הגיעה האונייה סוף - סוף אל המנוחה . 
" שמחתי לחשוב שאבותינו הצליינים , שהיטלטלו קשות במשך לילות ארוכים וחסרי מנוחה של סופות אטלנטיות , זכו לפחות למעט שלווה בסערות הרציניות באמת , " כתב וילרז . 
בסתיו של , 1620 יכולתה של המייפלאוור לייצב את עצמה בעיצומה של סערה נטעה תחושה כוזבת של ביטחון בלבו של שוליה צעיר בשם ג'ון האולנד . 
בעת שהמייפלאוור רבצה באפס מעשה , נתקף כנראה האולנד , למטה , בחוסר מנוחה . 
הוא לא ראה שום סיבה שלא לצאת לרגע ממעמקיו המצחינים של הסיפון האמצעי . 
אחרי יותר מחודש של שירות כאוניית נוסעים , המייפלאוור כבר חדלה להיות אונייה מתוקה והאולנד השתוקק לנשום מעט אוויר צח . 
הוא עלה אפוא בסולם אל אחד הפתחים ויצא לסיפון . 
האולנד , שבא מעיירה רחוקה מהים בשם פֶנסטַנטוֹן , הנטינגדוֹנשייר , גילה חיש מהר שהסיפון של אונייה מוכת סופה אינו מקום מתאים לאיש יבשה . 
גם אם האונייה עצמה מצאה את נקודת השקט שלה , הסופה המשיכה להשתולל סביבה בפראות מדהימה . 
יללות הרוח בחבלים של מערך החיבֵּל היו מפחידות . 
מפחיד היה גם מראה הגלים הגואים , המרובבים קצף . 
המייפלאוור נטתה פתאום אל הצד המוגן מהרוח . 
האולנד איבד את שיווי משקלו , החליק אל מעבר למעקה האונייה ונפל למים . 
זה היה יכול להיגמר רע . 
אבל מאחת הדפנות השתלשל למים נֵף המפרש הראשי העילי – החבל המשמש להרמת המפרש ולהורדתו – ונגרר אחרי האונייה . 
האולנד היה באמצע שנות העשרים לחייו ובחור חזק , וכשידו תפסה את החבל , הוא נאחז בו בכוח כה רב עד שלא הרפה ממנו גם כששקע לעומק של שלושה מטרים מתחת למים . 
מלחים אחדים משכו את החבל והעלו את האולנד בחזרה אל פני הים , ובעזרת אנקול של סירה משו לבסוף את הבחור ביש המזל מהמים וגררו אותו אל הסיפון . 
כעבור למעלה מעשר שנים , בעת שברדפורד כתב על האירוע הזה , האולנד לא רק היה בריא ושלם , אלא שהוא ואשתו אליזבת כבר היו הורים לילדים שמספרם עתיד להגיע לעשרה ואלה , בתורם , יעניקו להם מספר מדהים של 88 נכדים . 
הפוריטנים האמינו שלכל דבר שקורה בחיים יש סיבה . 
הצלתו של ג'ון האולנד , כמו מותו הפתאומי של המלח הצעיר , היו מעשה ידיו של אלוהים . 
אם לקדושים קורה משהו טוב , הדבר מתפרש בלי יוצא מהכלל כסימן לחסד אלוהי . 
אבל אם קורה להם משהו רע , אין זה אומר בהכרח שאלוהים אינו נוטה להם חסד ; ייתכן שהוא מעמיד אותם בניסיון לקראת מטרה נעלה יותר . 
וכפי שידעו כולם , הניסיון האמיתי בוא יבוא . 
ג'ונס ושאר יורדי - הים של תקופתו לא ידעו על קיומו של זרם הגולף – מעין נהר של מים חמים המגיע מהאזור הקריבי וזורם לאורך חופיה המזרחיים של אמריקה הצפונית ומעבר לאוקיינוס האטלנטי עד לאיים הבריטיים . 
כשהיא נלחמת בזרם הגולף וברוחות המערביות העזות , הצליחה המייפלאוור לשוט במהירות ממוצעת של שני מילים ימיים לשעה , מאז שעזבה את אנגליה בספטמבר . 
לג'ונס היה קרוס - סטאף ( cross-staff ) – מקל משונת באורך 90 סנטימטרים עם זרוע אופקית מחליקה – שבעזרתו היה יכול לחשב בדיוק של מספר מילים ימיים את מיקומה של האונייה על קו הרוחב הגיאוגרפי , או על הציר צפון - דרום , אבל לא הייתה לו כל דרך אמינה לקבוע את המיקום על קו האורך , או על הציר מזרח - מערב . 
פירושו של דבר היה שאחרי תקופה כה ממושכת של מזג אוויר גרוע , היה לו רק מושג מעורפל ביותר על המרחק שנותר להם עד ליבשה . 
הוא ידע שהמייפלאוור נמצאת צפונית בהרבה מיעדם הסופי , שפך נהר הדסון . 
אבל בשלב כה מאוחר של המסע , כשמחלות התחילו להתפשט בקרב הנוסעים ואנשי הצוות , היה נחוץ בראש ובראשונה להגיע לחוף במהירות האפשרית . 
לכן הוא האיץ את הקצב ושט לאורך קו רוחב שעתיד להביא אותו אל חצי - אי חולי שהיה מוכר לרוב יורדי - הים של העת ההיא בשם קייפ קוד . 
אמנם במפת ניו אינגלנד של קפטן ג'ון סמית סומן המקום בשם קייפ ג'יימס , אבל השם המדויק לא עניין ביותר את ג'ונס . 
הכף , שנראה כמושיט אליהם את זרועו המורמת , היה מקום שטוב לעגון בו לא פחות מבכל מקום אחר . 
המייפלאוור אצה לדרכה עד שהגיעה למרחק שבו כבר היה אפשר להריח אדמה . 
שחפים התחילו להופיע בשמים וצבע המים השתנה מכחול עז לירקרק . 
ואז , עם עלות השחר של יום חמישי , ה - 9 בנובמבר , 1620 אחרי 65 ימי הפלגה , נגלתה לעיניהם היבשה . 
2 
שרטונים מסוכנים וגלים אימתניים 
היה זה בוקר סתווי נאה , עם שמים בהירים ורוח צפונית - מערבית קלה . 
חרמש דק של ירח שעוד היה תלוי ממעל , החוויר בהדרגה ולבסוף נמוג לגמרי כשהשמש עלתה מאחוריהם במזרח . 
ממערב להם נראתה הזרוע של קייפ קוד , או כך לפחות חשב ג'ונס . 
לאמיתו של דבר , המקום שראו עיניהם באותו בוקר – וכונה בפי הדורות הבאים של ימאים " האחוריים של הקייפ " – לא היה אלא שרטון באורך של 50 קילומטרים בקירוב שנמתח מצפון לדרום ונתחם בצוקי חול מרשימים , המתנשאים לגובה 30 מטרים . 
הנווטים של ג'ונס היו מן הסתם מזהים אותם מיד , אילו רק ביקרו באזור לפני כן . 
מאחורי הצוקים השתרעו גבעות עגלגלות , מכוסות עצים . 
לבם של נוסעי המייפלאוור , לדברי ברדפורד , " רחב משמחה " . 
האוויר הצלול של יום סתיו ניו אינגלנדי קריר ויבש צמצם מרחקים והדגיש את הצבעים , והצליינים " נרגעו מאוד בראותם שהארץ טובה ומיוערת עד לשפת הים " . 
על מנת להיות בטוח בזיהוי המקום , שינה ג'ונס את כיוון שיוטה של המייפלאוור והפנה אותה לעבר החוף . 
כעבור כשעה הסכימו כולם שזהו אכן קייפ קוד . 
עכשיו הגיעה שעת ההחלטות . 
לאן ימשיכו מכאן ? 
הם נחתו צפונית בהרבה למקום שאליו היו פניהם מועדות , סמוך לשפך נהר הדסון . 
עם זאת , היו להם סיבות טובות לשקול את הקמת היישוב שלהם דווקא בסביבות קייפ קוד . 
בחודשים הכאוטיים האחרונים שלפני הפלגתם מאנגליה , התחילו וסטון והאחרים לטעון שאתר צפוני יותר בניו אינגלנד – השם החדש שניתן למדינות מסצ'וסטס , קונטיקט , רוד איילנד , מיין , ורמונט וניו המפשייר של ימינו – יהיה מקום מתאים יותר להתיישבות . 
כפי שמעיד שמו של הכף , האזור התפרסם בזכות הלהקות הגדולות של דגי הקוד הפוקדות את חופיו . 
באביב חרשו מאות ספינות דיג מאנגליה , מצרפת , מהולנד ומארצות אירופיות אחרות את מימי ניו אינגלנד , בפרט באזור שנמצא צפונית - מזרחית למיין של ימינו . 
מושבה שתוקם בקייפ קוד תימצא אפוא בעמדה שתקנה לה יתרון ברור בניצול שדות הדיג הרווחיים הללו . 
אבל בשעה שהמייפלאוור הפליגה מאנגליה , לא הייתה אפשרות להשיג זיכיון לאזור זה , כיוון שהמלך טרם הקים אז את מה שייקרא לימים " מועצת ניו אינגלנד " . 
אם ברצונם להתיישב במקום שבו הוקצתה להם קרקע באופן חוקי , עליהם להפליג לשפך נהר הדסון שנמצא במרחק של יותר מ - 350 קילומטרים משם . 
את רב - החובל ג'ונס הטרידו בעיות משלו . 
בהתחשב בבריאותם הלקויה של הנוסעים ושל אנשי הצוות , הורדת אנשים אלה לחוף במהירות האפשרית הייתה בעדיפות ראשונה מבחינתו – ויהיה מה שכתוב בזיכיון שלהם אשר יהיה . 
אילו נשבה עכשיו רוח דרומית , הוא היה יכול להפליג בקלות צפונה אל קצה קייפ קוד , למקום הידוע כיום בשם מפרץ פּרוֹבינסטאוּן . 
עם רוח דרומית טובה וקצת עזרה מהגאות , הם היו מגיעים לשם בתוך שעות ספורות . 
אבל הרוח הייתה צפונית והאפשרות היחידה שלהם הייתה לשוט איתה אל נהר הדסון . 
אם הרוח הזאת תימשך , היא תביא אותם ליעדם בעוד כמה ימים . 
ג'ונס פנה אפוא דרומה . 
לרוע המזל , בעת ההיא לא הייתה מפה אנגלית אמינה של קו החוף בין קייפ קוד להדסון . 
רק מעט השתנה מאז 1614 – השנה שבה ניסיונו המר של ג'ון סמית גרם לו לומר על כל המפות הקיימות של האזור ש " הן לא שוות את הנייר שהודפסו עליו , על אף שעלו לי בכסף רב " . 
המפה ששרטט ג'ון סמית עצמו כללה רק את האזור שמצפון ל " אחוריים של הקייפ " – המקום שבו נחתה המייפלאוור – ולא יכלה להועיל במסע דרומה משם . 
לבד מהסתמכותו על היכרותם האישית של נווטיו את החוף – שהייתה כמסתבר מינימלית למדי – השיט ג'ונס את האונייה כשהוא מגשש את דרכו כסומא בארובה . 
לרב - החובל של המייפלאוור לא הייתה כל דרך לדעת לאילו סכנות בדיוק הוא עלול להיקלע , אבל הוא היה מנוסה מספיק כדי לעשות שימוש נרחב בשני האמצעים למדידת עומק המים שעמדו לרשותו : שני חבלים נושאי משקולות עופרת כבדות . 
החבל האחד , שאורכו כ - 180 מטרים , היה מיועד למים עמוקים ונשא מטיל עופרת שמשקלו בין 18 ל - 45 קילוגרמים . 
החבל האחר היה קצר יותר , כ - 40 מטרים אורכו , ונשא משקולת של 3 עד 6 קילוגרמים . 
בעת שהמייפלאוור הפליגה דרומה , היה המלח הממונה על מדידת העומק עסוק בפעילות קדחתנית : הוא הטיל את משקולת העופרת למים , הניח לחבל להשתחרר , הכריז בקול על העומק , העלה את המשקולת והטיל אותה שוב למים . 
עומק המים סמוך לקייפ קוד היה כ - 37 מטרים – כמעט כל אורכו של החבל עם משקולת העופרת הקטנה – אבל במרחק של 5 קילומטרים מהחוף צנחה קרקעית הים ביותר מ - 90 מטרים . 
השיפוע התלול הזה , המקביל פחות או יותר לחוף , ידוע בשם מורד היבשת . 
כשעשה את דרכו לאורך צדו האחורי של הצוק , עקב ג'ונס קרוב לוודאי אחרי מורד היבשת כאילו היה זה חבל הצלה סמוי מהעין המוליך דרומה . 
בחמש השעות הבאות החליקה המייפלאוור בקלילות הלאה . 
אחרי 65 ימים של שיט נגד הרוח ומלחמה בסופות , הייתה זו מן הסתם הפוגה משובבת נפש לנוסעים , שהתקהלו על הסיפון הקריר ושטוף השמש ושתו בצמא את המראות הראשונים של העולם החדש . 
אבל מבחינתו של רב - החובל ג'ונס , היו אלה שעותיו הראשונות של החלק שהיה גורם המתח המשמעותי ביותר במסע כולו . 
כל קברניט היה מעדיף את תלאותיה של סופה צפון אטלנטית עזה על סכנותיו של חוף לא מוכר ולא ממופה . 
כל עוד המייפלאוור אינה עוגנת לבטח , לא יזכה ג'ונס לשעות שינה מרובות . 
ג'ונס עמד הכן על סיפון בית האחרה – מעין סנפיר גב צר עשוי לוחות עץ שרוחבו אינו מגיע ל - 3 מטרים והוא מתנשא לגובה של 7 מטרים מעל פני המים , כשמעקה הירכתיים מוסיף עוד קצת יותר ממטר לגובהו . 
כאן , בגובה של שתיים וחצי קומות , כשמותניה של המייפלאוור – שישה מטרים במקום הרחב ביותר – משתרעים מתחתיו , לטש ג'ונס עיניים מודאגות אל החוף החולף לימינו והמתין להכרזה האחרונה על עומק הים . 
הגאי הספינה היה מוצב בחלל זעיר ומחניק שנמצא מתחת לסיפון בית האחרה ומעט לפניו . 
ג'ונס והנווטים שלו יכלו לתקשר עם ההגאי דרך פתח קטן בסיפון שנפער מעל לראשו . 
כשהסתכלו למטה , הם יכלו לראות את מצפן הספינה המותקן בתוך קופסת מצפן מצוידת בנר , שהייתה קבועה לפני ההגאי ובגבו של התורן האחורי . 
במקום לאחוז בהגה , כיוון ההגאי את האונייה באמצעות מוט אנכי ארוך הקרוי ויפ ּ - סטאף ( ( whipstaff , שהתחבר למוט ההגה דרך חור ברצפת הסיפון שעליו עמד . 
הם שטו דרומה במרחק בטוח מהחוף ותוך שמירה על קשר עין עם הגדה החולית של קייפ קוד , חולפים על - פני הנקודות שבהן יוקמו בעתיד הערים וֶלפליט , איסטהם , אורליאן וצ’טהאם . 
במשך כל הבוקר באה הגאות לעזרתם , אבל בסביבות השעה אחת בצהריים התחיל השפל . 
עומק המים פחת בצורה מדאיגה וגם הרוח נחלשה . 
לפתע מצאה המייפלאוור את עצמה באמצע מה שכונה לימים " הרצועה הזדונית ביותר של מי שרטון רדודים בחופי אמריקה " : הפּוֹלָק ריפ ּ , מקום שקיבל את שמו מדגי הפולכיוס ( באנגלית , Pollack ) , דגים ממשפחת הקוד ששרצו בו בהמוניהם . 
הפולק ריפ הוא חלק ממבוך מסובך ומשתנה תדיר של שרטונים המשתרע בין קייפ קוד לקצה האי ננטאקט ונמצא במרחק של כ - 25 קילומטרים מדרום לקייפ . 
הכמות האדירה של מים שנעה הלוך ושוב בין הים שבמזרח למצר ננטאקט שבמערב מתערבלת ומסתחררת בין השרטונים הללו בעוצמה כזאת שגם כיום , כעבור 400 שנים כמעט , היא מוסיפה לעורר חלחלה . 
יש אומרים שלפחות חצי מסך כל האוניות הטרופות לאורך חופיה המזרחיים של ארצות הברית טבעו במקום הזה . 
ב - 1606 ניסה חוקר הארצות הצרפתי סמואל שַמפּלֵיין לנווט במים האלה בספינת מפרש קטנה . 
זה היה ביקורו השני של שמפליין בקייפ קוד ולמרות כל אמצעי הזהירות שנקט , עלתה ספינתו על שרטון וכמעט התנפצה לרסיסים לפני שהצליח איכשהו לשחרר אותה ולשוט למצר ננטאקט . 
קרקעית ספינת המפרש הקלה של שמפליין הייתה שקועה בעומק של קצת יותר מ - מטרים מתחת למים . 
קרקעית המייפלאוור העמוסה לעייפה הייתה שקועה בעומק של קרוב ל - 4 מטרים . 
ההתגליינות העצלה של הים התחלפה במערבולות סוחפות , כשמי השפל הנסוגים נשפכו כמפל מהשרטונים שלפניהם . 
וכיוון שהרוח גוועה כמעט , לא הייתה לג'ונס כל דרך לחלץ את אונייתו מהסכנה , מה גם שהרוח הקלה שעוד המשיכה לנשב הייתה צפונית ורק ריתקה עוד יותר את המייפלאוור אל האזור המסוכן . 
" הם נקלעו למערבולת של שרטונים מסוכנים וגלים אימתניים , " כתב ברדפורד , " ונלכדו ביניהם עד שראו עצמם בסכנה גדולה . 
כבר היה קרוב לשלוש אחר הצהריים ונותרו להם רק עוד שעה וחצי של אור . 
אם ג'ונס טרם הטיל את העוגן , הוא התכונן מן הסתם לעשות זאת כעת – הוא פקד על המלחים לחלץ את חבל הקנבוס מלמטה ולהתחיל לגלול בזהירות את הכבל העבה שבראש הסיפון הקדמי המוגבה . 
אם הרוח תנטוש אותם לחלוטין , ייתכן שיצטרכו להעביר את הלילה בשולי קו התנפצות הגלים . 
אבל עגינה בסמוך לפולק ריפ מעולם לא הייתה מעשה מומלץ . 
במקרה שהים יהפוך לגבה - גלי או שהרוח הצפונית תתחזק , כלי שיט שיעגון במקום ההוא יוטל על השרטונים ויינזק ללא תקנה . 
11 שנים לפני שעלה על המייפלאוור , הפליג סטיבן הופקינס על סיפונה של הסי ונצ'ר , אונייה שפניה היו מועדות לג'יימסטאון והתנפצה אל חופי ברמודה המכוסים אלמוגים . 
כפי שסיפר אציל שהיה על האונייה במכתב ששימש לימים מקור לתמונת הסערה בהסערה של שייקספיר , המראה של המים הזורמים פנימה דרך דופנות האונייה והסיפונים הדולפים היה מעורר חלחלה , אבל דווקא " זעקותיהם של הנשים ושל הנוסעים שאינם מורגלים במהומות ובטלטלות כגון אלה " הם אשר לא יישכחו מלבו לעולם . 
באותו אחר צהריים של ה - 9 בנובמבר , 1620 כשרעם הגלים האימתניים של פולק ריפ מהדהד באוזניו , התחיל הופקינס לתהות מן הסתם אם אין הוא עומד לשמוע שוב את הזעקות הנוראות האלה . 
בדיוק כשנראה להם שלעולם לא יצליחו להיחלץ מהשרטונים , השתנתה הרוח בהדרגה בכיוון השעון ולבסוף נעשתה דרומית . 
השינוי הזה , יחד עם הגאות שהתחילה , היו כל מה שנדרש לרב - החובל ג'ונס . 
בשעה ארבע שלושים וחמש אחר הצהריים , כשהשמש התחילה לשקוע , כבר השאירה המייפלאוור את פולק ריפ הרחק מאחוריה . 
עם התחזקות הרוח הדרומית , קיבל ג'ונס החלטה היסטורית . 
הם לא יפליגו לנהר הדסון . 
הם יחזרו לקייפ קוד ויעגנו בניו אינגלנד . 
בשעה חמש אחר הצהריים כבר החשיך כמעט לגמרי . 
ג'ונס , שלא רצה להיתקל בעוד שרטונים , בחר לכוון את האונייה אל הרוח לשם שמירה על מיקומה – מהלך מקובל בלילה בקרבת חוף לא מוכר . 
כשהמפרש הראשי העילי שלה מקופל , צפה המייפלאוור מעדנות על המים במרחק של 7 או 8 קילומטרים מחוף צ'טהאם של ימינו , ממתינה לזריחה . 
בינתיים סערו הרוחות בסיפון האמצעי . 
החדשות שפניהם מועדות לניו אינגלנד במקום לנהר הדסון קוממו את הנוסעים . 
כפי שידעו כולם , מבחינה טכנית , לזיכיון שלהם לא יהיה תוקף בהתיישבות מצפון להדסון . 
אחדים מהזרים , בלי ספק בהנהגתו של סטיבן הופקינס , ש - 11 שנים קודם לכן כבר השתתף במרידת נפל בברמודה , " נשאו נאומי הסתה זועמים " והכריזו ש " כאשר יעלו לחוף הם יעשו כטוב בעיניהם , שכן לאיש אין סמכות לפקד עליהם " . 
קרוב לוודאי שאל הופקינס הצטרף גם ג'ון בילינגטון , שבהמשך עשה לעצמו מוניטין של המתלונן והמסית הראשי של המושבה . 
אבל תהיה זהותו של מלבה הזעם אשר תהיה , כעת היה ברור שעתידה של המושבה נתון שוב בסכנה רצינית . 
הזרים היו כמחצית ממספר הנוסעים ובניגוד לאנשי ליידן , שהיו מאוחדים וקשורים זה לזה בקשר אמיץ ורב שנים , שום דבר לא קישר בין הזרים לבד , אולי , מאי - רצון גובר לחיות בקהילה הנשלטת בידי רדיקלים דתיים , שכבר בא לידי ביטוי במקרים מסוימים . 
עם זאת , לאחדים מהזרים , ובכללם מושל המייפלאוור כריסטופר מרטין , היו קשרים טובים עם המרצ'נט אדוונצ'ררס בלונדון ; למעשה , הנוסע ויליאם מוּלינס היה אחד מהם . 
הזרים הללו היטיבו לדעת שהדרך היחידה להבטיח את הצלחתה הפיננסית של המושבה היא עבודה משותפת של כולם . 
וכך , למרות היחס המזלזל שהפגין מרטין כלפי אנשי ליידן מתחילת המסע , ההתפתחויות המדאיגות בקייפ קוד אילצו אותו כנראה לכרות ברית עם הנוסעים מהולנד . 
היה חשוב שעוד לפני הירידה לחוף , יחתמו הנוסעים על הסכם רשמי כלשהו שיחייב את כולם . 
במהלך היום הבא הם חיברו את מה שנודע לימים בשם " אמנת מייפלאוור " . 
יש אירוניה רבה בעובדה שהמסמך , שלדעת רבים מציין את תחילתה של האומה אשר תיקרא לימים ארצות הברית , חובר בידי אנשים שהזדהו עם כיתתיות הרבה יותר מאשר עם חברה דמוקרטית . 
אמנם נכון שהכומר רובינסון נבחר לכהונתו בהצבעה של כל אנשי הקהילה . 
אבל מרגע שנבחר , איש לא הטיל עוד ספק בסמכותו ובמעמדו . 
בהיות שליט נאור יותר מאשר נבחר ציבור , רובינסון טיפח בתבונה ובחמלה את רווחתה הרוחנית של הקהילה . 
ובכל זאת , על אף שהם עצמם חיו במעין בועה תיאוקרטית משלהם , הכירו הצליינים בסכנה הנשקפת מערבוב של סמכויות חילוניות ודתיות . 
אחת הסיבות שאילצו אותם לעזוב את אנגליה הייתה השימוש שעשה המלך ג'יימס ה - 1 בבתי - הדין של הכנסייה לכפיית אמונותיו הדתיות . 
בהולנד נהנו הבדלנים מיתרונותיה של חברה שבה ההפרדה בין הדת למדינה נשמרה על - פי - רוב בקפדנות ובאופן טבעי הם הטמיעו מעט מהשקפות העולם הנחרצות של ההולנדים . 
למשל , הנישואים בהולנד נערכו בטקס אזרחי וכך נהגו לעשות – למגינת לבם הרבה של השלטונות האנגליים – גם במושבת פלימות . 
אמנם נכון שבמשך למעלה מעשור היה זה הכומר ג'ון רובינסון שהורה להם את הדרך שבה בחרו ללכת לבסוף . 
במכתב הפרידה שלו צפה רובינסון את הצורך להקים ממשל שיהיה מבוסס על הסכמה אזרחית ולא על ציווי אלוהי . 
עם זרים רבים כל - כך ביניהם , לא הייתה לצליינים כל אפשרות לנהוג בדרך אחרת . 
" אתם חייבים , " כתב רובינסון , " להיעשות מקשה אחת מבחינה פוליטית ולהנהיג בקרבכם ממשל אזרחי . 
קרי , כולם חייבים להסכים לציית לחוקים שיחוקקו נבחרי הציבור שלהם . 
כשם שאמנה רוחנית ציינה את ראשיתה של הקהילה שלהם בליידן , כך תשמש אמנה אזרחית בסיס לממשל החילוני באמריקה . 
אמנת מייפלאוור , שנוסחה בקצרה ובמילים ברורות , מושפעת בעליל ממשנתו של רובינסון , ומן הראוי לצטט אותה כאן במלואה : 
משנטלנו על עצמנו , למען תהילת האל והגדלת כוחה של האמונה הנוצרית ולתפארת מלכנו וארצנו , את המסע להקמת מושבה ראשונה בחלק הצפוני של וירג'יניה , הננו מצהירים בזאת חגיגית ופה אחד בפני אלוהים וזה בפני זה על הסכמתנו להתאחד לגוף פוליטי אזרחי אחד , למען הסדר הטוב , למען השמירה על שלומנו ולמען קידום המטרות שצוינו לעיל ; ובהתאם למוסכם לעיל לחוקק חוקים צודקים ושוויוניים , לנסח ולאשר תקנות , דינים , חוקות וכהונות , מעת לעת , על - פי הצורך ובהתאם למה שייראה לנו נכון ונחוץ לטובתה הכללית של המושבה , וכולנו מתחייבים בזאת להישמע ולציית להם . 
בהתחשב במסלול ההתפתחות העתידי של ניו אינגלנד ושל ארצות הברית , קיים פיתוי רב לייחס לאמנת מייפלאוור חשיבות גדולה יותר מכפי שהייתה לה בפועל . 
לאמיתו של דבר , באמנה לא נעשה שום ניסיון להציע שינויים בצורת השלטון המקומי הקיימת בכל כפר ועיירה באנגליה . 
מה שעושה את המסמך ליוצא דופן באמת הוא העובדה שהוא חובר בידי קבוצת אנשים הרחוקים 4,800 קילומטרים מארץ האם שלהם . 
המציאות הפיזית של כל המרחב הזה – ושל כל הפחדים , החופש והבידוד שהיו פועל יוצא ממנו – השפיעה על כל מה שקרה בימים ובשנים שיבואו . 
בסופו של דבר , אמנת מייפלאוור מייצגת הליך שקול ופרגמטי של קבלת החלטות . 
הנוסעים עמדו בפני סיומו של מסע ארוך ומסוכן . 
פניהם היו מועדות למקום שעליו לא ידעו כמעט דבר . 
החורף היה קרוב . 
לא היה להם מלאי מספיק של מזון . 
חלקם היו חולים ושניים מהם כבר מתו בדרך . 
אחרים הסיתו למרד שהיה מביא להתמוטטותה המיידית של המושבה וקרוב לוודאי שגם היה מחיש את קצם . 
אנשי ליידן יכלו לפנות לקצין הצבא שהביאו עמם , מיילס סטנדיש , ולהורות לו להכניע את המורדים . 
במקום זה , הם לקחו עט ונייר וניסחו מסמך שבתור טקסט אמריקני בראשיתי אינו נופל בחשיבותו ממגילת העצמאות ומהחוקה של ארצות הברית . 
מלבד מרטין , האדם היחיד על סיפון המייפלאוור שמילא תפקיד מרכזי בארגון המסע היה ג'ון קרוור . 
קרוור , שלא כמו עמיתו לרכש רוברט קושמן , הצליח להישאר נקי מהקלון שדבק באחרון בשל כניעתו לשינויים שהכניס וסטון ברגע האחרון בהסכם עם המרצ'נט אדוונצ'ררס . 
בניגוד לקושמן האימפולסיבי וחם המזג , היה קרוור , לפי אחד מהתיאורים , " איש ענוותן וירא שמים עד מאוד , המוכן למחול על כבודו " . 
הוא גם היה אדם אמיד שתרם חלק נכבד מרכושו האישי לקהילה בליידן ולמימון המסע הזה . 
הוא ואשתו קתרין , ששכלו שני ילדים בליידן , הביאו עמם למייפלאוור חמישה משרתים , ביניהם ג'ון האולנד שניצל ממוות בנס . 
הנוסעים החליטו אפוא למנות את קרוור לתפקיד מושל המושבה . 
בעת שהצליינים ניסחו את האמנה , הפנה ג'ונס את המייפלאוור צפונה . 
בשל המחלות והמחלוקות שפרצו בין הנוסעים , עשה ג'ונס כמיטב יכולתו לסחוט מאונייתו הישנה כל קשר אפשרי של מהירות . 
המייפלאוור הייתה מצוידת בשישה מפרשים : חמישה מפרשים מרובעים , כולל מפרש מוט קטן ( מפרש מרובע הנפרש על מוט החרטום האלכסוני ) , ומפרש מאסף אחד ( מפרש משולש הנפרש על כלונס אלכסוני שבולט מהתורן האחורי ) . לשלושת המפרשים התחתונים – המפרש הקדמי התחתון , המפרש הראשי התחתון והמפרש האחורי התחתון – היו חלקי בד נוספים הקרויים מצנפות , שבמזג האוויר נאה הוצמדו לחלק התחתון של המפרשים כדי שיאספו יותר רוח . 
במצנפות מהודקות היטב שעטה המייפלאוור במלוא מפרשיה במעלה האחוריים של קייפ קוד . 
עם רדת הערב התקרבה המייפלאוור לקצה של קייפ קוד . 
רב - החובל ג'ונס כיוון שוב את האונייה אל הרוח כדי שהיא תישאר עומדת במקום . 
הם רצו להיכנס למפרץ פרובינסטאון , שהיה מוכר להם בשם מפרץ קייפ קוד , קרוב ככל האפשר לזריחה כדי שיוכלו לנצל את רוב שעות האור לסיור בסביבה הקרובה . 
אבל כל אדם שהיה בריא מספיק כדי לכתוב את שמו , או לסמן X במקרה שלא ידע לכתוב , היה חייב לחתום על האמנה עוד בטרם תדרוך כף רגלו על האדמה . 
הם הקיצו משנתם בשעה מוקדמת מאוד של בוקר ה - 11 בנובמבר 1620 . 
הזריחה הייתה ב - , 6:55 והגברים התאספו כנראה בתא הגדול של המייפלאוור – חלל שגודלו 4 על 5 מטרים עם שני חלונות , האחד בירכתיים והאחר בצד השני . 
כולם , החל בג'ון קרוור וכלה במשרת אדוארד לייסטר , 41 גברים בסך הכול , חתמו על האמנה . 
רק תשעה מבין הנוסעים הגברים לא חתמו על האמנה – אחדים משום שנשכרו כמלחים למשך שנה בלבד , האחרים משום שהיו כנראה חולים מכדי שיוכלו להחזיק עט . 
בהתאם למקובל מבחינה תרבותית וחוקתית בעת ההיא , אף אישה לא הורשתה לחתום על המסמך . 
הטקס הסתיים בבחירה רשמית של מנהיג העדה . 
ברדפורד מדווח לנו ש " הם בחרו , או בעצם אישרו את בחירתו של מר ג'ון קרוור ( איש ירא שמים ומוסכם על כולם ) להיות מוֹשלם לשנה זו " . 
בינתיים הוביל רב - החובל ג'ונס את המייפלאוור למפרץ פרובינסטאון , אחד המעגנים הטבעיים הגדולים והבטוחים ביותר בניו אינגלנד . 
המפרץ , השוכן לבטח בבית השחי של הצוק , הוא אמפיתיאטרון מימי שרוחבו מגיע בחלקים מסוימים לשישה קילומטרים וחצי . 
ג'ונס העריך שאלף אוניות לפחות יכולות לעגון בו בעת ובעונה אחת . 
כיתוב למפה בעמודים 45 - 44 במקור : מסלול המייפלאוור לאורך חופי קייפ קוד , 11 - 9 בנובמבר 1620 
אבל בבוקר ה - 11 בנובמבר הייתה המייפלאוור כלי השיט היחיד במפרץ . 
ג'ונס מצא מקום עם מים עמוקים וקרקע מוצקה דיה בנקודה הידועה כיום בשם לונג פוינט . 
כעת כבר לא היה חשוב מאיזה כיוון תנשב הרוח ; המייפלאוור עגנה לבטח וג'ונס , מותש מיומיים של מאבק לאורך חופי ניו אינגלנד , פרש עד מהרה לתאו . 
רבים מהנוסעים היו להוטים , בלי ספק , להרגיש שוב אדמה מוצקה מתחת לרגליהם . 
כולם הודו לאל על שהגיעו סוף - סוף בשלום לאמריקה . 
עם זאת , הם התקשו להסתכל על העתיד המצפה להם בלב שקט . 
4,800 קילומטרים של ים הפרידו בינם לבין הבית . 
הקהילות האנגליות הקרובות ביותר באמריקה שכנו במרחק של למעלה מ - 800 קילומטרים . 
הם ידעו שרב - החובל ג'ונס כבר מצפה בכיליון עיניים לרגע שבו יוריד אותם מהאונייה ויחזור עם המייפלאוור הביתה . 
אבל הקרקע המקיפה אותם הייתה שטוחה וחולית – בהחלט לא מקום מבטיח ביותר למטעה . 
ברדפורד כינה אותו " ישימון נידח ונתעב " . 
הם ידעו שיש להם חברים בהולנד , אבל אם לשפוט על - פי תגובתו של תומס וסטון , הם לא יכלו לצפות כעת לתמיכה רבה – כספית או אחרת – מהמרצ'נט אדוונצ'ררס של לונדון . 
אולם ברגע זה הדאיגה אותם במיוחד התנהגותם הצפויה של ילידי המקום , והם היו מלאי חששות פן הללו " יחפצו למלא אותם בחצים יותר מכל דבר אחר " . 
כעבור שנים נזכר ברדפורד בבוקר הראשון ההוא באמריקה בהשתאות . 
" אבל כאן איני יכול שלא לעצור , " הוא כותב , " ולעמוד נדהם למחצה ממצבם הנוכחי של האנשים המסכנים ... לא היו להם כעת שום חברים שיקבילו את פניהם או פונדקים שישובבו את נפשם או ירעננו את גופם שיבש מתלאות מזג האוויר ; לא היו להם בתים ועוד פחות מזה ערים שבהם ימצאו מנוח או יבקשו עזרה . 
בארבעת החודשים הקרובים ימותו חצי מהנוסעים . 
אבל מה שהדהים את ברדפורד הוא דווקא העובדה שחצי מהם שרדו למרות הכול . 
" וכי מה היה יכול לקיים אותם , " כותב ברדפורד , " לבד מרוח אלוהים וחסדו ? 
האם ילדיהם של אותם אבות לא יכולים , או לא צריכים , לומר , ובצדק , ' אבותינו היו אנגלים שבאו לכאן מעבר לים הגדול , והיו נכונים לגווע בישימון הזה ; אבל הם קראו לאל , והוא שמע את שוועתם וראה את מצוקתם . 
" 
הגיעה העת להעז ולרדת לחוף . 
הם הביאו איתם סירה פתוחה שניתן להשיטה בעזרת מפרשים ומשוטים כאחד . 
אורכה היה כ - 10 מטרים והיא נוסרה לארבעה חלקים ואוחסנה למטה בספנה , " שם ספגה חבטות ונזקים רבים " במהלך המסע . 
הנגרים יזדקקו לימים רבים כדי להרכיבה מחדש ולתקנה . 
לפי שעה הם נאלצו להשתמש בסירה קטנה יותר השייכת לאונייה . 
עמוסה ב - 16 אנשים חמושים מכף רגל עד ראש , הפליגה הסירה אל החוף . 
זו הייתה רק רצועה צרה של יבשה , אבל לאנשים שבעי הים היה די בזה . 
" הם נפלו על ברכיהם , " כתב ברדפורד , " ובירכו את האלוהים שבשמים על שהעביר אותם בשלום את האוקיינוס הסוער ורחב הידיים וחילץ אותם מכל הסכנות והתלאות , כדי שיזכו להציג שוב את כף רגלם על האדמה המוצקה והיציבה הזאת , היסוד שאליו הם שייכים . 
הם שוטטו על גבעות ועל חוליות שהזכירו להם את דאוונס שבהולנד . 
הגאיות שבין החוליות היו מגודלים עצי לִבנה , מילה ואגוז ושיחי צינית . 
עם רדת החשיכה הם הטעינו את סירתם בענפי ערער . 
העץ שנכרת זה עתה " הפיץ ריח חזק ומתוק " ובאותו לילה יכלו נוסעי המייפלאוור ליהנות מחומה של האש , בפעם הראשונה זה שבועות רבים . 
יומם הראשון היה , ברובו , פגישה משובבת נפש עם העולם החדש . 
למרות צחיחותו לכאורה של הנוף , הם מצאו שם יותר עצים משהיו מוצאים בהולנד או אפילו באזורי החוף של אנגליה . 
אבל משהו היה חסר שם בכל זאת : באף אחד מהמקומות שביקרו בהם הם לא מצאו אנשים . 
3 
אל הרִיק 
במרחק של כמאה קילומטרים ממפרץ פרובינסטאון , בקרבת המקום שבו נמצאת כיום ווֹרן , רוד איילנד , ושני נהרות מתמזגים , חי מאסאסוֹיט , המנהיג האינדיאני החזק ביותר באזור . 
הוא היה גבר במיטב שנותיו , כבן שלושים וחמש , סמכותי ומרשים , מקרין אצילות מתונה כיאה לראש שבט אינדיאני . 
למרות חוסנו האישי וקור רוחו , שלט מאסאסויט על עם שמחלות עשו בו שמות . 
במרוצת שלוש השנים שהצליינים עסקו בהכנות לקראת המסע לאמריקה , לקו האינדיאנים של דרום ניו אינגלנד במה שהמדענים מכנים " מגיפה של קרקע בתולה " , – מחלה מידבקת שלא היו בגופם נוגדנים לה . 
מ - 1616 ועד , 1619 הפיצו דייגים אירופים ממיין של ימינו מחלה , כנראה דֶבֶר , שהתפשטה דרומה לאורך החוף האטלנטי עד מפרץ נאראגַנסֶט והמיתה בחלק מהמקרים עד 90 אחוזים מתושבי האזור . 
אנשים גוועו בהמוניהם ובמהירות כה רבה עד שלא נותר מי שיקבור את המתים . 
חלקים מחופי ניו אינגלנד , שהיו מאוכלסים בעבר בצפיפות , לפחות כמו מערב אירופה , התרוקנו לפתע כליל ורק עצמותיהם המלבינות של המתים העידו על הקהילה המשגשגת שחיה פעם על חופים אלה . 
בנוסף למחלה , פרצו באזור מה שתואר כ " סכסוכים אזרחיים ומלחמות עקובות מדם " , בעת ששבטי ילידים , שיחסי השכנות ביניהם היו מתוחים גם בזמנים הטובים ביותר , נאבקו על השלטת סדר חדש בשטחים של ניו אינגלנד שהתרוקנו מתושביהם ורק רוחות רפאים שוטטו בהם . 
בני עמו של מאסאסויט , הקרויים פּוֹקָנוֹקֶט על שם האזור שבו חיו בקצה מפרץ נאראגנסט , נפגעו קשה במיוחד . 
לפני המגיפה הגיע מספרם ל - 12 אלף איש , דבר שאפשר למאסאסויט להקים צבא שמנה 3,000 לוחמים . 
אחרי שלוש שנות מחלה , הצטמצם הכוח לכמה מאות לוחמים בלבד . 
אבל הדבר הגרוע מכול , לפחות מנקודת מבטו של מאסאסויט , היה שהמחלה לא פגעה כלל באויב השכן , שבט נאראגנסט , ששלט בחלק המערבי של המפרץ ומנה כ - 20 אלף איש , מתוכם 5,000 לוחמים . 
לא מכבר ספגו מאסאסויט ועשרה מלוחמיו השפלה פומבית כשהוכרחו להשתחוות לפני נכבדי נאראגנסט שמנהיגם , קָנוֹניקוּס , ראה עתה בבני פוקנוקט את נתיניו . 
מדולדלים ממחלות ונאנקים תחת עולו של אויב יהיר ורב כוח , נאבקו הפוקנוקט בכל כוחם לשמור על קיומם כעם . 
אבל למאסאסויט היו גם בני ברית . 
שבט מסצ'וסט שבצפון ושבט נָאוּסֶט שבקייפ קוד שטמו את שבט נאראגנסט לא פחות מהפוקנוקט . 
למרות נחיתותו המספרית הברורה של הפוקנוקט , לא היסס מאסאסויט לנסות להיעזר בבריתו עם שבטים אחרים כדי לנטרל את האיום ממערב . 
" ציפור קטנה קיבלה את השם סֵייצ'ם , " כתב לימים האנגלי רוג'ר ויליאמס , " מפני שהיא ניחנה באומץ לב של מנהיג או של נסיך וגוברת על ציפורים גדולות ממנה . 
תכופות אפשר לראות איך הציפור הקטנה הזאת מתנפלת על עורבים ועל ציפורים גדולות אחרות , מנצחת אותן ומבריחה אותן . 
בני נאראגנסט חשבו אולי שהם אדוניהם של הפוקנוקט , אבל כפי שהיו עתידים לגלות בקרוב , מאסאסויט היה ציפור קטנה ורבת עלילות . 
אף אחד לא ידע לומר מתי בדיוק זה קרה , אבל אחדים מזקני האינדיאנים יכלו לספר איך הגיבו כשראו ספינת מפרש אירופית בפעם הראשונה בחייהם . 
" הם היו בטוחים שהספינה הראשונה ההיא אינה אלא אי שט , " מדווח המתיישב האנגלי ויליאם ווּד , " התורן נראה להם כמו עץ , המפרש - כמו עננה לבנה ; מטחי התותחים נראו כמו ברקים ורעמים שעוררו בלבם דאגה רבה , אבל מרגע שפסקו הרעמים והאי הנע הטיל עוגן , הם נחפזו לעלות על סירות הקאנו שלהם ולשוט לשם כדי לקטוף תותים . 
אך כיוון שבעודם בדרך זכו למטח הצדעה מתותחי הצד , הם שבו על עקבותיהם ולא העזו להתקרב שוב בטרם יקראו להם לבוא . 
כבר ב - 1524 הטיל מגלה הארצות האיטלקי ג'ובאני דה וֶרָזאנו ֹ עוגן במפרץ נאראגנסט , בקרבת מקום לניופורט של ימינו . 
שם פגש " שני מלכים שתקצר היריעה מלתאר את יפי מראם וקומתם ... גופו של המבוגר מביניהם היה עטוף בעור צבי , מעובד ומקושט בדמויות צבעוניות , ראשו גלוי ושערו משוך לאחור וקשור בקשרים שונים ; על צווארו הייתה ענודה מחרוזת מאבנים בשלל צבעים . 
הצעיר דמה לו במראהו הכללי . 
זה היה השבט בעל ההופעה הנאה ביותר והתלבושות היפות ביותר שראינו בכל מסענו . 
קרוב למאה שנים לפני בואה של המייפלאוור , ורזאנו פגש אולי את סב - סבו של מאסאסויט . 
ב - , 1602 כשחוקר הארצות האנגלי ברתולומיו גוֹסנוֹלד ביקר באזור , כבר היו ספינות דיג אירופיות מראה שכיח למדי בחופי ניו אינגלנד . 
אחרי שהעניק לקייפ קוד את שמו , המשיך גוסנולד לקבוצת איי אליזבת שבפינה הדרומית - מערבית של הכף והקים מאחז קטן על קָטיהַנק , הקיצוני באיי הקבוצה . 
גוסנולד התחיל לאסוף סַסָפרָס , צמח ממשפחת העריים שמשורשיו נהגו האירופים להפיק תרופות לעגבת ולשיגרון , ותכנן לייסד במקום יישוב קטן . 
ימים אחדים אחרי בואו למקום , הופיעו באי תשע סירות קאנו ובהן משלחת של חמישים אינדיאנים מהיבשת שבאו למטרת מסחר . 
גוסנולד הבחין שהאינדיאנים מתייחסים ביראת כבוד רבה אל אחד מהם . 
בהחלט ייתכן שהאיש היה אביו של מאסאסויט . 
לא מן הנמנע גם שבנו של ראש השבט , שהיה אמור להיות אז כבן אחת - עשרה או שתים - עשרה , השתתף בפגישה . 
גוסנולד נתן לראש השבט במתנה זוג סכינים וכובע קש , שאותו הניח מיד לניסיון על ראשו . 
ואז כל האינדיאנים " השתופפו על עקביהם כמו זרזירי מותניים " ופתחו בסחר חליפין . 
חוץ מחרדל , ( " שלטעמו החמיצו את פניהם " ) , דומה היה שהאינדיאנים נהנים מכל המזונות המוזרים שהציע להם האנגלי . 
גוסנולד ואנשיו , מצדם , התאהבו מיד בטבק של האינדיאנים , אבקה ירוקה יבשה שעישונה במקטרות חומר מעוצבות ביד אמן היה מענג עד כדי התמכרות . 
גוסנולד לא הבין מילה משפתם של הילידים , אבל האינדיאנים גילו יכולת מפחידה לחקות את דיבורם של האנגלים . 
ברגע מסוים אמר מלח שישב ועישן ליד אינדיאני , " אז מה , אדוני , הטבק שלי עושה אותך עליז ? " האינדיאני חזר מיד על המשפט מילה במילה , " כאילו עסק זה שנים בחקר השפה " . 
אבל ההיכרות הנלבבת הראשונה של גוסנולד עם האזור החמיצה עד מהרה כמו החרדל שלו . 
בעת ששניים מאנשיו יצאו ללקט מזון , תקפו אותם ארבעה אינדיאנים . 
איש לא נפגע בתקרית ( בעיקר משום שאחד האנגלים היה נבון מספיק כדי לחתוך את מיתרי הקשתות של הילידים בסכינו ) , אבל גוסנולד החליט לנטוש את תוכניתו להקים במקום תחנת מסחר קבועה והפליג חזרה לאנגליה . 
בשנים הבאות יחזור הדפוס הזה על עצמו פעם אחר פעם . 
מיד אחרי שובו של גוסנולד לאנגליה עם החדשות על תגליותיו , הפליג מגלה הארצות מרטין פְּרינג לקייפ קוד והקים מאחז משלו בסביבות טרוּרו ֹ של ימינו . 
אחרי קיץ של איסוף סספרס , התחיל גם פרינג להימאס על ילידי המקום . 
אחרי שהמאחז שלו נשרף כמעט כליל באש שהציתו האינדיאנים , הבין פרינג את הרמז וחזר הביתה . 
בתחילת 1605 ביצע חוקר הארצות הצרפתי סמואל שמפליין סקר מקיף של קייפ קוד ושרטט מפות מפורטות של לשונות ים ומפרצים רבים . 
ב - , 1611 השנה שבה העלה שייקספיר לראשונה את הסערה , סייר חוקר הארצות האנגלי אדוארד הרלו באזור . 
עד שחזר ללונדון , הספיק הרלו לחטוף שישה אינדיאנים ולהרוג לפחות כמספר הזה בכמה התנגשויות דמים . 
אחד החטופים היה גבר גבה - קומה במיוחד , והרלו הציגו בחוצות העיר כ " אחד מפלאי הטבע " ובדרך זו מימן את רוב הוצאות המסע . 
שמו של האינדיאני הזה היה אֶפֶּנַאו ּ , והוא קלט עד מהרה שזהב הוא הדבר שאותו מעריכים האנגלים יותר מכול . 
הוא סיפר לשוביו שבמרתה'ס ויניארד , אי השוכן מדרום לקייפ קוד , יש מכרה זהב שרק הוא יכול להוביל אותם אליו . 
משלחת יצאה מיד לדרך , ואך הגיעה האונייה האנגלית לטווח שחייה מהאי , קפץ אֶפֶּנַאו ּ למים ונמלט . 
בערך באותו הזמן , בשנת , 1614 הוביל קפטן ג'ון סמית , הידוע מסיפור פוקהונטס , משלחת מחקר לאזור . 
במסעו של סמית השתתפו מספר אוניות , ורב - החובל של אחת מהן , תומס האנט , החליט לשבות ילידים ככל שאונייתו תוכל לשאת ולמכור אותם לעבדות בספרד . 
כעבור זמן אמר סמית בצער שמעשיו של האנט גרמו נזק חמור ומתמשך ליחסים בין האינדיאנים לאנגלים . 
שנה לאחר מכן התנפצה אונייה צרפתית אל החוף הצפוני של קייפ קוד והאינדיאנים החליטו לעשות לצרפתים את מה שעשו להם האנגלים . 
אינדיאנים ממעלה החוף וממורדו התאספו באתר הטביעה , וויליאם ברדפורד שמע כעבור זמן איך הם " לא הפסיקו לעקוב אחרי הצרפתים ולהתנפל עליהם מהמארב עד שעלה בידם להרוג את כולם חוץ משלושה או ארבעה מלחים , שאותם החזיקו כעבדים ושלחו אותם לכאן ולשם והעבירו אותם מראש שבט אחד למשנהו . 
אחד מהצרפתים היה אדם דתי מאוד . 
הוא רכש די ידע בשפת הילידים כדי להודיע לשוביו ש " אלוהים זועם על רשעותם והוא ישמיד אותם וייתן את ארצם לאנשים אחרים " . 
ראש שבט אחד , שהנבואה הזאת שעשעה אותו , קיבץ את כל נתיניו סביב גבעה סמוכה וכשהצרפתי עומד לצדו על ראש הגבעה , תבע לדעת אם " יש לאלוהיו די אנשים שיוכלו להרוג את המון האדם הזה " . 
הצרפתי ענה , " בוודאי . 
בתוך שלוש שנים , כל אשר ניבא השבוי יתגשם במלואו . 
באביב של 1619 הפליג מגלה הארצות האנגלי תומס דֶרמֶר דרומה ממיין , בסירה פתוחה קטנה . 
אל דרמר התלווה מורה דרך אינדיאני שהיה אחד מהחטופים של תומס האנט . 
שמו של האינדיאני היה טיסקוּאַנטוּם , או סקוּאַנטו ֹ . 
אחרי חמש שנים ארוכות בספרד , באנגליה ובניופאונדלנד , הפליג עכשיו סקואנטו אל ביתו בפָּטוּקסֶט , המקום שבו נמצאת כיום פלימות . 
במכתב שכתב בחורף הבא תיאר דרמר את מה שראו עיניהם : " סיירנו לאורך החוף ומצאנו מספר מטעות אינדיאניות עתיקות , שעד לא מכבר היו מאוכלסות בצפיפות ועתה עמדו ריקות מאדם ; במקומות אחרים שרדו מספר תושבים , אבל גם הם היו מוכי חולי . 
ידענו שהם חולים בדֶבֶר , כי יכולנו לראות את פצעיהם של הנותרים בחיים ואלה תיארו את הבהרות שהופיעו על גוף החולים שמתו . 
כשהגענו לארצו של הפרא שלי , ראינו שלא נותרה שם נפש חיה . 
אנו יכולים רק לנחש מה הייתה תגובתו של סקואנטו למראה החורבן של מחוז הולדתו , שבו חיו פעם יותר מאלפיים בני - אדם . 
מכל מקום , בשלב מסוים אחרי הביקור בפטוקסט , הוא התחיל לחפש הזדמנות לנצל לתועלתו את תוצאותיה הנוראות של המגיפה . 
אחרי שובו של אֶפֶּנַאו ּ למרתה'ס ויניארד , נעשה השבוי לשעבר ראש שבט , ונראה שלסקואנטו היו שאיפות דומות , אם לא גדולות יותר . 
סקואנטו לקח את דרמר לנֶמַסקֶט , יישוב המרוחק כ - 25 קילומטרים מפטוקסט , שם נודע לסקואנטו שלא כל בני שבטו נספו . 
למעשה , רבים מבני משפחתו היו בריאים ושלמים . 
ייתכן שכבר קודם הוא התחיל להרהר באפשרות להקים בפטוקסט קהילה עצמאית חדשה , שלא תהיה נתונה לשליטתם של הפוקנוקט . 
מאסאסויט נחלש בעליל כתוצאה מהמגיפה , וכפי שאמר ברדפורד לימים על האינדיאני השבוי לשעבר , " לסקואנטו היו מטרות משלו והוא שיחק משחק משלו " . 
אבל תחילה הוא היה צריך לראות במו עיניו מה מצבם של מאסאסויט והפוקנוקט , לכן שכנע את דרמר שעליהם להמשיך בדרכם לכפרו של ראש השבט . 
ההליכה מנמסקט לפוקנוקט ארכה יום אחד בלבד . 
בבואם לשם קיבלו את פניהם " שני מלכים " , כפי שדרמר תיאר אותם , שהיו מן הסתם מאסאסויט ואחיו קוּאָדֶקווינָה , וחמישים לוחמים . 
עם כל תוצאותיה המיידיות והמזעזעות של המחלה , מאסאסויט שמח למדי לראות את האנגלי ואת מורה הדרך האינדיאני שלו . 
כפי שדרמר כותב , " ההסברים שלי ושל הפרא שלי סיפקו את ראש השבט ואת אחיו וכיוון שהיו תאבי חידושים , נתנו לי את כל מבוקשי . 
מאסאסויט החזיק עדיין באחד מהשבויים הצרפתיים והסכים למסור אותו לידיו של דרמר . 
אחרי שפדה צרפתי נוסף ונפגש עם אֶפֶּנַאו ּ במרתה'ס ויניארד , השאיר דרמר את סקואנטו אצל חברים אינדיאנים שהתגוררו בקרבת נמסקט ופנה צפונה כדי להעביר את החורף בווירג'יניה . 
תומס דרמר חזר לאזור בקיץ הבא וגילה ששנאתם של הפוקנוקט לאנגלים " התחדשה ואף העמיקה " , ולא בלי סיבה . 
באותו אביב הגיעה אונייה אנגלית למפרץ נאראגנסט . 
המלחים הזמינו קבוצה גדולה מאנשיו של מאסאסויט לעלות לסיפון ואז ירו בהם ורצחו אותם בדם קר . 
בקיץ של 1620 הותקף דרמר כמעט בכל מקום שאליו הגיע . 
קרוב לוודאי שהיה נהרג בנמסקט , אילולא בא לעזרתו סקואנטו שבילה את החורף באזור . 
אבל אפילו סקואנטו לא היה יכול להושיע את דרמר כשבא איתו ועם אנשיו למרתה'ס ויניארד . 
אֶפֶּנַאו ּ ולוחמיו תקפו את חבורתו של דרמר . 
דרמר , שנפצע קשה , הצליח להימלט עם אנגלי נוסף , אבל סקואנטו נפל בשבי . 
כעבור מספר שבועות שב דרמר לווירג'יניה ומת בתוך זמן קצר . 
נראה שאֶפֶּנַאו ּ לא נתן מלכתחילה אמון רב בסקואנטו . 
הוא , יותר מכל אדם אחר , הבין את הפיתוי הטמון בהיכרות קרובה עם תרבות שעבור רוב הילידים נותרה בגדר תעלומה מופלאה ומפחידה . 
אם האנגלים יצליחו לבסס אי - פעם את אחיזתם בארץ הזאת , יהיה לאנשים כמו סקואנטו וכמוהו , שיכולים לדבר בשפתם של האנגלים , יתרון שיקנה להם כוח רב ואולי גם מסוכן . 
הם תמיד יוכלו לטעון שהבינו את דברי האנגלים , אולם איש לא ידע מתי הם אומרים אמת ומתי לא . 
אֶפֶּנַאו ּ עצמו כבר הוכיח את נאמנותו לבני עמו כשתקף את דרמר ואת אנשיו . 
אבל את מניעיו האמיתיים של סקואנטו אפשר היה רק לנחש . 
סקואנטו היה שונה מיתר בני עמו לא רק מפני ששהה מספר שנים באנגליה . 
היו לו גם קשרים הדוקים עם עולם הרוחות האינדיאני . 
הקוסמולוגיה של הפוקנוקט כללה לא פחות מ - 38 אלים ורוחות שרובם קשורים בצורה זו או אחרת לעולם הטבע – לשמש , לירח , לאש ולחיות מכל הסוגים והמינים . 
ראש וראשון בפנתיאון הזה היה האל שהם ראו בו את בוראם , קַייטָן , " השוכן בגן עדן , לשם הולכים כל האנשים הטובים אחרי מותם , כדי לפגוש את חבריהם ולמלא את כרסם בכל טוב הארץ " , כפי שכתב לימים אדוארד וינסלו . 
קייטן היה זה שנתן לאינדיאנים את התירס והקטניות , וראשי שבטים דוגמת מאסאסויט נהגו לבקש את עזרתו בשעת צרה . 
בקצה השני של הספקטרום הייתה רוח הידועה בשם הוֹבָּמוֹק או צ'יפּי . 
בניגוד לקייטן , שהיה אל נדיב ומרוחק , הובמוק הייתה שייכת כל כולה לעולם הזה : רוח רעה ואפלה המופיעה בלילות חשוכים ובביצות אפלות כשהיא לובשת צורות שונות ומפחידות , מצלופח ועד נחש . 
השמאנים הקרויים גם פַּאוּוַאו ּ , מנהיגיהם הרוחניים של הפוקנוקט , נעזרו בהובמוק לריפוי חולים , להטלת קללות או לחיזוי עתידות . 
וכפי שמתברר , לרוח שאנשיו של מאסאסויט קישרו עם המוות , עם הלילה ועם הרוח הצפונית - מזרחית החודרת לעצמות , היה גם שם שלישי , נוסף להובמוק וצ'יפי : טיסקוּאַנטוּם , או בקיצור סקוּאַנטו ֹ . 
באמצו לעצמו את שמה של הרוח , כאילו ביקש סקואנטו לעשות פומבי לטענתו בדבר היחסים הקרובים שיש לו עם היצור שבהמשך ישוו אותו הצליינים לשטן . 
מאסאסויט היה שותף לחשדנותו של אֶפֶּנַאו ּ כלפי סקואנטו , ובסתיו של 1620 הועבר סקואנטו ממרתה'ס ויניארד לפוקנוקט , שם הושם שוב במאסר . 
בנובמבר , כשהמייפלאוור הגיעה למפרץ פרובינסטאון , הניחו האינדיאנים שהאונייה נשלחה לנקום את ההתקפה על דרמר . 
בשבועות שיבואו , הצליינים לא יעשו הרבה כדי לשנות את ההנחה הזו . 
וכל אותה העת המתין סקואנטו להזדמנות שלו . 
4 
עד שלא יכניסו את עצמם לצרות 
המייפלאוור נכנסה למפרץ פרובינסטאון בשבת , ה - 11 בנובמבר 1620 . 
כיוון שלמחרת היה יום ראשון , הצליינים נשארו על סיפון האונייה וערכו טקסי תפילה בניצוחו של זקן העדה ברוסטר . 
כפוריטנים , הם האמינו שיש להקדיש את יום השבתון מתחילתו ועד סופו לתפילות : שני מפגשי תפילה קהילתיים , בבוקר ובערב , ותפילות פרטיות ומשפחתיות לאורך כל היום . 
עבודה בכלל ומשחקים בפרט היו אסורים לחלוטין ביום ראשון . 
ביום שני הורדו ארבעת חלקיה החבוטים של המפרשית הקטנה לחוף והנגר ועוזריו התחילו להרכיב את כלי השיט מחדש . 
בעת שהפועלים הקישו בפטישיהם וניסרו , נהנו הנוסעים מיומם הראשון על החוף . 
אחרי חודשיים בים , היה להם , כדבריהם , " צורך עז " לכבס , והנשים מצאו ליד האתר שבו שוכנת פרובינסטאון של ימינו מקווה קטן של מים מתוקים . 
מאז , ולמשך דורות רבים , נשמרה המסורת שבה התחילו נשות המייפלאוור , ויום שני היה יום הכביסה בכל רחבי ניו אינגלנד . 
בזמן השפל מצאו הנוסעים , בין החלזונות והאצות , שפע של צדפות כחולות – אשכולות של מוּלים שהיו דבוקים לסלעי החוף וגודלם הגיע לעשרה סנטימטרים . 
נוסעים ומלחים כאחד נהנו הנאה מרובה מהאוכל הטרי הראשון שבא אל פיהם אחרי תקופה ארוכה , אלא שלמרבה הצער לקו כולם בהקאות ובשלשולים האופייניים להרעלת צדפות . 
אבל היו שם עדויות נוספות לנדיבותו של הטבע . 
המפרץ המה מאין - ספור אווזים וברווזים – " הכמות הגדולה ביותר של עופות מים שראינו מעודנו . 
ויותר מכול הלהיבו אותם הלווייתנים . 
" בכל יום ראינו לווייתנים משתעשעים בקרבתנו , " כתבו . 
היו אלה לווייתנים מסוג בַּלֶנָה שחורה , או הלווייתן הנכון , יצורים ענקיים וטובי מזג הניזונים מפלנקטון ומשאר אורגניזמים ימיים שמסתננים ביחד עם המים דרך המְזיפות שבפיהם . 
ג'ונס ואחד מקציניו , שצבר ניסיון בציד לווייתנים בגרינלנד , טענו שאילו היו להם צלצלים וחניתות הם היו יכולים להפיק מהלווייתנים שמן ועצמות בשווי של 3,000 או 4,000 פאונד . 
הצליינים , שהיו אמורים לשגר למרצ'נט אדוונצ’ררס משלוחים קבועים של סחורות ראויות למכירה , היו מתוסכלים מאוד מהיותם מוקפים בכל העושר הפוטנציאלי הזה בלי שיוכלו להניח עליו את ידם . 
יום אחד , לווייתן שנהנה ככל הנראה משמש אחר הצהריים המחממת את גבו עתיר השומן , רבץ ללא תנועה על - פני המים במרחק מטרים ספורים בלבד מהמייפלאוור , " כאילו היה מת " . 
הפיתוי כבר היה גדול מכדי שיוכלו לעמוד בו . 
בעוד קהל קטן מתבונן בנעשה , הטעינו שניים מהאנשים את רובי המוסקט שלהם , אבל כשהראשון ירה התפוצץ קנה רובהו לרסיסים . 
למרבה הפלא , איש לא נפגע ; גם לא הלווייתן , שהקליח סילון אחד לפרידה והתרחק משם בעצלתיים . 
התברר שהמפרשית במצב גרוע יותר משחשבו תחילה . 
בסופו של דבר נדרשו שבועות , לא ימים , להרכבתה מחדש . 
חלק מהנוסעים התחילו לדבר על הקמת משלחת שתצא לסייר בפנים הארץ . 
כשהמייפלאוור נכנסה למפרץ , נראה שפך של נהר במרחק של מספר קילומטרים מדרום - מזרח למקום מעגנה . 
אחדים מהם , כנראה בהנהגתו של מיילס סטנדיש , הציעו להוריד לחוף קבוצה קטנה שתבדוק אם האתר הזה אכן ראוי להתיישבות . 
יוזמה זו הייתה כרוכה בלא מעט סיכונים . 
עד כה הם לא ראו שום ילידים , אבל הייתה בהחלט אפשרות שהמוני אינדיאנים עוינים אורבים להם במרחק קילומטרים ספורים במורד החוף של קייפ קוד . 
" כולם היו מרוצים מרוח ההתנדבות שהפגינו האנשים , " כתב ברדפורד , " אבל לאור הסכנות , המעשה עצמו אופשר יותר מאשר אושר . 
אולי מתוך רצון למתן במקצת את להיטותו הגלויה לפעולה של קצין הצבא שלו , צייד קרוור את סטנדיש " באזהרות , בהוראות ובהנחיות " . 
חבורתו של סטנדיש הייתה מורכבת מ - 16 גברים , ביניהם גם ברדפורד , סטיבן הופקינס ( שניסיונו בווירג'יניה היה עשוי לעזור להם בהיתקלות עם אינדיאנים ) ואדוארד טילי . 
כל אחד מהם היה מצויד ברובה מוסקט , בחרב ובשריון גוף קל שכלל לוח חזה ממתכת . 
ביום רביעי , ה - 15 בנובמבר , חתרה החבורה לחוף . 
מפרץ פרובינסטאון , כמו רבים מהמפרצים האחרים בחלקו הצפוני של חצי האי קייפ קוד , התאפיין בנסיגת המים לאורך מטרים רבים בשעות השפל . 
אפילו סירה קטנה נתקלה בקרקעית במרחק גדול מהחוף והנוסעים נאלצו להגיע אליו ברגל כשהם מבוססים במים הרדודים . 
בנובמבר , כשטמפרטורת המים התקרבה לאפס , הייתה זו הליכה אינסופית שהקפיאה את הרגליים והתישה את האנשים העמוסים לעייפה בשריון ובכלי נשק . 
כיתוב למפה בעמוד 58 במקור : מפת ניו אינגלנד של ג'ון סמית 
עם הגיעם לחוף סידר אותם סטנדיש עד מהרה בטור והם התחילו ללכת אחריו . 
סטנדיש לא היה גבר מגודל – בשנים הבאות תזכה אותו קומתו הנמוכה בכינוי " קפטן שרימפ " – אבל איש מעולם לא הטיל ספק באומץ לבו ובנחישותו . 
לפני ההפלגה לאמריקה הציעו הצליינים את תפקיד המפקד הצבאי למועמד אחר : קפטן ג'ון סמית עז הנפש . 
באנגליה כולה לא היה איש שידע על אמריקה יותר מסמית . 
ב - 1607 הוא היה בין מייסדי ג'יימסטאון ; ב - 1614 הוא הוביל מסע מחקר לאמריקה , נתן לניו אינגלנד את שמה ושרטט את המפה המפורטת ביותר של האזור שהייתה קיימת בעת ההיא . 
( עמיתו של סמית למסע , תומס האנט , היה האיש שחטף את סקואנטו . 
) כשהצליינים פנו אליו בלונדון , השתוקק סמית לשוב לאמריקה , במיוחד " לארצם של בני מסצ'וסט " שאותה תיאר כ " גן עדן של חבל ארץ זה " . 
אבל בסופו של דבר החליטו המהגרים שאינם מעוניינים בשירותיו . 
" הם טענו שיהיה להם הרבה יותר זול ללמוד מהמפות ומהספרים שלי מאשר ממני , " דיווח סמית במרירות . 
המגרעת העיקרית של סמית , לדידם של הצליינים , הייתה שהוא ידע יותר מדי . 
בימיה הראשונים של ההתיישבות לא תהיה להם ברירה אחרת אלא לציית לדבריו , וזה עלול להיות מסוכן . 
לסמית הייתה אישיות חזקה והם חששו שאדם כמוהו , שהוא חילוני מובהק , ישתלט על המובלעת הדתית שהתכוונו לייסד . 
" הם לא היו מוכנים ללמוד מאיש שאינו אחד מהם , " כתב סמית , " והעמידו פנים שהדת היא מלכתם והחסכנות מורתם , שעה שהם פשוט ... לא רצו שיגידו להם מה לעשות . 
אם הצליינים חשבו שסטנדיש יהיה תחליף זול וצייתן לסמית , הם עמדו לשלם עכשיו את מחיר שיקול הדעת הלקוי שלהם . 
סטנדיש היה מלא רוח קרב , אבל לא היה לו צל של מושג לאן הוא מוביל אותם . 
ייתכן שהצליינים אכן רכשו את מפת ניו אינגלנד של סמית , אבל ברור שהם לא השתמשו בה בצורה מושכלת . 
נהרות נחשבו למרכיב הכרחי בכל אתר התיישבות , ומפתו של סמית הראתה בבירור שנתיב המים הראוי לשיט הקרוב ביותר הוא נהר צ'רלס שנמצא בבוסטון של ימינו , מרחק של פחות מיום הפלגה צפונה ומערבה משם . 
אבל למרות העובדה שבמפתו של סמית לא סומן שום נהר ראוי לשמו בשמונים ומשהו הקילומטרים של חופי קייפ קוד , התעקשו הצליינים לסייר בכל השטח . 
כפי שסמית כתב כעבור זמן , הצליינים יכלו בקלות לחסוך לעצמם חלק גדול מהסבל שהיה מנת חלקם בימים שיבואו , אילו רק מצאו לנכון לשלם לו עבור שירותיו או למצער , אילו הסתכלו בתשומת - לב במפה שלו . 
" קנאים שוטים שכמותם ... לעולם לא יאמינו באף אחד ... " כתב , " עד שלא יכניסו את עצמם לצרות . 
הם הספיקו לצעוד פחות משני קילומטרים כשראו מספר אנשים וכלב באים לקראתם . 
תחילה חשבו שזהו רב - החובל ג'ונס וכמה ממלחיו שירדו לחוף לפניהם עם הספניאל של המייפלאוור . 
אבל כשהאנשים התחילו לרוץ אל החורשות שבפנים היבשה , הבינו שאלה אינם מלחים כי אם הילידים הראשונים שפגשו בחייהם . 
אחד האינדיאנים עצר לרגע כדי לשרוק לכלב וכל החבורה נעלמה בין העצים . 
הם שעטו בעקבותיהם , מקווים ליצור עמם קשר . 
אבל ברגע שהאינדיאנים ראו שרודפים אחריהם הם פתחו במנוסה ורצו " כאיילות שלוחות " דרומה על החוף . 
סטנדיש ואנשיו רדפו אחריהם כמיטב יכולתם , אבל ההתקדמות בחול העמוק עד קרסוליים הייתה קשה ואיטית , ואחרי שבועות רבים על סיפון האונייה הם לא היו בכושר מתאים לריצה ממושכת על שפת הים . 
עד מהרה הם נשארו מאחור , ולמרות זאת המשיכו ללכת לפי העקבות שהותירו האינדיאנים בחול . 
העקבות גילו להם שבדרכם עלו האינדיאנים על כל גבעה ועצרו להסתכל אם עדיין רודפים אחריהם . 
אחרי שעברו כברת דרך ארוכה ( 16 קילומטרים להערכתם , לא יותר מ - 11 בפועל ) , עצרו הצליינים למנוחת לילה . 
הם ארגנו שמירה של שלושה זקיפים בכל אשמורת , התקבצו סביב מדורה גדולה וניסו לחטוף מעט שינה . 
למחרת בבוקר חידשו סטנדיש ואנשיו את המרדף אחר האינדיאנים . 
הם חלפו על פני הדלתא של נהר ארוך והלכו אחר העקבות לשטח מגודל עצים צפופים , " שקרעו את השריון שלנו לגזרים " . 
לבסוף , בסביבות השעה עשר בבוקר , יצאו מהיער לעמק מכוסה עשב , שם ראו את הצבי האמריקני הראשון שלהם . 
אבל הם היו זקוקים למים יותר מלכל דבר אחר . 
המשקה היחיד שהביאו עמם היה בקבוק אַקוָוִיט – תזקיק דגנים חריף וחזק – ועכשיו סבלו כולם מצימאון עז . 
הם גם היו רעבים , כיוון שהיו להם רק כמה פכסמים יבשים ומעט גבינה שאותם חילקו בין 16 אנשים . 
לבסוף , לרגלי שיפוע קטן , מצאו נביעה של מים מתוקים הידועה כיום בשם פִּילגְרים ספְּרינג ( מעיין הצליינים ) . כפי שסיפרו לאחר מכן , " הלגימה הראשונה שלנו מהמים של ניו אינגלנד הסבה לנו הנאה גדולה יותר מכל משקה אחר שלגמנו מעודנו . 
מילים כאלה , היוצאות מפיהם של אנשים ששתו כל חייהם בירה ויין , הן ללא ספק שבח ראוי לציון . 
אחרי ששתו לרוויה ונחו , צעדו חזרה אל החוף למקום שממנו יכלו לראות את המייפלאוור העוגנת במרחק של שישה קילומטרים בלבד צפונית - מערבית להם , מעבר לעיקול המפרץ . 
הם הקימו מחנה ובאותו לילה הדליקו מדורה ענקית כאיתות מוסכם המודיע לחבריהם ולבני משפחותיהם ששלום להם . 
למחרת בבוקר הם מצאו עדות ראשונה לחקלאות מקומית : שדות שלף שבשנים האחרונות גדל בהם תירס . 
כעבור זמן קצר הם מצאו שביל קטן שהוביל לאתר קבורה אינדיאני : תלוליות חול מכוסות במחצלות נצרים מרקיבות . 
באחת התלוליות הם מצאו קשת עם מספר גדול של חיצים מתפוררים . 
הפיתוי להמשיך בחפירה היה גדול , אבל הם החליטו ש " לשדוד את קברי האינדיאנים יהיה מעשה מתועב " ואחרי שהחזירו את הקשת והחצים למקומם , כיסו אותם בחול מחדש . 
כשהמשיכו בדרכם דרומה , נתקלו במספר ראיות לכך שאינם האירופים הראשונים המבקרים במקום . 
תחילה מצאו כמה קרשים וסיר ברזל גדול של אונייה שהיו , אולי , שרידיה של הספינה הצרפתית שנטרפה בקרבת מקום ב - 1615 . 
לאחר מכן הגיעו לפתחו של מה שנראה להם מהמייפלאוור כנהר והיה למעשה לשון מים מלוחים שהתפצלה לשתי זרועות וקיבלה בכל זאת את השם נהר פַּמֶט , הנמצא בטרוּרו ֹ של ימינו . 
במקום זה מצאו שרידים שהיו שייכים מן הסתם למאחז שהקים מרטין פרינג 17 שנים לפני כן . 
אבל את עיקר תשומת - לבם משך דווקא דבר מה שהיה בפירוש עדות לנוכחות אינדיאנית . 
על גבעת חול גבוהה הם גילו אזור שבו הוחלק החול לא מכבר . 
המקום הזה היה שונה לגמרי מאתר הקבורה שבו נתקלו קודם . 
בשעה ששלושה מהם חפרו , נערכו היתר סביבם בטבעת הגנה כשרוביהם במצב הכן . 
בעומק לא רב הם מצאו סל נצרים קלוע שהכיל 4 בּוּשֶל ( כ - 140 ליטרים ) של גרעיני תירס אינדיאני – למעשה , כמות כה גדולה של תירס עד ששני גברים יכלו בקושי להרים את הסל . 
בקרבת מקום הם מצאו סל שהכיל קלחי תירס שלמים , " חלקם צהובים , חלקם אדומים ואחרים שגרעיניהם צהובים מעורבים בכחול . 
אחד המאפיינים היותר מרשימים של התירס האינדיאני הוא שבמצב יבש ניתן לאחסנו למשך זמן בלתי מוגבל . 
במקסיקו , למשל , התגלו ממגורות בנות אלף שנים לפחות , שהכילו תירס שמור להפליא . 
כיתוב למפה בעמוד 63 - 62 במקור : מסלולי שלוש משלחות הסיור , 15 בנובמבר – 12 בדצמבר 1620 
הצליינים הפסיקו לחפור כדי לדון מה יעשו עכשיו . 
הם הביאו איתם על המייפלאוור חיטה , שעורה ואפונה שאותן התכוונו לזרוע באביב הבא . 
אילו מצאו את עצמם במצב מעין זה , היו רוב המתיישבים האירופים , אם לא כולם , מחליטים מן הסתם להסתפק בטכנולוגיה העדיפה לכאורה שהביאו עמם ולא מגלים עניין רב בסל קבור של גרעינים אינדיאנים . 
אבל הצליינים לא היו ככל שאר המהגרים האירופים . 
בראש ובראשונה , מפני שהם היו נואשים . 
בשל המצב הגרוע של מלאי מצרכי המזון ותקופת השנה המאוחרת , הם ידעו מלכתחילה שיצטרכו לחיות בתנאים קשים . 
בלי תוכנית פעולה מסודרת – ובלי הביטחון העצמי שמקנה תוכנית כזאת – הם היו מוכנים לנסות כמעט כל דבר שיבטיח את הישרדותם בשנה הראשונה . 
כתוצאה מכך היו הצליינים פתוחים לרעיונות ולאורחות החיים של העולם החדש יותר מכל המתיישבים האנגלים שהגיעו לשם לפניהם או אחריהם . 
הם גם היו גולים עם ותק . 
12 השנים שחיו בהולנד הכשירו אותם לקראת התהליך הקשה של אימוץ תרבות זרה . 
היטמעות – לפחות עד דרגה מסוימת – הייתה מרכיב הכרחי , גם אם בעייתי , בהסתגלות לחיים בארץ נוכרייה . 
אם הגרעינים האירופים שלהם יסרבו להיקלט בסביבת הגידול החדשה , ייתכן שהישרדותם תהיה מותנית בזריעת כמות גדולה של תירס אמריקני . 
הם החליטו שאין להם ברירה אלא לקחת את התירס . 
למקום שבו מצאו את הגרעינים הקבורים קראו קוֹרְן היל ( גבעת התירס ) וזה שמו עד עצם היום הזה . 
ההחלטה לגנוב את התירס לא הייתה נטולת סיכון . 
בסופו של דבר , הם לקחו לעצמם משהו שהיה בלי ספק בעל ערך רב עבור האנשים שעד כה השתדלו כמיטב יכולתם להימנע ממגע איתם . 
הצליינים היו מיטיבים לעשות , אולי , אילו ניסו לדבר עם האינדיאנים לפני שלקחו את התירס , אבל זמנם דחק . 
הם התנחמו במחשבה שיפצו את בעלי התירס בהזדמנות הראשונה שתהיה להם . 
הם מילאו אפוא את סיר הברזל הגדול על גדותיו בתירס , תלו אותו על מוט , העמיסו את המוט על שכמם של שני אנשים ופנו ללכת חזרה אל המייפלאוור . 
הם תכננו לחזור ולקחת את יתר התירס ברגע שתושלם הרכבת המפרשית . 
בהזדמנות זו קיוו גם לתור בשתי הזרועות של לשון הים , לפחות בחלקן העליון . 
אם מבקרים אירופים קודמים מצאו את המקום ראוי להקמת מאחז כזה או אחר , ייתכן שהוא יוכל להתאים גם לצורכיהם . 
עם דמדומים החל לרדת גשם . 
אחרי לילה ארוך ורטוב של לינה מאחורי מתרס שנבנה בחופזה מגזעי עצים ומענפים , הם המשיכו ללכת צפונה ותעו בחורשות בפעם השנייה . 
במעבה אחת מהחורשות הם נתקלו בעץ צעיר שכופף עד שצמרתו נגעה בקרקע , ועליה הונחו כמה בלוטים מוקפים בחבל מעשה ידי האינדיאנים . 
סטיבן הופקינס הסביר שזו מלכודת צבאים אינדיאנית הדומה למלכודות שראה בווירג'יניה . 
בעודם עומדים ובוחנים בעניין את המתקן המתוחכם , נתקל ויליאם ברדפורד , שהלך במאסף , במלכודת . 
העץ הצעיר הזדקף באחת וברדפורד נשאר תלוי ברגלו . 
אבל במקום להתרגז , יצא ברדפורד מגדרו מרוב התפעלות מ " המתקן המרהיב , המורכב מחבל שעשו במו ידיהם ולולאתו קשורה במומחיות שאינה נופלת מזו של כל יצרן חבלים אנגלי " . 
הם הוסיפו את הלולאה למה שיהפוך עד מהרה לאוסף מרשים של פריטים וחפצים אינדיאניים והמשיכו בדרכם אל המפרץ , שם מצאו על החוף משלחת קבלת פנים בראשותם של רב - החובל ג'ונס והמושל קרוור . 
" וכך , " כותב ברדפורד , " שבנו הביתה יגעים אבל שמחים וטובי לב . 
הנגרים נזקקו לעוד מספר ימים כדי להשלים את מלאכת הרכבת המפרשית הקטנה . 
ב - 27 בנובמבר , כשהעבודה הסתיימה , הוקמה משלחת סיור נוספת , הפעם בפיקודו של כריסטופר ג'ונס . 
כרב - החובל של המייפלאוור , לא היה ג'ונס חייב להשתתף בחיפושים של הצליינים אחר מקום ראוי להתיישבות , אבל היה לו מן הסתם עניין לזרז את ירידתם מהאונייה . 
המפרשית הקטנה הפליגה לדרכה כשעל סיפונה 34 גברים : 24 נוסעים ו - 10 מלחים . 
הרוח נשבה מצפון - מזרח והסירה התקשתה לשוט ממקום מעגנה של המייפלאוור אל הכיוון שממנו נשבה הרוח . 
אחרי שנהדפה לצדו האחר של המפרץ , העבירו נוסעיה את הלילה בלשון ים המהווה כיום חלק מפילגרים לייק ( אגם הצליינים ) . מי החוף הרדודים של שעות השפל היו הפעם יותר מסתם מטרד ; כיוון שהטמפרטורה צנחה הרבה מתחת לאפס , הנעליים והגרביים הרטובים התחילו מיד לקפוא . 
" ההידרדרות בבריאותם של אחדים מאנשינו , שהביאה למותם , התחילה במקום הזה , " כתב ברדפורד . 
קייפ קוד דרומי בהרבה מאנגליה ( למעשה , הוא נמצא על קו הרוחב של מדריד ) , אבל עד כה הם סבלו מטמפרטורות נמוכות בהרבה מאלו שהיו רגילים להן בבית . 
כפי שהיו עתידים לגלות במהרה , האקלים של ניו אינגלנד שונה מהותית מזה של אנגליה . 
מזג האוויר לאורך החוף המזרחי של אמריקה הצפונית מושפע מהיבשת שממערב לו , בעוד שבאנגליה מזג האוויר מושפע מהאוקיינוס האטלנטי . 
ומאחר שאדמה סופגת ופולטת את החום במהירות גדולה בהרבה ממים , ניו אינגלנד נוטה להיות קרה מאנגליה בחורף וחמה ממנה בקיץ . 
ההבדלים בין החורפים האמריקניים לאנגליים נובעים גם מזרם הגולף שמחמם את האיים הבריטיים במשך כל השנה . 
אבל ב - 1620 היה עוד גורם שהשפיע על מזג האוויר . 
אמריקה הצפונית הייתה בעיצומו של מה שמכונה בפי הקלימטולוגים " עידן הקרח הקטן " – תקופה של קור בלתי רגיל שנמשכה עד אמצע המאה ה - 18 . 
כתוצאה מכך סבלו הצליינים מטמפרטורות שהיו נחשבות נמוכות אפילו בסטנדרטים של ניו אינגלנד בת זמננו ; ועתיד לעבור עוד יותר מחודש בטרם ימצאו לעצמם מקום מגורים . 
בבוקר הייתה הקרקע מכוסה ב - 15 סנטימטרים של שלג . 
בשעה שהפליגו דרומה חזרה אל מפרץ פַּמֶט שלחופו שוכנת כיום טרוּרו ֹ , כבר היו כולם מוכי כפור במידה כזו שנתנו ללשון הים את השם היחיד שיכלו לחשוב עליו – קוֹלד הרבור ( מפרץ הקור ) . ג'ונס החליט לסייר לאורך הזרוע הצפונית והגדולה יותר של לשון היבשה ברגל . 
אבל אחרי שעות רבות של " צעידה במעלה הגבעות התלולות ובמורדן והתבוססות בגאיות העמוקים המכוסים שלג עמוק " , החליט רב - החובל של המייפלאוור שההליכה הספיקה לו . 
בגיל חמישים , הוא היה קרוב לוודאי המבוגר באנשי החבורה . 
אחדים מהצליינים – קרוב לוודאי , בהנהגתו של סטנדיש שהורד מגדולתו – רצו להמשיך הלאה , אבל ג'ונס התעקש שהגיע הזמן להקים מחנה מתחת לקבוצת עצי אורן גדולים . 
באותו לילה הם חיסלו שישה ברווזים ושלושה אווזים " בתיאבון של חיילים , כי רק מעט אוכל בא אל פינו כל אותו יום . 
ברוב דעות הוסכם שקולד הרבור רדוד מכדי שיוכל לספק את צרכיו של יישוב קבע . 
הם החליטו אפוא לוותר על המשך הסיור לאורך הזרועות של לשון היבשה ולצאת למחרת בבוקר לחפש את גבעת התירס . 
השלג שהצטבר הקשה על מציאת התירס הקבור , אבל אחרי שטאטאו אותו הצדה ותיחחו את האדמה הקפואה בכידוניהם , איתרו לא רק את הסל המקורי אלא גם מטמון נוסף של עשרה בּוּשֶל גרעיני תירס . 
המציאה סיפקה לרב - החובל ג'ונס את התואנה שחיפש כדי לחזור לתאו החמים במייפלאוור . 
הוא הודיע שמחובתו להביא את התירס , ואת האנשים שהיו חולים מכדי להמשיך בדרך , בחזרה לאונייה . 
ברגע שהתירס והחולים הועמסו על סירת המפרש , הפליג ג'ונס למפרץ פרובינסטאון . 
הסירה הייתה אמורה לשוב למחרת לקחת את שאר האנשים . 
מעתה עמד סטנדיש שוב בראש המשלחת . 
למחרת בבוקר הוא יצא עם 18 האנשים הנותרים לחפש אינדיאנים . 
אבל גם אחרי שעות רבות של צעידה ביערות ובשלג הם לא מצאו איש . 
האינדיאנים קבעו את מקום מגוריהם לפי עונות השנה – בפנים היבשת בחורף וליד המים בקיץ – ומשום כך , לצליינים , שבעת סיוריהם בקייפ קוד נשארו רוב הזמן בקרבת החוף , לא היה סיכוי רב לפגוש אינדיאנים . 
בדרכם חזרה למפרץ , לא הרחק מהמקום שבו נתקלו באתר הקבורה בשבוע הקודם , מצאו סטנדיש ואנשיו " מקום דומה לקבר , אבל גדול וארוך בהרבה מאלה שראינו קודם " . 
רק לפני שבוע הם החליטו שאסור להם לחלל את הקברים האינדיאניים ; הפעם גבר עליהם יצרם . 
הקבר היה מכוסה בלוחות עץ , עדות לכך שקבור כאן אדם בעל חשיבות מיוחדת . 
הם החליטו " לחפור ולגלות מי הוא " . 
מתחת לפני הקרקע נחשפו לוחות נוספים ומחצלת קלועה מעשב . 
אחד הלוחות היה " מגולף וצבוע ביד אמן ושלושה חודים בראשו , כמו כתר " . 
ייתכן שגילוף זה סימל את קלשונו של פוסידון , ומכאן שמקורו של הלוח באונייה – מן הסתם האונייה הצרפתית שהתנפצה אל החוף ב - 1615 . 
עמוק יותר מצאו מחצלת חדשה העוטפת שני צרורות , אחד גדול ואחד קטן . 
ראשון פתחו את הצרור הגדול . 
תכולתו הייה מכוסה באבקה אדמדמה דקה בעלת ריח נעים : הייתה זו אוֹכרָה אדומה שהאינדיאנים השתמשו בה לצביעה ולחניטה . 
מלבד עצמות אחדות , הכיל הצרור גולגולת אדם " ששערות צהובות ודקות עדיין נותרו דבוקות אליה , וגם מעט בשר שטרם אוכּל . 
ליד הגולגולת היה מונח תיק בד של מלחים ובתוכו סכין ומחט תפירה . 
ואז הם פתחו את הצרור הקטן יותר . 
בתוכו היו עצמות וגולגולת של ילד קטן , יחד עם קשת עץ זעירה ועוד " מיני צעצועים " . 
האם היה זה ניצול מהאונייה הצרפתית ובנו האינדיאני ? 
או שמא אימצו האינדיאנים המקומיים את המלח המסוים הזה והוא מת כאדם " בעל עמדה מיוחדת " ? 
ואולי הם הרגו את המלח וקברו אותו כך " לאות ניצחון " ? 
הצליינים עזבו את הולנד כדי שיוכלו לחדש את מורשתם האנגלית . 
אבל כאן הייתה מונחת הוכחה חותכת לכך שאמריקה אינה חלל ריק . 
חיים כאן בני - אדם אחרים שאותם יצטרכו לקחת בחשבון , אם אינם רוצים שאחריתם תהיה כאחריתו של המלח צהוב השיער הזה , שעצמותיו וחפציו הושארו להתפורר בחול . 
בהמשך אותו יום מצאו סטנדיש ואנשיו במרחק מה מקולד הרבור מספר בתים אינדיאניים שתושביהם נטשו אותם בחיפזון . 
ברדפורד ואדוארד וינסלו כתבו במשותף ספר קצר על שנתם הראשונה באמריקה , שבו מתוארים הדברים שנמצאו בבתים ההם בפירוט כה רב , עד שהוא נשאר גם היום אחד התיאורים ממקור ראשון הטובים ביותר שמצויים בידינו על הוויגוואם או הוֶוטו ּ , בית המגורים האינדיאני . 
למעשה , גם אם נחזיר אנתרופולוג מודרני בזמן לנובמבר , 1620 ספק אם הוא יהיה מסוגל להוציא מתחת ידיו עבודה טובה מזו שביצעו שני מהגרים אנגלים מוכי קור , חולים ומותשים , שהתמצאו במרכזים העירוניים של אירופה הרבה יותר מאשר בערבות הפראיות של אמריקה : 
הבתים היו עשויים מגזעים ארוכים ודקים של עצים צעירים , מכופפים כקשת ושני קצותיהם נעוצים בקרקע ; הם נבנו עגולים , כמו סוכות , וכוסו מהגג ועד הרצפה במחצלות עבות ועשויות היטב ; הדלת , שגובהה אינו עולה על מטר , עשויה מחצלת שאפשר לפתוח ; הארובה היא פתח רחב למעלה , ולצדה מותקנת מחצלת שבה אפשר לכסות את הפתח בשעת הצורך ; בתוך הבית אפשר לעמוד זקוף , ובאמצע הרצפה נעוצים ארבעה עמודים קטנים [ דהיינו , מקלות בצורת האות Y ] . 
במסעף העמודים מונחים מוטות קטנים יותר שעליהם הם תולים את סירי הבישול ... ; הדיירים שוכבים סביב האש , על מחצלות שהן המיטות שלהם . 
לבתים יש כיסוי כפול : כשם שהקירות מכוסים במחצלות מבחוץ , כך הם מכוסים מבפנים , במחצלות חדשות ונאות יותר . 
בין קדרות החרס , קערות העץ וסלי הנצרים של האינדיאנים , היה מונח דלי ברזל אירופי נטול ידית . 
היו שם גם כמה ראשי צבאים , אחד מהם עדיין טרי למדי , ונתחי דגים מלוחים וצלויים . 
וכפי שעשו בקברם של המלח הבלונדיני והילד האינדיאני , גם כאן החליטו הצליינים לקחת לעצמם " כמה מהדברים הטובים יותר " . 
ביזת בתים , קברים ומחסנים תת - קרקעיים אינה בדיוק הדרך הטובה ביותר לזכות באהדת התושבים המקומיים . 
כדי לפצות על הנזק שכבר נעשה , הם החליטו להשאיר לאינדיאנים מעט חרוזים ותשורות אחרות , " לאות שפנינו לשלום " . 
אבל השעה הייתה מאוחרת ועוד מעט יתחיל להחשיך . 
סירת המפרש כבר חזרה והם תכננו ללון הלילה על המייפלאוור . 
עליהם לצאת אפוא לדרך ללא דיחוי . 
מרוב חיפזון , הם שכחו להשאיר את החרוזים ואת שאר התשורות . 
הפיצוי שהתכוונו לתת היה עלוב בכל המובנים , אבל עדיין יכלה השארתו להיות המחווה הידידותית היחידה שעשו מאז הגיעם לעולם החדש . 
עם שובם למייפלאוור , קיבלה את פני הסיירים בשורה טובה . 
לסוזנה ולוויליאם וייט נולד בן , שקיבל את השם פֶּרֶגרין . 
אבל לידת התינוק הייתה מלווה גם במוות . 
אדוארד תומפסון , המשרת של משפחת וייט , מת ביום שני , ה - 4 בדצמבר . 
מאחר שמפרץ פמט של טרוּרו ֹ לא התאים לצורכיהם , הם היו חייבים למצוא בהקדם מקום אחר להתיישב בו . 
הנווט רוברט קוֹפּין זכר במעורפל " מפרץ טוב " עם " נהר מצוין שניתן לשוט בו " במרחק של כ - 40 קילומטרים מעבר למפרץ קייפ קוד . 
מדבריו של קוֹפִּין על נהר גדול ניתן להסיק שהוא חשב על המקום שבו תוקם בעתיד העיר בוסטון . 
היו גם דיבורים על מקום צפוני יותר בשם אָגָוַום , הידוע כיום בשם איפּסוויץ' . 
אחרי דיונים רבים , הוחלט להמשיך מהמקום שהפסיקו ולשוט לאורך החוף של קייפ קוד מערבה ובסופו של דבר צפונה . 
בשום פנים ואופן הם לא ירחיקו לכת מעבר למפרץ שתיאר קוֹפִּין , שנקרא בפיו מפרץ הגנבים , כיוון שבעת ביקורו שם לפני שנים אחדות גנב אינדיאני את אחד הצלצלים של חבורתו . 
מפרץ הגנבים היה אולי המקום המתאים ביותר לצליינים , שכבר הספיקו לגנוב מהילידים לא מעט תירס וחפצים שונים . 
סירת המפרש יצאה לדרך ביום רביעי , ה - 6 בדצמבר . 
שני הנווטים של המייפלאוור , רוברט קוֹפִּין וג'ון קלרק , באו במקום רב - החובל ג'ונס ואליהם התלוו התותחן הראשי ושלושה מלחים . 
את הצליינים ייצגו ברדפורד , קרוור , סטנדיש , וינסלו , ג'ון טילי ואחיו אדוארד , ג'ון האולנד , ריצ'רד וורן , סטיבן הופקינס וג'ון דוטי , משרתו של הופקינס – בסך הכול , כמחצית ממספר חברי המשלחת הקודמת . 
המחלות והטמפרטורות הנמוכות – שהגיעו עכשיו ל - 7 מעלות מתחת לאפס ומטה – כבר הפילו לא מעט קורבנות . 
כמעט מרגע צאתם לדרך קפא הרסס המלוח על מעיליהם שנראו " כאילו היו מזוגגים " , כפי שכתב ברדפורד . 
הם שטו דרומה אל מפרץ וֶלפליט , כ - 25 קילומטרים מעבר לטרורו . 
על החוף הם ראו כעשרה אינדיאנים שעבדו סביב עצם כהה גדול . 
כעבור זמן נודע להם שהעצם היה לווייתן נַתָב , לווייתן קטן ושחור בעל ראש בולבוסי , שאורכו כ - 6 מטרים בלבד ושמו העממי בלקפיש ( דג שחור ) . נתבים שנשארו תקועים במים הרדודים של שעת השפל היו עניין שכיח למדי . 
האינדיאנים עסקו בחיתוך השומן של הלווייתן לרצועות ארוכות וכשראו את המפרשית קרבה , נמלטו כשהם " מתרוצצים כה וכה כאילו נשאו עמם משהו " . 
אחרי שירדו לחוף , בנו הצליינים לעצמם מתרס והדליקו מדורה גדולה , ועם רדת הלילה הבחינו בעשן של מדורה אחרת במרחק של כ - 6 קילומטרים משם . 
את היום הבא הם הקדישו לחיפוש מקום מתאים להקמת יישוב , כשחלקם שטים במפרשית והנותרים נשארים על החוף . 
גם הפעם הם מצאו ויגוואמים נטושים וקברים לרוב , אבל שום אדם או מקום מעגן מתאים . 
לכן החליטו לשוט למחרת למפרץ הגנבים . 
עם רדת הלילה נפגשה חבורת החוף עם חבורת הספינה בדלתא של נהר הידוע כיום בשם נהר הֶרינג . 
כפי שעשו בלילה הקודם , הם בנו לעצמם מתרס היקפי מגזעי עצים ומענפים והשאירו רק פתח צר בצד המוגן מהרוח , שלידו הציבו זקיפים רבים . 
בערך בחצות בקעה את הדממה " זעקה מקפיאת דם " . 
הזקיפים צעקו , " לנשק ! 
לנשק ! " נשמעו כמה יריות ואז הכול השתתק שוב ; אחד המלחים אמר שבניופאונדלנד שמע זאבים מייללים בצורה דומה . 
דבריו הרגיעו את חבריו והם שבו ונרדמו . 
בחמש בבוקר הם התחילו להתעורר . 
רובם היו חמושים ברובים 71 עם בריח פתיל – מוסקטים המצוידים בפתילים ארוכים שבאמצעותם הציתו את אבק השריפה של הרובים . 
רובים אלה לא היו אמינים ביותר , במיוחד בתנאי קור ולחות שבהם היה קשה לשמור על יובש אבק השריפה . 
רבים מהאנשים החליטו לירות ברוביהם רק כדי לוודא שהם כשרים לפעולה . 
אחרי התפילה הם התחילו להתכונן לארוחת הבוקר ולצעידה הממושכת המצפה להם אחריה . 
באור הקלוש של השחר נשאו מספר אנשים את רוביהם ואת השריון שלהם אל המפרשית . 
הם הניחו את הציוד לידה ושבו למחנה לאכול ארוחת בוקר . 
ואז שמעו עוד " יללה רמה ומוזרה " . 
אחד האנשים הגיח מבין העצים ורץ אל המתרס כשהוא צועק , " אלה בני - אדם – אינדיאנים , אינדיאנים ! " פתאום נמלא האוויר חצים . 
כל האנשים רצו לקחת את נשקם . 
למיילס 71 סטנדיש היה רובה עם בריח צור שהיה מתקדם יותר מבריחי הפתיל , והוא ירה מיד . 
האחרים קירבו את גפרוריהם לגחלים של המדורה וכשהגפרורים נדלקו התחילו לירות אף הם . 
סטנדיש פקד עליהם " לא לירות לפני שיוכלו לכוון היטב " . 
הוא לא ידע כמה אינדיאנים התאספו ביער וייתכן שכל ירייה תהיה חשובה . 
בינתיים , האנשים שהשאירו את רוביהם ליד המפרשית מיהרו לרוץ לקחת אותם והחצים האינדיאנים ריתקו אותם אל מאחורי הסירה . 
סטנדיש ואנשיו ששמרו בפתח המתרס קראו בשמותיהם כדי לוודא שלא נפגעו . 
" שימרו על עצמכם , כולכם , " צעקו . 
" חיזקו ואימצו ! " שלושה מהאנשים שמאחורי הסירה ירו ברוביהם , אבל לאחרים לא הייתה אפשרות להדליק את גפרוריהם והם צעקו שיביאו להם אוד בוער מהמדורה . 
אחד מהאנשים שבמתרס נטל בול עץ בוער מהמדורה ורץ איתו למפרשית , מעשה גבורה שלדברי ברדפורד " ריפה לא מעט את ידי אויבינו " . 
באשר לאינדיאנים , זעקות הקרב שלהם היו אמצעי לוחמה פסיכולוגי חזק במיוחד שהצליינים לא שכחו לעולם , וכעבור זמן תעתקו אותן כך : " הוּאָה ! 
ווּאָה ! 
הא ! 
הא ! 
הָק ! 
ווֹק ! " 
הם העריכו שהיו שם כשלושים אינדיאנים , " אם כי אחדים חשבו שעוד רבים נותרו סמויים מהעין באפלולית הבוקר " . 
כשהמדורה מאירה מאחוריהם , היו הצליינים העומדים בפתח המתרס מטרה קלה והחצים הגיעו מהר והרבה . 
כפי שמגלה הארצות הצרפתי סמואל שמפליין למד על בשרו 14 שנים קודם לכן בחוף הדרומי של קייפ קוד , הקשתות והחצים האינדיאניים היו נשק מטיל אימה . 
הקשתות של הילידים , העשויות מענף גמיש של עץ אגוז , עץ אדר או עץ מילה , שאורכו כמטר וחצי וממיתר השזור משלושה גידים , שיגרו חצים בכוח כה רב עד שחץ שיפד את אחד מאנשיו של שמפליין אחרי שעבר קודם דרך כלבו של האיש ולמעשה יצר מהמלח הצרפתי ומחיית המחמד שלו מעין שישליק מזוויע . 
אורכם של החצים , שקצותיהם מצוידים בנוצות איזון , היה כמטר וכל לוחם נשא לפחות חמישים מהם באשפה עשויה מקני סוף יבשים . 
מהירות הירי של לוחם אינדיאני הנושא את אשפת החצים על כתפו השמאלית ומגלח את השיער בצד הימני של הראש כדי שלא יסתבך במיתר של הקשת , גדולה בהרבה ממהירות הירי של אנגלי חמוש ברובה מוסקט . 
לאמיתו של דבר , קשת מיומן יכול להגיע למהירות ירי כזו שחמישה מחציו יהיו באוויר בעת ובעונה אחת ; וברד החצים אילץ את הצליינים לתפוס מחסה כמיטב יכולתם . 
בעיקר התבלט אינדיאני אחד , " גבר בנוי לתלפיות ואמיץ לב לא פחות , שהיה כנראה מנהיגם " . 
הוא עמד מאחורי עץ , " כמטחווי ירייה " מהמתרס , והמטיר על הצליינים חצים בעת שהם עשו כמיטב יכולתם למלא אותו בעופרת . 
המנהיג האינדיאני הצליח לחמוק משלושה כדורים , אבל משראה כי אחד האנגלים " עומד לפגוע בו " החליט בתבונה לסגת . 
כשפיסות של קליפת עץ מתעופפות סביבו , הוא השמיע " צווחה חדה " ונעלם עם אנשיו בין העצים . 
צליינים אחדים , בלי ספק בראשותו של סטנדיש , רדפו אחריהם למרחק של כחצי קילומטר ואחר נעצרו וירו ברוביהם . 
" עשינו זאת , " כתב ברדפורד , " למען יראו כי אין אנו מפחדים מהם וידינו לא רפו . 
הבגדים שהושארו תלויים על המתרס היו מחוררים מחצים , אולם איש מחברי המשלחת אפילו לא נשרט . 
לפני שעלו למפרשית , אספו 18 חצים , " חלקם עם ראשי פליז , חלקם עם ראשים מקרני איל ואחרים עם ראשים מטופרי עיט , " שאותם שלחו כעבור זמן לאנגליה . 
" אלוהים הטוב והמיטיב , " כתב ברדפורד , " הביס את אויבינו והושיענו מידם . 
המקום המשוער שבו התקיים הקרב הזה ידוע עד היום בשם " חוף המפגש הראשון " באיסטהם . 
זה היה ניצחון מפוקפק . 
הצליינים ידעו שהם אינם יכולים לפלס את דרכם להתיישבות קבע בניו אינגלנד ביריות , בלחימה ובהרג . 
אבל אחרי המפגש הראשון הזה , היה ברור שאל להם לצפות להרבה רצון טוב כאן בקייפ קוד . 
הם היו חייבים אפוא להמשיך למפרץ הגנבים . 
בעזרת הרוח הדרומית - מזרחית הם שטו עד קצהו הדרומי של מפרץ קייפ קוד . 
ואז התחיל מזג האוויר להידרדר . 
הרוח גברה , הטמפרטורות צנחו ומטחים אופקיים של גשם מעורב בשלג הרטיבו אותם עד לשד עצמותיהם . 
הים הסוער הקשה מאוד על נהיגת המפרשית הרחבה והכבדה , ואף - על - פי שהנגר השקיע עבודה רבה בהכשרת הסירה לשיט , ההגה שלה לא הוכיח את עצמו ככשר לעמוד בתנאי שיט כה גרועים . 
הם היו במקום כלשהו בסביבות מצוקי מָנוֹמֶט הלבנבנים בעת שגל גדול משך בכוח את מוט ההגה והוציאו מתוך התושבת שלו , והסירה הסתובבה והפנתה את חרטומה לעבר הרוח כשמפרשיה מתוחים עד להתפקע והגלים מרססים אותה בנתזיהם . 
רק במאמצים גדולים עלה בידם של שני אנשים מצוידים במשוטי אלון ארוכים , שעמדו בירכתיים , לסובב את המפרשית לכיוון הנכון והיא חזרה לשוט לאורך החוף . 
הרוח המשיכה להתחזק ועם דמדומים הוציאו הגלים הגדולים את המפרשית לגמרי משליטה . 
כבר נראה להם שסופם הגיע כשהנווט רוברט קוֹפִּין קרא פתאום , " בל תיפול רוחכם , אני רואה את המפרץ ! " בעת ההיא כבר השתוללה הסופה בכל עוצמתה ובשל הגשם הקרחי הייתה הראות גרועה במיוחד . 
אבל קוֹפִּין ראה משהו – אולי את האפלולית המזמינה בין שני שרטונים לבנים מקצף – ששכנע אותו כי הם עומדים בפתחו של מפרץ הגנבים . 
הם שטו עם הרוח כשהמפרש הראשי פרוש במלואו , נחבטים בגלים המתגבהים והולכים . 
לפתע נשבר התורן לשלושה חלקים . 
אחרי שאספו את השברים ואת המפרש הספוג מים והניחו אותם בצד , הם אחזו במשוטים והתחילו לחתור . 
הגאות , לפחות , סחפה אותם בכיוון הנכון . 
אבל חיש מהר התברר שהמקום שנראה להם כפתח הצלה עומד למעשה להביא עליהם כליה . 
במקום אל כניסה למפרץ הם חתרו אל חוף פתוח , מוכה גלים . 
" אלוהים , רחם עלינו , " זעק קוֹפִּין , " כי את המקום הזה טרם ראו עיניי ! " 
הכול נראה אבוד כשהמלח האוחז במשוט ההיגוי קרא להם לאחוז במשוטיהם ולסובב בעזרתם את המפרשית עד שחרטומה יפנה אל הכיוון שממנו נושבת הרוח ; וכך , כשהגלים מתנפצים אל דופנות הסירה , הם הצליחו לחתור ולהוציא את עצמם מכלל סכנה . 
" הוא הפציר בהם שלא ייפלו ברוחם , " כתב ברדפורד , " ויחתרו בכל הכוח , מפני שלפניהם נמצא מצר ים נוח ובלי ספק יוכלו למצוא בו מקום כזה או אחר שאליו יוכלו לשוט בבטחה . 
המפרשית כמעט עלתה על שרטון בקצהו של חצי אי חולי צר וארוך , שנקרא הגוּרנֶט . 
הגורנט מסתיים במעין זרוע השלוחה דרומה ומכונה סַקוויש הֶד . 
החוף שאליו כמעט התנפצה סירתם של הצליינים השתרע בין הגורנט לסקוויש הד . 
אחרי שחתרו ועברו את קצה סקוויש הד , הם מצאו את עצמם בחוף מוגן מרוח שיתגלה מאוחר יותר כחלק מאי . 
בחשיכה המתגברת של אותו לילה נשוב רוחות , הם דנו בשאלה מה לעשות עכשיו . 
חלקם טענו שעליהם להישאר על סיפון המפרשית מחשש להתקפה אינדיאנית . 
אבל את רובם הפחידה יותר האפשרות שיקפאו למוות , לכן החליטו לרדת לחוף ולהדליק מדורה גדולה . 
בחצות הלילה , כשהרוח שינתה את כיוונה והטמפרטורות צנחו " עד שהכול קפא כאבן " , שמחו כולם על ההחלטה הזו . 
יום המחרת , שחל בשבת , " היה נאה ושטוף שמש " . 
כעת הבינו שהם נמצאים על אי מיוער וכי הם מוגנים , לפי שעה לפחות , מהתקפה אינדיאנית . 
ג'ון קלרק , אחד מנווטי המייפלאוור , היה הראשון שכף רגלו דרכה על האי , לכן מאותו יום ואילך הוא נודע בשם קלרק'ס איילנד . 
הם היו בקצהו המערבי של מפרץ גדול ומוגן היטב מהרוח שהיה , כך נראה , בדיוק המעגן הדרוש להם . 
אף - על - פי שהיו להם " כל הסיבות להיחפז " , הם החליטו להישאר יום אחד על האי , " כדי לייבש את חפציהם , לתקן את השברים ולנוח " . 
המפרשית נזקקה לתורן חדש והם כרתו מן הסתם את העץ הישר והחזק ביותר שהצליחו למצוא ועשו ממנו עמוד חדש . 
למחרת היה יום ראשון וכפי שברדפורד מדווח , " ביום זה שבתנו ממלאכה " . 
ביום שני סיירו חברי המשלחת במקום שבו היו עתידים להקים את ביתם החדש . 
הם מדדו את עומק המים במפרץ ומצאו שהוא מתאים לשיט אוניות בגודלה של המייפלאוור . 
הם גם עלו על היבשה , אולם בשום מקום בספרו של ברדפורד Of Plymouth Plantation ( על מטעת פלימות ) או בספרם המשותף של ברדפורד ווינסלו Mourt ' s Relation ( הסיפור של מוֹרט ) , המתאר את שנתם הראשונה באמריקה , לא מוזכר שמישהו מהמהגרים הציג את רגליו על סלע כלשהו בשעת מעשה , כפי שגורסת המסורת האמריקנית . 
כמו חוף קייפ קוד שמדרום - מזרח , גם החוף של מפרץ פלימות היה חולי וחסר מאפיינים ייחודיים . 
אבל לרגליה של גבעה גבוהה , מצפון לפלג מים , היה סלע שמן הסתם לא יכלו שלא להבחין בו . 
סלע גרניט זה , שמשקלו מוערך ב - 200 טונות , היה גדול כפליים מגוש האבן המבוקע שנקרא פלימות רוֹק , מושא הערצתם של אמריקנים רבים , והוא הזדקר מעל החוף כמו פיל השכוב על צדו . 
אבל האומנם עלו הצליינים דרכו אל החוף ? 
מאמצע הגאות ואילך הייתה סירה קטנה מסוגלת בהחלט להגיע ממש עד הסלע . 
ואין ספק שעלייה קלה דרך הסלע הייתה קוסמת למגלי הארצות הללו , שסבלו מהצטננות ומשיעולים אחרי שבועות של התבוססות במי השפל הרדודים של קייפ קוד . 
אבל אם אכן השתמשו הצליינים בסלע כבקרש הקפיצה שלהם אל חופיו של מפרץ פלימות , ברדפורד לא הזכיר את האירוע ההיסטורי הזה ולו ברמז ; הדורות הבאים של יוצרי מיתוסים ומספרי סיפורים יצטרכו אפוא למצוא בעצמם את התשובה לשאלה גורלית זו . 
הם צעדו על חופי פלימות ומצאו " שדות תירס אחדים ופלגי מים קטנים , מקום המתאים ( כך הניחו ) להתיישבות " . 
משמחת מכול הייתה העובדה שלמרות השטחים המעובדים , הם לא מצאו במקום כל סימן לכך שאינדיאנים חיו כאן לאחרונה . 
למחרת בבוקר הם עלו על סיפון המפרשית והפליגו חזרה אל המייפלאוור עם החדשות הטובות . 
זה היה חודש ארוך של סיורים . 
כעבור זמן , כשהסתכל על המסלול שעשו במרחבים השוממים של קייפ קוד , לא היה ברדפורד יכול להימנע מלחשוב על מסעם הרגלי במונחים תנכיים . 
הם היו בני ישראל של העולם החדש שאחרי תלאות רבות מצאו , בעזרת השם , את ארץ כנען שלהם . 
אבל באותו יום שלישי , ה - 12 בדצמבר , בעת שהמפרשית הגיעה אל המייפלאוור , לברדפורד ולבני ארצו היו מעט מאוד סיבות להאמין שהגיעו אל הארץ המובטחת . 
מפרץ פלימות היה רחב ידיים , אולם ברוב שטחו היו המים כה רדודים עד שאונייה בגודלה של המייפלאוור , השקועה קרוב ל - 4 מטרים מתחת לפני הים , תיאלץ לעגון במרחק של יותר מקילומטר וחצי מהחוף . 
למפרץ גם לא היה נהר שניתן לשוט בו ולהגיע דרכו לפנים הארץ . 
נכון שלא היה שום יישוב אינדיאני בקרבת מקום , אבל זה לא הבטיח להם חסינות מהתקפה . 
האינדיאנים של האזור כבר הפתיעו אותם פעם ; הם יחזרו על כך מן הסתם ביום מהימים . 
ומה שהיה גרוע מכול , הם כבר עמדו " בעיצומו של החורף " , כפי שכתב ברדפורד , כשרבים מביניהם חולים . 
למעשה , אחדים היו על סף המוות . 
ובאותו ערב עצמו נחתה על ברדפורד מהלומה שגברים רבים לא היו מתאוששים ממנה . 
נודע לו שדורותי מיי ברדפורד , אשתו זה שבע שנים ואם ילדו בן השלוש ג'ון , נפלה לפני חמישה ימים מדופן האונייה למים וטבעה . 
ברדפורד לא כתב מילה על נסיבות מותה של אשתו . 
כעבור שנים רבות כתב ההיסטוריון הפוריטני קוֹטוֹן מָזֶר שדורותי ברדפורד נפלה במקרה מעבר למעקה " וטבעה במי המפרץ " . 
העובדה שהיא נפלה מאונייה עוגנת גרמה לרבים לתהות אם היא לא התאבדה . 
לדורותי היו מן הסתם די סיבות להיות מיואשת : היא לא ראתה את בנה למעלה מארבעה חודשים ; בעלה יצא ביום הקודם למסע מסוכן , שלישי בתוך מספר שבועות , והשאיר אותה לבדה . 
ביום שהמפרשית הפליגה , מת ג'ספר מוֹר בן השבע , אחד מארבעת הילדים שהאב הקרנן הביא למייפלאוור ואחד מהשניים שנמסרו לטיפולה של משפחת ברוסטר . 
עוד שניים מהאחים מור היו עתידים למות בחודש הקרוב . 
דורותי , שבנה הפעוט נשאר בצדו האחר של האוקיינוס האטלנטי , התקשתה במיוחד להתמודד עם הגורל המר של ילד זה ושל ילדים אחרים . 
אנו נוטים לחשוב על הצליינים כעל הרפתקנים עזי נפש שאמונתם הדתית המוצקה שמרה עליהם מכל רע , אבל הם גם היו בני - אדם בעיצומו של תהליך שהעמיד , ועדיין מעמיד , אנשים בפני אתגר נפשי מהקשים ביותר שקיימים עלי אדמות : הגירה וגלות . 
כעבור פחות משנה הגיעה למפרץ פרובינסטאון קבוצה נוספת של אנגלים שהיו כה המומים מ " מראה המקום החשוף והצחיח " , עד ששכנעו את עצמם שכל הצליינים כבר אינם בחיים . 
מחשש שרב - החובל של אונייתם יעזוב אותם לנפשם , התחילו המתיישבים המפוחדים להפשיט את התרנים ממפרשיהם " פן תפליג האונייה ותשאיר אותם במקום ההוא " . 
אם דורותי חוותה ולו רק חלק קטן מהפחד ומחרדת הנטישה שאחזה במתיישבים האלה , היא חשה מן הסתם שהתאבדות היא האפשרות היחידה שנותרה לה . 
גם אם מות אשתו קרה בשוגג , ברדפורד האמין שאלוהים אחראי לכל מה שמתרחש בעולמנו . 
כיוון שכך , כל אירוע הוא בעל משמעות כזו או אחרת . 
ג'ון האולנד ניצל באמצע סופה עזה , אבל דורותי , " בת הזוג היקרה " שלו , טבעה במימיו השוקטים של מפרץ פרובינסטאון . 
את הרמז היחיד למה שהרגיש נתן לנו ברדפורד בשיר שכתב באחרית ימיו : 
אל תיראי , נפש אומללה , תני באל מבטחך , 
מכל סבלותייך אל תפלי ברוחך ; 
כי הוא ייסר את אשר יאהב , 
ואז ימחה את הדמעות מעיניו . 
5 
בעיצומו של החורף 
המייפלאוור עזבה את מפרץ פרובינסטאון ביום שישי , ה - 15 בדצמבר . 
בשל הרוחות הנגדיות הצליחה האונייה להיכנס למפרץ פלימות רק למחרת . 
מפרץ פלימות ומפרץ דוּקסברי שמצפון לו תחומים בשני חרמשים מחוברים של חול : החרמש הצפוני הוא הגורנט , שלוחה של דוקסברי ביץ' , והחרמש הדרומי הוא לונג ביץ' . 
המייפלאוור הטילה עוגן בקרבת גוּס פוינט שבקצה לונג ביץ' , כשני קילומטרים מפלימות רוֹק , הסלע המפורסם . 
רק ביום רביעי , ה - 20 בדצמבר , אחרי שלושה ימי סיור נוספים , הם החליטו היכן יתחילו לבנות את יישוב הקבע שלהם . 
אחדים הצביעו על האי קלרק'ס שבו מצאו מפלט בלֵילה הראשון של המפרשית במפרץ , כעל המקום הבטוח ביותר מפני התקפה אינדיאנית . 
אחרים חשבו שהנהר הנמצא ממש מול האי הוא מקום מתאים יותר . 
לרוע מזלם , הנהר , לו קראו נהר ג'ונס על שם רב - החובל של המייפלאוור , לא היה עמוק מספיק למעבר כלי שיט עם תפוסה של 30 טונות ומעלה ( למייפלאוור הייתה כזכור תפוסה של 180 טונות ) , והאתר שבו חשבו להתיישב ( באזור קינגסטון של ימינו ) לא היה מוגן מספיק מפני האינדיאנים . 
נותר להם אפוא רק האזור הסמוך לסלע . 
לאתר המיועד של מטעת פלימות היו יתרונות רבים . 
בקרבת החוף הייתה גבעה שהתרוממה לגובה AK כ - 50 מטרים והשקיפה על הנוף המרהיב של קו החוף . 
ביום בהיר היה אפשר לראות ממנה אפילו את קצה קייפ קוד , מרחק של קרוב ל - 50 קילומטרים . 
מעוז מבוצר ומצויד בתותחים שיוקם על הגבעה יוכל לספק להם את כל האבטחה הנחוצה . 
קיומו של הסלע כמקום ירידה לחוף היה יתרון נוסף . 
אבל חשוב מכול היה " הנחל המתוק מאוד " שזרם לידו ויצר ערוץ שאפשר לכלי שיט קטנים לשוט לא רק אל הסלע , אלא גם במעלה מה שכונה בפיהם טאוּן בּרוּק ( נחל העיירה ) . בכניסה לנחל הייתה ביצה גדולה של מים מלוחים , שם , כפי שכתב ברדפורד , " יוכלו לעגון בשלום ובשלווה המפרשית ושאר הסירות שלנו . 
לאורך גדותיו הגבוהות של הנחל נבעו גם מספר מעיינות של מים מתוקים ששפעו " מים טובים עד מאוד לשתייה " – עניין שחשיבותו גברה בשל העובדה שהם נאלצו עתה לקצוב בקפדנות את מעט הבירה שנותרה להם . 
אבל היתרון הגדול ביותר של האזור היה שהילידים כבר ביראו את צמחייתו . 
ולמרות זאת , בשום מקום לא הייתה עדות ליישוב אינדיאני מהעת האחרונה . 
הצליינים פירשו את ריקנותו המסתורית של המקום כמתנתו המדהימה של אלוהים . 
אבל אם אכן התרחש בפלימות משהו מדהים , הייתה זו פורענות העולה על כל דמיון . 
רק שלוש שנים לפני כן , עוד בטרם התחילו הצליינים בהכנותיהם להתיישבות באמריקה , חיו לאורך החופים האלה בין אלף לאלפיים בני - אדם . 
כפי שניתן לראות במפה ששרטט סמואל שמפליין , חופי המפרץ היו זרועים ויגוואמים שעשן הסתלסל מהחור בגגו של כל אחד מהם , ושדות מעובדים של תירס , של שעועית ושל דלעת השתרעו סביבם . 
סירות קאנו העשויות מגזעים חלולים של עצי אורן חרשו את המים שבקיץ רחשו מיני דגה דוגמת הבלופיש והבס . 
הלובסטרים היו מצויים בכמויות כה גדולות עד שהאינדיאנים שלו אותם בידיהם ממימי המפרץ הרדודים . 
בבוץ של הדלתא היו טמונות צדפות כה רבות עד שלא יכולת לפסוע על החוף בלי שאחדות מהן יירקו עליך . 
ואז , בין השנים 1616 ל - , 1619 מחקה מגיפה את הקהילה בת מאות השנים . 
אין כל תיעוד המספר מה בדיוק קרה בחוף פלימות , אבל בעשור הקרוב תתפרץ המגיפה שוב ורוג'ר ויליאמס יתאר איך כפרים שלמים התרוקנו מתושביהם . 
" ראיתי בית מסכן העומד לבדו ביערות שגדלו פרא , " כתב ויליאמס , " כולם נמלטו , החיים לא יכלו לקבור את המתים . 
כה נורא היה הפחד מהמחלה המידבקת , עד שלא רק בני - האדם אלא גם הבתים והעיירה כולה נסו על נפשם . 
בחורף של 1620 לא נותר בפלימות אף בית מגורים אינדיאני , אבל עדויות מחרידות למגיפה היו פזורות בכל האזור . 
" במקומות רבים מצאנו את הגולגולות והעצמות שלהם מונחות עדיין על - פני הקרקע ... ," כתב ברדפורד , " והמראה היה עגום עד מאוד . 
ודווקא כאן , בגבעות פלימות הזרועות עצמות מלבינות , קיוו המהגרים להתחיל חיים חדשים . 
כיתוב לתמונה בעמוד 80 במקור : מפת מפרץ פלימות של סמואל דה שמפליין 
הם החליטו לבנות את בתיהם על גבעה המשקיפה על הביצה המלוחה ונקראת כיום קול'ס היל . 
קול'ס היל , הממוקמת בין החוף לגבעה גבוהה בהרבה שתוכתר במהרה בשם פורט היל , הייתה שטוחה דיה כדי לאפשר בניית יישוב קטן והגישה ממנה לנחל הייתה נוחה ביותר . 
אותו לילה נותרו על החוף עשרים גברים שתכננו להתחיל בבניית הבתים כבר למחרת בבוקר . 
אלא שיום חמישי , ה - 21 בדצמבר , היה כה סוער עד ש המייפלאוור נאלצה להוריד עוגן נוסף . 
האנשים על החוף לא הצטיידו במזון , לכן הפליגה המפרשית מהמייפלאוור " ברוב מהומה , עמוסה במצרכים " , למרות הרוחות הסוערות . 
במזג האוויר הגרוע , שנמשך גם למחרת , לא הייתה כל אפשרות להתחיל בבנייה . 
בינתיים הפכה המייפלאוור צלופת הרוחות לאוניית בית - חולים עגומה . 
בנוסף להצטננויות , לשיעולים ולחום סבלו הנוסעים גם מצפדינה . 
ג'יימס צ'ילטון מת עוד בטרם הגיעה המייפלאוור למפרץ פלימות . 
באותו יום חמישי הלך לעולמו ריצ'רד בריטרידג' וכעבור יומיים הצטרף אליו סולומון פראוור , בנו החורג של כריסטופר מרטין . 
ביום שישי בבוקר ילדה מרי אלרטון תינוק מת . 
רק בשבת , ה - 23 בדצמבר , יכלה קבוצת עבודה נוספת לעבור מהמייפלאוור אל החוף . 
בגרזנים ובמשורים הם כרתו עצים והובילו את הקורות לאתר הבנייה . 
לעובדה שביום שני , ה - 25 בדצמבר , יחול חג המולד לא הייתה משמעות רבה מבחינתם של הצליינים , אשר האמינו שחגיגות דתיות מסוג זה מחללות את תורתו האמיתית של ישו . 
הם ייחסו חשיבות גדולה בהרבה להשלמת המסגרת של הבית הראשון , שהתרחשה אף היא ב - 25 בדצמבר . 
" איש לא שבת ממלאכתו ביום ההוא , " כתב ברדפורד . 
אבל עם שקיעת החמה נשמעו ביער הסובב אותם קריאותיהם המוכרות של האינדיאנים . 
הצליינים אחזו ברוביהם והסתכלו בדריכות אל תוך האפילה המתעבה , והקריאות הדהדו עוד זמן קצר ואחר גוועו . 
לפניהם השתרעה ארץ פראית ולא נודעת , שבעל כורחם הם אכלסו אותה עכשיו בפחדיהם . 
מאחוריהם היו המפרץ והמייפלאוור הרחוקה , שאורות התחילו לנצנץ בחלונות תאיה ותמרת עשן עלתה מארובת תנור המטבח שבסיפון הקדמי . 
אדם מודרני דק הבחנה שהיה נקלע לאותו חג מולד ב - , 1620 היה נדהם בעיקר מהדממה המוחלטת ששררה במקום באותה שעה . 
לבד מגרגורו של הנחל ומנהמת הגלים המלחכים את החוף ומלחישת הרוח בין ענפיהם העירומים של העצים העומדים בשלכת , הכול היה שקט בעת שהם הקשיבו והמתינו . 
הצליינים הרגישו בעומק לבם שחייהם הרוחניים אינם מבטלים את אמונתם במכשפות ובקוסמים או מצילים אותם מחיים בפחד מתמיד מפני האפשרות שהשטן ושלוחיו נמצאים שם בחוץ וזוממים להרע להם . 
קרוב לוודאי שבאותו ערב הם התקשו לכבוש את הפחד הזה בעת שעמדו ולטשו עיניים בחשיכה המתגברת של הלילה האמריקני . 
אחרי המתנה מתוחה של מספר דקות נוספות , הם החליטו לשלוח את המפרשית חזרה אל המייפלאוור ולהשאיר על החוף את המספר הרגיל של עשרים גברים . 
באותו לילה התחוללה עוד סופת גשמים שהרטיבה אותם עד לשד עצמותיהם . 
כיתוב למפה בעמוד 82 במקור : מפרץ פלימות 
הכיתובים לתמונות בעמוד 83 במקור : 
1 . 
כובע לבד בעל כיפה גבוהה , מיוחס לקונסטנס הופקינס 
2 . 
סיר בישול שהגיע לאמריקה כנראה עם מיילס ורוז סטנדיש 
3 . 
עריסת נצרים שככל הידוע הובאה לאמריקה על - ידי ויליאם וסוזנה וייט 
4 . 
גביע כסף של ויליאם ברדפורד , יוצר באנגליה ב - 1634 
5 . 
למעלה : מכתבה שככל הידוע הגיעה על המייפלאוור ב - 1620 עם משפחת וייט 
6 . 
מימין : שידה שככל הידוע הגיעה על המייפלאוור עם ויליאם ברוסטר 
הם נזקקו לשבועיים כדי להשלים את הבניין הראשון , " בית משותף " בגודל של שישה מטרים על שישה מטרים . 
לבית לא היו יסודות של ממש – פשוט לא היה להם די זמן או כוח אדם למותרות כאלה – והוא ניצב על קורות הנעוצות בקרקע . 
למבנה הראשון של המהגרים היו מן הסתם קירות עשויים מגזעי עצים מהוקצעים המחוברים זה לזה בענפים ובזרדים ומטויחים בחומר . 
צורת בנייה כזאת של שבכה - וטיח הייתה אופיינית לבתי האיכרים באנגליה הכפרית , וכמוה גם גג הסכך העשוי גומא וקני סוף שנלקחו מהביצה הקרובה . 
החלונות הזעירים האטומים למחצה של הבית היו עשויים נייר קלף טבול בשמן פשתים . 
הארובה – אם אמנם הייתה לבית ארובה במקום סתם חור בגג – הייתה מעין צינור פרימיטיבי עשוי מארבעה קרשים מושחרים בפיח שתיעל את העשן העולה מהאש הפתוחה שהובערה על רצפת העפר . 
היה זה חלל אפלולי ביותר וספוג עשן , אבל בפעם הראשונה זה זמן רב היה לצליינים גג אמיתי מעל לראשם . 
בבוקר יום חמישי , ה - 28 בדצמבר , הם הפנו את תשומת - לבם לגבעה הגבוהה והתחילו לבנות שם את משטח העץ שעליו התכוונו להציב את התותחים השונים שהביאו עמם על המייפלאוור . 
באותו יום הם התחילו לתכנן גם את מבנה היישוב . 
אבל תחילה היה עליהם להחליט כמה בתים לבנות . 
לאחר דיון הוטל על " כל הרווקים שאין להם נשים העתידות להצטרף אליהם " למצוא לעצמם משפחה שאיתה יגורו , החלטה שצמצמה את מספר הבתים הדרושים ל - 19 בלבד . 
כמו כן הוחלט מלכתחילה " שכל אדם יבנה בעצמו את ביתו , בחושבם שבדרך זו אנשים יעבדו ביתר חיפזון מאשר בעבודה משותפת " . 
מתברר שמיילס סטנדיש נטל חלק בהחלטה על מבנה היישוב . 
באוניברסיטה של ליידן ניתנו הרצאות בנושא הנדסה צבאית , שבהן למדו חיילים מיחידת קצין ההנדסה הראשי של הצבא ההולנדי שיישוב נוח להגנה צריך להיות בנוי בצורת רחוב עם סמטאות מקבילות ורחוב שני החוצה אותו לרוחבו . 
בהתאם לכך הכינו הצליינים תוכנית מתאר שכללה שתי שורות בתים " למען הביטחון " . 
לפי שעה לא היו בפלימות כנסייה ופארק עירוני , מאפיינים שעם הזמן היו לסימן ההיכר המובהק של כל עיירה בניו אינגלנד . 
בשבועות שיבואו , יאלץ אותם המוות להכניס שינויים מפליגים בתוכניותיהם . 
במקום 19 בתים נבנו בשנה הראשונה רק שבעה בתים פרטיים ועוד ארבעה מבני ציבור , כולל מבנה קטן דמוי מבצר שנקרא רַנדֶוו ּ – מפגש . 
הבתים נבנו לאורך רחוב שנמשך מפורט היל לכיוון הים . 
את הרחוב , שנקרא כיום לינדן סטריט , חצתה " דרך ראשית " שהוליכה מצפון לדרום והסתיימה בטאון ברוק . 
סביב הצומת הזה צמחה לאיטה העיר פלימות , גם בשנים שבהן קצץ המוות את המתיישבים החדשים לחצי ממספרם המקורי . 
יום חמישי , ה - 11 בינואר , היה " יום נאה " . 
בהתחשב במזג האוויר ההפכפך , הם ידעו שעליהם להתקדם מהר ככל האפשר בבניית הבתים – בעיקר משום שהמייפלאוור , כפי שכולם הניחו עדיין , עתידה לשוב בקרוב לאנגליה . 
הקצב המטורף של החודשיים האחרונים התחיל לתת את אותותיו בוויליאם ברדפורד . 
הוא סבל מהחשיפה לקור המקפיא במהלך שלושת מסעות הסיור , והנוקשות שהתפתחה בקרסוליו הקשתה על הליכתו . 
אבל היו דברים שהטרידו אותו הרבה יותר מאי - נוחות גופנית . 
מותה של דורותי פרץ את הסכר : המוות היה בכל מקום . 
הוא רדף אותם בצורת מחלות וארב להם כאן , על החוף החרב של פלימות . 
עכשיו , בעיצומו של החורף , התחיל ברדפורד לתהות אם יזכה אי - פעם לשוב ולראות את בנו . 
ביום ההוא , בעת שברדפורד עבד שכם אחד עם האחרים , תקפו אותו " יגון עמוק וכאב עז " במפרק הירך . 
הוא התמוטט והועבר לבית המשותף . 
בהתחלה חששו שברדפורד לא ישרוד את הלילה . 
אבל " עם הזמן וברחמי שמים " התחיל מצבו להשתפר , אם כי המחלה המשיכה להתפשט ביניהם . 
עד מהרה " התמלא הבית המשותף מיטות שבהן שכבו החולים זה לצד זה " . 
כמו ילידי המקום לפניהם נאלצו גם הם להיאבק על חייהם על צלע הגבעה , המקום שבו המוות היה לאורח חיים . 
בימים הבאים נפלו כה רבים מהם למשכב , עד שרק אנשים בודדים המשיכו לסעוד את החולים . 
העבודה על הבתים נעצרה כליל וכל הבריאים נעשו מטפלים במשרה מלאה – בישלו את הארוחות , הזינו את האש , כיבסו את " הבגדים המטונפים " ורוקנו את סירי הלילה . 
כעבור זמן ציין ברדפורד לשבח את ויליאם ברוסטר ומיילס סטנדיש שהיו , כלשונו , עשויים ללא חת וחיזקו את רוחם של האחרים : 
ולמרות האסון שהמיט על כולנו , חס אלוהים על אנשים אלה והם לא לקו כלל במחלה או בחולשה . 
ואת אשר אמרתי עליהם אוכל לומר גם על רבים שמתו בעונש שנחת על כולנו משמים ועל אחרים שחלו ונותרו בחיים ; כי כל עוד היו בריאים , כל עוד היה כוחם במותניהם , הם עשו את כל הנדרש ולא מנעו מהחולים דבר . 
ואין ספק בלבי שהאל יגמול להם על מעשיהם הטובים . 
בשלב מסוים ביקש ברדפורד לקבל מכל קטן של בירה מהמלאי של המייפלאוור , בתקווה שהיא תסייע להחלמתו . 
כיוון שעבור המסע חזרה לאנגליה נותרה רק כמות זעומה של בירה , ענו המלחים שגם אם ברדפורד " היה אביהם , הוא לא היה מקבל אף טיפה " . 
מיד אחר - כך פרצה המחלה בין אנשי הצוות של המייפלאוור ופגעה גם ברבים מהקצינים ומהאנשים " החסונים ביותר " . 
בניגוד לצליינים , הימאים לא הפגינו נכונות רבה לטיפול בחוליהם . 
בין הראשונים שחלו היה קצין הסיפון , " צעיר שחצן ומתנשא " , לדברי ברדפורד , שתכופות " קילל את הנוסעים ולעג להם " . 
למרות יחסו אליהם , טיפלו רבים מהנוסעים בקצין הצעיר בשעותיו האחרונות . 
ברדפורד טוען שלפני מותו פנה אליהם הקצין וקרא , " הוי , אתם , כך אני רואה עכשיו , מגלים אהבה זה לזה כמו נוצרים אמיתיים , בעוד שאנו מניחים זה לזה למות כמו כלבים . 
נראה שגם רב - החובל ג'ונס התחרט על התנהגותו הקודמת . 
זמן קצר אחרי שאנשיו התחילו לחלות , הוא הודיע שהבירה תחולק מעתה גם לצליינים , " על אף שהוא יצטרך לשתות מים כל הדרך הביתה " . 
ביום שישי , ה - 12 בינואר , קצרו ג'ון גודמן ופיטר בראון קנים לסכך במרחק של כשני קילומטרים מהיישוב . 
הם לקחו איתם את שני הכלבים , ספניאל קטן וכלבת מסטיף ענקית . 
האנגלים השתמשו לעתים קרובות בכלבי מסטיף לקרבות עם דובים – ספורט ראווה אכזרי שהיה פופולרי בשעתו בלונדון ובו נלחמו שני בעלי החיים זה בזה עד מוות . 
כלבי המסטיף היו חביבים גם על האצילים האנגלים , שהשתמשו בהם ללכידת ציידים לא חוקיים . 
הצליינים הביאו כנראה את כלבת המסטיף לצורכי שמירה והגנה מחיות הטרף ומהאינדיאנים . 
באותו אחר צהריים הפסיקו גודמן ובראון את עבודתם כדי לאכול ארוחה קלה וכשסיימו , לקחו את הכלבים לטיול קצר ביער . 
סמוך לחופה של בריכת מים נגלה לעיניהם צבי גדול והכלבים פתחו במרדף אחריו , כשהמסטיף מובילה מן הסתם בראש . 
בשעה שגודמן ובראון הצליחו להשיג את הכלבים , הם כבר תעו לגמרי ביער . 
גשם התחיל לרדת ובלילה ירד גם שלג . 
הם קיוו למצוא ויגוואם אינדיאני שבו יוכלו להסתתר , אבל נאלצו להסתפק , במילותיו של ברדפורד , " באדמה כמשכב ובאוויר כשמיכה " . 
ואז הם שמעו " שני אריות שואגים יחדיו במלוא גרונם ובמשך זמן ממושך " , או כך לפחות הם חשבו . 
לאמיתו של דבר , הם שמעו את שאגותיה של פומה ( קוּגר ) , המכונה גם " אריה אמריקני " או " ארי ההרים " , בעל חיים שהיה נפוץ בעבר ברוב חלקיה של אמריקה הצפונית והדרומית . 
קריאותיה של הפומה הושוו לא פעם לזעקותיה של אישה נרצחת , וגודמן ובראון היו מבוהלים עכשיו עד מוות . 
הם החליטו שאם האריה יתקרב אליהם , ירוצו שניהם ויטפסו על עץ וישאירו את המסטיף להגן עליהם כמיטב יכולתה . 
כל אותו לילה הם צעדו הלוך ושוב לרגליו של עץ גדול , מנסים לשמור על חום גופם בחשיכה הקפואה . 
עדיין היו בידיהם המגלים שבהם קצרו את הסכך ועם כל יללה של הפומות , התהדקה אחיזתם במגל קצת יותר . 
נפשה של כלבת המסטיף יצאה למרדף אחר החיה המסתתרת ביער והם נאלצו להחזיק בקולרה , כל אחד בתורו , כדי שלא תברח להם שוב . 
עם אור ראשון הם יצאו לחפש את היישוב . 
הקרקעות שהקיפו את פלימות לא היו מכוסות יער בראשית . 
מדי תקופה , במשך מאות שנים , שרפו האינדיאנים את הצמחייה הנמוכה , שיטה של טיוב קרקעות שיצרה יערות פתוחים להפליא שבהם יכול אדם להלך בקלות ואפילו לרכוב על סוסו בין העצים . 
השריפה הקבועה יצרה חורשות של עצי אורן לבן ענקיים שהתנשאו ברובם לגובה של למעלה מ - 30 מטרים ; אחדים הגיעו אף לגובה של 75 מטרים ולהיקף גזע של מטר וחצי ויותר . 
ביערות היה גם שפע של אלונים שחורים ואדומים , עצי ערמון , אגוז ולִבנה ושיחי רוש . 
באזורי הביצה , שם הגנו המים העומדים על העצים מהאש , גדלו אלונים לבנים , עצי אַלמון , ערבות לבנות ועצי אדר אדומים . 
אבל בניו אינגלנד היו גם שטחים גדולים חשופים לגמרי מעצים . 
אחרי שעברו כמה מעיינות ומקווי מים , הגיעו גודמן ובראון לרצועה רחבה של אדמה פתוחה שהאינדיאנים שרפו לא מכבר . 
בבוא הקיץ עתידה רצועה זו של אדמה מושחרת , שרוחבה כ - 8 קילומטרים , להיות דומה להפליא לשדות הרחבים והמפולשים של אנגליה מולדתם . 
רק בשעות אחר הצהרים מצאו גודמן ובראון גבעה שממנה יכלו להשקיף על המפרץ . 
עכשיו הם כבר ידעו לאיזה כיוון עליהם ללכת ונחפזו לשוב הביתה . 
כשהגיעו עם ערב הם היו , לדברי ברדפורד , " על סף עילפון ממאמץ ומרעב , וכמעט קפואים מקור " . 
רגליו של גודמן היו כה נפוחות מכוויות קור , עד שנאלצו לחתוך את נעליו כדי לחלוץ אותן . 
השבועות האחרונים של ינואר הוקדשו להעברת מטענם של הנוסעים מהמייפלאוור ליבשה . 
ביום ראשון , ה - 4 בפברואר , השתוללה במפרץ פלימות סערה נוספת . 
מטחי הגשם היו כה עזים , עד שהם שטפו את הטיח מקירות הבתים ; ואילו המייפלאוור , שהייתה גבוהה מעל פני הים יותר מהרגיל אחרי שפרקה את המטען הרב , התנדנדה מצד לצד בצורה מסוכנת . 
ביום שישי , ה - 16 בפברואר , הסתתר אחד הצליינים בין קני הסוף שצמחו על גדות ערוץ של מי ים שנמצא במרחק של כשני קילומטרים מהמטעה , כשבכוונתו לצוד ברווזים . 
בשבועות האחרונים גברו החששות מהתקפה אינדיאנית . 
יומיים קודם לכן דיווח רב - החובל ג'ונס שראה שני אינדיאנים משקיפים על האונייה מהאי קלרק ' ס . 
באותו אחר צהריים מצא צייד הברווזים את עצמו קרוב לאינדיאני יותר מכפי שהיה מישהו מהם אי - פעם . 
הוא שכב בין הקנים כשקבוצה של 12 אינדיאנים חלפה על פניו , צועדת בשביל המוליך ליישוב . 
ביער שמאחוריו שמע את " קולותיהם של רבים נוספים " . 
ברגע שהאינדיאנים היו במרחק בטוח , זינק האיש על רגליו , רץ למטעה וצלצל בפעמון האזעקה . 
מיילס סטנדיש ופרנסיס קוק עבדו אותה שעה ביער . 
כששמעו את האזעקה , הם נטשו את כלי העבודה שלהם , דהרו במורד הגבעה ואחזו בנשק , אבל גם הפעם , האינדיאנים לא באו . 
מאוחר יותר שבו סטנדיש וקוק ליער כדי לאסוף את כלי העבודה , אבל גילו שהם נעלמו . 
באותו לילה נראתה מדורה גדולה סמוך למקום שבו ראה צייד הברווזים לראשונה את האינדיאנים . 
למחרת כונסה אסיפה שמטרתה הייתה " לכונן משמעת צבאית בקרבנו " . 
שלא במפתיע , מונה מיילס סטנדיש באופן רשמי למפקד הצבאי . 
לסטנדיש , גבר גוץ בעל גוף רחב וחסון ושיער אדמוני , הייתה ככל הנראה תחושת קיפוח לא מבוטלת . 
הוא נולד באי מאן הסמוך לחופי אנגליה , ולמרות היותו צאצא למשפחת " סטנדיש ממחוז סטנדיש שבלנקשייר " , זכותו הצודקת לרשת את נחלת אבותיו " נגזלה ממנו בעורמה " , לפי עדותו הוא , מצב שאילץ אותו לחפש את מזלו כשכיר חרב בהולנד . 
למרות היותו אדם משכיל שהרבה לקרוא ( היו ברשותו עותקים מהאיליאדה של הומרוס ומזיכרונות מהמלחמה הגאלית של יוליוס קיסר ) הוא התנהג כנראה בהתנשאות ובאימפולסיביות שלא חיבבו אותו במיוחד על חלק מהמתיישבים . 
אחד מהם אפילו טען לימים שהמפקד הצבאי של פלימות " נראה כמו נער שוטה שכולם בזים לו " . 
באותו חורף ראשון התייחס ג'ון בילינגטון בביטול לניסיונותיו של סטנדיש לבנות כוח לוחם מהגברים של היישוב והגיב לפקודותיו ב " דברי בלע " . 
תגובתו של המושל קרוור לא איחרה לבוא . 
הוא גזר על בילינגטון עונש של כבילת ידיו ורגליו אל עמוד הקלון . 
אבל קרוור , שסגנונו המכובד והמתון בדרך כלל הושפע כנראה מאוד מוויליאם ברדפורד , שינה כעבור זמן קצר את טעמו . 
אחרי שהאזין לתחינותיה הנרגשות של משפחת בילינגטון , הוא המתיק את גזר הדין בנימוק ש " הייתה זו עבירתו הראשונה של האיש " . 
אבל המתיחויות בין הצליינים נשארו בעינן . 
בחודשים פברואר ומארס מתו שניים ולפעמים שלושה אנשים ביום ונוצר רושם שעד בוא האביב לא תישאר שום מטעה שיהיה צורך להגן עליה . 
לא היה כמעט אדם שלא איבד מישהו מיקיריו . 
כריסטופר מרטין , מושל המייפלאוור , מת בתחילת ינואר ואשתו מרי מתה זמן קצר אחריו . 
שלוש משפחות אחרות – משפחת ריגסדייל , משפחת טינקר ומשפחת טרנר – נמחו לגמרי ומשפחות נוספות היו עתידות להצטרף אליהן בקרוב . 
מרי צ'ילטון בת השלוש - עשרה , שאביה מת במפרץ פרובינסטאון , נשארה יתומה אחרי שגם אמה מתה באותו חורף . 
והיו עוד יתומים , ביניהם גו ' זף רוג'רס בן השבע - עשרה , סמיואל פוּלר בן השתיים - עשרה , ג'ון קרקסטון בן השמונה - עשרה , פריסילה מולינס בת השבע - עשרה ואליזבת טילי בת השלוש עשרה , שאיבדה גם את דודה אדוארד ואת דודתה אן . 
באמצע מארס כבר היו ביישוב ארבעה אלמנים : ברדפורד , סטנדיש , פרנסיס איטון ואייזק אלרטון שנשאר מטופל בשלושה ילדים בני ארבע עד שמונה . 
עם מותו של בעלה , ויליאם , הייתה סוזנה וייט , אמם של פֶּרֶגרין התינוק ושל ריזוֹלוְוד בן החמש , לאלמנה היחידה שנשארה בחיים במטעה . 
כשהגיע האביב , 52 מתוך 102 הנוסעים המקוריים שהגיעו למפרץ פרובינסטאון היו בין המתים . 
ועם זאת , בין כל הטרגדיות , היו באורח פלא גם כמה יוצאים מהכלל . 
משפחותיהם של ויליאם ברוסטר , פרנסיס קוק , סטיבן הופקינס וג'ון בילינגטון לא נפגעו כלל מהמחלה . 
די מפתה להשתעשע בהשערה שהתפרצותו של בילינגטון על סטנדיש נבעה לפחות בחלקה מהעובדה שלו ולחברו סטיבן הופקינס , שגם הוא לא היה חבר בקהילת ליידן , היו ביחד שישה ילדים חיים , חמישית מכלל האוכלוסייה הצעירה של כל המטעה . 
עתידה של פלימות כקהילה בדלנית של קדושים הלך ונעשה פחות ופחות בטוח . 
אבל החשש הגובר מהתקפה אינדיאנית היה קשה אף יותר מהמצוקה הנפשית והגופנית שבה היו שרויים המתיישבים עקב כל מקרי המוות הללו . 
הם ידעו שהילידים צופים בהם , אם כי עד כה סירבו האינדיאנים לצאת ממחבואם . 
היה מקום להניח שהם פשוט ישבו וחיכו עד שימותו צליינים נוספים וביישוב לא יישארו די אנשים שיוכלו להגן על עצמם ביעילות . 
נעשה הכרחי , אפוא , להפגין כמה שאפשר יותר כוח . 
בכל פעם שפעמון האזעקה צלצל , הוצאו החולים ממיטותיהם והושענו על עצים עם רובים בידיהם . 
הם לא היו מביאים תועלת מרובה במקרה של התקפת אמת , אבל לפחות יכלו להפגין נוכחות שיהיה צורך להביאה בחשבון . 
הצליינים ניסו גם להסתיר את העובדה שכה רבים מביניהם הלכו לעולמם . 
הם החביאו את גופות יקיריהם בשקידה כזו עד שרק כעבור יותר ממאה שנים , כששיטפונות שהתחוללו בעקבות סופת גשמים עזה חשפו עצמות אדם אחדות , התגלה לבסוף המקום שבו נכרו בחיפזון אותם קברים עתיקים . 
בשבת , ה - 17 בפברואר , באמצע האסיפה הרשמית הראשונה של הצליינים שדנה בענייני ביטחון , הבחין מישהו בשני אינדיאנים העומדים על פסגת הגבעה שנקראה לימים ווטסונ'ס היל ( גבעת ווטסון ) , בעברו השני של טאון ברוק , הנחל שנמצא במרחק של כחצי קילומטר מדרום ליישוב . 
האסיפה פוזרה מיד והגברים נחפזו לקחת את רוביהם . 
כשהצליינים שבו והתאספו לפי הוראותיו של מיילס סטנדיש , שזה עתה מונה רשמית למפקדם , עדיין עמדו האינדיאנים על הגבעה . 
שתי הקבוצות עמדו ונעצו מבטים זו בזו כשהגיא שבו זורם טאון ברוק מפריד ביניהן . 
האינדיאנים רמזו להם להתקרב , אולם הצליינים הבהירו שהם מבקשים מהאינדיאנים לגשת אליהם . 
לבסוף התחילו סטנדיש וסטיבן הופקינס , חמושים רק ברובה מוסקט אחד , לחצות את הנחל . 
לפני שהתחילו לטפס על הגבעה הם הניחו את הרובה על הקרקע " לאות שפניהם לשלום " . 
אלא ש " פראי האדם , " כתב ברדפורד , " לא המתינו לבואם . 
הם התחילו לרוץ לקול קריאותיהם של " עוד רבים מאוד " שהסתתרו מעבר לגבעה . 
הצליינים חששו שההתקפה ממשמשת ובאה , " אבל לא באו אנשים נוספים להילחם " . 
עכשיו , החליטו , הגיע הזמן להציב את " תותחינו הגדולים " על הגבעה . 
ביום רביעי של השבוע הבא פיקח כריסטופר ג'ונס על שינועם של " התותחים הגדולים " – תותחי ברזל אחדים שאורך קניהם נע בין מטר ועשרים לשני מטרים וחצי ומשקלם הגיע לחצי טון . 
אחרי הצבתו של כוח המחץ הזה , שהיה מסוגל לשגר כדורי ברזל בקוטר 9 סנטימטרים עד למרחק של 1,700 מטרים , התחיל היישוב שדמה עד כה לאוסף סתמי של בתים רעועים ודליקים להיעשות מעוז מבוצר ובר הגנה של ממש . 
ג'ונס הביא עמו אווז , עגור וברֵכייה שניצודו זה עתה , וכאשר הסתיים יום העבודה , התיישבו כולם לסעודה מאולתרת שהייתה , לדברי ברדפורד , " חברותא טובה ונעימה " . 
כוונתו המקורית של ג'ונס הייתה לשוב לאנגליה ברגע שהצליינים ימצאו להם מקום מתאים להתיישבות . 
אבל כשהתחילה המחלה להפיל חללים בין אנשי צוותו , הוא הבין שמוטב לו להישאר במפרץ פלימות עד ש " יראה שיפור במצבם של אנשיו " . 
בתחילת מארס היו מספר ימים חמימים שלא כרגיל בעונה " והציפורים הנעימו זמירות ביער ובחורש " . 
ב - 3 במארס , בדיוק בשעה אחת בצהריים , הם שמעו בפעם הראשונה את קולו מחריש האוזניים של הרעם האמריקני . 
" הפיצוץ היה איום ונורא , " כתבו , " אבל קצר . 
כעבור זמן הם הבינו שלמרות הטמפרטורות הנמוכות שמהן סבלו בעת סיוריהם לאורך קייפ קוד , החורף היה ברובו פחות קר מהרגיל – חסד שמנע בלי ספק את מותם של רבים יותר מביניהם . 
ביום שישי , ה - 16 במארס , התקיימה עוד אסיפה שהייתה אמורה לעסוק בענייני ביטחון . 
וכפי שקרה בפעם הקודמת שהתאספו למטרה זו , גם הפעם קטעו האינדיאנים את הדיונים . 
אלא שהפעם עמד על ראש גבעת ווטסון רק אחד מהם ובניגוד לשני האינדיאנים הקודמים , דומה היה שאיש זה אינו יודע פחד או היסוס מה הם , והדבר ניכר בו במיוחד כשהתחיל לפסוע לקראתם " בעזות מצח " . 
צלצול האזעקה הושמע ולמרות זאת המשיך האינדיאני לצעוד בנחישות במורד ווטסונ'ס היל וחצה את הנחל . 
אחרי שעלה בשביל המוליך לקול'ס היל , חלף על - פני שתי שורות הבתים והתקדם אל הרנדוו ּ , בית הכנסים , שם התקבצו כל הנשים והילדים למקרה של התקפה . 
היה ברור שאם איש לא יעצור בעדו , ימשיך האינדיאני ללכת ישר אל הכניסה לרנדוו . 
לבסוף התייצבו כמה גברים בדרכו של האינדיאני והבהירו לו שאינו יכול להיכנס פנימה . 
האינדיאני , שנראה משועשע מהמהומה שחולל , " הצדיע " להם ובהתלהבות רבה השמיע את המילים שזכו מאז לפרסום רב , " ברוכים הבאים , אנגלים . 
6 
ביצה טובענית וקודרת 
הם עמדו ובהו בו בהשתאות ; הוא היה כה שונה מהם . 
ראשית , הוא היה גבוה מהם בהרבה . 
עמד לפניהם " אדם גבה - קומה וזקוף " שגוו לא נכפף משנים של עבודה ליד הנולים או על ספסל הסנדלרות . 
שערותיו היו שחורות , קצרות מלפנים וארוכות מאחור , ואף שערה לא צמחה על פניו . 
מעניין לציין שבתיאוריהם לא הזכירו הצליינים כלל את צבע עורו . 
הם התרשמו במיוחד מהיות האיש " עירום כביום היוולדו " , פרט לאזור מצויץ מעור שחגר למותניו . 
כשנשבה רוח קרה , התקשה אחד הצליינים להתאפק מלהטיל את מעילו על כתפיו החשופות של האינדיאני . 
הוא היה חמוש בקשת ובשני חצים בלבד , " האחד מחודד בקצהו , האחר לא " . 
הצליינים לא ייחסו כמדומה חשיבות מיוחדת לחצים האלה , אבל ייתכן שהם ייצגו את שתי החלופות – מלחמה ושלום . 
מכל מקום , עד מהרה התחבב עליהם האורח ההרפתקן והם הציעו לו משהו לאכול . 
הוא ביקש מיד בירה . 
הבירה כמעט אזלה להם , לכן הגישו לו קצת " מים חזקים " – אולי אַקוָוִיט , המשקה ששתו בימיהם הראשונים בקייפ קוד – וכן רקיקים אחדים , חמאה , גבינה , פודינג ונתח ברווז צלוי , " והוא אכל הכול בהנאה גדולה " . 
הוא הציג את עצמו בשם סָמוֹסֶט – לפחות זה מה ששמעו הצליינים – אבל בהחלט ייתכן שהוא אמר להם את שמו האנגלי , סוֹמֶרסֶט . 
באנגלית רצוצה הסביר להם שמוצאו לא מחלק זה של ניו אינגלנד . 
הוא היה ראש שבט מפֶּמַקוויד פוינט שבמיין , ליד האי מונהיגן , אזור שדייגים אנגלים הרבו לפקוד אותו . 
מדייגים אלו – הוא נקב בשמות רבים מהם – למד לדבר אנגלית . 
על אף שהתקשו מדי פעם להבין מה הוא אומר , שתו הצליינים בצמא את דבריו של סמוסט כשסיפר להם על ביתם החדש . 
הוא הסביר שבפי הילידים נקרא המפרץ פטוקסט ושכמעט כל האנשים שחיו כאן בעבר " מתו ממגיפה בלתי רגילה " . 
המצביא העליון של האזור שמו מאסאסוֹיט והוא חי במקום שנקרא פוקנוקט , כ - 65 קילומטרים מדרום - מערב לקצה מפרץ נאראגנסט . 
סמוסט אמר שבאזור של קייפ קוד , המקום שממנו גנבו הצליינים את התירס , שולטים בני שבט נָאוּסֶט . 
אנשי נאוסט " אינם רוחשים חיבה יתרה לאנגלים " מאז שהאנט חטף כעשרים מאנשיהם ב - 1614 . 
הוא גם אמר שבפוקנוקט חי עוד אינדיאני בשם סקוּאַנטו , שיודע אנגלית אפילו יותר טוב ממנו . 
עם דמדומים כבר היו הצליינים מוכנים לשלח את אורחם הדברן לדרכו . 
מבחינה מעשית , לא היה להם היכן לשכן אותו ; ובנוסף , הם עדיין לא ידעו אם אפשר לתת בו אמון . 
אבל סמוסט הבהיר שברצונו ללון שם . 
הם הציעו לקחת אותו למייפלאוור , אולי בהנחה שהוא יחשוש מחטיפה וימהר להסתלק . 
אבל התרגיל לא עבד על סמוסט והוא עלה בשמחה על המפרשית . 
כיוון שכך , טענו הצליינים שהרוחות החזקות והשפל אינם מאפשרים להם לזוז מהחוף ובסופו של דבר הם הרשו לו ללון עם סטיבן הופקינס ובני משפחתו . 
למחרת בבוקר נפרד מהם סמוסט בהבטחה לשוב בעוד מספר ימים עם כמה מאנשיו של מאסאסויט . 
כל אותו חורף ערך מאסאסויט תצפיות והמתין . 
מאנשי שבט נאוסט שמע על הסיור שערכו הצליינים לאורך חופי קייפ קוד ועל עצירתם הסופית בפטוקסט . 
מהלוחמים שלו קיבל עדכונים שוטפים על התקדמות העבודה במבנים השונים ; ולמרות הקבורה החשאית , הוא ידע מן הסתם שרבים מהאנגלים מתו באותו חורף . 
עד כמה שהיה אפשר לזכור , דייגים וחוקרי ארצות אירופים ביקרו בניו אינגלנד מאז ומתמיד ; אבל האנשים האלה היו שונים . 
ראשית , היו איתם נשים וילדים – אולי הנשים והילדים האירופים הראשונים שהאינדיאנים ראו מעודם . 
הם גם התנהגו בצורה יוצאת דופן . 
במקום לנסות לסחור עם האינדיאנים , הם הסתגרו בתוך עצמם ונראו מעוניינים הרבה יותר בהשלמת הקמת היישוב . 
האנשים האלה באו על מנת להישאר . 
מאסאסויט לא היה בטוח מה צריך להיות צעדו הבא . 
לפני קצת יותר משנה , המלחים של אונייה אנגלית הרגו רבים מאנשיו בלי כל התגרות מצדם . 
בעקבות המעשה הרגיש מאסאסויט חובה לעצמו לתקוף את חוקר הארצות תומס דרמר כשזה הופיע במקום בקיץ שלאחר מכן עם סקואנטו לצדו , ורוב אנשיו של דרמר נהרגו בתקריות בקייפ קוד ובמרתה'ס ויניארד . 
סקואנטו נפל בשבי במרתה'ס ויניארד , אבל עכשיו הוא חי עם מאסאסויט בפוקנוקט כאדם חופשי . 
סקואנטו , תושב פטוקסט לשעבר , סיפר לראש השבט על השנים שעשה באירופה וכאשר הופיעה המייפלאוור במפרץ פרובינסטאון ועשתה משם את דרכה לפלימות , הוא הציע את שירותיו כמתורגמן . 
אבל מאסאסויט עדיין לא היה בטוח למי נתונה נאמנותו של סקואנטו . 
במשך החורף , כשהצליינים המשיכו לקבור את מתיהם בחשאי , זימן מאסאסויט את הפַּאוּוַאו ּ , או השמאנים , של האזור , לכינוס בן שלושה ימים ב " ביצה טובענית וקודרת " . 
בעתות מלחמה נהגו האינדיאנים להעתיק את משכנם לאזור הביצות : הן סיפקו מחסה טבעי לחולים ולזקנים ובו בזמן היו גם סביבה רוחנית מאוד שבה התערבבו זרמים תת קרקעיים של רוחות רפאים עם קריאות הינשופים . 
הנטייה הראשונית של מאסאסויט לא הייתה לקבל את האנגלים בברכה , אלא לקלל אותם . 
לברדפורד נודע כעבור זמן שהפַּאוּוַאו ּ " ניסו בלהטיהם להביא מאֵרה על ראשנו " . 
הפַּאוּוַאו ּ תקשרו עם עולם הרוחות בצורה פיזית מאוד , באמצעות מה שהאנגלים תיארו כ " צריחות נוראות , פעיות רפות , התגוששויות מכאיבות והלקאה עצמית " . 
הפַּאוּוַאו ּ של מאסאסויט לא היו מן הסתם הילידים הראשונים , וודאי שלא האחרונים , שניסו לעשות בכשפיהם כדי לפגוע באנגלים . 
בצפון , בפתחו של נהר מֶרימַק , חי פָּסָקוֹנָוֵויי , ראש שבט שהיה גם פַּאוּוַאו ּ – צירוף נדיר שהעניק לו כוחות יוצאים מגדר הרגיל . 
סיפרו עליו שהוא יכול " להעלות מים באש , לעקור הרים ולהזיז סלעים , להרקיד עצים ולהפוך את עצמו לאדם זוהר . 
אבל אפילו פָּסָקוֹנָוֵויי לא הצליח לפגוע באנגלים . 
ב - 1660 הוא הודה בכך כשאמר לאנשיו , " כאשר האנגלים באו הנה בפעם הראשונה , שנאתי אותם כמו כל אחד אחר וניסיתי להשמידם בכל הדרכים ובכל האמצעים , או לפחות למנוע מהם להתיישב כאן , אבל שום דבר לא עזר ... ; לכן אני מציע לכם שלעולם לא תנסו להיאבק באנגלים או להכריז עליהם מלחמה . 
נראה שבשלב מסוים נתנו הפַּאוּוַאו ּ של מאסאסויט עצה דומה . 
הפַּאוּוַאו ּ לא היו היחידים שלחוות דעתם בשאלה מה צריך לעשות עם הצליינים ניתן משקל רב . 
גם סקואנטו לא טמן את ידו בצלחת . 
מאז הופעת המייפלאוור , התחיל השבוי לשעבר להפעיל קסמים משלו על מאסאסויט וטען שהתקפה על הצליינים תהיה הטעות הגדולה ביותר שיוכל לעשות . 
ולא רק בגלל הרובים והתותחים שהם הביאו איתם ; הם הביאו גם את המקבילה של המאה ה - 17 לנשק השמדה המוני : מגיפת הדבר . 
בשלב מסוים התחיל סקואנטו לאיים שהצליינים מסוגלים להפיץ את המחלות בקרב אויביהם . 
לעומת זאת , אמר , אם מאסאסויט יהיה בעל בריתם של הצליינים , הוא יגיע בתוך זמן קצר לעמדה שתאפשר לו לשחרר את הפוקנוקט מעולו של שבט נאראגנסט . 
" אויבים שלפי שעה חזקים ממך , " הבטיח לו סקואנטו , " ייאלצו להשתחוות בפניך . 
דבריו של סקואנטו פרטו על הגרועים שבפחדיו של מאסאסויט . 
שלוש השנים האחרונות היו סיוט מתמשך של כאב ואובדן ; הרעיון לחוות את כל זה מחדש היה בלתי נסבל . 
בעל כורחו החליט מאסאסויט " להתיידד " עם האנגלים . 
לשם כך היה דרוש לו מתורגמן וסקואנטו – היחיד ששלט באנגלית ובמסצ'וסט , שפתם של הפוקנוקט , כאחד – הניח כמובן מאליו שהתפקיד מונח בכיסו . 
אבל חרף העובדה שפעל על - פי עצתו של סקואנטו , לא היה מאסאסויט מוכן לתת אמון בשבוי לשעבר , שנתפס בעיניו כבן כלאיים תרבותי וכתככן בעל מניעים מפוקפקים . 
לכן הוא שלח את סמוסט , ראש שבט אורח בעל שליטה בסיסית בלבד בשפה האנגלית , לביקור ראשון במושבת הצליינים . 
אבל עכשיו הגיעה השעה שמאסאסויט יבקר את האנגלים בעצמו . 
ולשם כך הוא נזקק לשירותיו של סקואנטו . 
ב - 22 במארס , חמישה ימים אחרי ביקורו הראשון , חזר סמוסט לפלימות עם עוד ארבעה אינדיאנים , ביניהם גם סקואנטו . 
האינדיאני יליד פטוקסט דיבר בידענות רבה על מקומות שנראו עכשיו לצליינים כחלום רחוק : לבד מהזמן שעשה בספרד ובניופאונדלנד , התגורר סקואנטו ברובע קוֹרנהיל שבלונדון . 
האינדיאנים הביאו עמם כמה פרוות למסחר ומעט דגים מלוחים . 
אבל המטרה האמיתית של ביקורם הייתה להודיע לצליינים שמאסאסויט ואחיו קוּאָדֶקווינָה נמצאים בקרבת מקום . 
כעבור שעה הופיע ראש השבט על גבעת ווטסון עם פמליה גדולה של לוחמים . 
הצליינים תיארו אותו כ " אדם נמרץ [ או חזק ] מאוד , במיטב שנותיו , בעל גוף חסון וארשת פנים רצינית , הממעט בדיבור " . 
מאסאסויט עמד על ראש הגבעה , פניו צבועות באדום כהה וכל ראשו מבהיק משומן דובים . 
על צווארו היו תלויים ענק רחב מחרוזי צדף לבנים וסכין ארוך , קשור בחוט . 
גם פני אנשיו היו צבועים , " חלקם בשחור , חלקם באדום , חלקם בצהוב וחלקם בלבן , עם ציורי צלבים או סימנים מוזרים אחרים " . 
חלקם היו עטופים בפרוות ; אחרים היו עירומים . 
אבל כולם היו מצוידים בקשתות חזקות ובאשפות חצים . 
אלה היו בלי ספק לוחמים : " כולם חזקים , כולם גברים שבגברים . 
יתרה מזו , היו שם לפחות שישים מהם . 
עבור הצליינים , שלא יכלו לגייס יותר מעשרים גברים ושמפקדם הצבאי היה אדם שגובהו לא הגיע אפילו למטר ושבעים , הייתה זו מן הסתם הפגנה מפחידה של כוח ושל חוסן גופני . 
סקואנטו הלך לווטסונ'ס היל וחזר עם הודעה שהצליינים מתבקשים לשגר מישהו לשיחה עם מאסאסויט . 
אליזבת , אשתו של אדוארד וינסלו הייתה אז כה חולה עד שהיא נפטרה כעבור יומיים , אבל למרות זאת הוא הסכים לשמש שליח מטעם המושל קרוור . 
עטוי שריון וחגור חרב למותניו יצא וינסלו עם סקואנטו לקראת ראש השבט כדי לקבלו בברכה . 
תחילה הוא הגיש למאסאסויט ולאחיו תשורה של שני סכינים , שרשרות נחושת אחדות , קצת אלכוהול וכמה רקיקים , " שהתקבלו ברצון " . 
ואז הוא נשא נאום קצר . 
ג'יימס מלך אנגליה מברך את ראש השבט " במילים של אהבה ושלום " , הכריז וינסלו , ורואה בו ידיד ובן ברית . 
הוא אמר גם שהמושל קרוור מבקש לדבר איתו ולסחור איתו , ומקווה שהם יגיעו להסכם שלום רשמי . 
וינסלו התרשם שסקואנטו " לא תרגם את דבריו בצורה נאותה " , אבל מה שכן הועבר מהמסר הספיק כנראה להניח את דעתו של מאסאסויט . 
ראש השבט אכל את הרקיקים ושתה את הליקר , ואחר שאל את וינסלו אם הוא מוכן למכור את החרב ואת השריון שלו . 
נציג הצליינים סירב בנימוס . 
הוסכם שווינסלו יישאר עם קוּאָדֶקווינָה כבן ערובה בעת שמאסאסויט ילך עם עשרים לוחמים , ללא קשתותיהם , לפגוש את המושל . 
הצליינים היו אנשים יראי שמים , אבל הם גם ידעו דבר או שניים על דיפלומטיה . 
ויליאם ברוסטר , שהסתמך בלי ספק על ניסיון העבר שלו כעוזר שר החוץ האנגלי , היה קרוב לוודאי האיש שארגן את קבלת הפנים הרשמית והמרהיבה לכבוד מי שכונה בפיהם " מלך האינדיאנים " . 
משלחת קבלת פנים שכללה את סטנדיש ואנשים נוספים , חמושים ברובי מוסקט , פגשה את מאסאסויט ליד הנחל . 
הם החליפו ברכות ואחרי ששבעה מהלוחמים האינדיאנים הושארו כבני ערובה , ליווה סטנדיש את מאסאסויט לבית שבנייתו טרם הסתיימה , שם נפרשו שטיח ירוק וכרים רבים על רצפת העפר . 
האות ניתן ומתופף וחצוצרן ליוו בנגינתם את קרוור ופמליה קטנה של רובאים שצעדו בגאון אל הבית . 
בבואו נישק קרוור את ידו של מאסאסויט ; ראש השבט עשה כמוהו ושני המנהיגים התיישבו על השטיח הירוק . 
עתה הגיעה שעתו של מאסאסויט להשתתף בעוד טקס של הרמת כוסית . 
קרוור לגם מהאַקוָוִיט והעביר את הכוס למאסאסויט , שגמע בשקיקה את המשקה החריף והתחיל להזיע . 
הצליינים הניחו שהוא הזיע מהאַקוָוִיט , אבל ייתכן שגם ההתרגשות השפיעה עליו . 
בהמשך ההליכים , כששתי הקבוצות ניסחו הסכם בן שישה סעיפים , נראה מאסאסויט כאילו " כל עצמותיו רחפו מפחד " . 
ייתכן בהחלט שמאסאסויט רעד מפחד , לא בגלל משהו שעשו קרוור והצליינים אלא בגלל מה שעשה המתורגמן שלו . 
סקואנטו טען לאחר מעשה שהאנגלים החזיקו מתחת למחסן שלהם את חביות המגיפה , קבורות באדמה . 
למעשה הכילו החביות אבק שריפה , אבל קרוב לוודאי שהצליינים שמרו על המחסן בשבע עיניים והדבר רק חיזק את טענותיו של סקואנטו . 
אם תוך כדי המשא ומתן ב - 22 במארס טרח המתורגמן ליידע את מאסאסויט על תכולתו הקטלנית של המצבור הקבור בקרבתו ( וכי הייתה דרך טובה מזו להבטיח שראש השבט יגיע להסכם מהיר ומספק עם האנגלים ? 
) , אין פלא שמאסאסויט נראה מבועת . 
וינסלו וברדפורד תיעדו את ההסכם עם ראש שבט הפוקנוקט , שכלל את הסעיפים הבאים : 
1 . 
הוא ואנשיו לא יפגעו באנשינו ולא יזיקו להם . 
2 . 
והיה ומישהו מאנשיו יפגע באנשינו , עליו להסגיר את הפוגע לידינו למען נענישהו כראוי . 
3 . 
אם כלי עבודה כלשהם יילקחו מאנשינו בעת עבודתם , עליו לדאוג להחזרתם ; ואם מישהו מאנשינו יגרום נזק לרכושו , ננהג אנו באותו אופן . 
4 . 
במקרה שמישהו יפתח במלחמה לא צודקת נגדו , אנו נחוש לעזרתו ; אם מישהו יכריז מלחמה עלינו , יבוא הוא לעזרתנו . 
5 . 
עליו להביא את דבר ההסכם הזה לידיעת השבטים השכנים שהם בני בריתו , למען לא יהיו עוינים אותנו , ואולי יבקשו אף הם לקבל על עצמם את תנאיו של הסכם השלום הזה . 
6 . 
בבוא אנשיו אלינו , הם ישאירו מאחור את קשתותיהם ואת חציהם , וכך נעשה גם אנו עם כלי נשקנו בבואנו אליהם . 
מיד אחרי שהושלם ההסכם , לוּוה מאסאסויט אל מחוץ ליישוב ואחיו זכה לקבלת פנים דומה . 
קוּאָדֶקווינָה הבחין עד מהרה באי השוויון שאחיו הבכיר יותר בחר להתעלם ממנו . 
אף - על - פי שהאינדיאנים נדרשו להניח את קשתותיהם , הצליינים המשיכו לשאת רובים – הפרה ברורה של ההסכם שנחתם זה עתה עם מאסאסויט . 
קוּאָדֶקווינָה " גילה סימנים ברורים של מורת רוח ורמז שעליהם לסלק את הרובים " . 
בעל כורחם הודו האנגלים שהאינדיאני הצעיר צודק והניחו את הרובים בצד . 
סקואנטו וסמוסט נשארו ללון אצל הצליינים ואילו מאסאסויט ואנשיו , שהביאו עמם את נשותיהם ואת ילדיהם , לנו ביער לא הרחק משם . 
מאסאסויט הבטיח לשוב בעוד מעט יותר משבוע כדי לזרוע תירס בצדו הדרומי של טאון ברוּק . 
סקואנטו , כך הוסכם , יישאר עם האנגלים . 
כמחווה אחרונה של ידידות , שלחו הצליינים לראש השבט ולאנשיו סיר גדול של אפונה אנגלית " שמאוד מצאה חן בעיניהם , וכך הם יצאו לדרכם " . 
אחרי קרוב לחמישה חודשים של פחד ושל אי ודאות , כוננו הצליינים לבסוף יחסים דיפלומטיים עם המנהיג האינדיאני ששלט , למיטב ידיעתם , בחלק זה של ניו אינגלנד . 
אבל כפי שהיו עתידים לגלות בקרוב , כוחו של מאסאסויט היה מוגבל יותר משקיוו . 
בני הפוקנוקט החליטו להתייצב לצד האנגלים , אבל רבים מבני בריתו של מאסאסויט טרם השתכנעו שהצליינים טובים לניו אינגלנד . 
סקואנטו , שחזר לחוף מולדתו אחרי שש שנות היעדרות , יצא למחרת לדוג צלופחים . 
בעונה זו של השנה שוכבים הצלופחים רדומים בבוץ , ואחרי שבוסס במימיה הקרים של לגונה סמוכה , השתמש סקואנטו ברגליו כדי " לדחפם החוצה " . 
בערב חזר עם צלופחים רבים כל - כך עד שבקושי היה יכול לשאת את כולם ביד אחת . 
סקואנטו אימץ לעצמו את שמה של רוח האופל האינדיאנית , שלעתים קרובות מופיעה בדמות נחשים וצלופחים . 
ולא במקרה הוא השתמש בצלופחים כדי להדק את הקשר בינו לבין הצליינים . 
באותו ערב הם אכלו אותם בתיאבון רב , שיבחו את הצלופחים שהיו " שמנמנים ומתוקים " , וסקואנטו היה עתיד להפוך לאדם היחיד בניו אינגלנד שהם לא יכלו להסתדר בלעדיו . 
כעבור שבועיים , ב - 5 באפריל , הפליגה המייפלאוור חזרה לאנגליה , אחרי שמילאה את ספנתה הריקה בזיבורית של חלוקי אבן שנלקחו מהחוף של מפרץ פלימות . 
בדומה למה שקרה במושבת הצליינים , גם על האונייה , חלק ניכר מהמלחים מתו ממחלה . 
ג'ונס איבד את רב המלחים שלו , את קצין התותחנים , שלושה אפסנאים , את הטבח ומספר מלחים . 
הוא איבד גם את החבתן , אלא שאותו לא לקחה המחלה . 
ג'ון אולדן החליט שברצונו להישאר בפלימות . 
במסע חזרה לאנגליה חצתה המייפלאוור את האוקיינוס האטלנטי במהירות שיא . 
אותן רוחות מערביות שהכו בה ללא רחם בסתיו הקודם , דחפו אותה עכשיו קדימה והיא הגיעה לרותרהייז , נמל הבית שלה על התמזה בקרבת לונדון , ב - 6 במאי 1621 – בתוך פחות מחצי הזמן שארכה ההפלגה לאמריקה . 
בשובו נודע לג'ונס שאשתו , ג'וסיאן , ילדה בן וקראה לו ג'ון . 
כעבור זמן קצר כבר הייתה המייפלאוור בדרכה לצרפת להביא מטען של מלח . 
המסע לאמריקה תבע קורבן אחד נוסף . 
ג'ונס , שעדיין סבל כנראה מתופעות לוואי של אותו חורף אומלל בפלימות , מת עם שובו מצרפת , ב - 5 במארס 1622 . 
בשנתיים הבאות רבצה המייפלאוור באפס מעשה על גדות התמזה , לא רחוק ממקום קבורתו של רב - החובל שלה . 
ב - , 1624 ארבע שנים בלבד אחרי מסעה ההיסטורי לאמריקה , נשאר מהאונייה רק גוף מרקיב . 
בעליה , ביניהם גם ג'וסיאן אלמנתו של ג'ונס , הזמינו שמאי שיעריך את שוויה . 
המחיר שנקב השמאי היה 128 פאונד , פחות משישית משווייה של האונייה ב - 1609 . 
איש אינו יודע מה בדיוק עלה בגורלה , אבל קרוב לוודאי שהיא פורקה לגרוטאות , הקורבן האחרון של מסע שעלה לרב - החובל שלה בכל מה שהיה לו לתת . 
מיד אחרי הפלגת המייפלאוור לאנגליה , התחילו מימיו הרדודים של טאון ברוק לשרוץ דגים . 
להקות של דגי הרינג משני מינים שונים , חזרו למים המתוקים שבהם נולדו , ויצרו שמיכה כסופה ורוחשת של דגים שזינקו מפעם לפעם מעל פני המים בעת שעשו את דרכם במעלה הנחל כדי להשריץ . 
סקואנטו הסביר שהדגים הללו חיוניים לגידול יבול טוב של תירס . 
האדמה המקיפה את פלימות הייתה כה דלה עד שהיה צורך לזבל את הקרקע בדשן של דגים מתים . 
אצל האינדיאנים היה מקובל שהנשים אחראיות לביצוע כל העבודות החקלאיות ( לבד מיוצא מהכלל אחד : שתילת טבק , שנחשבה לעבודה גברית ) , אבל למרות זאת ידע סקואנטו מספיק על שיטות עיבוד הקרקע כדי לתת לצליינים קורס מזורז בחקלאות אינדיאנית . 
התירס שאת זרעיו גנבו הצליינים מקייפ קוד היה שונה מהתירס המצוי המוכר לנו כיום . 
לתירס זה , שנקרא בלשונם של האינדיאנים ויצ'ימינֶאָש , היו מספר צבעים – אדום , כתום , צהוב , לבן ושחור , כשלפעמים על קלח אחד גדלים גרעינים בשניים או בשלושה צבעים - והקלחים שלו היו צרים וארוכים , לרוב עם שמונה שורות גרעינים בלבד . 
בעזרת מָטוֹק – מעדר עם ראש אבן וידית מעץ – הכינו האינדיאניות ערוגות עפר מוגבהות שרוחבן כמטר , שבהן היו מוטמנים הדגים וזרעי התירס . 
אחרי שהתירס נבט , נוספו לערוגות גם זרעי שעועית ודלעת . 
הקנוקנות של השעועית ושל הדלעת נאחזו בגבעולי התירס הגדלים ויצרו שמיכת צל שהגנה על שורשי הצמחים מפני שמש הקיץ הקופחת ומנעה צמיחת עשבים . 
הודות לסקואנטו , הניב התירס שנגנב מהאינדיאנים יבול נאה . 
לעומת זאת , השעורה והאפונה שהביאו איתם הצליינים סבלו באדמתו הבלתי מוכרת של העולם החדש ולא עלו יפה . 
באפריל , בעודו עובד בשדות ביום חם מהרגיל , התחיל המושל קרוור להתלונן על כאבי ראש . 
הוא שב לביתו , נכנס למיטה ועד מהרה אבדה הכרתו . 
כעבור ימים אחדים הלך לעולמו . 
אחרי חורף של קבורות חשאיות כה רבות , הביאו הצליינים את המושל שלהם למנוחות בפאר והדר ככל שהשיגה ידם – " עם כמה מטחי כבוד בהשתתפות כל נושאי הנשק " . 
אשתו שבורת הלב של קרוור הצטרפה אליו כעבור חמישה שבועות . 
ג'ון האולנד , היחיד מכל משרתיו של קרוור שנותר בחיים , נשאר ללא אדונים ; בנוסף להיותו מעתה אדם חופשי , ירש האולנד כנראה לפחות חלק מנחלתו של קרוור . 
המשרת שפל הרוח , שרק לפני חודשים מעטים נמשה ממצולות הים , עמד להפוך לאחד מאזרחיה הראשונים במעלה של פלימות . 
כיתוב לתמונה ב-token=עמ' 102 במקור : כיסא שהיה שייך לוויליאם ברדפורד 
קרוור נפטר בזמן מאוד לא מתאים . 
דווקא כשהיישוב התחיל להתאושש מזוועותיו של החורף הראשון הוא איבד את האדם שעל שיפוטו ועצתו סמך יותר מכול . 
הצליינים קיוו לשלוח את המייפלאוור לדרכה כשהיא עמוסה בסחורות , אבל בשל מה שעבר עליהם באותו חורף , הדבר לא היה אפשרי כלל . 
בתמורה לאלפי הפאונד שהשקיעו , קיבלו המרצ'נט אדוונצ'ררס רק מטען של אבני זיבורית , כמה חפצי נוי אינדיאניים וחמישים מתיישבים מתים ; ייתכן שכבר אז הם התחילו לפקפק ברווחיותה של ההתיישבות ובכדאיות של המשך התמיכה הכספית בה . 
ההסכם החדש עם מאסאסויט הסיר במידה רבה את האיום של התקפה אינדיאנית , אבל החיכוכים הפנימיים ביישוב עדיין לא תמו . 
לא מכבר תקף בילינגטון בחריפות את סטנדיש ; אחרים אמרו זה לזה דברים קשים במשך כל החורף . 
ביוני פצעו אדוארד דוטי , משרתו של סטיבן הופקינס , ואדוארד לייסטר זה את זה בדו - קרב ונידונו לעונש של קשירת ראשו ורגליו של האחד לראשו ולרגליו של האחר . 
היה צורך דחוף ונואש בהנהגה חזקה ויציבה . 
ברדפורד היה המועמד הטבעי , אלא שהוא עדיין לא התאושש לחלוטין ממחלתו . 
למרות זאת הסכים לקחת על עצמו את האתגר הגדול ביותר של חייו כשאייזק אלרטון , אלמן בן שלושים ושש ותושב ליידן לשעבר , משמש עוזרו . 
בנוסף לאלרטון עמדו תמיד לרשותו תמיכתם ועצתם של ויליאם ברוסטר , אדוארד וינסלו ומיילס סטנדיש . 
אבל כמושל , הוא התוודע באופן בלתי נמנע לבדידות המתלווה לתפקיד מקבל ההחלטות הסופיות של פלימות . 
ברדפורד , שהשאיר את בנו בהולנד ואיבד את אשתו במפרץ פרובינסטאון , היה כעת בודד יותר מתמיד . 
7 
חג ההודיה 
שבועות אחדים אחרי בחירת ברדפורד למושל , הוכיחו אדוארד וינסלו וסוזנה וייט לשאר המתיישבים שתמיד אפשר להתחיל מחדש . 
סוזנה התאלמנה מבעלה ויליאם ב - 21 בפברואר ; אדוארד התאלמן מאשתו אליזבת ב - 24 במארס . 
כעבור פחות מחודש וחצי , ב - 12 במאי , היו אדוארד וסוזנה לזוג הראשון שהתחתן בפלימות . 
שישה שבועות נראים אולי כתקופת אבל קצרה מדי , אבל במאה ה - 17 נישואיהם מחדש של אלמן או אלמנה בתוך שלושה חודשים מאז מות בן זוגם התקבלו כדבר מובן מאליו . 
מישהו הרי צריך לדאוג לילדים ; מישהי צריכה לנהל את משק הבית . 
ומלבד זאת , אלה היו זמנים מיוחדים . 
גם אם כל המיתות הללו לא הצליחו להרגיל אותם לצער , הן בוודאי עוררו אצלם מודעות לכוחם המופלא של החיים . 
על - פי " הנוהג הראוי לשבח של ארצות השפלה " , נישאו אדוארד וסוזנה בטקס אזרחי . 
ברדפורד , שניצח על טקס הבאת הזוג בברית הנישואים , הסביר ש " בשום מקום בכתבי הקודש ... " לא נאמר שאיש כהונה צריך לקחת חלק בחתונה . 
בעשרות השנים הבאות המשיכו החתונות בפלימות להיות אירוע חילוני – אחד השרידים הבודדים מחיי הצליינים בהולנד שהחזיק מעמד גם בניו אינגלנד . 
בתחילת יולי החליט ברדפורד לשגר משלחת שתבקר אצל " חברם החדש מאסאסויט " . 
עד כה לא הייתה להם הזדמנות לתור את פנים הארץ והגיע הזמן להפגין נוכחות גם באזורים המרוחקים מפלימות ומקייפ קוד . 
בנוסף לכך , הייתה להם בעיה לא צפויה שדרשה פתרון מיידי . 
מאז כינון היחסים הדיפלומטיים עם מאסאסויט במארס , הוצפו הצליינים בזרם בלתי פוסק של מבקרים אינדיאנים , רובם תושבי הכפר נמסקט שנמצא במרחק של כ - 25 קילומטרים ממערב למידלבורו של ימינו . 
היה ברור שאם הם ימשיכו לארח ולהאכיל את כל המבקרים הללו , לא יישאר להם די מזון לשרוד את החורף הבא . 
הצליינים הגו אפוא תוכנית מחוכמת : הם ייתנו למאסאסויט במתנה שרשרת נחושת ; אם ראש השבט ירצה שהצליינים יארחו שליח או חבר שלו , הוא ישאיל לאדם האמור את השרשרת והם יספקו לו ברצון מזון וחברה . 
אבל כל האחרים יצטרכו לשוב כלעומת שבאו . 
ב - 2 ביולי , בשעה תשע בבוקר , יצאו אדוארד וינסלו וסטיבן הופקינס מהיישוב , עם סקואנטו כמורה דרך . 
מלבד כמה מתנות למאסאסויט ( שרשרת הנחושת האמורה ומעיל כותנה אדום של סייס ) , הם לקחו איתם רובי מוסקט וחוגלות מבושלות כצידה לדרך . 
מעילי סייסים אמנם היו להם , אבל לפי שעה לא היו להם סוסים . 
וכמו האינדיאנים , ודאי עשו גם הם את 65 הקילומטרים לפוקנוקט ברגל . 
עד מהרה הם פגשו בדרכם מספר גברים , נשים וילדים שחזרו לנמסקט מאיסוף לובסטרים במפרץ פלימות – עוד אחד מהמנהגים העונתיים האינסופיים שבגינם היו האינדיאנים בתנועה מתמדת . 
כששוחחו עם מכריהם החדשים , התברר לאנגלים שהליכה בחבל ארץ זה של דרום ניו אינגלנד כמוה כמסע בזמן . 
לכל אורכו של שביל העפר הכבוש והצר נחפרו בקרקע בורות עגולים בעומק של כ - 30 סנטימטרים במקומות שבהם " התרחשו דברים מיוחדים " . 
בני שיחם הסבירו שמחובתו של כל אדם העובר בשביל לטפל בבורות ולספר לחבריו למסע מה קרה במקום המסוים של כל בור , " כדי שדברים מימי קדם יישמרו טריים בזיכרון " . 
וינסלו והופקינס התחילו להבין שהם מהלכים בארץ מיתית , ארץ שבה תחושת ההשתייכות הקיבוצית מגיעה עד העבר הרחוק . 
" וכך נעשית דרכו של ההלך קלה יותר , " כתב וינסלו , " הודות למעשיות ההיסטוריות הרבות שמסופרות לו . 
הם התחילו גם להבין מדוע בורות הזיכרון הללו היו עתה חשובים לילידים תושבי האזור יותר מתמיד . 
בכל מקום שעברו בדרכם נדהמו לראות את הריקנות ואת ממדי האסון . 
" בעבר חיו כאן אלפי אנשים , " כתב וינסלו , " שנספו לא מכבר במגיפה הגדולה : וצר היה עד מאוד לראות שדות רבים וטובים כל - כך , הנמצאים במקום טוב כל - כך , ואין יד אדם שתעבד אותם ותדשן אותם . 
בשל המתים הרבים , הקשר של הפוקנוקט עם עברם היה תלוי על בלימה ; ובורות הזיכרון , על הסיפורים הכרוכים בהם , עזרו לשמר אותו . 
בנמסקט הם התענגו על ארוחה שכללה לחם תירס , ביצי דגים ובלוטים מבושלים . 
סקואנטו הציע שימשיכו ללכת עוד מספר קילומטרים עד רדת החשיכה , כדי שיספיקו להגיע לפוקנוקט כבר למחרת . 
זמן קצר אחרי צאתם מנמסקט הגיע השביל אל נהר צר ומתפתל שנקרא טיטיקט . 
נתיב המים הזה , הידוע כיום בשם נהר טונטון , זורם בכיוון דרום מערב , עובר את הערים ברידג'ווטר , ריינהאם וטונטון של ימינו , הופך לדלתא רחבה סמוך לעיר פוֹל ריוור השוכנת על ראש גבעה ונשפך למפרץ מאוּנט הוֹפ רחב הידיים . 
ב - 1621 שימש הטיטיקט דרך המלך של האזור . 
האינדיאנים שטו לאורך הנהר בסירות קאנו או הלכו ברגל בשביל העובר לידו מפוקנוקט לפלימות ובחזרה . 
בשנים שיבואו , יתפשטו הצליינים דרך הטיטיקט למקומות יישוב חדשים רבים בחלקו העליון של מפרץ נאראגנסט . 
אבל הטיטיקט היה הרבה יותר מנתיב תעבורה ; הוא שימש לאינדיאנים גם מקור עונתי להרינג ולדגים אחרים . 
סמוך לשקיעה הגיעו וינסלו והופקינס לנקודה בנהר שבה בנו האינדיאנים סכר ולכדו דגי בס מפוספס , ובלילה ההוא " הם לנו בשדה הפתוח " . 
למחרת בבוקר החליטו שישה אינדיאנים להמשיך ללכת איתם . 
הם הלכו לאורך גדת הנהר כעשרה קילומטרים עד שהגיעו למקום עם מים רדודים , שם נאמר להם לפשוט את מכנסיהם ולחצות את הנהר ברגל . 
הם היו באמצע הזרם , מחזיקים את חפציהם האישיים מעל לראשם , כששני אינדיאנים הופיעו על הגדה מנגד . 
בעקבות המגיפה התחילו בני שבט נאראגנסט לפשוט על הטריטוריה של הפוקנוקט כל אימת שנחה עליהם הרוח , ושני האינדיאנים חששו שבני חבורתם של וינסלו והופקינס שייכים לאויב . 
וינסלו העריך שאחד מהאינדיאנים היה בן שישים לפחות , אולם למרות גילם הפגינו שני האנשים " עוז רוח רב " כשרצו " במהירות גדולה , כפופים בעשב כדי לפגוש אותנו על הגדה " . 
משנוכחו לדעת כי וינסלו והופקינס מלווים באינדיאנים מאנשי שלומם , " קיבלו אותנו הלוחמים הזקנים בסבר פנים יפות והתחלקו איתנו במעט המזון שהיה להם " . 
לווינסלו נודע כעבור זמן שהיו אלה שני הניצולים היחידים מכפר שהיה פעם גדול ומשגשג . 
כיתוב לתמונה ב-token=עמ' 107 במקור : אדוארד וינסלו , צויר באנגליה ב - 1651 
כשהשמש הגיעה לאמצע השמים נעשתה ההליכה בחום קשה עד כדי מועקה ובני לווייתם התנדבו בשמחה לשאת עבורם את הרובים את הבגדים הנוספים שהביאו עמם . 
השדות הירוקים והיערות הפתוחים דמו , בלשונו של וינסלו , " למקומות רבים באנגליה " . 
הם פגשו בדרכם אינדיאנים אחרים , אבל כולם היו ידידותיים ; ועד סוף היום הגיעו לכפרו של מאסאסויט , הידוע בשם סוֹוַאמס . 
בשנים שבאו לאחר מכן , כשהצליינים התחילו לרכוש קרקעות מראש שבט הפוקנוקט , הם דיברו על סוֹוַאמס כעל " הגן של הזיכיון " – חבל ארץ פורה עם שני נהרות המאפשרים גישה נוחה למפרץ נאראגנסט . 
כפי שיכול כל בר דעת לראות , מאסאסויט ישב במקום שלעומתו נראתה פלימות כישימון הררי נידח . 
ראש השבט הזמין אותם להיכנס לוויגוואם שלו , שם הגישו לו את שרשרת הנחושת ואת מעיל הסייסים . 
וינסלו דיווח שראש השבט מיהר " לעטות את המעיל ולענוד את השרשרת , ואחר הסתכל על עצמו בגאווה לא מוסתרת וגם אנשיו שמחו לראות את מלכם לבוש בפאר כה רב " . 
ואכן , נראה שהופעתם הבלתי צפויה של וינסלו והופקינס הייתה הפתעה נעימה לראש השבט והוא נענה בחפץ לב לכל בקשותיהם של הצליינים . 
ראש השבט קיבץ את כל אנשיו סביבו והתחיל לשאת נאום ארוך ותקיף . 
" האין הוא מאסאסויט מושלה של הארץ הזאת ? " הכריז . 
הוא דיבר על הכפרים הרבים המשלמים לו מסים ואמר שהכפרים האלה צריכים לסחור עם הצליינים . 
בעת שנקב בשמו של כל כפר , פצחו אנשיו בפזמון חוזר שתיאר את שליטתו של מאסאסויט במקום ההוא ודרש מהכפר לחיות בשלום עם האנגלים ולספק להם פרוות . 
הדבר נמשך עד שיותר משלושים יישובים הוזכרו בשמם . 
" אף - על - פי ששמחנו על דבריו , " כתב וינסלו , " הם עייפו אותנו ושעממו אותנו . 
בשלב הזה יצאה נפשם של וינסלו והופקינס לדבר מאכל כלשהו . 
עברה יותר מיממה מאז אכלו ארוחה ראויה לשמה , אבל נראה שבכל הכפר סוֹוַאמס לא היה מה לאכול . 
מאסאסויט חזר לכפר לא מכבר אחרי היעדרות ממושכת ואנשיו עדיין לא הספיקו להשיג דגים או עופות . 
בניגוד לאירופים שהסתמכו על מלאי גדול של מצרכי מזון , נטו האינדיאנים ללכת אחרי מזונם למקומות שבהם הוא מצוי בהתאם לעונות השנה , בין אם זהו חוף עתיר לובסטרים , ובין אם זהו סכר דיג על נהר הזורם בפנים הארץ או , עם בוא הסתיו , יער מלא צבאים . 
בהגיעם ללא הודעה מוקדמת , העמידו וינסלו והופקינס שלא בכוונה את מאסאסויט במצב קשה ומביך . 
הוא שמח , אפילו התרגש לראות אותם , אבל לא היה לו שום מזון שיכול לתת להם . 
אחרי שסיים את הנאום , הדליק מאסאסויט את מקטרתו והמריץ את כולם לעשן איתו בעת ש " שקע בשיחה על אנגליה " . 
הוא אמר שמעתה הנו " איש של המלך ג'יימס " , וכיוון שכך , הצרפתים שוב אינם רצויים במפרץ נאראגנסט . 
כשנודע לו שמלך אנגליה אלמן זה יותר משנה , הביע מאסאסויט את פליאתו על כך שג'יימס בחר לחיות " ללא אישה " . 
השעה כבר הייתה מאוחרת ולצליינים היה ברור שהם לא יקבלו אוכל , לכן ביקשו לשכב לישון . 
להפתעתם המרובה , התעקש ראש השבט שהם יחלקו את משטח השינה בוויגוואם שלו איתו ועם אשתו , " הם בצד אחד ואנחנו בצד האחר " . 
יתרה מזו , גם שניים מלוחמיו של מאסאסויט הצטופפו איתם על אותו המשטח . 
באותו לילה , לא עצמו וינסלו והופקינס עין . 
הם לא יכלו להירדם לא רק בשל הרעב המכרסם אלא גם בשל מנהגם של האינדיאנים לזמר לעצמם שירי ערש לפני השינה . 
הם גם גילו שרצפת העפר ומחצלות הקנים של הוויגוואם שורצות כינים ופשפשים , זאת בנוסף ליתושים העוקצניים שזמזמו סביבם . 
למחרת בבוקר הגיעו לסוֹוַאמס ראשי שבטים זוטרים רבים שביקשו לראות את שני האנגלים . 
בכפר שהלך ונעשה צפוף השתררה אווירת קרנבל כשראשי השבטים ואנשיהם שעשעו את עצמם במשחקי מזל שונים , שבהם השתמשו באבנים צבועות ובקנים כבקוביות ובקלפים , והימרו זה על סכינו ועל פרוותו של זה . 
וינסלו והופקינס הזמינו אחדים מהם לתחרות ירי . 
האינדיאנים דחו את ההזמנה , אבל ביקשו שהאנגלים ידגימו להם את דיוק הקליעה של רובי המוסקט . 
אחד משניהם ירה מטח של כדורים קטנים אל מטרה והאינדיאנים " השתאו לראות חורים כה רבים הממלאים את העיגול שצויר עליה " . 
בשעות אחר הצהריים המוקדמות חזר מאסאסויט עם שני דגי בס גדולים . 
הדגים בושלו במהרה אבל כיוון שהיו יותר מארבעים פיות להאכיל , הארוחה הספיקה רק בקושי לכולם . 
ועדיין , למרות המנות הזעומות , הייתה זו הארוחה הראשונה שאכלו וינסלו והופקינס זה שני לילות ויום . 
הלילה השני בסוֹוַאמס עבר ללא שינה , כמו הראשון . 
עוד לפני עלות השחר החליטו שני האנגלים שמוטב להם לצאת לדרך . 
" חששנו מאוד , " כתב וינסלו , " שאם נישאר שם עוד זמן מה לא נוכל לשוב לביתנו מחמת התשישות . 
מאסאסויט " הצטער והתבייש כאחד על שלא עלה בידו לארח אותם טוב יותר " , אבל הדבר לא קלקל את הנימה החיובית שבה הסתיים הביקור . 
הוחלט שסקואנטו יישאר בפוקנוקט כדי שיוכל לעבור מכפר לכפר ולקשור את קשרי מסחר בין התושבים לצליינים שהביאו איתם שרשרות , חרוזים ושאר חפצים עוברים לסוחר , שיינתנו לאינדיאנים תמורת פרוות ותירס . 
ייתכן גם שמאסאסויט חיפש הזדמנות לשוחח עם המתורגמן ביחידות . 
ועד שסקואנטו ישוב לפלימות , ימלא טוֹקָמָהָמוֹן את תפקיד מורה הדרך של האנגלים . 
כעבור יומיים , בליל שבת , ה - 7 ביולי , אחרי יום של גשם בלתי פוסק , שבו וינסלו והופקינס לפלימות . 
הם היו רטובים , עייפים , פצועי רגליים ומורעבים , אבל הם הצליחו לחזק את קשריו של יישובם עם מאסאסויט ועם האינדיאנים שממערב . 
את הקשרים עם האינדיאנים שממזרח יחזק דווקא נער – ונער ממשפחת בילינגטון דווקא . 
בינואר של אותה שנה טיפס פרנסיס בילינגטון בן הארבע - עשרה על עץ סמוך לפסגת פורט היל . 
כשהסתכל מערבה לתוך היבשה הוא ראה , לטענתו , " ים גדול ורחב ידיים " . 
כמו אביו , גם בילינגטון הנער כבר הוציא לעצמו מוניטין של עושה צרות . 
בעת שהמייפלאוור עדיין עגנה במפרץ פרובינסטאון , הוא ירה ברובה בתא של משפחתו וכמעט הצית חבית אבק שריפה שהתפוצצותה הייתה מורידה למצולות את האונייה ואת כל אשר עליה . 
בהתחשב בעברו הבעייתי של הנער , דומה שאיש לא התייחס לדבריו על ימה יבשתית גדולה ברצינות גדולה מדי . 
למרות זאת הסכים מישהו להתלוות אליו לסיור ביערות . 
אחרי הליכה של כשלושה קילומטרים הם הגיעו לאגם ענקי שהיה " מלא דגים ועופות " . 
אפילו ברדפורד , שלא רחש חיבה רבה למשפחת בילינגטון , נאלץ להודות שהאגם " יהיה לנו לעזר רב בבוא העת " , מה גם שהוא היה מקור מימיו של טאון ברוק . 
האגם , שהיקפו שמונה קילומטרים בקירוב , ידוע עד היום בשם ימת בילינגטון . 
בסוף מארס התחצף אביו של פרנסיס למיילס סטנדיש וניצל ברגע האחרון מעונש של קלון פומבי . 
בסוף יולי הסתבך ג'ון , אחיו הגדול של פרנסיס , בצרה משלו . 
זמן קצר אחרי שובם של וינסלו והופקינס , תעה הנער בן השש - עשרה במקום כלשהו ביער שמדרום ליישוב . 
במשך חמישה ימים הוא שוטט ללא מטרה , ניזון מאגוזים , משורשים ומכל דבר מאכל אחר שהצליח למצוא , עד שנקלע במקרה לכפר האינדיאני מנומט , שנמצא במרחק של יותר מ - 30 קילומטרים מפלימות . 
אלא שבמקום להחזיר את הנער אל האנגלים , החליט ראש השבט של מנומט , קָנָקוּם , למסור אותו לידי שבט נאוסט של קייפ קוד – אותם אנשים שתקפו את הצליינים בדצמבר בחוף המפגש הראשון . 
הנאוסט , בראשותו של מנהיגם אַספּינֶט , היו גם אלה שאת מאגרי התירס ואת הקברים שלהם שדדו הצליינים . 
השפעתו של מאסאסויט באזור הייתה כמדומה פחות חזקה מהרושם שביקש ליצור אצל וינסלו והופקינס . 
המגיפה , שהשמידה חלק ניכר משבט פוקנוקט , פגעה בנאוסט במידה פחותה בהרבה . 
כך שגם אם ראש השבט אספינט היה בן בריתו של מאסאסויט , עמדו לרשותו לוחמים רבים יותר . 
בהסגרתו של הנער בילינגטון לנאוסט במקום לפוקנוקט , עשה קנקום מאמץ מודע לקנות את לבו של שכן שכוחו היחסי התחזק בצורה דרמתית מאז המגיפה . 
ייתכן גם שקנקום ביקש לבטא בדרך זו את מורת רוחו מהחלטתו של מאסאסויט לחתום על הסכם שלום עם הצליינים . 
מכל מקום , עם הנער בידיהם יכלו הנאוסט לשלוח לאנגלים מסר חד - משמעי : " אתם גנבתם משהו השייך לנו ; כעת אנחנו מחזיקים במשהו ששייך לכם . 
עבר זמן מה בטרם הצליח ברדפורד לגלות מה בדיוק קרה לנער . 
בסופו של דבר הגיעה אליהם הודעה ממאסאסויט שבילינגטון בריא ושלם וחי עם הנאוסט . 
לצליינים לא הייתה אפוא כל ברירה אלא לחזור לזירת הפשע . 
מודע לאפשרות שפניהם מועדות לטריטוריה עוינת , הורה ברדפורד לקבוצה של עשרה אנשים – יותר ממחצית הגברים הכשירים של היישוב – להפליג במפרשית לנאוסט , כשסקואנטו , שחזר לא מכבר מהמשימה המסחרית שלו , וטוֹקָמָהָמוֹן כאחד משמשים להם מורי דרך . 
זמן קצר אחרי צאתם מפלימות הם נקלעו לסופת רעמים עזה שאילצה אותם למצוא מחסה בקוּמַקוִויד , מפרץ רדוד בקרבת בסיס הזרוע של קייפ קוד , שלידו שוכנת כיום העיר בַּרנסטֵייבּל . 
למחרת בבוקר עם אור ראשון הם מצאו את עצמם תקועים על קרקע מוצקה שהמים נסוגו ממנה עם השפל . 
היו שם אינדיאנים רבים שאספו לובסטרים וסקואנטו וטוֹקָמָהָמוֹן ניגשו לדבר איתם . 
עד מהרה הוצגו הצליינים בפני מנהיגם , אִייָנוֹט , שהיה עלם בשנות העשרים לחייו והרשים אותם מאוד " ביפי תוארו , בהליכותיו ובחוסנו הגופני " . 
בקומקוויד הם נתקלו בעדות מצערת לכך שעוולות העבר של האנגלים עדיין לא נשכחו בקייפ קוד . 
אישה זקנה מאוד , שלהערכתם הייתה בת מאה לפחות , עשתה מאמץ מיוחד להגיע אל הצליינים " מפני שעד כה לא ראתה אנגלי מעודה " . 
ברגע שנחו עיניה עליהם , היא פרצה בבכי ו " התייפחה ללא מעצור " . 
נודע להם שתומס האנט חטף שלושה מבניה לפני שבע שנים והיא עדיין התאבלה על אובדנם . 
" הבענו באוזניהם את צערנו על הפגיעה שפגעו בהם אנגלים אחרים , " כתב וינסלו . 
" גם אמרנו שהאנט הוא אדם רע וכל אנגלי השומע על מעשיו מגנה אותם בחריפות . 
אייָנוֹט ורבים מהאינדיאנים האחרים הציעו ללוות אותם לנאוסט , מהלך 30 קילומטרים מזרחה . 
בניגוד לחורף שבו היו חופי קייפ קוד ריקים מאדם , ראו הצליינים עכשיו אנשים בכל מקום . 
רק עתה הבינו מדוע ראו אנשי שבט נאוסט חובה לעצמם לתקוף אותם ; בהקימם את המחנה בקרבת חוף המפגש הראשון , הם תקעו יתד " ממש בלב ארצם " . 
הם השיטו את המפרשית עד למרחק הליכה מהחוף ומיד הוקפו באינדיאנים רבים . 
בהתחשב בניסיון העבר שלהם במקום הזה , הם הורו להמון להתרחק מהסירה . 
נותר להם רק לקוות שהברית שלהם עם מאסאסויט תבטיח את שלומם . 
ברובים מוכנים לירי , הם אפשרו בכל פעם לשני אינדיאנים בלבד להתקרב אליהם . 
אחד מהראשונים שניגשו היה האיש שאת התירס שלו גנבו בשעתו . 
הצליינים סיכמו איתו שהוא יבוא ליישובם והבטיחו לפצות אותו שם על רכושו האבוד . 
כבר התחיל להחשיך כשאספינט , ראש שבט נאוסט , הגיע למקום עם יותר ממאה אנשים , שרבים מהם השתתפו קרוב לוודאי בקרב המפגש הראשון בדצמבר . 
חצי מהלוחמים נשארו על החוף עם הקשתות והחצים בעוד שהאחרים דשדשו במים אל הסירה , ללא נשק . 
אחד מאנשיו של אספינט נשא את ג'ון בילינגטון בזרועותיו . 
הנער , שלפי מראהו לא נגרם לו כל נזק בתקופת שביו , ענד מחרוזת צדפים על צווארו . 
הצליינים נתנו לאספינט סכין במתנה ושני העמים הכריזו שמעתה ואילך ישרור ביניהם שלום . 
הצליינים הרגישו הקלה גדולה על שניתנה להם סוף - סוף הזדמנות לתקן את הטעויות שעשו בתקופת הלחץ והמבוכה של השבועות הראשונים באמריקה . 
אבל בפיו של אספינט היו חדשות מדאיגות . 
מסתובבות שמועות , אמר , שהנאראגנסט הרגו רבים מאנשיו של מאסאסויט ולקחו את מנהיגם בשבי . 
" הדבר עורר בנו חיל ורעדה , " כתב וינסלו . 
כי אם יחליטו הנאראגנסט לתקוף את יישובם , זה יהיה אסון : פחות מעשרה גברים אוחזי נשק נשארו בפלימות . 
ולפי תנאיו של הסכם השלום שנחתם לא מכבר , אם אכן נשבה מאסאסויט , היו גם הם מעתה במצב מלחמה עם השבט החזק ביותר באזור . 
מאסאסויט אכן נלקח בשבי הנאראגנסט – באופן זמני , כפי שהתברר בהמשך . 
אבל חיש מהר הם הבינו שהסכנה הגדולה ביותר נשקפת להם לא מהנאראגנסט אלא דווקא מבני בריתו של מאסאסויט . 
עבור ראשי השבטים הזוטרים , שהתנגדו מלכתחילה להסכם של מאסאסויט עם הצליינים , הייתה זו ההזדמנות שציפו לה . 
ראש שבט אחד – קוֹרבּיטַנט מהכפר מָטָפּוֹיסֶט שממזרח למפקדתו של מאסאסויט בסוֹוַאמס – השתדל במיוחד לנצל את צרותיו של המנהיג לפירוק הברית של פוקנוקט עם האנגלים . 
קורביטנט הגיע עכשיו לכפר נמסקט הסמוך וניסה " להסית את נתיני מאסאסויט נגדו " . 
ברדפורד החליט אפוא לשלוח את סקואנטו ואת טוֹקָמָהָמוֹן לנמסקט כדי לגלות מה קורביטנט זומם . 
למחרת הגיע לפלימות אחד מאנשיו של מאסאסויט , לוחם ששמו הובמוק , קצר נשימה ומזיע . 
הוא רץ כל הדרך מנמסקט – למעלה מ - 24 קילומטרים – והביא עמו חדשות מחרידות . 
יש חשש שסקואנטו נרצח . 
בפעם האחרונה שהובמוק ראה את המתורגמן , אחז בו אחד מלוחמיו של קורביטנט והצמיד סכין אל חזהו . 
קורביטנט סבר , ובצדק , שסקואנטו אחראי לתפנית שחלה ביחסו של מאסאסויט אל הצליינים . 
אם סקואנטו ימות , אמר קורביטנט לאינדיאנים של נמסקט , " יאבדו האנגלים את לשונם " . 
ברדפורד זימן מיד את יועציו לפגישה . 
הצליינים היו אנשים יראי שמים , אבל אין זה אומר שהם סלדו משימוש בכוח . 
במשך למעלה מ - שנים חיפשו הנוצרים בכתבי הקודש הצדקה לכל מעשה אלימות שרק יעלה על הדעת . 
משה הוליך את בני ישראל לארץ המובטחת ; אבל יהושע , המנהיג הלוחם , היה זה שהגשים בכוח הזרוע את הבטחות האל לבני עמו . 
ויהושע של הצליינים , מיילס סטנדיש , יעץ בלי ספק לברדפורד להגיב מיד בחריפות ובכל הכוח . 
זו ההזדמנות שלהם להראות לאינדיאנים מה יקרה לכל מי שיעז לקרוא תיגר על האנגלים – בין אם באופן ישיר ובין אם בעקיפין על - ידי תקיפת מישהו מעושי דברם . 
" חשבנו שאין אנו יכולים לעבור על מעשה כזה בשתיקה , " כתב ברדפורד , " כי אם ישלימו הצליינים עם פגיעה כזו בחבריהם ובנציגיהם , איש לא יתחבר אליהם עוד או יעביר להם מידע או יעשה עבורם שליחויות , וכולם יתנפלו עליהם . 
הם החליטו להנחית על קורביטנט מכה מהירה וקשה . 
סטנדיש התנדב להוליך את אנשיו למשימה בנמסקט . 
אם אכן נהרג סקואנטו , הם יתפסו את קורביטנט . 
וכיוון שלא היה נאמן למאסאסויט , יהיה גורלו כגורלם של כל הבוגדים הידועים לשמצה באנגליה של המלך ג'יימס : סטנדיש יכרות את ראשו ויביא אותו לפלימות כדי להוקיעו בפומבי . 
הם יצאו למחרת , בבוקר יום שלישי ה - 14 באוגוסט , כשהובמוק מראה להם את הדרך . 
הובמוק קיבל את שמו מאותה רוח אופל מסתורית שנקראה גם סקואנטו . 
אבל בניגוד לסקואנטו , הובמוק היה פֶּנַייס - לוחם בעל יכולות מיוחדות וסיבולת בלתי רגילה ( נאמר שלוחם מסוגו לא יכול להיהרג בקרב ) , שהיה ממונה על גביית המסים מטעם ראש השבט שלו . 
מהרגע הראשון מצאו סטנדיש והובמוק שפה משותפת ועד מהרה נעשו שני הלוחמים חברים טובים . 
זמן קצר אחרי שיצאו מפלימות התחיל לרדת גשם . 
כשהגיעו למרחק של חמישה קילומטרים מנמסקט , הם ירדו מהשביל והמתינו לחשיכה . 
תחת מטר קיצי סוחף הסביר סטנדיש לאנשיו את תוכנית הפעולה . 
בערך בחצות יוביל אותם הובמוק לוויגוואם שבו ישן קורביטנט . 
סטנדיש יציב אותם סביב המעון וכשיסיימו את תפיסת העמדות יתפרצו הוא והובמוק פנימה ויתפסו את קורביטנט . 
האנשים קיבלו הוראה לירות בכל אינדיאני שינסה להימלט . 
אלה שהיו חסרי ניסיון צבאי קודם חששו מאוד מהתפתחות הזאת , וסטנדיש עשה כמיטב יכולתו להפיח אומץ ביחידת הקומנדו החובבנית שלו . 
עד מהרה " עודדו האנשים זה את זה בכל מאודם " . 
אחרי ארוחה קלה אחרונה הגיעה שעת ההתקפה . 
בחשיכה נטולת הכוכבים הוביל אותם הובמוק אל הוויגוואם . 
המעון שבו לן ראש השבט היה מן הסתם גדול מהרגיל ומספר רב של גברים , נשים וילדים ישנו בפנים על משטחי העץ הנמוכים שנבנו לאורך הקירות הפנימיים . 
בשעת לילה מאוחרת זו נותרו מהאש המרכזית רק גחלים לוחשות . 
תיפוף הגשם על מחצלות הנצרים החריש את קול צעדיהם של הצליינים התופסים עמדות . 
סטנדיש התפרץ פנימה וקרא בשמו של קורביטנט . 
בתוך הוויגוואם היה חשוך מאוד ומפקד הצליינים דרש לדעת היכן נמצא ראש השבט הנבזה , כשהובמוק מתרגם את דבריו . 
אבל האנשים היו מבוהלים מכדי לענות . 
חלקם קפצו ממשטחי השינה שלהם וניסו לפרוץ בכוח את קירות הוויגוואם המכוסים מחצלות . 
עד מהרה התחילו השומרים בחוץ לירות ברוביהם כשהנותרים בפנים צורחים ומייללים מפחד . 
כמה נשים נצמדו אל הובמוק וקראו לו חבר . 
מה שנועד להיות פשיטת בזק נועזת על האויב עמד להפוך להתקפת סרק כאוטית . 
בהדרגה התברר שקורביטנט אמנם היה בנמסקט , אולם איש לא ידע לומר בוודאות היכן הוא נמצא עכשיו . 
כמו כן , נודע להם שסקואנטו עדיין חי . 
הובמוק משך את עצמו למעלה דרך חור העשן בתקרה ואחרי שנעמד על גג הוויגוואם , קרא בשמו של המתורגמן . 
לשמחתו גילה שגם טוֹקָמָהָמוֹן בריא ושלם . 
למחרת בבוקר גילו שקורביטנט ואנשיו נמלטו , אולי חזרה לביתם במָטָפּוֹיסֶט . 
סטנדיש פרסם הודעה לכל תושבי נמסקט שבה נאמר : " אמנם קורביטנט חמק מידינו , אולם אם ימשיך להתנכל לנו , הוא ואנשיו לא יהיו בטוחים מפנינו בשום מקום . 
גבר ואישה אינדיאנים נפצעו בפעולה הלילית , והצליינים הציעו לקחת אותם לפלימות כדי להעניק להם טיפול רפואי . 
למחרת טיפל סמיואל פולר , רופא המושבה שרכש את השכלתו הרפואית בלימוד עצמי , בפצעיהם של השניים והם שוחררו לבתיהם . 
במהלך השבועות הקרובים התחילו להגיע אל ברדפורד הדיה של הפשיטה הלילית . 
בדיוק כפי שצפה המפקד הצבאי , בעקבות הפגנת הכוח – רחוקה משלמות ככל שהייתה – התחילו הילידים לכבד מחדש את הצליינים . 
רבים מראשי השבטים הזוטרים שלחו למושל ברדפורד את " ברכותיהם " . 
אֶפֶּנַאו ּ , ראש השבט ממרתה'ס ויניארד שתקף את דרמר , פתח בגישושים ראשונים של ידידות . 
אפילו קורביטנט פרסם ברבים שהוא מעוניין עכשיו בשלום . 
בעת ההיא , כבר שב מאסאסויט לסוֹוַאמס וכיוון שנאמנותם ותמיכתם התקיפה של הצליינים כבר הוכחה , השלום בכל האזור " התייצב עד מאוד " . 
ב - 13 בספטמבר הגיעו לפלימות תשעה ראשי שבטים – ביניהם קורביטנט , אֶפֶּנַאו ּ , קוּאָדֶקווינָה אחיו של מאסאסויט וקנקום , ראש השבט שמסר את ג'ון בילינגטון לנאוסט – כדי לחתום על הצהרת אמונים למלך ג'יימס . 
בערך באותה עת החליט ברדפורד להוציא משלחת סיור צפונה , לארצו של שבט מסצ'וסט . 
סקואנטו הסב את תשומת - לבו לכך שבני המסצ'וסט , החיים באזור שבו נמצאת כיום בוסטון , " מאיימים עלינו לעתים קרובות " . 
הגיע הזמן להעלות גם אותם על דרך הישר . 
מהר מאוד התברר להם היכן היו צריכים להתיישב . 
בעת שהשיטו את המפרשית שלהם במרחבי מפרץ בוסטון של ימינו הזרוע איים , נמלא לבם קנאה . 
במקום מימיו הרדודים של מפרץ פלימות , הם היו במקום שבו יכלו אוניות מכל סוג וגודל להגיע ממש עד החוף . 
במקום נחל קטן , היו כאן שלושה נהרות ראויים לשייט שיצרו במקום התכנסותם מעין חצי אי מוגבה ונוח להגנה שנקרא בפי הילידים שוֹאמֶט . 
זה היה מקום שבו יוכל יישוב אנגלי להתפתח לכלל נמל מרכזי , עם נהרות המאפשרים גישה נוחה לאזוריה הפנימיים והעשירים בפרוות של ניו אינגלנד . 
שלא במפתיע , למרות המחלות והמלחמות עם שבטים יריבים מצפון שהפילו חללים רבים בקרב האינדיאנים של האזור , היו ברשותם הרבה יותר פרוות משהצליחו הצליינים להשיג עד כה אצל הפוקנוקט . 
אבל המחשבה להעתיק את מקום מושבם אחרי כל האבידות והקורבנות הייתה קשה מנשוא . 
הם החליטו אפוא להישאר במקומם . 
את מלאכת הפיכת המקום הזה ל " עיר על הגבעה " , הלא היא בוסטון , ישאירו לאנשים אחרים . 
לצליינים היו שאיפות צנועות יותר . 
הם הסתפקו בכפר על גדות הנחל . 
הדבר החשוב ביותר היה החיים הרוחניים וכדי שאלה יפרחו כמו בליידן היה נחוץ שהכומר שלהם , ג'ון רובינסון , ויתר חברי העדה יצטרפו אליהם בהקדם לעולם החדש . 
אין אנו יודעים באיזה תאריך בדיוק התקיימה החגיגה הקרויה כיום חג ההודיה הראשון , אבל זה היה כנראה בסוף ספטמבר או בתחילת אוקטובר , מיד אחרי שהסתיים האסיף של יבולי התירס , הדלעת , השעועית , השעורה והאפונה . 
בעונה זו שימש מפרץ פלימות אכסניה גם למספר עצום של עופות מים נודדים , במיוחד אווזים וברווזים , וברדפורד הורה לארבעה אנשים לצאת " לתפוס ציפורים " . 
בתוך שעות ספורות בלבד הצליחו ציידי פלימות לצוד אווזים וברווזים בכמות שהספיקה להאכיל את המושבה במשך שבוע תמים . 
כעת , " משסיימנו לאסוף את פרי עמלנו " , הכריז ברדפורד שהגיע העת " לעלוז יחדיו ... בדרך מיוחדת יותר " . 
הצליינים עצמם לא השתמשו במונח " חג ההודיה " , שהופיע לראשונה במאה ה - 19 . 
עבור הצליינים " הודיה " הייתה זמן המוקדש לעבודת האל . 
וכיוון שלכל מעשה של הצליינים הייתה משמעות דתית , אין ספק שהאסיף של סתיו 1621 סיפק להם די סיבות להודיה פוריטנית כהלכתה . 
אבל כפי שניתן לראות בבירור מתיאורו של וינסלו , היו בהתכנסות גם לא מעט דברים שהזכירו דווקא את חג האסיף האנגלי המסורתי – אירוע חילוני שמקורו בימי הביניים ובמהלכו הכפריים אוכלים , שותים ומשחקים משחקי חברה שונים . 
למרות התחריטים הרבים מהתקופה הוויקטוריאנית , הצליינים לא בילו את היום כשהם מסובים אל שולחנות ארוכים מכוסים מפות לבנות , אוחזים ידיים בתפילה בעת שמספר אינדיאנים עומדים בצד ומתבוננים בהם בסקרנות . 
במקום אירוע אנגלי , חג ההודיה הראשון הפך עד מהרה לחגיגה אינדיאנית באופייה כשמאסאסויט ועוד מאה בני פוקנוקט ( כפליים ויותר מכלל האוכלוסייה האנגלית של פלימות ) התייצבו במקום עם חמישה צבאים שניצודו זה עתה . 
וכך , גם אם הצליינים הוציאו את השולחנות והכיסאות שלהם לאור השמש , הרי שרוב החוגגים עמדו , כרעו או ישבו על הארץ סביב המדורות , שבהן הסתובבו הצבאים והעופות על שיפודי עץ וסירים של מרק – נזיד שהוכן מנתחי בשר ומירקות שונים – בעבעו והפיצו ריחות מגרים . 
לדברי ברדפורד , נוסף על הברווזים והצבאים הייתה שם בסתיו של 1621 גם " כמות נכבדה של תרנגולי הודו פראיים " . 
תרנגולי ההודו בשום אופן לא היו חידוש עבור הצליינים . 
כבר במאה ה - , 16 כשהקונקוויסטדורים , הכובשים הספרדים , באו למקסיקו , הם מצאו אצל האינדיאנים של מרכז אמריקה לא רק זהב אלא גם תרנגולי הודו מבויתים . 
עופות אלה יובאו לספרד בשנות העשרים של המאה ה - , 16 ובשנות הארבעים של אותה מאה הם הגיעו גם לאנגליה . 
ב - 1575 כבר נעשו תרנגולי ההודו המבויתים של מרכז אמריקה לאחד מסממניו של חג המולד האנגלי . 
תרנגולי ההודו הפראיים של ניו אינגלנד היו גדולים ומהירים מהעופות שהצליינים הכירו באירופה ותכופות יצאו לצוד אותם בחורף , כשהיה אפשר לעקוב אחר עקבותיהם בשלג . 
ייתכן שהצליינים הוסיפו לארוחת העופות ובשר הצבי שלהם גם דגים , שכן בסתיו היו דגי הבס , הבלופיש והקוד מצויים בשפע . 
ומעל לכול , יבול השעורה שנקצר לא מכבר אפשר לצליינים להכין בירה . 
אך אבוי , פשטידות דלעת או רוטב אוכמניות לא היו להם . 
גם מזלגות לא היו להם , כיוון שאלה הופיעו בפלימות רק בעשור האחרון של המאה ה - 17 . 
הצליינים סעדו אפוא את לבם כשהם נעזרים באצבעות ובסכינים . 
וינסלו וברדפורד לא מזכירים את זה , אבל חג ההודיה הראשון התרחש בד בבד עם תופעה שהייתה , עבור הצליינים , חדשה ומפתיעה : עלי הקיץ הירוקים של העצים התחילו להשתנות ונצבעו בשלל גוונים צהובים , אדומים וארגמניים לוהטים , האופייניים לסתיו של ניו אינגלנד . 
עם התקצרות הימים הולכת כמות הכלורופיל הירוק בעלי העצים ומתמעטת , תהליך המאפשר לשאר הפיגמנטים המצויים בעלים להתבלט . 
בבריטניה , צבעי השלכת שקטים ועדינים הודות לימי הסתיו המעוננים והלילות החמימים . 
בניו אינגלנד , לעומת זאת , ימי הסתיו בהירים לרוב והלילות קרים אבל עדיין נטולי כפור , ובתנאים אלו משתחררים כל הגוונים החבויים בעלים ועצי האלון נצבעים אדום , חום וכעין חלודה ; עצי האגוז נצבעים חום - זהוב ; הלִבנה נצבע צהוב ; האדר האדום - ארגמן ; אדר הסוכר - כתום ; ועצי האדר השחור נעשים צהובים . 
מפגן מרהיב זה של צבע תרם מן הסתם לא מעט להתלהבות שבה תיארו הצליינים את החגיגות של אותו סתיו . 
חג ההודיה הראשון ציין את סיומה של שנה רבת עלילות . 
11 חודשים קודם לכן הגיעו הצליינים לקצה קייפ קוד כשהם מפוחדים ואינם יודעים מאום על עולמם החדש . 
במשך החודש שלאחר מכן הצליחו להרגיז ולקומם נגדם את כל האינדיאנים שנתקלו בהם . 
על - פי כל היגיון , איש מהצליינים לא היה אמור להישאר בחיים אחרי החורף הראשון . 
האינדיאנים יכלו להרוג את כולם או לקחת אותם בשבי , כמו שעשו בעבר למלחים הצרפתים . 
העובדה שהדברים התפתחו בצורה שונה מעידה לא רק על אומץ לבם , על נחישותם ועל אמונתם של הצליינים , אלא גם על יכולתם לנצל את הזדמנות הפז שנפלה לידיהם . 
בחורף , 1621 הישרדותו של היישוב האנגלי הייתה מוטלת בספק . 
החלטתו של מאסאסויט להציע להם את עזרתו אמנם הצילה את חייהם של הצליינים בטווח הקצר , אבל כבר אז היו לא מעט סיכויים שהצעותיו הנדיבות של ראש השבט ייפלו על אוזניים ערלות . 
הצליינים , שהיו רגילים לשים את מבטחם באלוהים , יכלו לדבוק במדיניות של בדלנות מתנשאת . 
אבל מרגע שלקחו חלק פעיל בהתפתחויות הדיפלומטיות בניו אינגלנד – למשל , כששלחו את וינסלו והופקינס לסוֹוַאמס ; כשפיצו את הנאוסט על התירס הגנוב ; וחשוב מכול , כשהפגינו את נאמנותם למאסאסויט בפשיטת הנפל שלהם בנמסקט – הם לקחו את גורלם באזור זה לידיהם . 
ב - 1620 הייתה ניו אינגלנד רחוקה מלהיות גן עדן של שפע ושלווה . 
אדרבה , מבחינות רבות דמה העולם החדש לישן – מקום שבו פוריות האדמה הייתה מקור מתמיד לדאגה ואיום המחלות והמלחמות ריחף מעל ראש כולם . 
אין ספק שבין הצליינים ובני הפוקנוקט היו הבדלים מהותיים – במיוחד בכל הנוגע לטכנולוגיה , לתרבות ולאמונות רוחניות – אבל באותן שנים ראשונות , כשעניין ההישרדות ההדדית דחק את רגליהן של כל יתר הדאגות , היה לשני העמים מכנה משותף גדול יותר מכפי שנהוג לחשוב כיום . 
בעיני הצליינים , שחלקם ישנו בוויגוואם בהזדמנות זו או אחרת וכולם אכלו ושתו בהנאה מרובה בחברתם של האינדיאנים באותו חג הודיה ראשון , הילידים לא היו חבורה בזויה של ברברים ( גם אם חלק ממנהגיהם , כמו סירובם ללבוש בגדים , נראו להם " פראיים " ) ; הם היו בני - אדם , בדיוק כמוהם – " מהימנים , נוחים להיעלב , מהירי תפיסה והגונים " , כלשונו של אדוארד וינסלו . 
מאסאסויט , מצדו , הפגין את השיבה לבמה הפוליטית המופלאה ביותר של כל הזמנים . 
חרף כל הביזיונות וההשפלות שספג מנאראגנסט הוא מצא דרך להשיג לעמו , שאוכלוסייתו הצטמצמה לכדי חלק זעיר מזו של נאראגנסט , מעין שוויון עם השבט היריב . 
מאסאסויט בא לעזרת הצליינים בעת שהאנגלים היו , כפי שזכר בנו כעבור 54 שנים , " דומים לילדים קטנים " . 
בעת ההיא הוא יכול רק לקוות שהצליינים ימשיכו לכבד את חובם לפוקנוקט גם זמן רב אחרי שהיישוב האנגלי יגיע לבגרות . 
אבל בתוך כל השפע והרוח הטובה של חג ההודיה הראשון , היה אדם נוסף שאסור להתעלם ממנו . 
הצליינים התחילו את מסעם לעולם החדש בהבעת אי - אמון בג'ון סמית ; שום אדם זר , החליטו , לא יגיד להם מה לעשות . 
אבל במקום שיעמוד בראשם שכיר חרב אנגלי , מעתה ואילך ישלוט בהם – בין אם הבינו זאת ובין אם לאו – אינדיאני ששמו סקואנטו . 
מפני שללא ידיעתם של ברדפורד ושל מאסאסויט כאחד , כבר התחיל המתורגמן מפטוקסט ליישם תוכנית משלו שנועדה להעלותו לדרגת המנהיג האינדיאני החזק ביותר בניו אינגלד . 
חלק שני : הסתגלות 
8 
החומה 
באמצע נובמבר הודיעו האינדיאנים של קייפ קוד לברדפורד שאונייה הגיעה למפרץ פרובינסטאון . 
שמונה חודשים עברו מאז שהפליגה המייפלאוור , והצליינים עדיין לא ציפו לבואה של אוניית אספקה מהמרצ'נט אדוונצ'ררס . 
החשש המיידי היה שהאונייה הגיעה מצרפת , ארץ שכבר הפגינה איבה קנאית כלפי הניסיונות האנגליים ליישב את העולם החדש . 
ייתכן אפוא שכלי השיט הוא חלק מכוח משימה צרפתי שהגיע מקנדה כדי לחסל את היישוב היריב בעודו באבו . 
במשך יותר משבוע התעכבה האונייה מסיבות לא ברורות בקצה קייפ קוד . 
ואז , בסוף נובמבר , הבחינה תצפית שהוצבה בראש פורט היל במפרש העושה את דרכו למפרץ פלימות . 
רבים מהגברים עבדו באותה שעה בשדות שסביב היישוב . 
היה צורך להזעיק אותם מיד . 
אחד התותחים ירה והיישוב נמלא תכונה כשהגברים הגיעו בריצה מכל עבר וסטנדיש קיבץ אותם לכוח לוחם . 
חיש מהר " עמד הכן כל גבר , יתרה מזו , כל נער המסוגל לאחוז בנשק , וכולנו גמרנו אומר שאם זאת אוניית אויב נגן על עמדתנו הצודקת , " כלשונו של אדוארד וינסלו . 
להפתעתם ולשמחתם , התברר שזו אונייה אנגלית : המרצ'נט אדוונצ'ררס שלחו את הפורצ'ן , אונייה שגודלה כשליש מהמייפלאוור ועל סיפונה 37 נוסעים . 
בתוך שניות הוכפלה כמעט אוכלוסיית המושבה . 
לצליינים נודע שבעוד הם חוששים מהצרפתים , התייסרו הנוסעים על סיפון הפורצ'ן בפחדים משלהם . 
בדיוק כשם שהצליינים בהו לפני כמעט שנה בזעזוע ובתדהמה בחוף השומם של מפרץ פרובינסטאון , כך גם נוסעים שבעי ים אלה נבהלו מהמראה הראשון של העולם החדש שנגלה לעיניהם . 
עם שובה הביאה המייפלאוור ללונדון את הידיעה שניצולי החורף הראשון הצליחו להניח את היסודות ליישוב בר קיימא . 
אבל מראה החוף נתן לנוסעי הפורצ'ן סיבה מספקת לחשוב אחרת . 
היה קשה להאמין שמישהו נשאר בחיים בארץ העקרה והשוממה הזאת . 
רק אחרי שרב - החובל של האונייה הבטיח לקחת אותם לווירג'יניה אם יתברר שאסון פקד את מושבת פלימות , הסכימו לעזוב את מפרץ פרובינסטאון . 
לנוסעים ולצליינים כאחד רווח מאוד כשגילו שהכול בסדר , לפחות לפי שעה . 
כל נוסעי הפורצ'ן היו בקו הבריאות וכמעט מיד אחרי רדתה לחוף , ילדה מרתה פורד תינוק שקיבל את השם ג'ון . 
בין הנוסעים היו זרים רבים , חלקם הגדול גברים רווקים שהמחסור הבולט בנשים צעירות בקרב הצליינים ודאי הכניס אותם למצוקה . 
עם בואה של הפורצ'ן , היו במושבה 66 גברים ורק 16 נשים . 
על כל אישה פנויה , היו שישה גברים פנויים . 
על נערות כמו אליזבת טילי בת החמש - עשרה , פריסילה מולינס בת התשע - עשרה ומרי צ'ילטון בת הארבע - עשרה ( כולן יתומות ) הופעל מן הסתם לחץ כבד למהר ולהינשא , בעיקר משום שרוב הבאים מקרוב היו , כלשונו של ברדפורד , " צעירים תאוותניים ופרועים למדי " . 
למצוקה מהיחס הלא מאוזן בין גברים ונשים , נוספה עוד בעיה שלא תרמה ליציבות החברתית – היכן ישכנו את כולם . 
לברדפורד לא הייתה ברירה אלא לפזר אותם בין שבעת בתי המשפחות וארבעת המבנים הציבוריים הקיימים , שחלקם הפכו בוודאי לאולמות שינה גבריים . 
אבל הבעיה הגדולה ביותר שנוצרה בעקבות בואה של הפורצ’ן הייתה קשורה למזון . 
וסטון לא צייד את נוסעי הפורצ’ן במלאי של מצרכי מזון עבור היישוב . 
במקום שמצבם ישתפר , התוספת של 37 פיות שצריך להאכיל העמידה אותם במצב קשה , אם לא הרה אסון , בפרט כשהחורף כבר עמד בפתח . 
ברדפורד חישב שגם אם יקצצו את מנות המזון שלהם במחצית , יספיק מלאי התירס הנוכחי שלהם לשישה חודשים בלבד . 
אחרי שנה שלמה של מצוקה ושל עבודת פרך , ציפה להם חורף נוסף של מחסור במזון . 
" אבל הם קיבלו את צרתם באורך רוח , " כתב ברדפורד , " תוך תקווה שאספקה נוספת בוא תבוא . 
עם הפורצ’ן באו גם כמה פנים מוכרות . 
משפחת ברוסטר קיבלה בזרועות פתוחות את בנה הבכור , ג'ונתן , אורג סרטים בן שלושים ושבע , שאותו לא ראתה כבר קרוב לשנה וחצי . 
בין חברי קהילת ליידן האחרים שהגיעו היה פיליפ דה לה נוֹי , ששמו הצרפתי הוחלף עם הזמן לשם בעל צליל אנגלי יותר – דֶלָנו ֹ – ועם צאצאיו נמנה נשיא ארצות הברית בעתיד , פרנקלין דלנו רוזוולט . 
אדוארד וינסלו , שנישא לא מכבר מחדש , קיבל בברכה את אחיו ג'ון בן העשרים וארבע . 
כמו כן הגיע תומס פּרֶנס , בנו בן העשרים ואחת של בונה כרכרות מגלוסטרשייר , שנעשה בתוך זמן קצר לאחד מעמודי התווך של הקהילה . 
האישיות הבולטת ביותר מבין הבאים היה רוברט קושמן , שבקיץ של 1620 החליט להישאר באנגליה בגלל כאבי החזה שסבל על הספידוול חסרת המזל . 
קושמן ניהל עם תומס וסטון ועם המרצ'נט אדוונצ'ררס את המשא ומתן על ההסכם שברדפורד ושאר הצליינים סירבו בסאותהמפטון לקבל את תנאיו . 
כעת הגיעה השעה , אמר להם קושמן , לחתום על ההסכם השנוי במחלוקת . 
" אנחנו ... חבים חוב גדול לרבים מחברינו האהובים ... ," הטיף בלשון רכה בדרשה בשם " חטא האהבה העצמית " שנשא בבית הכנסים . 
" לפני שנחשוב על צבירת נכסים , " הוסיף ואמר , " חובתנו המצפונית היא ליישב את החוב הזה . 
דהיינו , יש לשלם למרצ'ט אדוונצ'ררס בסחורות . 
קושמן גם הציג בפני הצליינים את הזיכיון החדש שקיבל ממועצת ניו אינגלנד . 
לרוע המזל מנקודת המבט של קושמן , התעקש וסטון לשלוח גם מכתב . 
המכתב , שהיה מופנה למושל המנוח קרוור , הוכיח את הצליינים קשות על ששלחו את המייפלאוור כשהיא ריקה מסחורה . 
" אני יודע שהסיבה לכך היא חולשתכם , " כתב וסטון , " ואני משער שמדובר בחולשת הדעת יותר מאשר בחולשת ידיים . 
יכולתם לעשות הרבה יותר ברבע מהזמן שבזבזתם על ויכוחים , דיונים והתייעצויות . 
ברדפורד רתח מזעם , ובצדק , על האשמותיו של וסטון שהתבססו כנראה על כמה מכתבים שהגיעו לאנגליה עם המייפלאוור . 
הוא הודה שעד כה לא קיבלו המרצ'נט אדוונצ'ררס כל תמורה בגין השקעותיהם . 
אבל הם הפסידו כסף , לכל היותר ; המושל קרוור , לעומת זאת , העביד את עצמו באביב שעבר עד מוות ו " לאובדן חייו וחייהם של עוד רבים מהאנשים החרוצים האלה אין כל תמורה " . 
למרות דברי התוכחה שלו , טען וסטון שהוא נשאר אחד האנשים הבודדים שהצליינים עדיין יכלו לסמוך עליהם מבחינת הגיבוי הכספי . 
" אני מבטיח לכם , " כתב , " שלעולם לא אעזוב את העסק , גם אם שאר האדוונצ'ררס יעשו זאת . 
רק אחרי שקושמן הבטיח להם כי וסטון הוא אדם העומד בדיבורו , חתמו ברדפורד והאחרים באי - רצון על ההסכם . 
בשבועיים הבאים הם העמיסו על הפורצ’ן פרוות בונים , סספרס ולוחות עץ אלון ( הלוחות האלה , שהיו קטנים בהרבה מלוחות האלון המודרניים , שימשו לייצור חביות במקום לציפוי קירות ) . המטען , ששוויו הגיע ל - 500 פאונד , הקטין את החוב שלהם כמעט לחצי . 
הם היו בטוחים שהדבר יעזור להחזיר את אמונם של המרצ'נט אדוונצ'ררס ברווחיותה של המושבה . 
ב - 13 בדצמבר , 1621 אחרי שהות של שבועיים בלבד , הפליגה הפורצ’ן חזרה ללונדון . 
קושמן חזר איתה , אבל השאיר את בנו תומס בן הארבע - עשרה בהשגחתו של ברדפורד . 
נוסף למכתבו של ברדפורד אל וסטון , לקח עמו קושמן גם כתב - יד של ספר המדווח על 13 החודשים הראשונים של הצליינים באמריקה . 
כעבור שנה הופיע הספר בדפוס והוא ידוע כיום בשם Mourt ' s Relation ( הסיפור של מוֹרט , משערים שהספר נקרא כך על שם ג'ורג' מורטון , המו"ל שפרסם אותו לראשונה בלונדון ב - 1622 ) . את הספרון כתבו ויליאם ברדפורד ואדוארד וינסלו והוא מסתיים בתיאור משתפך של חג ההודיה הראשון ושל העושר והשפע בעולם החדש . 
אלא שימים ספורים בלבד אחרי הפלגת הפורצ’ן , הייתה לצליינים סיבה מספקת לחזור בהם מהאופטימיות המופרזת שבה תיאר וינסלו את החיים בפלימות . 
בתוך זמן קצר התחילו הצליינים להבין שהברית שלהם עם הפוקנוקט הכניסה אותם לצרות רציניות עם הנאראגנסט , שבט חזק בהרבה . 
בקיץ הקודם החליפו ברדפורד וקָנוֹניקוּס , ראש שבט נאראגנסט , מסרים שנראו חיוביים ומעוררי תקווה . 
אלא שמאז גברה קנאתו של קנוניקוס בברית פוקנוקט - פלימות . 
התחילו להתרוצץ שמועות שהנאראגנסט מתכוונים לתקוף את היישוב האנגלי . 
בסוף נובמבר הגיע ליישוב שליח מנאראגנסט שחיפש את סקואנטו . 
הוא נשא בידיו חפץ מסתורי ששלח קנוניקוס . 
כשנודע לו שהמתורגמן איננו , " הוא נראה שמח יותר מאשר מצטער " ומיהר למסור לצליינים את החבילה שהייתה , כך התברר , צרור חצים עטוף בעור של נחש פעמונים . 
זו הייתה בלי ספק מתנה שאינה מבשרת טובות . 
ואכן , כשחזר סקואנטו לפלימות , הוא אישר שהחצים " הנם התגרות גלויה " . 
בתגובה מילא ברדפורד את עור הנחש באבק שריפה ובכדורים ושלח אותו חזרה לקנוניקוס . 
המתנה הזאת עשתה כנראה את הרושם הדרוש . 
" מלכם של הפראים נמלא פחד גדול , " דיווח וינסלו , " עד כדי כך שלא העז לגעת באבק השריפה או בכדורים ולא היה מוכן להשאירם בביתו או בארצו . 
עור הנחש הממולא אבק שריפה התגלגל אפוא מכפר לכפר , כמו תפוח אדמה לוהט , עד שחזר לבסוף לפלימות . 
למרות ההעזה שהפגינו , היו הצליינים מודאגים מאוד מאיומי הנאראגנסט . 
הם הבינו שכפרם הקטן רחוק מלהיות מוגן כהלכה . 
טעינת רובי המוסקט המסורבלים ארכה זמן רב מדי . 
התותחים הגדולים יכלו אולי לאיים על אונייה שמנסה לחדור למפרץ פלימות , אבל הם לא יביאו תועלת רבה בהדיפת מספר גדול של לוחמים אינדיאנים , בפרט אם אלה יתקפו בלילה . 
ברדפורד , מן הסתם בעצתו של סטנדיש , החליט שחייבים " לבצר " את היישוב , כלומר לבנות חומת עץ בגובה שני מטרים וחצי סביב כל השטח . 
אם הם ירצו שהחומה תקיף את עמדת התותחים שבראש פורט היל ואת כל הבתים הבנויים על קול'ס היל הנמוכה יותר , יגיע אורכה ל - 800 מטרים לפחות – יותר משלושת רבעי קילומטר . 
יהיה צורך לכרות מאות עצים , אם לא אלפים , לקצץ את ענפיהם , לנסר אותם לאורך המתאים ואז לנעוץ אותם בקרקע . 
הגזעים או הכלונסאות של גדר הביטחון צריכים להיות כה מהודקים זה לזה עד שאדם לא יוכל להשתחל ברווחים שביניהם . 
סטנדיש דרש שייבנו בחומה גם שלושה שערים בולטים , מעין חצאי מגדלים עם משטח תצפית מעל לשער , שישמשו גם עמדות ירי ויאפשרו להגן על נקודות תורפה בחומה . 
הייתה זו משימה אדירה לפי כל קנה מידה ; אבל עבור כוח עבודה שמנה פחות מחמישים גברים החיים על מנות רעב , היא הייתה כמעט בלתי אפשרית . 
רוב הבאים מקרוב היו זרים ועל אף היותם צעירים וחזקים בדרך כלל , הייתה אפשרות שקריאה של מנהיגות המורכבת רובה ככולה מבדלנים , לקחת חלק בעבודה כה מפרכת , לא תיענה בעין יפה . 
ההבדלים בין המתיישבים החדשים לאנשי ליידן הגיעו לנקודת משבר ב - 25 בדצמבר . 
עבור הצליינים , חג המולד היה יום ככל הימים ; עבור רוב הזרים שבאו עם הפורצ’ן , לעומת זאת , היה זה יום קדוש והם הודיעו לברדפורד שהעבודה בחג המולד " נוגדת את מצפונם " . 
למורת רוחו נאלץ ברדפורד לתת להם יום חופשה ואת יתר האנשים הוציא לעבודתם הרגילה . 
אבל כאשר הם חזרו להפסקת צהריים , שררה מהומה עליזה ברחובותיה השלווים של פלימות . 
הזרים שיחקו משחקים , כולל משחק דמוי קריקט שהיה פופולרי במערב אנגליה . 
זו הייתה דרך אופיינית לבילוי חג המולד עבור רוב האנגלים , אבל זו לא הייתה דרכם של חברי הקהילה הפוריטנית האדוקה . 
ברדפורד מיהר להחרים את הכדורים והמחבטים של המשחקים . 
אין זה הוגן , טען , שאחדים ישחקו בזמן שכל האחרים עובדים . 
אין לו התנגדות שיבלו את חג המולד בתפילה שקטה בבתיהם , אם זה מה שהם רוצים , " אבל לא יהיו שום משחקים והתהוללויות ברחובות " . 
כשכתב על העימות הזה כעבור שנים רבות , טען ברדפורד שהוא נעשה " ברוח טובה ואין לייחס לו משקל רב " . 
עם זאת , עבור מושל צעיר שנאלץ להתמודד לא רק עם האתגרים שהציב שבט אינדיאני עוין אלא גם עם הקרע ההולך ומתרחב בין אנשיו הוא , היה זה אירוע מכונן . 
מעתה הובהר לכולם שלא משנה כיצד התנהלו העניינים באנגליה , לפלימות יש חוקים משלה המסתמכים על ההלכה האלוהית , וכולם – בדלנים ואנגליקנים כאחד – מחויבים לציית להם . 
על דעתם של הצליינים לא עלה כנראה שהתנהגות לא סובלנית בדיוק כמו זו אילצה אותם להגר מאנגליה . 
לדידם לא הייתה קיימת כלל שאלה של חופש בחירה וחירות אישית – המושגים הללו , היקרים כל - כך ללבם של הדורות הבאים , היו זרים לחלוטין להשקפת עולמם – אלא רק שאלה של צודקים וטועים . 
ככל שהדבר נגע להם , המלך ג'יימס והבישופים שלו היו הטועים והם היו הצודקים ; וכל עוד הם יכולים לחיות בהתאם לכתוב בתנ"ך , זה מה שיעשו . 
הצליינים באו לעולם החדש כדי לחיות ולעבוד את האל כחפצם . 
אבל עם נציגות גדלה והולכת של זרים בקרבם , המטרה , שבעת תכנון המבצע הזה בליידן נראתה להם נטולת בעיות ומובנת מאליה , הלכה ונעשתה מורכבת בהרבה . 
רבים מהבאים מקרוב היו המומים מהנעשה . 
ברדפורד הודיע להם שמסורות הנהוגות במכורתם אינן חוקיות בפלימות . 
בשנים שיבואו יתרחב הקרע בין ה " קדושים " ל " זרים " והדבר יוליך לשינויים מרחיקי לכת במושבה . 
אולם לפי שעה היו להם עניינים חשובים יותר לעסוק בהם מאשר השאלה אם מותר או אסור לשחק קריקט בחג המולד . 
הנאראגנסט איימו על עצם קיומם והם היו צריכים לבנות חומה . 
בניית הביצורים נמשכה למעלה מחודש . 
על קשיי הכריתה והניסור , עבודה מפרכת וגוזלת זמן בלאו הכי , הוסיף לא מעט הציוד שעמד לרשותם . 
הגרזנים האנגליים היו שונים מאוד מכלי העבודה שפותחו באמריקה במרוצת מאה השנים הבאות : הגרזנים שבהם השתמשו חוטבי העצים האנגלים , שהיו צרים ולא מאוזנים , רטטו עם כל מכה ודרשו הפעלת כוח גדול בהרבה משדרשו הגרזנים המוכרים לצאצאי הצליינים . 
כיוון שלא עמדו לרשותם שוורים שיגררו את גזעי העצים מהיער , הם נאלצו לשאת קורות באורך של שלושה עד ארבעה מטרים בידיים . 
הם חפרו תעלות בעומק של קרוב למטר כשהם מתחחים קודם את שכבת האדמה העליונה הקפואה במכושים ואחר כך חופרים , קרוב לוודאי עם כלי חפירה דמוי טורייה ( אחד מאלה התגלה לא מכבר בחפירות ארכיאולוגיות בג'יימסטאון ) , עד שהתעלות היו עמוקות ורחבות דיין להכיל את הקצה התחתון של הכלונסאות . 
על קשיי העבודה הוסיף המחסור במזון . 
אחדים מהעובדים כה נחלשו מהרעב עד שחבריהם ראו אותם מועדים ונופלים בדרכם חזרה ליישוב בתום יום העבודה . 
במארס הסתיים הכול : חומה מוצקה , נוטפת שרף ומשירה קליפות חצצה בינם לבין היער המקיף אותם . 
תחושה חדשה של סדר ושליטה נכפתה על הסביבה הפראית . 
פלימות הייתה מעתה עובדה קיימת , מקום מתוחם שגבולותיו מטילים את צלליהם על הרחובות והבתים . 
מבחינות רבות דמה היישוב לאונייה . 
פלימות הייתה מייפלאוור ענקית שעלתה על שרטון בחוף ניו אינגלנד - חרטומה נח על פורט היל וירכתיה גובלים במפרץ ובערוץ של טאון ברוק . 
בעצם המעשה של עיגון העיירה הבהירו הצליינים שהם מתכוונים להישאר במקום הזה עוד זמן רב . 
מיילס סטנדיש תכנן את הקצאת כוח האדם במתחם המבוצר החדש . 
הגברים חולקו לארבע פלוגות שכל אחת מהן קיבלה מפקד משלה והוקצו לה עמדות ותפקידים במקרה של התקפה . 
הוכנה גם תוכנית פעולה למקרה שתפרוץ שריפה . 
בעת שרוב הגברים יעבדו בכיבוי האש , תעמוד פלוגה אחת על המשמר למקרה שהאינדיאנים יבקשו להשתמש בדליקה כבפעולת הסחה לפני ההתקפה . 
סטנדיש אימן את האנשים באופן סדיר והכין תוכניות מגירה למקרה שייעדר מהיישוב בעת שהוא יותקף . 
הם היו מוכנים עתה לחדש את קשריהם עם העולם החיצוני . 
זה זמן רב תכננו לצאת לביקור אצל המסצ'וסט שבצפון כדי לרכוש פרוות . 
אבל כשהכינו את המפרשית להפלגה , ביקש הובמוק , הלוחם האינדיאני שהוביל את הפשיטה הלילית על נמסקט בקיץ הקודם והתגורר עם הצליינים במשך כל החורף , לדבר עם ברדפורד וסטנדיש . 
הובמוק שמע שהמסצ'וסט עשו יד אחת עם הנאראגנסט והם מתכוונים לתקוף את סטנדיש ואת משלחת הסחר . 
אחרי חיסולו של סטנדיש , יתנפלו הנאראגנסט על המושבה . 
אבל העניין החמור ביותר היה טענתו של הובמוק שסקואנטו שותף למזימה . 
במשך כל החורף , אמר , כשהצליינים היו טרודים בבניית החומה , קיים סקואנטו פגישות חשאיות עם אינדיאנים מכל האזור . 
בלי לגלות את טענותיו של הובמוק לסקואנטו , נפגשו סטנדיש וברדפורד עם חברים נוספים מנכבדי הקהילה כדי לדון במצב ולהחליט מה לעשות . 
כפי שידעו כולם , הם לא יכלו פשוט " להתחבא ביישובנו הסגור והמסוגר " . 
מזונם אזל כמעט וכדי לרכוש תירס נוסף הם יצטרכו לצאת מתחומי היישוב . 
עד כה תמיד הפגינו האנגלים במגעיהם עם האינדיאנים " נחישות ורוח עשויה לבלי חת " , כלשונו של וינסלו . 
הם חייבים להמשיך לנהוג כך גם הלאה , בידיעה שכמו תמיד , אלוהים יהיה בעזרם . 
סטנדיש חייב לצאת מיד למשימת הסחר עם שבט מסצ'וסט בהעמידו פנים שאינו יודע דבר וחצי דבר על הברית האפשרית בין המסצ'וסט לנאראגנסט . 
באשר להאשמות שהעלה הובמוק נגד סקואנטו , לא התקבלה כל החלטה כיצד יש לפעול . 
כפי שהיה גלוי וידוע לכל , בין שני האינדיאנים נפערה תהום של קנאה . 
ייתכן בהחלט שהובמוק לא אמר אמת כשדיבר על מעורבותו של סקואנטו בקנוניה , אם אכן הייתה בכלל קנוניה כזאת . 
בשנה האחרונה התהדקו הקשרים בין ברדפורד לסקואנטו בעת שסטנדיש והובמוק – שניהם לוחמים בנטיותיהם ובהכשרתם – נעשו אף הם חברים טובים . 
לכן , במקום שיקראו את סקואנטו לבירור , החליטו השניים לנצל את היריבות בין שני האינדיאנים לתועלתם . 
" המושל ייראה כמעדיף את האחד , " כתב ברדפורד , " והקפטן - את האחר . 
בדרך זו נשיג מודיעין טוב יותר ונגרום לשניהם להשתדל יותר . 
ברדפורד ווינסלו אמנם לא כתבו על כך דבר , אבל בשנתם השנייה באמריקה הם כבר הכירו את אמונותיהם של הילידים מספיק טוב כדי לדעת שסקואנטו והובמוק , שני האינדיאנים שבהם נעשו כה תלויים , נקראים על שם הרוח שהצליינים ראו בה את ההתגלמות המקומית של השטן . 
היה בכך יותר משמץ אירוניה . 
הם באו לאמריקה כדי לעבוד את האלוהים בדרך הטובה ביותר שהכירו ובסופו של דבר מצאו את עצמם תלויים בשני אינדיאנים ששמם שטן . 
באפריל הפליגו סטנדיש ועשרה אנשים , בלוויית סקואנטו והובמוק גם יחד , במפרשית למסצ'וסטס . 
שעות ספורות אחרי צאתם לדרך הופיע בשער היישוב אינדיאני ממשפחתו של סקואנטו . 
פניו היו שטופות דם וניכר בו שרץ שעות רבות . 
הוא המשיך להציץ כל הזמן מעבר לכתפו כאילו מי שרודף אחריו עלול להופיע בכל רגע . 
הוא צעק שבא מנמסקט ובפיו חדשות נוראות . 
הנאראגנסט עשו יד אחת עם הפוקנוקט והם עומדים להתנפל על פלימות . 
בהיותו קרוב משפחה של סקואנטו , הוא ניסה לצאת להגנת הצליינים וכתוצאה מכך חטף מכה על הראש . 
האויב עלול להגיע הנה בכל רגע . 
הופעתו הייתה מוזרה , מדאיגה ומבלבלת . 
היה קשה להאמין שמאסאסויט ישתף פעולה עם הנאראגנסט נגדם . 
נסיבות בואו של אינדיאני זה לפלימות היו דומות בצורה חשודה לבריחתו של הובמוק מקורביטנט באוגוסט , שגררה אחריה את הפשיטה על נמסקט . 
גם העיתוי נראה חשוד . 
האינדיאני הופיע מיד אחרי הפלגתם של סטנדיש ובני חבורתו למסצ'וסטס . 
ללא ההגנה של מפקדם הצבאי , הצליינים היו חסרי הגנה במיוחד . 
ובאמת , הופעתו הפתאומית של האינדיאני נועדה כנראה לגרור אותם לתגובה נמהרת ומן הסתם גם הרסנית . 
בהתחשב בהאשמות שהעלה הובמוק נגד סקואנטו , היו להם די סיבות לחשוב שהמתורגמן עומד מאחורי כל זה . 
אבל מדוע מעוניין סקואנטו שהם יתקיפו את מאסאסויט ? 
ברדפורד הורה מיד לירות בתותח לאות אזהרה . 
הם כבר איחרו מן הסתם את המועד להחזיר את סטנדיש , אבל היה חשוב שכל האנשים העובדים בחוץ ישובו מיד אל גבולותיו הבטוחים של היישוב . 
למזלם התברר שסטנדיש עדיין היה בטווח שמיעה . 
מיד אחרי שהמפרשית הקיפה את הגורנט בקצה הצפוני של היציאה מהמפרץ , נטשה הרוח אותו ואת אנשיו . 
בעת שהתותח ירה , הם עגנו מחוץ לגורנט , מתכוננים להוריד את התורן ואת המפרשים ולהתחיל לחתור . 
עם הישמע אות האזעקה הם שבו מיד על עקבותיהם למושבה – התפתחות שסקואנטו , שהיה למעשה הרוח החיה מאחורי הדרמה הקורמת עור וגידים , לא ציפה לה . 
כשחזרו ליישוב , טען הובמוק בזעם שכל דברי קרוב משפחתו של סקואנטו אינם אלא שקר . 
הוא היה בטוח שבהיותו לוחם במעמד מיוחד , מאסאסויט היה נועץ בו אילו תכנן התקפה כלשהי . 
ברדפורד " ייטיב אפוא לעשות " , טען הובמוק בלהט , " אם לא ישנה את רגשותיו " כלפי מאסאסויט . 
על מנת להסיר כל חשד , הוחלט לשלוח את אשתו של הובמוק לפוקנוקט , שם תוכל לראות במו עיניה אם יש ממש בטענות קרובו של סקואנטו . 
כפי שהובמוק צפה מראש , הכול היה שקט בפוקנוקט . 
אשתו של הובמוק לא יכלה שלא לגלות את הסיבות לביקורה למאסאסויט , שנמלא זעם כששמע על ניסיונו של סקואנטו להסית את הצליינים נגדו . 
ראש השבט ביקש למסור לברדפורד שהוא מתחייב להזהיר אותו מפני כל איום על שלומה של פלימות , אם איום כזה יתעורר אי - פעם . 
במרוצת השבועות הבאים התברר מעבר לכל ספק שסקואנטו השקיע מאמצים רבים בחתירה תחת מעמדו של מאסאסויט כמנהיג העליון של הפוקנוקט . 
במשך כל החורף הוא ניהל מעין לוחמה פסיכולוגית חשאית בכפרי האזור כולו . 
ברשותם של הצליינים , טען , נמצאת המגיפה , והם יפיצו אותה בכל עת שימצאו לנכון . 
עם זאת , כל כפר ששלשל לידיו שוחד מתאים קיבל ממנו הבטחה שהוא ישכנע את הצליינים להעביר את רוע הגזירה . 
בהדרגה התחילו יותר ויותר אינדיאנים לשים את מבטחם בסקואנטו במקום במאסאסויט . 
סקואנטו קיווה שאזעקת השווא של קרוב משפחתו תדחף את הצליינים לתקוף את מאסאסויט , ובעקבות המהומה שתפרוץ יוכתר סקואנטו כמנהיג העליון של האינדיאנים בניו אינגלנד . 
זו הייתה תוכנית נועזת , מסוכנת ושערורייתית , אבל היא התאימה לאיש ששאף בכל מאודו להיעשות ראש שבט . 
במקום לקבל את חורבנה של פטוקסט כעובדה מוגמרת , חתר סקואנטו בחשאי להחזיר את מעמדו ואת מעמד משפחתו לקדמותם , באמצעות התססת האנגלים נגד הפוקנוקט ונקיטת מדיניות חסרת בושה של הליכה על חבל דק . 
מבחינתו של סקואנטו , הכול היה עניין של כבוד " שאותו אהב יותר מאשר את חייו " , כלשונו של וינסלו , " והיה מוכן לסכן למענו את עורו " . 
בתוך שנה בלבד הוא הפך מאסירו של מאסאסויט לאחד מיריביו הראשיים . 
אבל שאפתנותו , כך נראה עתה , שיבשה את שיקול דעתו . 
לפי תנאי ההסכם שנחתם בשנה שעברה , היה ברדפורד חייב להסגיר את סקואנטו למאסאסויט כדי שיקבל את עונשו . 
אבל למרות בוגדנותו הוודאית של המתורגמן , לא היה ברדפורד מסוגל לשאת את המחשבה על פרידה ממנו . 
דומה היה שחיבתו לסקואנטו חרגה מהצורך באינדיאני היודע לדבר בשתי השפות . 
סקואנטו נעשה חלק מקהילת פלימות בערך באותו זמן שברדפורד נעשה מושל . 
השניים נקשרו זה לזה בקשר עמוק , רוחני כמעט , וברדפורד היה מוכן להסתכן בזעמו של המנהיג העליון של הפוקנוקט ובלבד שיוכל להמשיך ולהחזיק בסקואנטו כמתורגמן שלו . 
במאי הופיע מאסאסויט בפלימות ונראה " נרגז ופגוע מאוד " מעניין סקואנטו . 
כל בוגד , אחת דינו למות . 
ברדפורד ניסה לפייס את ראש השבט , אבל זמן קצר אחרי שובו לפוקנוקט שיגר מאסאסויט שליח עם דרישה שסקואנטו יוצא להורג , ומיד . 
למרות שהיה מודע לכך שעונש המוות מגיע לסקואנטו , טען ברדפורד בעקשנות שהמתורגמן שלו חיוני לרווחת המטעה ולפיכך אין כל אפשרות להוציאו להורג . 
יום אחרי ששב לפוקנוקט חזר השליח של מאסאסויט בשנית , אלא שהפעם הביא עמו לוחמים רבים . 
בהתאם למנהגי המקום , הם הביאו את סכינו של ראש השבט והוראה ברורה לשוב לפוקנוקט עם ראשו של סקואנטו . 
הם ניסו אפילו לקנות את הסכמתו של המושל בפרוות . 
ברדפורד דחה את התשלום , אבל הסכים לזמן אליו את סקואנטו . 
המתורגמן ידע שהוא נקרא לפגוש את תלייניו ולמרות זאת התייצב באומץ לפני ברדפורד ונציגי הפוקנוקט . 
הוא חף מפשע , טען . 
הובמוק הוא האיש ש " הגה את הקנוניה ופעל להפלת השלטון " . 
בסופו של דבר הבין סקואנטו שאין לו ברירה אלא לקבל עליו את דין המושל . 
וכבר נראה שברדפורד עומד להסגיר את הבוגד לידי אנשיו של מאסאסויט , כשספינה הופיעה פתאום מעבר לגורנט . 
הוא לא ימסור את סקואנטו , הודיע המושל לפוקנוקט , בטרם יברר את לאומיותה של הספינה . 
אם אלה הצרפתים , ייתכן שהם עומדים על סף התקפה . 
אבל אנשיו של מאסאסויט סירבו להשתתף במשחק . 
" רותחים מזעם , " דיווח וינסלו , " וקצרי רוח מהדחייה הנוספת , הם עזבו בחיפזון . 
סקואנטו ניצל לפי שעה . 
הייתה זו מפרשית השייכת לספינת דיג אנגלית ששכר תומס וסטון , איש המרצ'נט אדוונצ'ררס שהבטיח במכתב קודם לשמור אמונים לעניינם של הצליינים . 
בחודשים הבאים ייוודע לברדפורד שכל ההבטחות הללו היו " ריקות מתוכן " . 
וסטון לא רק נטש אותם , אלא אף נעשה מתחרה שלהם . 
הוא השיג זיכיון ליישוב משלו ואחרי כל זה עוד הייתה לו חוצפה לדרוש שהצליינים יארחו אצלם את המתיישבים שלו , כשישים במספר , עד שמנהיגיהם יאתרו מקום מתאים להתיישבות . 
את המידע הזה מסר להם בסדרה של מכתבים " טרחניים ומחוצפים " שברדפורד הסתיר את דבר קיומם מכולם פרט ליועציו הנאמנים ביותר . 
וסטון אמנם בגד בהם , אבל ברדפורד חש משום מה חובה לעצמו לארח את אנשיו כפי שהתבקש לעשות . 
אנשים אלה התגלו כחבורת פוחחים שעשתה את התערובת של אנשי ליידן וזרים , שלא הייתה יציבה גם כך , לנפיצה עוד יותר . 
המושבה חייתה על מנות מזון מקוצצות גם לפני תוספת הפיות הללו . 
עכשיו היא הגיעה לסף רעב . 
עם בוא האביב הדגים היו בשפע , אבל הצליינים היו איכרים ולא דייגים ; ואף - על - פי שהמים סביבם רחשו דגי קוד , בלופיש ובס , הם לא הצליחו לדוג כמות מספקת מהם כדי להאכיל את עצמם . 
ברוח נכאה הם ליקטו צדפות במישורי הבוץ של מפרץ פלימות וזרעו את התירס שלהם . 
אבל ברגע שהתירס הצעיר גדל קצת , העמידו אנשיו של וסטון פנים כאילו באו לעזור בעבודת השדה , זללו את הקלחים שטרם הבשילו והרסו את היבול . 
וכאילו כל זה לא הספיק , לברדפורד נודע שזמן קצר לפני הגיעה לאנגליה תפסו הצרפתים את הפורצ’ן , האונייה שעליה הטעינו את הסחורות בסתיו שעבר , והם איבדו הכול . 
המסע שהיה אמור להניב להם רווח נאה רק שיקע אותם עמוק יותר בבוץ . 
" אני מפציר בכם שלא תיפלו ברוחכם , " כתב להם רוברט קושמן , " אלא תשנסו מותניים ותצלחו את הקשיים האלה באומץ וברוח טובה במקום שאליו הביאכם האלוהים , עד בוא ימים טובים יותר . 
ואז הם קיבלו מכתב מסוג שונה . 
בצפון - מזרח , סמוך לחופי מיין של ימינו , הייתה עונת דיג הקוד בעיצומה . 
בין 300 ל - 400 כלי שיט אירופים הצטופפו לאורך החופים הסלעיים ומוכי הערפל הללו , ורב - החובל של אחד מהם ראה חובה לעצמו לדווח לצליינים על ההתפתחויות המצערות בג'יימסטאון . 
באביב של אותה שנה רצחו האינדיאנים 347 מתיישבים אנגלים – פי ארבעה מכל אוכלוסיית פלימות . 
" אשרי האיש , " כתב דייג הקוד , " הלומד מצרותיהם של אחרים כיצד להישמר לנפשו . 
רצה הגורל ויחסיהם של הצליינים עם האינדיאנים הגיעו באותה העת לשפל חדש . 
בגלל מזימותיו של סקואנטו וסירובו של ברדפורד להעניש את המתורגמן , הם לא יכלו עתה לסמוך על תמיכת הפוקנוקט , בני בריתם לשעבר . 
המסצ'וסט והנאראגנסט , שזיהו את חולשתם המחודשת של האנגלים , היו אמורים לתכנן בשעה זו ממש התקפה על פלימות . 
ברדפורד החליט שהחומה אינה מספיקה . 
אם הם עתידים ליפול קורבן להתקפה דומה לזו של ג'יימסטאון , הם זקוקים למתחם מוגן בהרבה שיהיה גדול דיו להכיל את כולם . 
הם זקוקים למבצר . 
אם יבנו אותו על ראש הגבעה השולטת על היישוב , הוא עשוי בהחלט להעניק להם את האמצעים להציל את עצמם . 
אף - על - פי שעדיין היה מחסור במזון , התושבים התגייסו לעבודה ברצון . 
היה מקום לקוות שדי יהיה בעצם נוכחותו של מבנה מרשים ומבוצר זה כדי להרתיע את האינדיאנים מלתקוף . 
אבל ככל שהעבודה התקדמה , התחילו רבים מהמתיישבים לאבד את נכונותם להשתתף בפרויקט . 
בהתחשב בערטילאיותו של האיום האינדיאני , היה קשה להצדיק השקעה כה גדולה של זמן ומאמץ – במיוחד לאור המחסור במזון . 
השאלה איזה חלק ממשאבי החברה ראוי להקדיש לביטחון , קיימת עד עצם היום הזה . 
בקיץ ובסתיו של , 1622 הדבר שהפליא את אדוארד וינסלו במיוחד היה היכולת " להשפיע על דעתם של אנשים נבונים ולשכנעם לפעול נגד ביטחונם " . 
אם הם רצו שיהיה להם סיכוי כלשהו לסיים את בניית המבצר , היה עליהם להשיג בהקדם עוד מצרכי מזון . 
אמנם הם חיו סמוך לשדות דיג מהגדולים בעולם , אבל לצליינים לא היו הכישורים או הכלים הדרושים כדי להפיק מהם את מירב התועלת . 
עם זאת , הם יכלו להסתמך על הדייגים שהתקבצו ממזרח להם כעל ספקי מזון אפשריים . 
וינסלו יצא אפוא במפרשית בשליחות חירום למיין , שם הצליח להשיג חלק מהמזון שהם היו זקוקים לו נואשות . 
עם בוא החורף , בניית המבצר הייתה קרובה לסיומה ואנשיו של וסטון התיישבו בוֶוסאגוּסֶט , כ - 35 קילומטרים צפונה , בוויימות של ימינו . 
הם לקחו דוגמה מהצליינים והתחילו לבנות מיד מבצר משלהם . 
בשל התנהגותם ההרסנית של אנשי וסטון , היה יבול התירס של הצליינים דל להחריד . 
אבל מצב המזון בווסאגוסט היה נואש עוד יותר . 
לכן הוחלט שבסתיו הקרוב ישתפו שני היישובים פעולה בחיפוש מצרכי מזון וישתמשו בסוואן , ספינתם בת 30 הטונות של אנשי וסאגוסט , למסעות רכש מדרום לקייפ קוד . 
סטנדיש היה אמור לעמוד בראש המשלחת , אבל בנובמבר חלה הקפטן , החסון בדרך כלל , בקדחת שהוציאה אותו מכלל פעולה . 
ברדפורד החליט לצאת במקומו , עם סקואנטו כמורה דרך וכמתורגמן . 
מאז מפלתו במאי , עשה סקואנטו מאמצים גדולים לזכות מחדש באמונם של ברדפורד ושל מאסאסויט . 
וינסלו טוען שכבר בעת הפלגת הסוואן מפלימות , הצליח סקואנטו " להשלים " עם ראש שבט פוקנוקט . 
קשה להעלות על הדעת נסיבות שבהן יכול המתורגמן המבוזה לשוב ולזכות באמונו של מאסאסויט . 
אבל יהיה יחסו של ראש השבט אליו אשר יהיה , סקואנטו קיבל משום מה את הרושם שהכול שב לקדמותו בעולמו . 
הוא הרגיש עכשיו בטוח מספיק להגיח מגבולות פלימות . 
על מנת לשוט דרומה מקייפ קוד , הם היו חייבים לנווט את דרכם בין השרטונים שהמייפלאוור כמעט התנפצה אליהם שנתיים קודם לכן . 
סקואנטו טען שהוא כבר עשה את הדרך הזאת לא פעם כי אם פעמיים – עם מגלה הארצות האנגלי תומס דרמר ועם הצרפתים . 
אבל ברגע שנכנסו למימי צ’טהאם של ימינו , נתקף ברדפורד תחושה מחליאה של דז'ה וו . 
הם היו מוקפים גלים אימתניים , ורב - החובל של הסוואן " לא ראה שום סיכוי לעבור שם " . 
הם שינו כיוון ופנו אל החוף , למקום שנקרא כיום מפרץ פלזנט אבל אז היה שמו מָנָמוֹאיק , כי סקואנטו אמר שיוכלו ללון שם . 
בעוד המפרשית הקטנה של הספינה שטה לפניהם ומראה להם את הדרך , הם עברו תעלה צרה ומפותלת ועד מהרה עגנה הסוואן לבטח במפרץ . 
בערב ירדו ברדפורד וסקואנטו לחוף כדי לדבר עם האינדיאנים המקומיים . 
רק אחרי שהחביאו את רוב הטובין ומצרכי המזון שלהם , ניאותו בני שבט המנמואיק לארח את השניים בוויגוואמים שלהם . 
היה צורך לשדלם בדברים , אבל לבסוף הם הסכימו לסחור עם האנגלים . 
במהלך הימים הבאים הצליח ברדפורד , בעזרתו של סקואנטו , לרכוש מהם שמונה חביות של תירס ושעועית . 
בדיוק כשעמדו להפליג כדי לנסות פעם נוספת לחצות את המִשברים , חלה סקואנטו לפתע . 
ברדפורד מתאר את מחלתו כ " קדחת אינדיאנית , עם הרבה דימום מהאף ( שהאינדיאנים רואים בו סימן למוות ) " . בתוך ימים ספורים מת סקואנטו – האינדיאני שברדפורד העריך עד כדי כך שהיה מוכן לסכן למענו את כל המטעה ובלבד שלא יראה במותו . 
לדברי ברדפורד , סקואנטו ביקש ממנו " להתפלל למענו כדי שיוכל לעלות לשמים אל אלוהי האנגלים ; הוא גם הוריש מקצת מחפציו לאחדים מידידיו האנגלים כאות לאהבתו . 
עבור ברדפורד היה מותו של סקואנטו אבידה אישית ומקצועית נוראה . 
אחרי דורותי והמושל קרוור , מת גם סקואנטו והוא היה חייב להתעשת פעם נוספת ולמצוא את הכוחות הדרושים כדי להמשיך הלאה . 
ברדפורד הניח שהמתורגמן הנאמן שלו מת מסיבות טבעיות . 
אבל ייתכן בהחלט שהוא מת כתוצאה מהתנקשות בחייו שארגן מאסאסויט . 
אמנם אין על כך תיעוד רב , אבל במאה ה - 17 מתו בניו אינגלנד לא מעט אינדיאנים רמי מעלה בנסיבות החשודות כהרעלה . 
קשה להאמין שסקואנטו , ששרד את רחובותיה הנגועים של לונדון , נדבק פתאום במחלה קטלנית דווקא בקייפ קוד . 
יותר מתקבל על הדעת שההתפייסות כביכול של מאסאסויט עם המתורגמן לא הייתה אלא תחבולה . 
כעבור שנים הואשם גם בנו בהתנקשות חשאית בחייו של מתורגמן אינדיאני נוסף . 
סקואנטו היה אולי אשם בכך שניסה לקדם בחשאי סדר יום משלו , אבל היו לו חושים דיפלומטיים של מנהיג . 
כמו כל ראש שבט מכהן , הוא ניסה להערים על יריביו החזקים ממנו ולתמרן אותם . 
הוא העמיד את ברדפורד במצב קשה ומסוכן ; ולמרות זאת , המושל של פלימות טען בסופו של דבר שהמתורגמן " היה כלי עזר ששלח להם האלוהים ופעל לטובתם מעל ומעבר לכל הציפיות " . 
נותר רק לראות אם מאסאסויט עדיין נוטר טינה לצליינים בשל תעלוליו של סקואנטו . 
שנה לפני כן שררו בין פלימות לפוקנוקט יחסי אמון ואחווה . 
עתה נותרו מהם רק חוסר ודאות ומרירות . 
בלי סקואנטו שייעץ להם וידריך אותם , נזקקו הצליינים עכשיו יותר מתמיד לשירותיו של הובמוק – לוחם אמיץ ונאמן ללא סייג למאסאסויט ולמיילס סטנדיש כאחד . 
תמו ימי המשא ומתן והעורמה ; בחודשים שיבואו , תוצף ניו אינגלנד באלימות חשוכה . 
9 
מסלול מסוכן 
בחורף 1623 הייתה פלימות יישוב ששררו בו סדר ומשטר יוצאים מהכלל . 
אנשי ליידן היו מלוכדים מלכתחילה הודות לאמונותיהם הדתיות המשותפות ולקשריהם המשפחתיים ; ושתי שנות מנהיגותו התקיפה של ויליאם ברדפורד שכנעו גם את הזרים שמוטב להם לעבוד שכם אחד עם הצליינים . 
בוֶוסאגוסט , לעומת זאת , ששכנה כ - 35 קילומטרים צפונה משם , התחילה לצמוח קהילה שונה לחלוטין . 
יותר מאשר לפלימות דמתה וסאגוסט לג'יימסטאון בראשית ימיה – חבורת אנשים ללא מחויבות הדדית או מכנה משותף . 
בהתחלה השקיעו אנשיה את כל האנרגיה שלהם בבניית המבצר ; אבל מיד אחרי שהעבודה הסתיימה הם מצאו את עצמם בעיצומו של חורף קשה בניו אינגלנד , ללא כל הכנה מוקדמת . 
וכמו בג'יימסטאון , גם כאן שקעו המתיישבים עד מהרה באדישות נטולת פשר . 
דומה היה שההסתגלות לדרישות העולם החדש הנה למעלה מכוחם של האנשים שסבלו משילוב קטלני של תת תזונה וייאוש . 
הצליינים טענו שאנשיו של וסטון יכלו בהחלט לשרוד את החורף . 
גם ללא תירס ובשר ציפורים נודדות , עדיין היו על שפת הים של וסאגוסט די רכיכות מסוגים שונים , ( כולל צדפות שלא היו בנמצא בפלימות ) . והיו גם אגוזי אדמה , מין פקעות בשרניות דמויות תפוחי אדמה שגדלו באשכולות מתחת לפני הקרקע . 
במקום להרים ידיים , הם היו צריכים להתאמץ ולהאכיל את עצמם . 
אבל חיפוש מזון דרש מהם לצאת מתחומי המבצר שלהם . 
ובניגוד לפלימות , שהכפר האינדיאני הקרוב ביותר שכן במרחק של כ - 24 קילומטרים ממנה , וסאגוסט נבנתה בשכנות קרובה ליישובם של בני מסצ'וסט . 
השכנות הזאת זימנה להם לא רק סכנת התקפה גדולה יותר , אלא גם פיתוי שהיה קשה לעמוד בו . 
לאינדיאנים היה מלאי תירס שאותו שמרו לאביב . 
למה לחטט בבוץ הקר כדי למצוא צדפות שעה שכל התירס הזה רק מחכה שייקחו אותו ? 
בפברואר כתב ג'ון סנדרס , מנהיג היישוב , לברדפורד ושאל אותו אם מותר להם לגנוב מהאינדיאנים כמה חביות תירס , כשהוא מבטיח לשלם תמורתן בקיץ אחרי שיגדלו תירס משלהם . 
הצליינים עשו בדיוק את אותו הדבר לפני שנתיים , כמובן , אבל ברדפורד דרש מסנדרס לעזוב את התירס במנוחה " מפני שהמעשה עלול להרגיז את האינדיאנים עד כדי כך שכולנו נשלם עליו ביוקר " . 
סנדרס הנואש הפליג מזרחה , בתקווה להשיג מעט מזון במחנה דייגים על האי מונהיגן . 
הוא השאיר את המושבה שלו במצב של מצוקה ואי - סדר . 
בוקר אחד התגלה במישור הסחף אדם מת , ששקע עד מותניו בבוץ וכנראה היה חלש מכדי לחלץ את עצמו . 
כשמצבם של אנשי וסטון החמיר , התחילו האינדיאנים , שגם כך שטמו את הפולשים האנגלים , להציק להם ללא רחם . 
הם לעגו לחולשתם ואפילו חטפו מידיהם את מעט הצדפות ואגוזי האדמה שהצליחו לאסוף . 
כמוצא אחרון התחילו אחדים מהאנגלים לסחור בבגדיהם תמורת מזון עד שנותרו מהם רק שלדים אומללים , עירומים ורועדים מקור ; אחרים השכירו את עצמם כמשרתים לאינדיאנים ; אדם אחד , לדברי וינסלו , הצטרף לאינדיאנים ונעשה אחד מהם . 
בערך באותו הזמן נסע מיילס סטנדיש לכפר מנומט , כ - 24 קילומטרים בלבד מדרום לפלימות , כדי להביא משם את התירס שברדפורד רכש בעת מסע הרכש שלו עם סקואנטו . 
סטנדיש התארח אצל ראש השבט קנקום , כששני אינדיאנים משבט מסצ'וסט הגיעו למקום עם הודעה מאוֹבּטָקיאֶסט , ראש שבט וסאגוסט . 
אחד מהאינדיאנים האלה היה לוחם יהיר במיוחד בשם ויטוּוָמָט , שהרג לדבריו מלחים צרפתים רבים . 
ברשותו של ויטוּומט היה סכין בעל קת מגולפת שנלקח מאחד מקורבנותיו . 
מיד אחרי בואו הוא העניק את הסכין לקנקום ופתח ב " נאום ארוך שנימתו תוקפנית " . 
בלי עזרת מתורגמן , לא היה סטנדיש בטוח שהבין את דברי ויטוּומט ; אבל הוא לא היה זקוק למתורגמן כדי להבין שמיד עם סיום דבריו של האינדיאני , התחיל קנקום להתייחס אליו – ולא אל סטנדיש – כאל אורחו המועדף והעניק לו יחס " שעלה עשרת מונים על היחס שקיבל הקפטן " . 
סטנדיש לא היה האיש שיעבור בשתיקה על עלבון חברתי . 
בניגוד לברדפורד המיושב , שהיה מוכן לתת אפילו לבוגד בכוח ליהנות מהספק , סטנדיש היה חם מזג ונוח להיפגע . 
הוא מחה בתוקף על התנהגותו של קנקום וגער בשני האינדיאנים ממסצ'וסט על שלא נתנו לו את הכבוד הראוי . 
בניסיון לפייס את הקפטן , ביקש קנקום להזמין את שלושת האנגלים שבאו עם סטנדיש , ועסקו באותה עת בהטענת התירס על המפרשית , להצטרף אליהם ליד המדורה . 
אבל סטנדיש לא היה מוכן לשמוע על כך . 
הוא יצא בזעם מהוויגוואם והחליט להעביר את הלילה עם אנשיו בבקתה הארעית שהקימו ליד המפרשית . 
בשל התפרצות הזעם שלו , טחו עיניו של סטנדיש מראות שבמנומט קרה משהו בעל השלכות רציניות בהרבה מהשפלה חברתית גרידא . 
רק בדיעבד הבין סטנדיש שחילופי הדברים בין ויטוּומט לקנקום היו הסימן הראשון לכך שהאינדיאנים של האזור זוממים לפגוע בהם . 
זאת משום שכפי שהתברר מאוחר יותר , ויטוּומט והוא עוד היו עתידים לשוב ולהיפגש . 
בעת שסטנדיש שהה במנומט , הגיעה לפלימות שמועה שמאסאסויט חולה אנוש . 
ברדפורד החליט שהוא חייב לשגר שליח שלא רק יטפל במאסאסויט , אלא גם ייצור קשר עם צוות של ספינה הולנדית שלפי הדיווחים הוטלה אל החוף , ממש על סף דלתו של ראש השבט . 
וינסלו , שכבר ביקר פעם את מאסאסויט וידע לדבר הולנדית , נבחר לעמוד בראש המשלחת שיצאה לפוקנוקט . 
במשלחת של וינסלו היו חברים גם הובמוק וג'ון המדן , ג'נטלמן מלונדון שעשה את החורף עם הצליינים . 
באמצע המסע בן 60 הקילומטרים הם פגשו מספר אינדיאנים ואלה סיפרו להם שמאסאסויט כבר מת . 
" החדשות הללו הכו אותנו בתדהמה , " כתב וינסלו . 
האינדיאנים אמרו גם שההולנדים כבר הצליחו להחזיר את ספינתם למים ועזבו את פוקנוקט . 
החדשות על פטירתו של ראש השבט , שבהמשך התבררו כלא מבוססות , השפיעו באופן קשה במיוחד על הובמוק והוא דרש לשוב מיד לפלימות . 
אבל וינסלו לא היה בטוח שזה יהיה המעשה הנכון . 
אם מאסאסויט אכן מת , סביר להניח שאת מקומו יתפוס קורביטנט , ראש השבט שחי ממזרח לפוקנוקט . 
ולמרות היותו " חבר שרגשותיו אלינו אינם חמים ביותר " , כלשונו של וינסלו , טובתם דורשת שיעצרו בכפרו של קורביטנט כדי לחלוק לו כבוד . 
בהתחשב בעובדה שרק לפני פחות משנה השתתפו וינסלו והובמוק בכוח המשימה שהתכוון להרוג את קורביטנט ( בעקבות דיווח שגוי שהוא רצח את סקואנטו ) , היה בתוכנית הזו סיכון לא מבוטל . 
אבל לאחר התלבטות קלה הסכימו כולם שכדאי ליטול אותו . 
בעת שעשו את דרכם לכפרו של קורביטנט , לא היה הובמוק מסוגל לכבוש את צערו על אובדן מאסאסויט . 
" ראש השבט האהוב שלי , ראש השבט האהוב שלי , " קונן . 
" אנשים רבים היכרתי , אבל לא אדם כמוך . 
הוא הביע את חששו שעם מותו של מאסאסויט " לא נשאר לפלימות ידיד נאמן בקרב האינדיאנים " . 
ואז פצח בדברי הלל ושבח שיכולים להיות תקפים גם כיום כתיאור של מנהיג אידיאלי : 
הוא לא היה איש כזב , לא היה צמא דם ואכזר ; בעת כעס והתלהטות יצרים חזר חיש מהר למוטב ; הוא היה נוח להתפייס עם מי שהעליב אותו ; הוא משל בתבונה כה רבה עד שלעולם לא דחה בבוז את עצתם של נחותים ממנו ; הוא שלט באנשיו במקל נועם , טוב יותר מאחרים השולטים במקל חובלים ; הוא החזיר אהבה לאוהביו . 
קורביטנט , כך התברר להם במהרה , לא היה בבית . 
הוא טרם שב מפוקנוקט , אמרה אשתו ; היא לא ידעה אם מאסאסויט עודנו חי . 
וינסלו שכר רץ ושלח אותו לפוקנוקט להביא משם את החדשות האחרונות . 
חצי שעה לפני שקיעת החמה שב השליח ובפיו הידיעה שראש השבט " עדיין לא מת , אבל אין תקווה שתמצא אותו בחיים " . 
וינסלו החליט לצאת מיד לפוקנוקט . 
השמש עדיין לא זרחה כשהגיעו לכפרו של מאסאסויט . 
אנשים רבים כל - כך הצטופפו בוויגוואם שלו עד שהם התקשו לפלס לעצמם דרך אל משכבו של ראש השבט . 
פַּאוּוַאו ּ רבים גהרו מעליו " והקימו שאון איום ונורא שיכול להחליא גם אותנו , הבריאים , " כתב וינסלו . 
חמש או שש נשים עיסו את זרועותיו , את רגליו ואת ירכיו של מאסאסויט , משפשפות את עורו " כדי לשמור על חומו " . 
כשהשתרר שקט זמני , ביקש וינסלו להודיע למאסאסויט " שחבריו האנגלים באו לבקרו " . 
ראש השבט כבר לא היה מסוגל לראות , אבל הוא עדיין יכול לשמוע . 
בקול חלוש שאל מי מהאנגלים הגיע . 
האינדיאנים ביטאו את שמו של וינסלו " וינסנו " ומאסאסויט השיב , " קִין וינסנו ? " או " האם אתה וינסלו ? " והצליין ענה " אָהִי , " כלומר , כן . 
ואז אמר מאסאסויט , " מָטָה נִין ווֹנקָנֶט נָמֶן , וינסנו ! " או , " אבוי , וינסלו , לעולם לא אראה אותך שוב . 
וינסלו הסביר שהמושל ברדפורד רצה לבוא בעצמו אבל עניינים דחופים מנעו ממנו לעזוב את פלימות . 
הוא בא במקומו עם כמה תרופות ומזונות " שקרוב לוודאי יעזרו לשפר את מצבו החמור של ראש השבט " . 
מאסאסויט לא אכל דבר במשך זמן רב מאוד ווינסלו ניסה להאכילו במעט פירות משומרים שהגיש לפיו על קצה הלהב של סכינו . 
ברגע שהפרי הממותק נמס בפיו של מאסאסויט , הוא בלע אותו – המזון הראשון שבלע זה יומיים . 
וינסלו התחיל לבדוק את חלל הפה של ראש השבט . 
הוא היה " מכוסה דוק סמיך " והלשון הייתה נפוחה בצורה מבהילה . 
אין פלא שהוא לא היה מסוגל לאכול שום דבר . 
אחרי שגירד את " הריקבון " מחלל הפה והלשון , האכיל אותו וינסלו בעוד פירות משומרים . 
ייתכן שמאסאסויט חלה בטיפוס , שהגיע קרוב לוודאי לכפר עם הסוחרים ההולנדים שעזבו לא מכבר . 
טיפוס הבהרות , שמועבר מאדם לאדם באמצעות כינים נגועות , נודע במאה ה - 17 בשם " הקדחת הקטלנית " והיה שכיח בעיקר בחורף ובאביב . 
הטיפוס מתפשט במהירות , בתנאים של צפיפות והיגיינה ירודה כמו אלה שאפיינו את מגורי האינדיאנים – ולאמיתו של דבר , גם את הכפר האנגלי של התקופה ההיא – ובני פוקנוקט רבים נוספים סבלו מהמחלה . 
לפי תיאורים מתקופתנו , תסמיני המחלה כוללים " חום גבוה וצמרמורת , הקאות , עצירות או שלשולים , כאבי שרירים , סחרחורת והזיות או ערפול חושים . 
הלשון מתכסה תחילה במעטה לבן שמשתנה בהמשך לחום . 
על העור מופיעות בהרות שהן כתמים אדומים קטנים , העלולים לדמם . 
במקרים קשים יכולה התמותה להגיע ל - 70 אחוזים . 
בתוך חצי שעה מרגע שטעם את הפירות המשומרים של וינסלו , השתפר מצבו של מאסאסויט עד כדי כך שהראייה התחילה לשוב אליו . 
וינסלו לקח עמו בקבוקי תרופות רבים , אבל כולם נשברו בדרך . 
כעת הוא ביקש ממאסאסויט רשות לשגר לפלימות שליח שיביא מהרופא תרופות נוספות וכן שתי תרנגולות שמהן יוכל לבשל מרק עוף . 
הרשות ניתנה מיד ובשעה שתיים לפנות בוקר כבר היה הרץ בדרכו לפלימות עם מכתב מווינסלו . 
למחרת כבר הרגיש מאסאסויט טוב מספיק כדי לבקש מווינסלו שיצוד ברווז ויכין לו נזיד אנגלי כמו זה שטעם בפלימות . 
וינסלו חשש שקיבתו של מאסאסויט עדיין לא תעמוד באכילת בשר והתעקש לנסות תחילה מרק מצמחי בר ירוקים , שיהיה קל יותר לעיכול . 
גם לווינסלו וגם לג'ון המדן לא היה שמץ של מושג איך מכינים את התבשיל הזה ; מכל מקום , אחרי חיפושים רבים הם הצליחו למצוא רק כמה עלים של תות שדה ושורשי סספרס . 
הם בישלו את הירק , סיננו את התוצר שהתקבל דרך הממחטה של וינסלו , הוסיפו לנוזלים קצת קמח תירס קלוי ונתנו את התערובת למאסאסויט . 
הוא שתה לפחות חצי ליטר מהדייסה ומיד אחר - כך הייתה לו פעולת מעיים ראשונה זה חמישה ימים . 
לפני ששקע בשינה , ביקש ראש השבט שווינסלו ינקה את פיותיהם של שאר חולי הכפר " באומרו שהם אנשים טובים " . 
בעל כורחו ניגש שליח הצליינים למלאכת קרצוף פיהם של כל אלה שרצו בכך , פעולה שהייתה , כפי שהודה , " מאוסה עליי מאוד , שכן אין אני מורגל בריחות פיגולים מעין אלה . 
זו הייתה צורת דיפלומטיה שהרחיקה הרבה מעבר לחילופים הרגילים של דברי חלקות ומתנות . 
אחר הצהריים צד וינסלו ברווז והתכונן לבשל למאסאסויט את המרק המובטח . 
באותה שעה כבר השתפר מצבו של ראש השבט במידה ניכרת . 
" מעולם לא ראיתי אדם במצב כה גרוע ... מתאושש בתוך זמן קצר בצורה כה מופלאה , " כתב וינסלו . 
בשר הברווז היה שמן למדי ווינסלו אמר שלפני האכילה חשוב להסיר את השומן שצף על - פני התבשיל , אבל מאסאסויט , שכבר היה רעב מאוד , התעקש " להתענג על ארוחה דשנה " וזלל את הברווז עם השומן וכל השאר . 
כעבור שעה הוא הקיא את נשמתו והתחיל לדמם מהאף . 
הדימום מהאף נמשך ארבע שעות ווינסלו התחיל לחשוש שסופו של מאסאסויט קרוב . 
אבל בסופו של דבר פסק הדימום וראש השבט נרדם וישן שמונה שעות רצופות . 
כשהתעורר כבר הרגיש כל - כך טוב עד שביקש לא לבשל בשבילו את שתי התרנגולות , שהגיעו זה עתה מפלימות , אלא להשאירן בחיים כדי שיתרבו . 
כל אותה העת המשיכו לנהור לפוקנוקט גם אינדיאנים מכפרים המרוחקים 160 קילומטרים ויותר . 
לפני בואו של וינסלו התמרמרו רבים ממטפליו של מאסאסויט על היעדרם של האנגלים ואמרו שהם אינם מתעניינים בשלומו . 
אחרי ההתאוששות המופלאה השתנה הכול . 
" כעת אני רואה שהאנגלים חברים שלי והם אוהבים אותי , " הכריז מאסאסויט באוזני המון הנאספים . 
" ועד שארית ימיי לא אשכח את החסד שעשו עמי . 
לפני שנפרדו , שוחח מאסאסויט בארבע עיניים עם הובמוק , הלוחם הנאמן שלו . 
רק ביום המחרת , אחרי חניית לילה אצל קורביטנט שהצהיר על עצמו כעל אחד מבני בריתם הנאמנים ביותר של הצליינים , גילה להם הובמוק את תוכן שיחתו עם מאסאסויט . 
סכנה גדולה נשקפת לפלימות , אמר ראש השבט . 
בני מסצ'וסט , שנקעה נפשם מהתנהגות אנשי וסטון בווסאגוסט , מבקשים למחות את היישוב מעל פני האדמה . 
אבל התקפה על וסאגוסט תעורר בלי ספק את זעמם של הצליינים , שירגישו מחויבות לנקום את מות בני ארצם . 
הפתרון היחיד , החליט המסצ'וסט , הוא לתקוף את שני היישובים האנגליים גם יחד . 
אבל למסצ'וסט יש ארבעים לוחמים בלבד . 
כדי לתקוף את וסאגוסט ואת פלימות בעת ובעונה אחת , דרושה להם עזרה . 
לדברי מאסאסויט הם הצליחו לגייס תמיכה של מספר כפרים בקייפ קוד , כמו גם של אינדיאנים ממנומט וממרתה'ס ויניארד . 
ההתקפה עומדת להתרחש בקרוב , הודיע מאסאסויט , והאפשרות היחידה העומדת בפני הצליינים היא " להרוג את הגברים של מסצ'וסט שיזמו את המהלך הנפשע הזה " . 
אם הצליינים ימתינו עד שהאינדיאנים יתקפו את וסאגוסט , יהיה מאוחר מדי . 
אז כבר יגובש הכוח האזורי של הילידים ו " המוני האויבים " ימחצו אותם . 
הם חייבים אפוא " לפעול ללא דיחוי לסילוקם של העומדים בראש , ורק אז תגווע המזימה מאליה " . 
היה מפחיד לגלות ש " אנו עומדים על סף התהום , " כלשונו של וינסלו , " מבלי שחששנו או מבלי שידענו דבר על הסכנה המאיימת לכלותנו " . 
הם היו חייבים לשוב לפלימות בהקדם האפשרי ולהביא את האזהרה לידיעת המושל ברדפורד . 
נראה שאחרי יותר משנתיים של אווירה רווית אלימות , לא נותרה לצליינים ברירה אלא לצאת למלחמה . 
בעת שווינסלו , הובמוק וג'ון המדן מיהרו לשוב לפלימות , התחיל פּינֶאָס פּראט , נגר בן שלושים שמחוסר ברירה נעשה מנהיגה של מושבת וסאגוסט האומללה , לחשוב שהגיע הזמן להימלט מהמקום שכוח האל הזה ולמצוא את דרכו לפלימות . 
מצבם של אנשי וסטון נעשה קשה מנשוא . 
לא היה להם מה לאכול והאינדיאנים הלכו ונעשו תוקפניים מיום ליום . 
הלוחמים , בראשות מצביא בשם פֶּקסוּט , התקבצו מחוץ לחומה של מבצר וסאגוסט . 
" מָצ'יט פֶּסקוֹנק ! " הם צעקו , קריאה שפרט תירגם כ " רובים רעים " . 
ההתקפה נראתה קרובה , לכן הכפילו האנגלים את מספר האנשים בכל משמרת . 
אבל ללא מזון , התחילו השומרים לגווע בעמדותיהם . 
" איש אחד מת מולי מחוסר מזון , " הוא נזכר , " ועוד אחד מת לימיני ואחר לשמאלי . 
האנגלי שחי עם האינדיאנים הודיע להם שהמסצ'וסט מתכוננים לתקוף את וסאגוסט ואת פלימות גם יחד . 
ראש השבט אוֹבּטקיאֶסט המתין להפשרת השלגים כדי שלוחמיו לא ישאירו עקבות בשלג בעת שיעברו מיישוב ליישוב . 
" הם תכננו להרוג את כל האנגלים ביום אחד , " כתבפראט . 
" אם דבר המזימה הבוגדנית הזאת לא יובא לידיעת אנשי פלימות , " אמר לבני ארצו , " הם ואנחנו חשובים כמתים . 
עם צרור קטן קשור לגבו יצאפראט מהמושבה כמהלך לתומו , נושא מעדר בידו . 
הוא התחיל לחפור בקצה ביצה גדולה , מעמיד פנים כמחפש אגוזי אדמה . 
אחרי שהסתכל ימינה ושמאלה ולא ראה אף אינדיאני , נעלם בתוך הביצה . 
הוא רץ עד שלוש אחר הצהריים . 
עדיין היו טלאים של שלג בכל מקום והוא חשש שהאינדיאנים הולכים בעקבותיו ועוד מעט יתנפלו עליו . 
העננים שכיסו את השמים הסתירו את השמש והקשו על קביעת הכיוון שאליו הוא הולך . 
" נדדתי כה וכה , " כתב , " בלי לדעת לאן פניי מועדות . 
אבל עם שקיעת החמה נצבעו שמי המערב באדום וסיפקו לו את אמצעי ההתמצאות החסר . 
עם חשיכה שמע " מקהלה גדולה של יללות זאבים " . 
הוא הגיע לנהר ואחרי שהלך על בהונות על חלוקי האבן הפזורים לגדותיו , נזהר לא להקים רעש , טבל במימיו הקרים . 
הוא היה עייף , רעב וקפוא , אבל לא העז להדליק מדורה מחשש שהאינדיאנים יראו אותה . 
ואז נקלע לגיא צר ועמוק שעצים רבים נפלו לתוכו . 
" עתה חשבתי לעצמי , " כתב , " שההשגחה העליונה הביאה אותי לכאן כדי שאדליק לי אש . 
בעת שניסה להתחמם לצד הלהבה הקטנה , התבהרו השמים באורח פלא והוא נעץ את מבטו בכוכבים . 
אחרי שזיהה את הדובה הגדולה , ידע לאיזה כיוון עליו ללכת למחרת בבוקר . 
בשלוש אחר הצהריים הגיע למקום שבו יוקם לימים הכפר דוּקסברי , מצפון לפלימות . 
כשחצה בריצה את מימיו הרדודים של נהר ג'ונס , פוחד שהאינדיאנים עומדים להשיגו , הוא אמר לעצמו , " עכשיו אני צבי שזאבים דולקים אחריו . 
ואז הגיע לשביל כבוש . 
כשגלש במורד הגבעה ראה אנגלי הולך לקראתו . 
זה היה ג'ון המדן , הג'נטלמן מלונדון ששב זה עתה עם אדוארד וינסלו מפוקנוקט . 
פראט , שכוחו תש פתאום , התמוטט על גזע עץ כרות . 
" מר המדן , " קרא , " אני שמח לראות שעודך בחיים . 
המדן הסביר שמאסאסויט כבר סיפר להם על המזימה הנרקמת נגד פלימות ווסאגוסט ואמר שהמושל ברדפורד כינס זה עתה אסיפה כללית שבה הם דנים כיצד עליהם לפעול . 
הרגיזה אותם מאוד המחשבה שהם נקלעו לצרה הזו לא בשל משהו שעשו בעצמם , אלא בשל פעולותיהם חסרות האחריות של אנשי וסטון . 
הם התנחמו רק בידיעה שהודות למעשיו הטובים של וינסלו בפוקנוקט , מאסאסויט שוב עומד לצדם . 
לא היה מקום רב לספק באשר למה שראש השבט מצפה שיעשו : עליהם לפתוח במתקפת מנע נגד המסצ'וסט ולחסל את יוזמי הקשר נגדם . 
עם זאת , הם לא יכלו להתעלם מהעובדה שעד כה , האינדיאנים אפילו לא איימו עליהם . 
כל יוזמת התקפה מצדם תהיה מבוססת על שמועות בלבד – והם ידעו מניסיונם כמה מוליכות שולל ומעוותות יכולות השמועות להיות . 
מצד שני , כשראש שבט אמין וחזק כמאסאסויט אומר להם לפעול , האם הם זקוקים להצדקות נוספות ? 
כן , החליטו לבסוף , ביטחונם בעתיד תלוי בהתקפת מנע מהירה ונועזת . 
אדוארד וינסלו הצהיר כעבור זמן כי " הצורך לשפוך את דמם של אנשים שתמיד רצינו בטובתם ציער אותנו מאוד " . 
אולם לאמיתו של דבר , היו בין הצליינים כאלה שלא חשו שום צער . 
מיילס סטנדיש נכסף לסגור את החשבון עם ויטוּומט , מאז שהלוחם האינדיאני פגע בכבודו במנומט . 
מבחינתו של הקפטן היה מדובר בעניין אישי יותר מאשר בעניין פוליטי , והוא התכוון למצות את הדין עם יריבו . 
ברדפורד , שהשתדל בדרך כלל לרסן את קצין הצבא השש לקרב , כנראה נתן לו הפעם יד חופשית . 
על דעת כולם הוסכם שהקפטן צריך לתת ל " נבל הרצחני והחצוף הזה " עונש לדוגמה ולהציג את ראשו לראווה בפלימות , " למען יראו ויירָאו כל חורשי המזימות למיניהם " . 
סטנדיש הקים כוח משימה שכלל את הובמוק ושבעה אנגלים ; כוח גדול יותר היה מעורר את חשדם של המסצ'וסט לגבי כוונותיהם של האנגלים . 
הוחלט שהם ישוטו לווסאגוסט במסווה של משלחת רכש ובמקום לפתוח בהתקפה חזיתית הם יתחילו , אחרי שיזהירו בחשאי את אנשי וסטון , " להפיל את האינדיאנים בפח שביקשו לכרות לזולתם " . 
הם היו אמורים לצאת לדרך באותו יום שפרט הגיע בשארית כוחותיו אל המבצר . 
סטנדיש דחה את יציאתם כדי שיוכל לסחוט כל מידע אפשרי מהצעיר . 
סיפורו שלפראט נתן לצליינים את " הדחיפה האחרונה להוציא את תוכניתנו לפועל " , ולמחרת עזבו סטנדיש ואנשיו ושטו לווסאגוסט על כנפי הרוח הטובה . 
לפני שנחתו על היבשה , הם עצרו ליד הסוואן שעגנה במרחק מה מהחוף . 
כלי השיט הקטן היה נטוש , אבל אחרי שאנשיו של סטנדיש ירו ברוביהם , הופיעו רב - החובל של הספינה ורבים נוספים מאנשי וסאגוסט על שפת הים . 
הם עסקו באיסוף אגוזי אדמה ונראו שאננים בצורה לא מובנת בהתחשב במידע שקיבלו הצליינים . 
סטנדיש שאל מדוע השאירו את הספינה ללא השגחה . 
" כמו סכלים שאינם מבינים את חומרת מצבם " , והם ענו שאינם פוחדים מהאינדיאנים . 
למעשה , רבים מהם מתגוררים עם המסצ'סט בוויגוואמים שלהם . 
אם זהו אכן המצב , מדוע מבקש סטנדיש לתקוף אותם ? 
האםפראט אמר לצליינים את מה שהם רצו לשמוע ? 
אלא שסטנדיש לא היה מוכן להניח לשום דבר – גם לא להוכחה שהכול שקט בווסאגוסט – להניא אותו מביצוע תוכניתו . 
הוא צעד אל המבצר ודרש לדבר עם האדם האחראי . 
אחרי שיעשה כמיטב יכולתו להרגיע את חשדותיהם של האינדיאנים , הסביר , הוא עומד להרוג רבים מהם ככל האפשר . 
עם סיום המשימה , יוכלו המתיישבים לחזור איתו לפלימות או להפליג עם הסוואן למיין . 
סטנדיש אפילו הביא איתו קצת תירס שיכלכל אותם בעת מסעם מזרחה . 
הרעב , לא הפחד מהאינדיאנים , עמד בראש מעייניהם של אנשי וסטון . 
אין פלא אפוא שהם אימצו חיש מהר את תוכניתו של סטנדיש , כי משמעותה הייתה שבקרוב יהיה להם מה לאכול . 
אחרי שהשביע את כולם לשמור על סודיות , ביקש מהם הקפטן להודיע לכל חבריהם החיים מחוץ ליישוב שעליהם לשוב בהקדם האפשרי אל בין חומותיו הבטוחות של המבצר . 
לרוע המזל חלה הרעה במזג האוויר והגשם והרוח פיתו חלק מהאנגלים להישאר בוויגוואמים האינדיאניים המחוממים . 
בינתיים הגיע לוחם אינדיאני למבצר באמתלה שברצונו למכור לסטנדיש פרוות . 
אמנם קצין הצבא חם המזג נראה כלפי חוץ מסביר פנים ורגוע , אבל לאינדיאני היה ברור שסטנדיש זומם משהו . 
" ראיתי בעיניו של הקפטן את הכעס הממלא את לבו , " דיווח ברגע שחזר אל חבריו . 
למשמע הדברים האלה ביקש לוחם המסצ'וסט פקסוט לדבר עם הובמוק . 
הוא אמר ללוחם הפוקנוקט כי ידוע לו מה בדיוק עומד סטנדיש לעשות וכי ויטוּומט והוא אינם פוחדים ממנו . 
" תגיד לו שהוא יכול להתחיל בכל עת שירצה , " אמר להובמוק ; " הוא לא יתפוס אותנו לא מוכנים . 
מאוחר יותר באותו יום באו ויטוּומט ופקסוט ונעמדו בעזות מצח לפני סטנדיש . 
פקסוט היה גבר רם קומה והוא הסתכל במופגן מגבוה על קצין הצבא של הצליינים . 
" אולי אתה מפקד גדול , " אמר , " אבל אתה גבר קטן . 
ואולי אני לא ראש שבט , אבל יש לי הרבה כוח ואומץ . 
ויטוּומט , מצדו , המשיך כל אותה העת להשחיז את הסכין שמספר שבועות לפני כן , במנומט , נופף בו בהפגנתיות לנגד עיניו של סטנדיש . 
על ידית הסכין היו חרותות פניה של אישה . 
" יש לי בבית עוד סכין , " אמר לסטנדיש , " שבו הרגתי גם צרפתי וגם אנגלי וחרותות עליו פנים של גבר ; עוד מעט השניים האלה יתחתנו . 
" הקפטן שמע את כל הדיבורים האלה , " כתב וינסלו , " אבל נשא אותם באורך רוח , לעת עתה . 
למחרת הזמין סטנדיש את ויטוּומט ואת פקסוט לארוחה כדי לפתות אותם לבוא אל אחד מבתי המושבה . 
הוא הבטיח להם שבנוסף לתירס , ייתן להם גם בשר חזיר מעושן שהביא עמו . 
שני לוחמי המסצ'וסט לא בטחו בקפטן האנגלי , אבל הם היו רעבים מאוד וכפי שסטנדיש ידע , בשר חזיר מעושן היה מעדן שהאינדיאנים התקשו לעמוד בפניו . 
ויטוּומט ופקסוט הביאו איתם את אחיו הצעיר של ויטוּומט , חבר ונשים אחדות . 
בחדר שאליו הוכנסו ישבו סטנדיש , הובמוק ועוד שלושה צליינים . 
ברגע שכולם התיישבו והתחילו לאכול , נתן הקפטן את האות והדלת ננעלה . 
ואז הוא פנה אל פקסוט ותלש את הסכין שהיה תלוי על צווארו של הלוחם . 
לפני שהאינדיאני הספיק להגיב , התחיל סטנדיש לדקור אותו עם הסכין שלו . 
להב הסכין היה חד כמחט ועד מהרה היה חזהו של פקסוט מנוקב פצעים שותתי דם . 
בעת שסטנדיש נאבק עם פקסוט , תקפו הצליינים האחרים את ויטוּומט ואת החבר שבא איתו . 
" לא ייאמן , " כתב וינסלו , " כמה פציעות ספגו שני הלוחמים הללו לפני שמתו . 
הם לא הוציאו הגה מפיהם , אבל לא הרפו מהנשק ולא הפסיקו להיאבק עד נשימתם האחרונה . 
כל אותה העת עמד הובמוק וצפה בנעשה מהצד . 
בתוך זמן קצר היו שלושת האינדיאנים מתים ואחיו בן העשרה של ויטוּומט נלקח בשבי . 
אז חייך הובמוק ואמר , " אתמול פקסוט התרברב בכוחו ובקומתו הגבוהה ואמר שאתה אולי קפטן גדול , אבל גבר קטן . 
היום ראיתי שאתה גדול מספיק כדי להשכיב אותו על הארץ . 
אבל ההרג רק התחיל . 
אחיו של ויטוּומט נתלה במהרה . 
במקום אחר במושבה הייתה קבוצת צליינים נוספת וסטנדיש העביר להם הוראה להרוג כל אינדיאני שיימצא במקרה בקרבתם . 
בעקבות ההוראה נהרגו עוד שני אנשים . 
בינתיים מצאו סטנדיש וחבורתו אינדיאני אחר והרגו גם אותו . 
כשכמה מאנשיו של וסטון נגררים אחריהם , יצאו סטנדיש והובמוק לחפש עוד אינדיאנים . 
כעבור זמן מה הם נתקלו בראש השבט אוֹבּטקיאֶסט שבא עם חבורת לוחמים מבני מסצ'וסט . 
בין האנגלים לאינדיאנים חצצה תלולית שהעומד בראשה היה יכול לשלוט על הסביבה ושתי הקבוצות חשו לתפוס אותה . 
אלא שסטנדיש הגיע אליה ראשון והאינדיאנים מיהרו להתפזר בשוליו של יער סמוך , כשכל אחד מהם תופס מחסה מאחורי עץ . 
חצים התחילו לזמזם באוויר אחר הצהריים הצלול , רובם מכוונים אל סטנדיש ואל הובמוק . 
הובמוק , שהיה פֶּנַייס – לוחם בעל תכונות על - טבעיות שנחשב חסין מפגיעה – הסתכל בבוז על האינדיאנים המסתתרים מאחורי העצים . 
הוא פשט את גלימתו והתחיל לרדוף אחריהם , ורובם נמלטו במהירות כה גדולה עד שהאנגלים לא יכלו להדביק אותם . 
היה שם איש פַּאוּוַאו ּ אחד שלא ברח עם כולם אלא עמד וכיוון את קשתו אל סטנדיש . 
כעבור זמן נודע להם שהוא היה אחד המסיתים הראשיים נגדם . 
הקפטן ואנגלי נוסף ירו עליו ביחד וכדוריהם שברו את זרועו . 
אחר כך נמלטו האינדיאנים הנותרים , עם ראש השבט אוֹבּטקיאֶסט בראשם , וחיפשו מחסה בביצה קרובה , שם עצרו כדי להמטיר חרפות וגידופים על הקפטן . 
סטנדיש הזמין את ראש השבט להילחם איתו פנים - אל - פנים כמו גבר , אבל אחרי חילופי עלבונות נוספים נעלמו אוֹבּטקיאֶסט וכל אנשיו הנותרים בביצה . 
נשים אינדיאניות אחדות נלקחו בשבי בעת ההתכתשות עם ויטוּומט ופקסוט . 
עתה , משהשביע את בולמוס ההרג , החליט סטנדיש לשחרר את הנשים , אף - על - פי שידע כי לפחות שלושה מאנשי וסטון עדיין נמצאים בידי האינדיאנים . 
אילו היה משאיר את הנשים הללו כבנות ערובה , היה סטנדיש יכול בקלות לפדות את האנגלים תמורתן ולהציל בכך את חייהם . 
אבל הקפטן בא לוֶוסאגוסט כדי להרוג אינדיאנים , לא כדי להציל חיים , וכל שלושת האנגלים הוצאו כעבור זמן קצר להורג . 
עכשיו , כשפרץ האלימות המחריד של סטנדיש הגיע לסיומו , החליט הרוב הגדול של ניצולי וסאגוסט להפליג לאי מונהיגן . 
הצליינים המתינו עד שהסוואן יצאה ממפרץ מסצ'וסטס ואחר הפנו את המפרשית שלהם דרומה והפליגו לפלימות כשהם נושאים עמם את ראשו של ויטוּומט , עטוף בפיסת בד לבן . 
סטנדיש חזר לפלימות כגיבור עטור ניצחון . 
אחרי " שהתקבלו בתרועות שימחה " צעדו הקפטן ואנשיו אל המבצר שבנייתו הסתיימה זה עתה , שם נעצו את ראשו של ויטוּומט על מוט ואת המוט קבעו על גג המבצר . 
התברר שבמבצר כלוא האסיר הראשון : אינדיאני שיצא לרדוף אחרי פינאספראט . 
האינדיאני לא הצליח למצוא אתפראט , שסטה מאוד מהדרך ובלא יודעין הציל בכך את חייו , לכן הוא המשיך מפלימות למנומט ואחר שב על עקבותיו ליישוב האנגלי בתקווה להשיג קצת מידע על הצליינים . 
בעת ההיא כבר יצא סטנדיש לווסאגוסט , וברדפורד , שחשד במניעיו של האינדיאני , כבל אותו בשלשלאות עד שובו של הקפטן . 
האינדיאני שוחרר מכבליו והובל החוצה לחקירה . 
אחרי שהתבונן " בהבעה מעוררת רחמים על ראשו של ויטוּומט " , הודה השבוי בכול . 
הקשר נגד הצליינים לא היה רעיון של ראש השבט אוֹבּטקיאֶסט . 
היוזמים היו חמישה – ויטוּומט , פקסוט ושלושה בני פַּאוּוַאו ּ , בכללם זה שסטנדיש פצע בווסאגוסט – ואלה שכנעו את ראש השבט לתקוף את הצליינים . 
ברדפורד החליט לשחרר את האסיר בתנאי שיעביר הודעה לאוֹבּטקיאֶסט : אם ראש השבט יעז שוב " ללכת בדרך הרעה הזאת ” , כי אז הוא , ברדפורד , נשבע ש " לא ינוח ולא ישקוט עד שימחה אותו ואת כל אנשיו מעל פני האדמה " . 
הצליינים המתינו זמן רב לתשובה . 
לבסוף הופיעה בפלימות אישה משבט מסצ'וסט עם תשובתו של אוֹבּטקיאֶסט . 
היא הסבירה שראש השבט רצה מאוד להשלים עם הצליינים , אולם איש מאנשיו לא היה מוכן להתקרב למושבה . 
מאז הטבח בווסאגוסט עבר אוֹבּטקיאֶסט כל הזמן ממקום למקום , מפחד שמא יחזור סטנדיש כדי " לקחת ממנו נקם " . 
בני המסצ'וסט לא היו האינדיאנים היחידים מהאזור שנמלטו לאזורים הבלתי מיושבים . 
ילידים מכל רחבי קייפ קוד – תושבי מנומט ונאוסט ופַּמֶט – נמלטו בבהלה , משוכנעים שסטנדיש ובריוניו יפשטו על כפריהם ויהרגו כל אינדיאני שיהיה בטווח ראייה . 
" ההרג הפתאומי והלא - צפוי הזה , " כתב וינסלו , " כה הפחיד והמם אותם , עד שנטשו כך את בתיהם והתרוצצו כה וכה כמו אנשים שאבדה בינתם . 
הם חיו בביצות ובמקומות שוממים אחרים ובכך הביאו על עצמם מחלות שונות שהפילו בהם חללים רבים . 
האינדיאנים של האזור , שהצטופפו בביצות ובאיים נידחים מחשש ששיבה לכפריהם פירושה מוות בטוח , לא יכלו לזרוע את שדותיהם ולגדל את היבולים שחייהם היו תלויים בהם . 
כיוון שכך , עם בוא הקיץ הם התחילו למות מרעב בקצב מבהיל . 
" היה מוזר , בלי ספק , לשמוע כמה רבים מהם מתו בזמן האחרון , ועדיין המשיכו למות מדי יום ביומו , " כתב וינסלו . 
כמעט כל ראשי השבטים החשובים של קייפ קוד מתו בחודשים הבאים , כולל קנקום ממנומט , אַספּינט מנאוסט ואִייָנוֹט מקומקוויד , אותו עלם חמודות " נעים הליכות וחסון " . 
לפלימות הגיעה שמועה שלפני מותו , כל עוד נפשו בו , אמר ראש השבט הצעיר והנאה , ש " אלוהי האנגלים כועס עליהם וישמיד אותם בחמת זעמו " . 
הכפר החליט אפוא לשלוח לצליינים מתנות שונות כמנחת פיוס , אולם כשהשליחים הגיעו כמעט לטווח ראייה מהמושבה התהפכה סירתם ושלושה מהם טבעו . 
מאז אותה תקרית לא העז עוד אף אינדיאני מקייפ קוד להתקרב לפלימות . 
ואילו בקרב המסצ'וסט זכו הצליינים לשם חדש : ווֹטָוְוקוּאֶנַנג – השוחטים . 
הפשיטה של סטנדיש גרמה נזק חסר תקנה לאקולוגיה האנושית של האזור . 
לא זו בלבד שהצליינים התגלו כאלימים ונקמנים בצורה שאיש לא ציפה לה , אלא גם מאסאסויט בגד בבני בריתו לשעבר . 
בכך שבחר להתייצב לצד הצליינים ולא לצד האינדיאנים של מסצ'וסטס וקייפ קוד , פתח ראש שבט הפוקנוקט עידן חדש ומפחיד בניו אינגלנד . 
מעתה שוב לא היה מדובר באינדיאנים נגד אנגלים ; מעתה יכלו הבריתות והיריבויות לחצות את הקווים הבין - גזעיים וליצור בליל יוצא דופן של תרבויות . 
זמן מה עבר בטרם הושג איזון חדש באזור . 
הצליינים נדהמו לגלות שאחד הספיחים המיידיים של הפשיטה על וסאגוסט היה שאינם יכולים לסחור עם האינדיאנים , לפחות באופן זמני . 
" המסחר שלנו ספג נזקים כבדים , " כתב ברדפורד למרצ'נט אדוונצ'ררס , " כי האינדיאנים שמהם השגנו את רוב העורות נמלטו מבתיהם , וגם תירס הם לא גידלו , ואין לנו כל דרך לדבר עמם . 
בלי פרוות כמקור הכנסה אפשרי , פנו הצליינים לדיג הקוד – עם התוצאות העלובות הרגילות . 
היחידים שההתקפה כן הביאה להם תועלת היו הפוקנוקט . 
עם מות ראשי השבטים בעלי ההשפעה הגדולה ביותר בקייפ קוד , נוצר באזור רִיק עצום . 
לפני ההתקפה בווסאגוסט , עמדו לפקודתו של אספינט , ראש שבט נאוסט , יותר לוחמים משהיו למאסאסויט . 
אבל עכשיו , אספינט מת ואנשיו נסו בבהלה . 
בשנים שיבואו יקים מאסאסויט את האומה האינדיאנית שאנו מכירים כיום בשם וַמפָּנוֹאֶג – ישות לאומית שלפני קו פרשת המים הקריטי הזה לא הייתה קיימת כלל . 
זה היה בדיוק התסריט שסקואנטו חלם עליו שנה קודם לכן ומאסאסויט הוציא אותו עתה לפועל . 
מילים ספורות , שיצאו מפיו של אדם השוכב על ערש דווי , גררו השתלשלות אירועים ששינתה לחלוטין את פני האזור ובראה אותו מחדש על - פי חזונו של מאסאסויט . 
האנגלים עשו לו שירות טוב . 
הצליינים היטיבו לדעת שרבים וטובים באנגליה לא יראו בעין יפה את ההתקפה שהונחתה , לכאורה ללא כל התגרות , על ראש השבט אוֹבּטקיאֶסט ועל המסצ'וסט . 
בחודשים הבאים עסק אדוארד וינסלו בכתיבת דוח בשם Good News from New England ( חדשות טובות מניו אינגלנד ) . כפי שניתן ללמוד מהכותרת , הדוח של וינסלו הציג את הפשיטה בווסאגוסט באור החיובי ביותר שאפשר . 
מאז שנודע לצליינים על הטבח בווירג'יניה באביב הקודם , ציין וינסלו , הם חיו בחרדה מתמדת . 
ובהתחשב באופיים הדרמתי שאינו ניתן להפרכה של דברי מאסאסויט על המזימה שנרקחה נגדם , קשה היה לצפות שינהגו בדרך אחרת . 
עם זאת , היה אדם אחד שסירב לסלוח לצליינים על " הריגת האינדיאנים המסכנים הללו " . 
כששמע על התקרית במקום מושבו בליידן , שלח הכומר ג'ון רובינסון מכתב לברדפורד . 
" הוי , כמה שונים יכלו פני הדברים להיות , " כתב , " אילו הטבלת לפחות אחדים מהם לנצרות לפני שהתחלת להרוג אותם ! 
זאת ועוד , במקום שבו התחיל פעם להישפך דם , רק לעתים נדירות תיפסק שפיכות הדמים בטרם יעבור זמן רב . 
אתה טוען שהם קיבלו את המגיע להם . 
אני מסכים איתך ; אבל כלום לא ייתכן שדחפו אותם לכך התגרויותיהם והתנהגותם הבזויה של אלה המתיימרים להיות נוצרים ( מתיישבי וסאגוסט ) ? " 
הבעיה העיקרית , לדעתו של רובינסון , הייתה נכונותו של ברדפורד לתת אמון בלתי מסויג בסטנדיש , אדם שהכומר הכירו עוד מהתקופה שחי בליידן . 
הקפטן חסר " את החמלה הראויה לאדם ( שנברא בצלם אלוהים ) " , כתב רובינסון , ובולמוס האלימות שאפיין את הפשיטה היה מנוגד ל " חוק הגורס שיש בענישת המעטים כדי להרתיע את הרבים " . 
רובינסון סיים את מכתבו לברדפורד במילים שנשמעות כיום כדברי נבואה , בהתחשב במסלול הסופי שבו התנהלה ההיסטוריה של ניו אינגלנד : " אין דבר יותר מהולל בעיני הבריות , משביע את רצון האל או רצוי לנוצרים , מאשר הטלת אימה על פראי האדם המסכנים הללו . 
ועם זאת , חושש אנוכי כי לאור מקרים אלה , יתפתו גם אחרים בעולם לעלות על מסלול מסוכן זה . 
באותו קיץ הגיעה לפלימות אוניית האספקה אן עם שישים נוסעים , ביניהם גם האלמנה אליס סאותוורת . 
המשפחות סאותוורת וברדפורד הכירו עוד בליידן , ושבועות ספורים בלבד אחרי בואה של האן , ב - 14 באוגוס , 1623 נישאו ויליאם ואליס . 
החגיגה שנערכה אחרי הטקס הייתה יותר מסתם חגיגת נישואים . 
סדר חדש בא לניו אינגלנד ; ואחד הדברים הזכורים ביותר מנישואיו של המושל היה נוכחותו של מאסאסויט , שהיה עטוף בעור זאב שחור והביא עמו , למען מראית עין של הגינות , רק אחת מחמש נשותיו . 
כמו כן השתתפו במסיבה 120 מלוחמיו ( פי שניים ממספר האנשים שהיה יכול לגייס לפני קצת יותר משנה ) , ואלה רקדו " כשהם מקימים שאון כה גדול , " דיווח אחד מעדי הראייה , " עד שהיינו כנדהמים . 
ככל שהתמידו הפחד והמבוכה של האינדיאנים מקייפ קוד במזרח ושל המסצ'וסט בצפון , כן גבר ביטחונם העצמי של הפוקנוקט . 
מאסאסויט שלט עכשיו ביד רמה וההתקפה של סטנדיש בווסאגוסט היא אשר נתנה לו את הכוח לכך . 
תזכורת עגומה לכוחה הנורא של הברית בין הפוקנוקט לצליינים הייתה גולגולתו המשחירה של ויטוּומט , שעדיין התנוססה בראש המוט הקבוע על גג המבצר . 
אי לזאת , מן הראוי היה להניף גם דגל חדש לכבודו של מאסאסויט . 
במקום הדגל האנגלי הרגיל עם הצלב של ג'ורג' הקדוש , תלו הצליינים על ראש התורן פיסת בד ספוגה בדם ; ואותה פיסת בד , שעטפה פעם את ראשו של ויטוּומט , התבדרה עתה ברוח בגאווה , בראש המבצר – כתם חום - אדמדם על רקע שמי הקיץ התכולים . 
חלק שלישי : גיבוש 
10 
נר קטן אחד 
עד 1630 נשארה פלימות המושבה האנגלית הראויה לשמה היחידה באזור . 
באותה שנה הגיע אל חופי ניו אינגלנד צי של 17 אוניות . 
בפרק זמן של חודשים ספורים הובאו לסביבות בוסטון קרוב לאלף גברים , נשים וילדים אנגלים – פי שלושה ויותר מכל אוכלוסיית פלימות . 
בתקופה הקרובה עתיד היישוב הפוריטני של מפרץ מסצ'וסטס להתפשט אל ניו המפשייר ומיין של ימינו , בעת שמתיישבים פוריטנים אחרים יפנו דרומה וייסדו את קונטיקט . 
לתמהיל האוכלוסייה נוספו אנשיו של רוג'ר ויליאמס , מנהיג רוחני שהוגלה ממסצ'וסטס והקים ב - 1636 ברוד איילנד מושבה סובלנית מבחינה דתית , מקלט לבפטיסטים , לקווייקרים ולשאר אנשים שאינם פוריטנים . 
עם פלימות כאב - טיפוס , נעשתה ניו אינגלנד בדיוק מה שנרמז משמה : אנגליה חדשה המורכבת ממושבות ריבוניות . 
אבל מבחינתו של ויליאם ברדפורד , שבא לאמריקה כדי להקים מחדש קהילה של אנשים שותפים לאמונה כמו זו שהכיר בסקרובי ובליידן , משהו תמיד יחסר שם . 
ב - 1625 קיבל ברדפורד את החדשות המרעישות שג'ון רובינסון , כומר הקהילה , הלך לעולמו בליידן . 
רובינסון היה אדם שאין לו תחליף , ותחושה קשה של עצב ואוזלת יד ירדה על הכנסייה של פלימות . 
אחרי כל הסבל שעבר עליהם בחורפים הנוראים הראשונים באמריקה , הם גילו ששנות חייהם היפות ביותר נשארו מאחור , בליידן . 
לעולם לא ידעו עוד את אותה תחושה מלהיבה של התרוממות רוח ואחווה דתית שהוציאה אותם מלכתחילה אל המסע הזה . 
זקן העדה ויליאם ברוסטר שימש אמנם מנהיגם הרוחני , אבל לאורך כל המחצית הראשונה של המאה ה - 17 לא תהיה קהילת פלימות מוכנה לקלוט שום כומר אחר . 
בלי רובינסון הרגישו הצליינים שהמטרה המקורית של בואם לאמריקה נמצאת בסכנה מתמדת של התערערות , אם לא של קריסה מוחלטת . 
כתוצאה מכך , הלהט ומסירות הנפש שאפשרו להם לעבור בשלום את השנים הראשונות הקשות הפכו בהדרגה לקנאות חשוכה , חסרת לב . 
עוד לפני מותו של רובינסון סולק מהמושבה ג'ון לייפורד , כומר שנשלח על - ידי המרצ'נט אדוונצ'ררס , משום שנפגש בחשאי עם תושבים ממורמרים אשר ביקשו לעבוד את אלוהיהם כדרך שהיו רגילים באנגליה . 
אחד מתומכיו של לייפורד , ג'ון אולדָם , אולץ לרוץ בין שתי שורות של צליינים מחזיקי מוסקטים שהכו אותו בקתות רוביהם . 
אדוארד וינסלו , שחזר זה עתה ממסע לאנגליה ונקלע במקרה למקום , דרבן את חבריו " לא לחוס " על אולדָם . 
במכתביו ובספר שכתב על תולדות המושבה , עשה ברדפורד כמיטב יכולתו להצדיק את העונשים שספגו לייפורד ואולדם וטען שהם קיבלו את מה שהגיע להם . 
המרצ'נט אדוונצ'ררס , מכל מקום , לא השתכנעו ונזפו בצליינים על היותם אנשים " שוחרי מדון הנוהגים באכזריות ובקשיחות לב בשכניהם ובכל מי שלא מוכן לציית ללא עוררין לתכתיבים החברתיים והדתיים שלהם " . 
בשנים שלפני מותו של רובינסון ואחריו , איבדה פלימות כשליש מתושביה אחרי שזרים מנוכרים החליטו לשוב לאנגליה או לעבור לווירג'יניה . 
תושבים אחרים , ביניהם גם אולדם ויצרן מלח בשם רוג'ר קוֹננט , מצאו מקלט בתחנות מסחר ודיג נידחות שצצו לאורך חופי ניו אינגלנד במקומות כמו נַנטַסקֶט וקייפ אן . 
לא נותר לנו אלא לתהות עד כמה היו פני הדברים בפלימות שונים אילו הצליח רובינסון להגיע לעולם החדש . 
ככל שנוכל לשפוט על - פי מכתביו לברדפורד ולאחרים , הוא היה מטיף למדיניות של מתינות ואיפוק – לא רק כלפי האינדיאנים אלא גם כלפי המתיישבים הזרים . 
אלא שלמרות אזהרותיו של רובינסון על אישיותו הבעייתית של מיילס סטנדיש , המשיך ברדפורד להישען על קצין הצבא שלו ולרוב הניח לו לקדם את המדיניות הברוטלית שלו , שעם הזמן נעשתה סימן ההיכר לדרכם של הצליינים בניו אינגלנד . 
בערך בעת פטירתו של רובינסון , הוקם יישוב חדש מצפון לווסאגוסט , במקום שבו נמצאת בריינטרי של ימינו . 
מייסדו של היישוב הזה שהיה , לדברי ברדפורד , " אדם נשוא פנים " , החליט עד מהרה לעבור לווירג'יניה . 
אחד מעמיתיו המשקיעים , עורך דין הולל ולא - יוצלח מלונדון בשם תומס מורטון , העדיף להישאר בניו אינגלנד עם קומץ משרתים והוא אשר העניק כעבור זמן מה למיזם החדש את השם מֶרימָאוּנט ( ההר העליז ) . 
כפי שניתן ללמוד משמו של היישוב , מורטון ייצג את כל הדברים שמהם ביקשו הצליינים להימלט בבואם לאמריקה . 
בנוסף להיותו , בלשונו של ברדפורד , " איש תחבולות שהצטיין בעורמה יותר מאשר ביושר " , מורטון היה גם אנגליקני שאהב לקרוא ספרות קלאסית יוונית ולטינית ולחבר שירי זימה . 
את ימי ראשון מצא מורטון לנכון להעביר לא בתפילה כמקובל , כי אם בציד עם הבז שלו או , מוטב , בשתייה עם מרעיו מקרב האינדיאנים המקומיים . 
במקום לבנות חומה סביב מרימאונט , הרים מורטון " עמוד מאי " – עמוד שסביבו נהגו לרקוד באנגליה בחגיגות חודש מאי – בגובה 25 מטרים , הצהרה הוללת ופגנית בעליל שאין צורך לקחת את אלוהים ברצינות גדולה מדי , לפחות לא בחלקת האדמה הקטנה של מורטון בניו אינגלנד . 
מתודלקים בכמויות גדולות של אלכוהול , רקדו מורטון ואנשיו סביב העמוד עם שכניהם האינדיאנים , שמים לצחוק את הבדלנות חמוצת הפנים של מושבת פלימות . 
ומה שהיה חמור אף יותר , יחסיו ההדוקים של מורטון עם האינדיאנים הפכו אותו עד מהרה לשותף המסחרי המועדף על ילידי האזור . 
הוא העז אפילו לצייד את האינדיאנים ברובים , כיוון שאלה אפשרו להם להשיג יותר פרוות . 
הצליינים ניצבו עתה פנים - אל - פנים מול דמות השייכת לאמריקה של העתיד : תושב ספָר השם ללעג ולקלס כל סמכות בעודו מתנחל בערבות השוממות . 
אחת מתושבות פלימות – אליזבת בת העשר , בתם של ריצ'רד ואליזבת וורן – תלד לימים בן בשם בנג'מין צ'רץ' שיאהב כמו מורטון את הערבות השוממות וימלא תפקיד מרכזי בספר האמריקני המתפתח ; אבל אני מקדים כאן את המאוחר . 
לעת עתה , לצליינים לא היה כל חפץ באדם המעז להעדיף את עובדי האלילים על - פני נוצרים יראי שמים . 
ברדפורד החליט אפוא לשלוח את סטנדיש לפשיטה נוספת בצפון , הפעם לא כדי להרוג אינדיאנים אלא כדי לאסור את " אדוניו של שלטון החטא הזה " . 
מורטון טעם עד מהרה על בשרו למה נהפכו הצליינים בשנים שעברו מאז וסאגוסט . 
הוא כבר שמע מהאינדיאנים של מסצ'וסט על אכזריות התקפתו הקודמת של סטנדיש ועל המורא שהיא זרעה באזור כולו . 
אחרי שנפל בידי סטנדיש ואנשיו , ש " התנפלו עליו כאילו רצו לאכול אותו " , התחיל מורטון לתהות מיהם פראי האדם האמיתיים בארץ הזאת . 
" כי מצאתי אצל האינדיאנים של מסצ'וסטס הרבה יותר אנושיות מאשר אצל הנוצרים , " כתב , " והעדפתי בהחלט לשכון בקרבם . 
מורטון לא היה האנגלי היחיד שנדהם מנקמנותם של הצליינים . 
ב - 1625 נאלץ רוג'ר קוננט , תושב פלימות לשעבר , לפשר בקטטה שפרצה בין סטנדיש לכמה דייגים מקייפ אן . 
קוננט היה כה מזועזע מהתנהגותו התוקפנית של הקפטן מפלימות עד שתיאר כעבור זמן את התקרית בפרטי פרטים באוזני ההיסטוריון הפוריטני ויליאם הוּבַּרד . 
כהד לדבריו של רובינסון על סטנדיש , כתב הוברד , " קפטן סטנדיש מעולם לא ביקר בבית - ספרו של הנוצרי מושיענו ... ואם למד שם , הוא לא זכר את השיעור הראשון , שאין לנהוג באלימות בשום אדם . 
כפי שציינו גם מורטון וגם פקסוט , היה כמעט מצחיק לראות רתחנות כזאת אצל חייל שנאלץ לקצר את חרבו ב - 15 סנטימטרים כדי שקצה הנדן לא ייגרר על הארץ כשחגר אותה למותניו . 
" ארובה קטנה המתלקחת מהר , " כתב הוברד , " כזה היה הקפטן של פלימות : אדם בעל קומה נמוכה מאוד אבל חם מזג ונוח לכעוס . 
כיתוב לתמונה בעמוד 164 במקור : חרב מתוצרת גרמנית , מיוחסת למיילס סטנדיש 
ב - 1624 רכשה הולנד את מנהטן מהאינדיאנים והקימה את המושבה ניו נדרלנד . 
כיוון שרבים מהצליינים ידעו לדבר הולנדית , נוצרו בדרך הטבע יחסים הדוקים בין פלימות למושבה ההולנדית . 
ב - 1627 ביקר סוכן המכירות ההולנדי אייזק דה רזייר בפלימות ומהתיאור המרתק שכתב על התנהלות הקהילה האנגלית ביום ראשון אופייני אנו למדים כמה חזקה הייתה שם השפעתו של סטנדיש : 
הם נאספו לקול הלמות תופים , כל איש נושא את רובהו בידו , לפני דלתו של הקפטן ; הם היו לבושים בשכמיותיהם והסתדרו בסך בשלשות , והסמל הוליך אותם משם ללא הלמות תופים . 
אחריהם צעד המושל , עוטה שכמייה ארוכה ; לימינו הלך המטיף עם גלימתו ולשמאלו הקפטן , חרבו חגורה על מותניו והוא לובש שכמייה ונושא מטה קטן בידו ; וכך הם צעדו בסך כשידיהם צמודות לצדי גופם . 
זו הייתה דרכם לעמוד על המשמר יומם וליל . 
שבע שנים אחרי הפלגת המייפלאוור , עדיין הייתה מטעת פלימות מבצר מזוין שבו כל אוכל לחם קודש ממין זכר עבד את האלוהים עם רובה בידו . 
הסתיו של שנת 1623 מציין את סוף התקופה המייאשת של מחסור במזון בפלימות . 
בשתי עונות הזריעה האחרונות עיבדו הצליינים את שדותיהם במשותף – גישה שאומצה לראשונה בג'יימסטאון וביישובים אנגליים נוספים . 
אבל אחרי היבול הדל של הסתיו האחרון הם הגיעו למסקנה שצריך לעשות דבר מה דרסטי כדי להגדיל את התפוקה השנתית . 
באפריל החליט ברדפורד להקצות לכל משפחה חלקת אדמה לעיבוד , מתוך הבנה שהמשפחה תשאיר לעצמה את תנובת שדותיה . 
השינוי שחל בהתנהגותם של המתיישבים היה מדהים . 
מעתה היו המשפחות מוכנות לעבוד קשה מתמיד . 
בשנים הקודמות עבדו הגברים בשדות ואילו הנשים נשארו בבית לטפל בילדים . 
" מעתה יצאו גם הנשים ברצון לעבוד בשדות , " כתב ברדפורד , " ולקחו את פעוטותיהן עמן לזריעת התירס . 
כך גילו הצליינים במקרה את כוחו של הקפיטליזם . 
ואף - על - פי שבשנים הבאות עדיין היה עתידה הכלכלי של המושבה לוט בערפל , התושבים שוב לא רעבו ללחם . 
ב - 1623 כבר היו לתושבים עזים , חזירים ותרנגולות ; בשנה זו הפליג וינסלו לאנגליה ושב עם פרות אחדות ; בעקבותיהן הגיע בקר נוסף וכן מספר סוסים . 
אבל למרות טענתו של וינסלו שפלימות היא מקום שבו " הדת והרווח הולכים יד ביד " , המושבה לא הצליחה להציג הצלחה פיננסית ארוכת טווח . 
ב - , 1626 המרצ'נט אדוונצ'ררס התפרקו סופית וברדפורד ושבעה חברים נוספים : וינסלו , ברוסטר , סטנדיש , אולדן , האולנד , אלרטון ותומס פּרֶנס , שבא ב - 1621 עם הפורצ'ן , הסכימו לקחת על עצמם את תשלום החוב של המושבה בתנאי שיובטח להם מונופול על סחר הפרוות . 
כעבור שנה התוודעו הצליינים , באמצעות סוכן המכירות ההולנדי אייזק דה רזייר , לוואמפּאם , חרוזי צדף לבנים וארגמניים שנעשו עד מהרה לאמצעי התשלום המקובל בניו אינגלנד וגרמו לשינוי מהותי בסחר החליפין עם האינדיאנים . 
בתחילת שנות השלושים של המאה ה - 17 הקימה פלימות רשת של תחנות מסחר שהתפרשה על כל השטח מנהר קונטיקט ועד לקַסטין שבמיין . 
כיתוב למפה בעמודים 167 - 166 במקור : ניו אינגלנד בשנים 1674 - 1625 
על פתיחת תחנת המסחר בקסטין ניצח איש הספָר הוותיק אדוארד אשלי , ולאחר מכן עבר ניהולה לידיו של צעיר בשם תומס וילֶט , שהגיע לפלימות ב - 1629 כמהגר בן עשרים ושתיים מליידן . 
ג'ון האולנד וג'ון אולדן הקימו את תחנת המסחר השנייה של הצליינים במיין , על נהר קֶנֶבֶּק העובר באוגוסטה של ימינו . 
בעת ההיא כבר היה האולנד נשוי לנוסעת המייפלאוור אליזבת טילי ואולדן היה נשוי לפריסילה מולינס . 
ב - 1634 הסתבכו הגברים של פלימות מתחנת קנבק בקטטה אלימה עם כמה סוחרי פרוות אנגלים יריבים ואולדן נדון לתקופת מאסר בכלא של בוסטון . 
כעבור שנה אילצו הצרפתים את וילט ואת אנשיו לנטוש את התחנה שלהם בקסטין . 
האולנד , אולדן ובמיוחד וילט – שנעשה לימים אחד האנשים העשירים ביותר במושבה – קיבלו במיין שיעור מאלף על המציאות הכוחנית של המסחר הבינלאומי בעולם החדש . 
למרות הרווחים הנאים שהפיקו בהתחלה מהמסחר בפרוות , התקשו ברדפורד ועמיתיו לסלק את חובותיה של המושבה . 
לדעת ברדפורד , האשם ברוב קשייהם היה סגן המושל לשעבר , אייזק אלרטון . 
אלרטון , שטיפח שאיפות מסחריות משלו , היה אמור לפקח על הקשרים של פלימות עם סוחרי הפרוות באנגליה , אבל בסופו של דבר התברר שהוא ערבב בין עסקיו הפרטיים לעסקי המושבה . 
כתוצאה משורה של כשלים ניהוליים , אם לא מעילה פשוטה , חובותיה של פלימות רק תפחו על אף הכמויות הבלתי מבוטלות של פרוות ששלחו הצליינים לאנגליה . 
לאמיתו של דבר , לא הכול היה באשמתו של אייזק אלרטון . 
ברדפורד , שספג לא מעט הפסדים משלו עוד בליידן , מעולם לא הפגין כישרון רב בניהול פיננסי וצרותיה של המושבה עם הסוחרים בלונדון נמשכו זמן רב אחרי , 1630 כשאלרטון כבר הפסיק לייצג אותם . 
לפי חישוביו של ברדפורד , בשנים 1636 - 1631 הם ייצאו עורות בונה ולוטרה בשווי של 10,000 פאונד ( למעלה מ - 2 מיליון דולר בערכים של ימינו ) ; ולמרות זאת , חובם המקורי , שעמד על 6,000 פאונד , לא קטן במידה משמעותית . 
הצליינים לא רק התקשו לעמוד על טיבם של בני - אדם , הם גם התקשו להתמודד עם הקשיים הלוגיסטיים של שינוע סחורות על - פני קרוב ל - קילומטרים של ים . 
לפלימות לא היה נמל ראוי לשמו מלכתחילה והיציבות הפיננסית של המושבה הושגה רק אחרי שהשוק העיקרי הועבר מלונדון לבוסטון , שעם הזמן נעשתה לנמל הראשי של ניו אינגלנד . 
רק ב - , 1648 ואחרי שנאלצו למכור חלק מאדמותיהם , הצליחו ברדפורד ומשקיעים אחרים מפלימות לסלק סוף - סוף את חובם לסוחרי אנגליה . 
את הדרך לעושר בעולם החדש ימצאו בעתיד אנשים אחרים . 
כפי שנרמז בדבריו של הכומר רובינסון , באירועי וסאגוסט איבדו הצליינים לא מעט מהנשמה היתרה הקיבוצית שלהם . 
את אותו הדבר אפשר לומר גם על הפוקנוקט . 
יחסיו של מאסאסויט עם האנגלים היו משולים לברית עם השטן . 
בבגידתו בשכניו ממסצ'וסטס ומקייפ קוד הוא קשר את גורלו עם תרבות וטכנולוגיה שאנשיו הלכו ונעשו תלויים בהן יותר ויותר . 
לאנגלים היו מעדרים וסירים מברזל , שמיכות , משקאות חריפים ורובים – כל אשר חשקה נפשם של הפוקנוקט . 
במשך כמה שנים טובות שמחו הצליינים לספק להם את הדברים הללו תמורת פרוות . 
אבל מרגע שאוכלוסיית הבונים ושאר חיות הפרווה התחילה להידלדל , לא נותר לאינדיאנים מה למכור לאנגלים לבד מאדמותיהם . 
הכול התחיל ב - 1621 בדרך תמימה למדי , כשמאסאסויט נתן לצליינים במתנה את פטוקסט . 
בעת ההיא היה קשה להעלות על הדעת זמנים שבהם אדמה תחדל להיות משאב בלתי נדלה . 
הצליינים האמינו שכל עוד לא חיים אינדיאנים על האדמה , היא שייכת להם בדין . 
" מותר לכם לקחת אדמה שאיש אינו מפיק ממנה תועלת , " כתב רוברט קושמן , " ולהשתמש בה לצורכיכם . 
אולם בראשית שנות השלושים של המאה ה - 17 התחילו הצליינים לראות את הדברים באור אחר – שינוי עמדות שבא אולי כתגובה לאמונותיו הקיצוניות של כומר חדש . 
רוג'ר ויליאמס הרגיז את רשויות המושבה במפרץ מסצ'וסטס כבר ב - , 1633 כשעבר מבוסטון לפלימות . 
נוסף לכך שהיו לו " דעות משונות " בעניינים רוחניים , כלשונו של ברדפורד , טען ויליאמס בלהט שהאינדיאנים הם הבעלים החוקיים של כל אדמותיהם . 
אם האנגלים רוצים לתפוס חזקה עליהן , אמר , הם חייבים לרכוש תחילה את האדמות מבעליהן הקודמים . 
אמונותיו הדתיות יוצאות הדופן של ויליאמס סיבכו אותו עד מהרה בצרות בפלימות והוא נאלץ לשוב למפרץ מסצ'וסטס . 
( ב - 1635 הוא גורש מהמושבה באשמת " אישיות לא יציבה " וכעבור זמן קצר ייסד את רוד איילנד . 
) תקופת שהותו של ויליאמס בפלימות הייתה אמנם קצרה וסוערת , אבל דומה שהייתה לה השפעה ארוכת טווח על המושבה . 
מיד אחרי עזיבתו התחילו הצליינים לתעד כל רכישה של קרקעות מהאינדיאנים . 
אמנם נכון שבתחילת הדרך , המושג האנגלי של בעלות על הקרקע לא היה מוכר לאינדיאנים . 
יחסיהם של האינדיאנים עם האדמה לא התבססו על זיכיונות ושטרות קניין , אלא על בליל מורכב של גורמים תרבותיים , כשלראש השבט שמורה הזכות לחלק אדמות כראות עיניו בתחומי הטריטוריה שלו . 
אבל תהיינה אי - ההבנות שנוצרו בהתחלה בין האינדיאנים לאנגלים אשר תהיינה , בעשור השני לקיומה של מושבת פלימות , כשעיירות התחילו לצוץ בכל האזור , כבר הבינו האינדיאנים היטב למה מתכוונים הצליינים כשהם מדברים על קניית אדמות ומכירתן . 
מלכתחילה עמדו רשויות פלימות על כך שכל רכישת אדמה מהילידים תקבל קודם את אישור המועצה שניהלה את ענייני המושבה . 
בהשאירה את השליטה על קנייה ומכירה של אדמות אינדיאניות בידיה , קיוותה המושבה להבטיח את זכויותיה על הקרקע ובה בעת להגן על הילידים מאנשים חסרי מצפון העלולים להשתמש באלכוהול או אפילו באלימות כדי לגזול מהם את רכושם . 
ב - , 1639 מאסאסויט ובנו וַמסוּטָה אשררו את הברית המקורית עם המושבה והבטיחו שהם " לא ייתנו , ימכרו או ימסרו שום חלקה מאדמתם ... ללא הסכמתה של ממשלה זו " . 
בתחילה התנהלו העסקות בצורה קצת מוזרה – כך על כל פנים זה נראה כשמבקשים לברר את המחיר שהאנגלים שילמו תמורת האדמה . 
בנובמבר 1642 הסכים מאסאסויט למכור חלקת אדמה שעליה הוקמה לימים העיירה רהוֹבּוֹת . 
בשטר המכר מצוין שראש השבט " בחר לעצמו 10 פתום ( 18 מטרים ) של חרוזים ... שאותם הניח בסל והצהיר שהוא מרוצה בהחלט מהתמורה שקיבל על אדמתו ... , אבל אז הוא עמד על כך שיקבל בנוסף גם מעיל . 
ב - 1650 הוא מכר 196 מיל מרובע ( כ - 500 קילומטרים רבועים ! 
) של קרקע , שכיום יושבת עליה העיר ברידג'ווטר , תמורת 7 מעילים , 9 גרזנים , 8 מעדרים , 29 סכינים , 4 עורות של אייל קורא ו - מטרים של אריג כותנה . 
ב - 1652 מכרו וַמסוּטָה והוא את השטח שעליו הוקמה לימים דרטמות תמורת 30 מטרים בד , 8 עורות של אייל קורא , 15 גרזנים , 15 מעדרים , 15 זוגות נעליים , סיר ברזל אחד ועוד סחורות שונות בשווי כולל של 10 שילינג . 
כעבור שנה הוא מכר שטח בקרבת סוֹוַאמס , כפר אבותיו של הפוקנוקט , תמורת 35 פאונד , סכום השווה ל - דולר בערכים של ימינו . 
כיום נראים הסכומים ששולמו תמורת אדמתו של מאסאסויט מגוחכים בצורה נפשעת . 
עם זאת , בהתחשב בהוצאות הגדולות על בירוא אדמות האינדיאנים ובערך הגבוה שהילידים ייחסו לחפצים האנגליים , המחיר הזה נראה מוצדק לכאורה . 
הצליינים מכל מקום הרגישו שהם משלמים מחיר הוגן וצאצאיהם טענו כעבור זמן ש " במושבה הזאת לא מחזיקים אפילו שעל אדמה אחד שלא נרכש כדין ובתשלום נאות מבעליו האינדיאני " . 
ייתכן שזה נכון במידה מסוימת , אם כי לפחות במקרה אחד , אדמות שנרכשו מהאינדיאנים נמכרו כעבור זמן ברווח של 500 אחוזים . 
אלא שבפועל גזלה השיטה הזאת מהאינדיאנים את היכולת להרוויח משוק הנדל"ן המתפתח של ניו אינגלנד . 
הודות למונופול שלהם על רכישת אדמות אינדיאניות , יכלו שלטונות פלימות להוריד בצורה מלאכותית את המחירים ששולמו תמורת הקרקעות . 
כלומר , במקום שימכור את אדמותיו לכל המרבה במחיר , נאלץ מאסאסויט למכור אותן לשלטונות המושבה ובכך נמנעה ממנו האפשרות להשיג את מה שהיינו מכנים כיום מחירי שוק הוגנים תמורת הסחורה המקומית היחידה , פרט לאספקת הפרוות המידלדלת בהתמדה , שהאנגלים ידעו להעריך . 
הרגילו אותנו לחשוב שמאסאסויט היה מנהיג חכם ורב חסד שבזכותו נשמר השלום בניו אינגלנד במשך מחצית המאה . 
כך , כמובן , נראים הדברים מנקודת מבטם של האנגלים . 
אבל לרבים מהאינדיאנים של האזור היו מן הסתם דעות אחרות לגמרי על מנהיג שרווחתו האישית הייתה תלויה בחיסול שיטתי של אדמת מכורתם . 
בד בבד עם אובדן אדמותיהם , המשיכו הפוקנוקט לסבול גם ממחלות . 
ב - 1634 פגעו מגיפות של אבעבועות שחורות ושפעת הן באינדיאנים והן באנגלים של האזור , ואנשים משני הצדדים מתו בהמוניהם . 
ויליאם ברוסטר , שמשפחתו הצליחה לעבור בשלום את החורף הנורא הראשון , שכל שתיים מבנותיו , לַאב ופּיישֶנס , שכבר היו נשואות אז לאייזק אלרטון ולתומס פּרֶנס , בהתאמה . 
באשר לאינדיאנים , בהרבה מובנים הייתה מגיפת האבעבועות השחורות מכה קשה עבורם יותר מהמגיפה של 1619 - 1616 . 
עורם התכסה במורסות כה רבות עד שבשרם נדבק למחצלות שעליהן שכבו . 
" כשהפכו אותם מצד לצד , " כתב ברדפורד , " התקלף העור מחלקי גוף שלמים בבת אחת וכל גופם הוכתם בדם קרוש . 
המראה היה מחריד ... הם התפגרו כמו כבשים שפשטו את עורן . 
יחד עם זאת , הברית עם האנגלים המשיכה לשרת היטב את מטרותיו של מאסאסויט . 
ב - 1632 תקפו הנאראגנסט , אויביו משכבר של הפוקנוקט , את סוֹוַאמס . 
זמן מה קודם לכן בנו הצליינים תחנת מסחר בקרבת הכפר ומאסאסויט מצא מחסה אצל האנגלים . 
סטנדיש התגייס לעזרתו של ראש השבט וחיש מהר היו הפוקנוקט חופשיים לשוב לכפרם . 
האירוע בתחנת המסחר בסוֹוַאמס היה ככל הנראה נקודת מפנה בחייו של מאסאסויט . 
כפי שנהגו הילידים לעשות אחרי שעברו חוויה מכוננת , שינה גם הוא את שמו וקרא לעצמו מעתה יוּסָמֶקִין , שם שפירושו נוצה צהובה . 
על מיטת חוליו הבטיח מאסאסויט לזכור תמיד את החוב שהוא חב לצליינים – ובפרט לאדוארד וינסלו . 
עם זאת , כדרכו של כל ראש שבט המכבד את עצמו , מאסאסויט מעולם לא הפסיק לתעתע בסובבים אותו . 
ב - , 1634 השנה שבה הפילה מגיפת האבעבועות השחורות קורבנות כה רבים בקרב האינדיאנים , הלכו הוא ווינסלו יחד מסוֹוַאמס לפלימות . 
ללא ידיעתו של בן לווייתו , שיגר ראש השבט רץ לפניהם ובפיו בשורה שווינסלו מת . 
הוא אפילו הורה לשליח להראות לתושבי פלימות " היכן ובאיזה אופן נהרג וינסלו " . 
בעת ההיא כבר היו לאדוארד וסוזנה וינסלו חמישה ילדים , ביניהם ג’וזאיָה בן השבע שעתיד להיות מושל המושבה . 
אין צורך לומר שאבל כבד ירד על פלימות למשמע החדשות שהביא השליח . 
למחרת הופיע מאסאסויט במושבה עם וינסלו לצדו . 
כשנשאל לפשר המתיחה האכזרית הזאת , הסביר ראש השבט ש " אצלם נוהגים לעשות כך למען יקבלו את פני השבים בשמחה גדולה יותר בבואם לביתם " . 
וינסלו אולי הציל פעם את חייו , אבל הדבר לא הפריע למאסאסויט להזכיר לצליינים שהמוות אורב לכולם . 
במרוצת העשור הבא , כשרדיפותיהם של המלך צ'רלס ושל הארכיבישוף לוֹד עשו את חייהם של כל המורדים במוסכמות באנגליה קשים מנשוא , זרמו על - פי ההערכות כ - 21 אלף פוריטנים לניו אינגלנד . 
פלימות , שמושבות גדולות ומצליחות ממנה מבחינה כלכלית צמחו מצפון , מדרום וממערב לה , התחילה לפגר מאחור . 
אבל גם אחרי שמושבות אחרות נטלו מהם את הבכורה , הצליינים יכלו להתנחם במחשבה שהבאים מקרוב שותפים לאמונתם בכנסייה פרוטסטנטית מתוקנת . 
בעשר השנים האחרונות הייתה פלימות מעבדה שבה נערך ניסוי אמיתי כיצד יכולה קהילה מסוימת , שהשתחררה מעולה של הכנסייה האנגליקנית , לנהל את ענייניה . 
השאלה מה הייתה מידת השפעתם של הצליינים על ההתפתחות של מה שנעשה לימים הכנסייה הקונגרגציונלית ( Congregational Church ) עדיין נתונה לוויכוח , אבל ברדפורד התגאה בצדק בכך שהוא וקהילת המאמינים הקטנה שלו הניחו את היסודות לדברים שקרו בהמשך . 
" וכך , " הוא כותב , " הצמיחה ידו של האל , הבורא יש מאין , דברים גדולים מתוך ההתחלות הקטנות , והעניקה ממשות לכל הדברים שהיו ; וכשם שנר קטן אחד יכול להדליק אלפי נרות , כן הפיץ האור שהוצת כאן את זוהרו והאיר את דרכם של רבים וטובים ויש אומרים שאפילו של כל האומה ; ויהי שמו של האלוהים הטוב והמיטיב מבורך . 
כיתוב לתמונה בעמוד 174 במקור : מכתב ששלח ויליאם ברדפורד לג'ון ויינתרופ ב - 11 באפריל ; 1638 ומשמאל למטה טיוטת תשובתו של ויינתרופ 
אמנם הפוריטנים הכחישו זאת בכל תוקף , אבל עם הגירתם לאמריקה הם נעשו בדלנים , בדיוק כמו הצליינים שהיגרו לפניהם . 
למרות טענותיהם שהם ממשיכים לפעול במסגרת הכנסייה האנגליקנית , הרי שבפועל לא היה בישוף בניו אינגלנד והם היו חופשיים לעבוד את האל כראות עיניהם . 
תחת ידם הקשה של קומץ כמרים בוגרי קיימברידג' , שהכתיבו את כל מהלכיהם , פיתחו הפוריטנים של מפרץ מסצ'וסטס סדרת תקנות לחברי הכנסייה שהייתה מחמירה בהרבה מזו הנהוגה בפלימות , שם הניחו מאז ימיו של ג'ון רובינסון שרק אלוהים לבדו יכול לדעת מי קדוש ומי לא . 
בשנים שעברו מאז מותו של רובינסון , השלימו חברי קהילת פלימות עם הצורך למצוא לבדם את דרכם בעולם החדש , לרוב ללא הנחייה של רועה רוחני , ותוך כדי תהליך הם נעשו פחות קנאים בשמירה על מורשתם הדתית . 
עתה , עם בוא הפוריטנים למפרץ מסצ'וסטס , הגיע תורם של אחרים להיות פוסקי ההלכה של ניו אינגלנד . 
ההבדלים הדתיים בין ה " צליינים " ל " פוריטנים " , שהיו מזעריים מלכתחילה , נעשו עד מהרה חסרי כל משמעות ; קל וחומר מ - 1668 ואילך , אחרי שג'ון קוטון , איש דת בוגר הרווארד ממפרץ מסצ'וסטס , נעשה הכומר של פלימות . 
המונחים " פוריטנים " ו " צליינים " חדלו אפוא לשמש כינויים דתיים ובמקום זה התחילו להגדיר שתי קבוצות שונות של מתיישבים , האחת של הצליינים הדלפונים ועמיתיהם שהגיעו לפלימות בשנים 1630 - 1620 והאחרת של הפוריטנים האמידים והשאפתנים יותר שהגיעו למפרץ מסצ'וסטס ולקונטיקט אחרי 1629 . 
זרם המהגרים הפוריטנים דחף את הצליינים לשקול מחדש את המבנה השלטוני של מושבתם , וגם כאן בחרו פלימות ומושבת מפרץ מסצ'וסטס במסלול דומה למדי . 
בשנות השלושים של המאה ה - 17 שלטה בכל מושבה מועצה כללית עצמאית שבה ישבו המושל וסגניו , ומשנת 1638 ואילך ישבו בה , במקרה של פלימות , גם נציגים מהעיירות השונות . 
בנוסף על פעולות חקיקה , גביית מסים וחלוקת קרקעות , מילאה המועצה הכללית גם תפקיד של בית - דין למשפטים פליליים ולאישור צוואות . 
לגמרי במקרה התכנסו שופטי פלימות לדון במשפט הרצח הראשון של המושבה בדיוק בזמן שהפוריטנים הראשונים התחילו להגיע למפרץ בוסטון . 
בקיץ של 1630 פרץ ריב בין ג'ון בילינגטון הזכור לרע לשכנו האנגלי ג'ון ניוקוֹמן . 
כעבור ימים אחדים , כשיצא לבדו לצוד צבאים , פגש בילינגטון במקרה את ניוקומן וירה בו בדם קר . 
כפי שדיווח כעבור זמן ההיסטוריון ויליאם הוברד , בילינגטון האמין שלמושבה " אין סמכות להוציא אנשים להורג על עבירות שדינן מיתה וגם אין לה מספיק אנשים לתחזוקת המטעה , לכן תהיה לו נפשו לשלל . 
אבל עם הופעת הפוריטנים , חלו תמורות גם בדרך שבה התנהלו העניינים . 
עד הסתיו כבר היה ברדפורד מיודד עם ג'ון ויינתרופ , מושל מושבת מפרץ מסצ'וסטס , ואחרי התייעצות שקיימו השניים החליט ברדפורד שבילינגטון " חייב למות והארץ צריכה להיטהר מהדם השפוך " , ובספטמבר 1630 הוא הוצא להורג בתלייה . 
כיתוב לתמונה ב-token=עמ' 176 במקור : מפת ניו אינגלנד מ - 1634 
באותה שנה חזר תומס מורטון , הפוחז הידוע לשמצה , למרימאונט . 
כיוון שהיישוב היה בתחום סמכותו , הציע וייתרופ להרוג שתי ציפורים במכה אחת . 
הפוריטנים לא רק אסרו את מורטון , אלא גם שרפו את ביתו עד היסוד . 
מכאן יובן שלפלימות ולמושבת מפרץ מסצ'וסטס היה הרבה מהמשותף . 
בהיותם משוכנעים שאלוהים עומד לצדם , לא היססו נכבדי שתי המושבות לדכא ביד רמה כל סטייה מהקו הרשמי . 
בשנים שיבואו יגורשו רוג'ר ויליאמס ואן הצ'ינסון ממפרץ מסצ'וסטס בגלל דעותיהם הלא - מקובלות ; ב - 1645 דחה ברדפורד בזעם הצעה להנהיג סובלנות דתית בפלימות ; כעבור זמן לא רב נרדפו הקווייקרים , שהתחילו להגיע לניו אינגלנד ב - , 1655 בקנאות שהגיעה לשיאה בתליית ארבעה גברים ונשים בכיכר העיר בוסטון בין השנים 1661 - 1659 . 
הפוריטנים היו אלה שהובילו את רדיפות הקווייקרים , אבל הצליינים הלכו בעקבותיהם בשמחה רבה . 
כפי שציין ביובש אחד מאוהדי הקווייקרים , " האוכף היה של פלימות , הסוס מהמפרץ . 
ב - 1660 נשללו זכויות האזרח של אייזק רובינסון , בנו של הכומר המנוח ג'ון רובינסון , משום שהטיף למדיניות מתונה כלפי הקווייקרים . 
בימיה הראשונים הביאה ההתיישבות הפוריטנית מצפון לפלימות ברכה פיננסית רבה לצליינים . 
יותר מכל דבר אחר היו הבאים מקרוב מעוניינים בחיות משק כמו בקר וחזירים , וכאלה היו עכשיו לצליינים בשפע . 
בעשור הבא עברה על פלימות תקופת שגשוג כלכלי שנבע , בעיקר , מעליית מחירי חיות המשק . 
עם זאת , באופן בלתי נמנע התחילו שועי מפרץ מסצ'וסטס להעיף " מבטים חמדניים " , או כך לפחות הרגיש ברדפורד , לעבר תחנות המסחר הרווחיות שפלימות הקימה במיין ובקונטיקט . 
כשמסצ'וסטס התחילה להקים באזור יישובים משלה , גאה המתח בין הצליינים לפוריטנים . 
אבל כעת נעשה ברור מיום ליום שההיקף של מה שמכונה כיום " ההגירה הגדולה " לא הותיר לפלימות כל ברירה אלא לעמוד באפס מעשה ולהסתכל כיצד עשרות יישובים פוריטניים צצים מצפונה ומדרומה . 
זו הייתה רק שאלה של זמן עד שהשאיפות הכלכליות של מושבת מפרץ מסצ'וסטס יגרמו להתנגשות בין הפוריטנים לתושבי האזור האחרים , האינדיאנים . 
בחלק התחתון של עמק נהר קונטיקט חי שבט הפּיקֶווֹט , שמצבו הכלכלי היה דומה למצבם של הפוריטנים או אף טוב ממנו . 
אחרי שהאינדיאנים של האזור הרגו מספר רבי - חובלים של אוניות סוחר , השתמשה מושבת מפרץ מסצ'וסטס ברצח כבאמתלה לתקוף את הפיקווט . 
מלחמת פיקווט של 1637 הייתה מבחינות רבות הווסאגוסט של הפוריטנים : התקפה אכזרית להחריד ששינתה את יחסי הכוחות באזור לעשרות השנים הבאות . 
בדיוק כמו שעשה מאסאסויט לפני עשר שנים , ניצל ראש שבט מקומי את הסכסוך בין האינדיאנים לאנגלים כדי לקדם את ענייני השבט שלו . 
לפני מלחמת פיקווט היה אוּנקָס , ראש שבט מוֹהיגֶן , שחקן זוטר באזור ; אבל אחרי שנשבע אמונים לפוריטנים , עמדו הוא ואנשיו לתפוס את מקום הפיקווט כשבט החזק ביותר בקונטיקט . 
הנאראגנסטים , לעומת זאת , היו תומכים פחות נלהבים של האנגלים . 
אמנם הפיקווטים היו אויביהם המסורתיים , אבל הם לא רצו לעשות יד אחת עם אונקס והמוהיגנים . 
רק אחרי שרוג'ר ויליאמס , המייסד הטרי של פרובידנס , דיבר בעצמו על לבו של מיאַנטוֹנֹומי , הסכים ראש שבט נאראגנסט לעזור לפוריטנים לתקוף את הפיקווט . 
הפוריטנים , שבראשם עמדו כמה חיילים ותיקים ממלחמת שלושים השנים באירופה , התנפלו על המתחם המבוצר של הפיקווט ליד נהר מיסטיק . 
אחרי שהעלו את הוויגוואמים של האינדיאנים באש , המשיכו החיילים לירות על כל מי שניסה להימלט מהתופת או לשסע אותו בחרבותיהם . 
עד סוף היום נהרגו יותר ממאה גברים , נשים וילדים משבט הפיקווט . 
" מראה האנשים הנצלים באש והדם השפוך היה מחריד , " כתב ברדפורד , " והצחנה שעלתה מהם הייתה נוראה ; אבל אלוהים רצה את קורבנם ונתן להם את הניצחון , לכן הם היללו אותו ופיארו את שמו . 
ברדפורד ראה בחורבנו של הפיקווט מעשה אלוהי . 
בני נאראגנסט , לעומת זאת , לא ראו בטבח שום דבר נשגב . 
כפי שציין רוג'ר ויליאמס , במלחמה אינדיאנית ניצח מי שהפגין יותר אומץ ושמר על כבוד לוחמיו , לא מי שהרג יותר אנשים , וברוב הקרבות נהרגו רק לוחמים ספורים . 
לפני ההתקפה על מחנה הפיקווט במיסטיק , ניסה ראש השבט מיאנטונומי לקבל מוויליאמס הבטחה שהאנגלים לא יהרגו ילדים או נשים . 
אבל ויליאמס , שגורש ממפרץ מסצ'וסטס רק שנתיים לפני כן , לא הצליח לרוע המזל לסחוט שום ויתורים מהפוריטנים . 
כשהלהבות כילו כל נפש חיה בכפר המבוצר , מחו הנאראגנסט בכעס על הטבח וטענו שהוא היה " אכזרי מדי והשמיד יותר מדי אנשים " . 
במלחמת פיקווט טעמה ניו אינגלנד לראשונה את טעמו של רצח עם בסגנון האירופי . 
לפני הטבח ניסה הפיקווט ללא הצלחה לצרף את הנאראגנסט למלחמתו בפוריטנים , בנימוק שהאנגלים " יפשטו בקרוב על כל הארץ " ויגרשו אותם מאדמתם . 
בשנים הבאות התחיל ראש השבט מיאנטונומי להבין שהפיקווטים צדקו . 
בסוף שנות השלושים של המאה ה - , 17 אחרי שמספר הפוריטנים במפרץ מסצ'וסטס לבדו כבר עלה על מספרם של כל הילידים בניו אינגלנד גם יחד , החליט ראש השבט לחסל את האיום האנגלי לפני שגורל הנאראגנסט יהיה כשל הפיקווט . 
ב - 1642 הלך מיאנטונומי ללונג איילנד בכוונה לשכנע את שבט המוֹנטוֹק שחי שם להצטרף לנאראגנסט במלחמתו באנגלים . 
כדי להשיג את מטרתו זו , הציג ראש השבט אסטרטגיה של שיתוף פעולה כלל - אינדיאני שבה התגלה כאיש חזון אמיתי . 
אם האינדיאנים יסכימו לשכוח את יריבויותיהם העתיקות , שהאנגלים ניצלו אותן ביעילות כה רבה במלחמת פיקווט , הם יוכלו לכבוש מחדש את ניו אינגלנד , אמר . 
נאומו של מיאנטונומי בפני המונטוק כלל תיאור רב השראה של האסון האקולוגי המתחולל בניו אינגלנד : " לאבותינו היו , כידוע לכם , צבאים ועורות בשפע ; מישורינו ויערותינו היו מלאים צבאים ותרנגולי הודו והמפרצים היו מלאים דגה ועופות . 
אבל מאז שהאנגלים הללו לקחו את אדמותינו , הם קצרו את העשב בחרמשים וכרתו את העצים בגרזנים ; הפרות והסוסים שלהם אוכלים את העשב והחזירים מטנפים את חופי הצדפות ועוד מעט נגווע כולנו ברעב . 
מיאנטונומי ידע שמלחמה חזיתית עם הפוריטנים תהיה מלחמה עד טיפת הדם האחרונה . 
לכן הוא הציע לפתוח במלחמת גרילה , " להרוג גברים , נשים וילדים אבל לא את הפרות " , זאת כיוון שהאינדיאנים יצטרכו להתקיים מחיות המשק של האנגלים עד שאוכלוסיית הצבאים תתאושש ותחזור לרמתה הקודמת . 
בסופו של דבר , מיאנטונומי עצמו לא נהג על - פי עצתו שלו ובמקום להילחם באנגלים הוא תקף את אונקס ואת המוהיגן . 
כמו מאסאסויט לפניו , גם אונקס הפך את בריתו עם האנגלים למנוף שהגדיל בצורה פתאומית , ומנקודת מבטם של הנאראגנסט גם מדאיגה ביותר , את כוחו ואת השפעתו . 
אונקס גם עשה כמיטב יכולתו לחתור תחת שבטים יריבים , והשמועות שהפיץ על מזימות הנאראגנסט קלקלו מאוד את יחסיו של השבט עם האנגלים . 
ב - 1643 קצה נפשו של מיאנטונומי במוהיגן ובראש השבט שעלה לגדולה . 
אחרי שניסיון לרצוח את אונקס נכשל , תקף מיאנטונומי את המוהיגן בראש כוח של אלף לוחמים . 
לפני ההתקפה עטה מיאנטונומי על עצמו שריון גוף מברזל . 
אבל במקום שאמצעי ההגנה האנגלי יציל את חייו , הוא חרץ את דינו למוות . 
כשהנאראגנסט התחילו להפסיד בקרב וראש השבט נאלץ לברוח , הוא כשל תחת משקלם של לוחות הברזל והאויב הדביק אותו בקלות . 
בנסיבות אחרות היה אונקס הורג מן הסתם את מיאנטונומי בו במקום , אבל ראש השבט הערמומי , שהיה עתיד להאריך ימים יותר מכל שאר המנהיגים האינדיאנים בני דורו , הבין שנפלה לידיו הזדמנות פז לשאת חן בעיני האנגלים עוד יותר מתמיד . 
ב - 1643 הבינו רבים מנכבדי הקהילות בניו אינגלנד שהגיע הזמן להתחיל לנהל את היחסים האנגלו - אינדיאניים באזור בצורה יותר מתואמת . 
עם צמיחת מנהיגים דוגמת מיאנטונומי ואונקס , שלמדו לנצל את צורכיהם ואת פחדיהם של האנגלים ושל האינדיאנים כאחד בתחכום מקיאווליאני ממש , היה חשוב שכל המושבות האנגליות יפעלו כגוף אחד . 
ולנוכח העובדה שוויכוחים על תחומי השלטון של המושבות השונות התנהלו כמעט מהיום הראשון , שיתוף הפעולה בין האנגלים לבין עצמם לא נולד בהכרח באופן טבעי . 
אבל ב - , 1643 כשהסכסוך בין המוהיגן לנאראגנסט איים להתפשט לכל האזור , איחוד המושבות של ניו אינגלנד הפך לעובדה מוגמרת . 
האיחוד כלל את המושבות פלימות , מפרץ מסצ'וסטס , קונטיקט וניו הייבן שבמשך הזמן תיבלע בקונטיקט . 
כל מושבה שלחה משלחת מטעמה שתייצג אותה , אבל החלטות האיחוד קיבלו תוקף רק לאחר אישור המועצה הכללית של כל מושבה בנפרד . 
בהתאגדות הזאת בלטה בהיעדרה רוד איילנד של רוג'ר ויליאמס – המושבה הלא - פוריטנית היחידה בניו אינגלנד . 
כיתוב לתמונה בעמוד 181 במקור : 1 . 
החותמת של פלימות 2 . 
החותמת של מסצ'וסטס 3 . 
החותמת של קונטיקט 
אדוארד וינסלו מילא כנראה תפקיד חשוב בהקמת איחוד המושבות , גוף שלא נמצא לו אח ורע באנגליה . 
בהולנד , לעומת זאת , התקיים איחוד דומה של מדינות עצמאיות כבר מ - 1579 והצליינים הציעו מן הסתם לעמיתיהם הפוריטנים ממסצ'וסטס , מקונטיקט ומניו הייבן לקחת ממנו דוגמה . 
ג'ון קווינסי אדמס , הנשיא השישי של ארצות הברית ( 1829 - 1825 ) , ראה באיחוד המושבות של 1643 את " הדגם והאב - טיפוס שעל פיו הוקם ב - 1774 איחוד המדינות של צפון אמריקה " , אשר נעשה , בתורו , לבסיס שעליו הוקמה ארצות הברית . 
יותר ממאה שנים לפני שהמתח הגובר בין המושבות לאנגליה נתן את הדחיפה להקמת איחוד המדינות , הוכיח איחוד המושבות של ניו אינגלנד את חשיבותה של הסתכלות רחבה , מעבר לעניינים ולחיכוכים המקומיים . 
אילו היה מיאנטונומי מצליח לאחד בצורה דומה את האינדיאנים של האזור , ההיסטוריה של ניו אינגלנד הייתה נראית מן הסתם אחרת לגמרי . 
ב - 7 בספטמבר , 1643 כשנציגי איחוד המושבות התכנסו בפעם הראשונה בהרטפורד , קונטיקט , מיאנטונומי הוחזק עדיין בשבי המוהיגן ואונקס ביקש את עצת המתכנסים - מה לעשות עם ראש השבט של נאראגנסט . 
בפנייתו אל הגוף שהיה לכל דבר ועניין האומה הפוריטנית של ניו אינגלנד , חשף אונקס את המוהיגן להשפעה כלל - אזורית אמיתית . 
אחרי דיונים ממושכים , החליטו הנציגים להניח לאונקס לעשות במיאנטונומי ככל העולה על רוחו . 
ישנן עדויות לכך שראש שבט נאראגנסט עשה מאמץ נוסף ואחרון לאחד את תושביה הילידים של ניו אינגלנד ולשם כך הציע לשאת לאישה את אחת מאחיותיו של אונקס . 
אבל ניסיון ההתפייסות שלו נעשה מאוחר מדי ובעת שהאסיר ושוביו הלכו בשביל המקשר בין הרטפורד לווינדזור שבקונטיקט , התגנב אחיו של אונקס מאחורי מיאנטונומי " וכרת את ראשו בקרדום " . 
האיום של התקפה אינדיאנית מאוחדת על הפוריטנים ועל הצליינים של ניו אינגלנד הוסר לפי שעה . 
11 
אם קדמונית 
ההגירה הגדולה לניו אינגלנד הגיעה לקיצה בתחילת שנות הארבעים של המאה ה - , 17 כשבאנגליה פרצה מלחמת אזרחים . 
מתיישבים רבים שבו לאנגליה כדי להצטרף למאבקו של הפרלמנט שביקש להפיל את משטר הדיכוי של המלך צ'רלס . 
ב - , 1649 עם הוצאתו להורג של המלך , נעשתה אנגליה מדינה פוריטנית – דבר שלפני עשור בלבד לא היה עולה כלל על הדעת . 
ברדפורד חש צורך עז לחזור לתחילת ספרו על תולדות פלימות ולכתוב , " כשהתחלתי לשרבט דפים אלה לא חשבתי לרגע שנפילת הבישופים עם חצרותיהם , חוקיהם , טקסיהם וכדומה כה קרובה ... גם לא האמנתי שאזכה לראות או לשמוע את הדבר הזה ; אבל אלה הם מעשי ידיו של אלוהים ובל יהיה הדבר קל בעיניכם ! " 
עד ההתפתחויות המרעישות הללו , יכלו הפוריטנים להאמין שאמריקה היא המקום שבו מתכנן אלוהים להוציא לפועל את סדרת האירועים שיקדימו את חילופי המילניום . 
מעתה נראה שהזירה המרכזית תהיה באנגליה ומי שיעבור לעולם החדש יסתכן בהישארות מחוץ לאירועים הגורליים ביותר של תקופתו . 
מלחמת האזרחים לא רק העמידה בסימן שאלה את תכלית חייהם של הפוריטנים בניו אינגלנד , היא גם סיכנה את כלכלת האזור . 
הצליינים שבעשור האחרון ראו איך מחירי הבקר והיבולים שלהם מרקיעים שחקים , נשארו עתה עם עודפים שהיו שווים פחות מרבע ערכם בשנות השלושים של המאה ה - 17 . 
לא מעטים מתושבי ניו אינגלנד החליטו אפוא שהגיעה השעה לשוב לארץ מכורתם . 
אחד מהם היה אדוארד וינסלו . 
למן היום הראשון גילה וינסלו כישרון יוצא מהכלל להשיג את כל מבוקשו , בין אם היה זה לשאת את האלמנה סוזנה וייט שבועות ספורים בלבד אחרי מות אשתו או לזכות מחדש בנאמנותו של מאסאסויט . 
במשך שני עשורים וחצי הוא נסע הלוך ושוב בין אמריקה לאנגליה , כמין שגריר נודד שניהל משא ומתן עם סוחרים ועם פקידי ממשלה בלונדון . 
גם אנשי מפרץ מסצ'וסטס העריכו מאוד את תבונתו המדינית , אם כי היו ביניהם כאלה שהצליין המשוטט נראה להם חלקלק מדי . 
סמיואל מָוֶוריק , אנגליקני שחי פעם על אי במפרץ בוסטון , זכר את המדינאי הצליין בתור " ברנש חלק לשון וערמומי " . 
ב - 1646 הפליג וינסלו לאנגליה בשליחות דיפלומטית נוספת . 
יכולותיו משכו את תשומת - לבו של הממשל הפוריטני של אוליבר קרומוול וכפי שקרה במאה ה - 18 לממציא והמדינאי בנג'מין פרנקלין , שקע גם המדינאי הצליין בעשייה ההיסטורית בארצו ודחה פעם אחר פעם את שובו לאמריקה . 
למגינת לבו של ברדפורד , וינסלו לא שב לפלימות . 
ב - 1654 הוא נשלח לעמוד בראש המאבק של הצי הבריטי בספרדים באיי הודו המערבית ; כעבור שנה הוא נפטר , סמוך לג'מייקה , מקדחת צהובה ונקבר בים בטקס צבאי מלא . 
וינסלו ראה מן הסתם בעשור האחרון של חייו באנגליה את תקופת הזוהר הדיפלומטית שלו , אבל את תרומתו החשובה ביותר להיסטוריה הבריטית והאמריקנית הוא נתן דווקא שלושים שנה קודם לכן , כשהיה האנגלי שמאסאסויט בטח בו יותר מבכל אדם אחר . 
בשעה שהידיעה על מותו של וינסלו הגיעה אל ברדפורד , כבר היה זקן העדה ברוסטר בין המתים למעלה מעשר שנים . 
כעבור שנה , ב - , 1656 נפטר גם מיילס סטנדיש בביתו בדוקסברי . 
ב - 1656 היה ברדפורד בן שישים ושמונה . 
לפי תנאי הזיכיון שקיבל בשעתו ממועצת ניו אינגלנד , הוא יכול כבר ב - 1630 להיעשות בעליה הבלעדיים של פלימות . 
אבל במקום להשאיר את כל הזכויות לעצמו , הוא התחלק בהן עם האנשים שבאו לאמריקה בשנותיה הראשונות של המושבה . 
כעבור עשר שנים , ב - , 1640 העבירו ברדפורד ושאר " הוותיקים " את הזיכיון שלהם לאזרחי פלימות . 
ברדפורד לא בא לאמריקה כדי להקים מושבה גדולה וחזקה , אלא כדי ליצור קהילה מגובשת של אנשים יראי שמים . 
לשם כך היו צריכים כולם לחיות בצוותא ולהתפלל באותה כנסייה . 
אבל בראשית שנות השלושים של המאה ה - 17 כבר היה ברור לכול שאדמות היישוב המקורי אינן מהמשובחות ביותר ; יתר על כן , תושבים רבים טענו שהם זקוקים לשטחי אדמה גדולים יותר כדי לגדל עליהם את עדרי הבקר המתרחבים . 
לדאבון לבו של המושל עזבו רבים מעמיתיו הקרובים , ביניהם ברוסטר , וינסלו , סטנדיש וג'ון אולדן את פלימות והקימו מצפון לה את הקהילות החדשות דוקסברי ומרשפילד . 
תומס פּרֶנס , אחד מהכוכבים העולים של המושבה שהתמנה ב - 1634 לתקופת כהונה ראשונה כמושל , עבר אף הוא לדוקסברי ואחר סייע בהקמת העיירה איסטהם בקייפ קוד . 
ג'ון בראון , שהגיע לניו אינגלנד רק בשנות השלושים ולמרות זאת היה לאחד מעשירי המושבה , היה מצטרף מן הסתם לפוריטנים של מפרץ מסצ'וסטס אלמלא פגש במקרה את ג'ון רובינסון בליידן ובעקבות זאת בחר להצטרף לפלימות . 
ב - 1640 עזר בראון לייסד את העיירה טונטון ; ב - 1645 הוא עבר לוָונָמוֹיסֶט , עיירה שהוקמה בסביבות בָּרינגטון ברוד איילנד של ימינו וסופחה ב - 1667 לסווֹנזי . 
בשלב זה כבר הצטרפו אל בראון גם בנו ג'יימס וחתנו תומס וילט , שניהלו יחסי מסחר משגשגים עם ההולנדים במנהטן . 
המגמה הזאת של בניית עיירות חדשות התפתחה , לדעת המושל ברדפורד , מתוך תיאבון גדל והולך לאדמות . 
מבחינת ברדפורד , אדמה הייתה אמצעי ליצירת קהילה של קדושים ; מבחינת מספר גדל והולך של צליינים , ובעיקר מבחינת ילדיהם , אדמה הייתה אמצעי התעשרות . 
ברדפורד טען שאנשים הקימו עיירות חדשות " לא מחוסר מקום או מתוך איזשהו צורך אמיתי , אלא כדי להתעשר " , וצפה שמגמה זו " תהרוס את ניו אינגלנד " . 
אפילו רוג'ר ויליאמס , שהחזון שלו על קהילה אידיאלית היה שונה תכלית שינוי מזה של ברדפורד , היה שותף לדאגתו מקדחת המקרקעין . 
ויליאמס ניהל מאבק נגד הסגידה ל " אל האדמה " בניו אינגלנד והביע את חששו מהאל הזה " שעתיד לגדול ולהיעשות עבורנו , האנגלים , מה שנעשה אל הזהב עבור הספרדים " . 
ברדפורד התקשה שלא להתייחס לעזיבתם של וינסלו , ברוסטר והאחרים כאל פגיעה אישית . 
הסיבה העיקרית לכך הייתה שהעיירות החדשות גדלו ושגשגו בעוד פלימות , הכפר שבו התחיל הכול , נקלעה לקשיים . 
" וכך נעזבה הכנסייה האומללה הזאת , " כתב ברדפורד , " כמו אם קדמונית שהזקינה וילדיה נטשוה ... והיא , שהעשירה כה רבים , נותרה בעצמה בחוסר כול . 
למרות קינותיו של ברדפורד , חזון הקהילה המלוכדת והעצמאית של אנשים בעלי אמונה דתית משותפת נותר הבסיס העקרוני שעליו הוקמו כל העיירות החדשות במושבה . 
ב - 1652 נזפו נכבדי פלימות באחד , ג'וזף רמסדן , על שבנה את ביתו ביער " במרחק גדול מדי משאר הבתים " והורו לו " לקרב את אשתו ואת משפחתו במהירות האפשרית לשכניו " . 
כל מי שהתיישב בעיירה טיפוסית של מושבת פלימות בשנות החמישים של המאה ה - , 17 קיבל חלקה לבניית בית שגודלה נע בין אקר בודד ( כ - 4 דונם ) לעשרים אקרים ( כ - 80 דונם ) , בהתאם למעמדו החברתי . 
במקום בקתות הקורות והבוץ שבנו הצליינים המקוריים , הקים הדור הנוכחי מבנים העשויים שלד קורות מצופה בלוחות עץ ומכוסה ברעפים , שארובות לבנים ענקיות משמשות לו עוגן מרכזי . 
לבניית כל אחד מהבתים האלה הייתה דרושה כמות ענקית של עץ ; גם בניית בית בעל ממדים צנועים יחסית הצריכה לפחות 12 טונות של עצי בניין . 
מפחידה לא פחות הייתה כמות העצים שנדרשה להסקת האח הפתוחה בבתים הללו . 
מעריכים שבמאה ה - 17 צרך בית ממוצע בניו אינגלנד 15 קוֹרד , או 54 מטרים מעוקבים , של עצי הסקה בשנה ; פירושו של דבר שעיירה בת מאתיים בתים כרתה מדי שנה לא פחות מ - 300 דונם יער . 
עם הגידול במספר העיירות , התחיל להשתנות בהכרח גם אופייה של פלימות ; ומנקודת מבטו של המושל ברדפורד , לאו דווקא לטובה . 
זרם המהגרים החדשים הקשה יותר ויותר על שמירת טוהר המידות של המושבה . 
גרועים יותר מהמקרים של קיום יחסי מין לפני הנישואים וניאוף , היו המקרים " של מעשי סדום ומין שלא כדרך הטבע " , כלשונו של ברדפורד . 
ב - 1642 הורשע תומס גריינג'ר בן השבע - עשרה , " משרתו של אדם הגון מדוקסברי , " בבעילת סוסה , פרה , שתי עזים , חמש כבשים , שני עגלים ותרנגול הודו . 
ברדפורד ועמיתיו השופטים פעלו בהתאם לכתוב בספר ויקרא על משכב בהמה , " ובכל בהמה לא תיתן שכבתך בה ... כי כל אשר יעשה מכל התועבות האלה ונכרתו הנפשות העושות מקרב עמם . 
הם הוציאו את גריינג'ר להורג ב - 8 בספטמבר , 1642 לא לפני שהרגו לנגד עיניו של הנער את כל בעלי החיים שבעל וקברו את פגריהם בבור עמוק . 
ברדפורד האמין כי " גדול כוחו של השטן בארץ זו של עובדי אלילים " , אולם הוא גם חשש שהמושבה נגועה באדישות ממארת . 
ב - 1655 הציג ברדפורד אולטימטום : אם נתיניו לא יעשו משהו לשיפור מצבה הרוחני של המושבה , הוא יתפטר מכהונתו . 
ההבטחות המקוות ניתנו וברדפורד המשיך לכהן כמושל , אבל בשנותיו האחרונות הוא שקע למרות זאת בייאוש עמוק . 
בשלהי חייו עבר ברדפורד שוב על כתב - היד של תולדות המושבה . 
ליד העתק מכתב שכתבו הכומר רובינסון וזקן העדה ברוסטר ב - , 1617 שבו הם מדברים על " הקשר ההדוק והמקודש " של בני קהילתם , כתב ברדפורד , " בשנותיי הראשונות הייתי מאושר לראות את פירותיו המבורכים של שיתוף פעולה נעים זה וליהנות מהם בשובה ונחת , אבל עתה משזקנתי גורם לי הריקבון שאני רואה ומרגיש צער רב ... ואני מתאבל ומקונן עליו מרה . 
למרה השחורה של ברדפורד הייתה כנראה סיבה נוספת , הנעוצה בהחלטה שקיבל ב - 1620 להשאיר את בנו ג'ון בהולנד . 
אחרי נישואיהם ב - , 1623 נולדו לברדפורד ולאשתו השנייה אליס שלושה ילדים : ויליאם הבן נולד ב - ; 1624 מרסי נולדה ב - ; 1627 וגו ' זף נולד ב - 1630 . 
ברדפורד אימץ גם את שני בניה של אליס , קונסטנט ותומס סאותוורת , ואת תומס קושמן בן השמונה - עשרה שאביו רוברט מת ב - , 1625 בערך באותו הזמן שמת ג'ון רובינסון . 
חברים נוספים במשפחת ברדפורד המורחבת היו שלושת הנערים נתנִאל מורטון , גו ' זף רוג'רס וויליאם לייתם . 
אבל עד סוף 1627 היה חסר אחד מבני המשפחה : ג'ון , בנו של ברדפורד מנישואיו הראשונים עם דורותי , עדיין חי באירופה . 
כשהצטרף לבסוף לאביו , כבר היה ג'ון בן אחת - עשרה ; הוא היה רק בן שלוש כשראה את הוריו בפעם האחרונה וקרוב לוודאי שכמעט לא זכר אותם . 
נתנִאל מורטון , בנו המאומץ של ברדפורד , היה בדיוק בן גילו של ג'ון . 
אבל בעוד שמורטון נעשה בבגרותו עוזרו של המושל ויד ימינו , בנו בכורו ג'ון נשאר תמיד מנוכר ובסופו של דבר עבר לגור בנוריץ' , קונטיקט – המקום הרחוק ביותר בניו אינגלנד מבית אביו המפורסם . 
איש אינו יכול לדעת בוודאות מה צופן לו העתיד , אבל לברדפורד היו השערות משלו . 
אם ניו אינגלנד תמשיך " לשרך את דרכיה " , היא תטעם את נחת זרועו של האלוהים . 
להשקפתו של ברדפורד , זרעיה הרעים של האפוקליפסה הקשה הזו כבר נזרעו לפני יותר משלושים שנה , כשתומס מורטון ממרימאונט התחיל למכור רובים לאינדיאנים . 
בתוך זמן קצר נעשו הילידים ציידים יעילים בהרבה מהאנגלים , " משום קלות רגליהם וזריזות גופם וראייתם הטובה , ומשום היותם נעים ונדים כל העת ומכירים בשל כך את מקום מרבצן של החיות השונות . 
הם גם השתלטו במהירות רבה על ההיבטים הטכניים של הפעלת רובי המוסקט ויכלו בתוך זמן קצר לבצע בעצמם את התיקונים הדרושים ולייצר את כדורי העופרת שלהם . 
בשל שמרנותם התקשו האנגלים לנטוש את רובי המוסקט הישנים והמסורבלים עם בריח הפתיל ולעבור לרובי בריח הצור החדישים יותר . 
האינדיאנים , לעומת זאת , ידעו מההתחלה שהם מעוניינים רק ברובים עם בריחי צור . 
" הם פשוט השתגעו אחריהם , " כתב ברדפורד , " והיו מוכנים לשלם כל מחיר תמורתם ; הם הבינו שקשתותיהם וחציהם אינם אלא צעצועים בהשוואה אליהם . 
פתאום איבדו האנגלים את עליונותם הטכנולוגית על הילידים וכשהם " נתקלו ביערות באינדיאנים חמושים ברובים כאלה , התעוררו בקרבם חששות כבדים " . 
אלא שעם הזמן התרגלו האנגלים למראה של אינדיאני חמוש ברובה . 
אינדיאנים חמושים ברובים עם בריחי צור הביאו יותר בשר ציד ועורות לתחנות המסחר האנגליות . 
ומלבד זאת , אם האינדיאנים לא היו מקבלים את הרובים שלהם מהאנגלים , הם יכלו בנקל לקנות אותם מהצרפתים או מההולנדים . 
המסחר ברובים ובתחמושת היה עסק רווחי מאוד , ואנשי החוק של פלימות אישרו בסופו של דבר את עסקות החליפין האלה . 
לדידו של ברדפורד , חימוש האינדיאנים היה רק סימן נוסף לשאננות המדאיגה שאחזה במושבה . 
אין ספק שמפלתה של ניו אינגלד בוא ותבוא . 
והאינדיאנים נושאי הרובים יהיו ה " שוט " שבו יעניש האלוהים את עמו : 
כי הילידים קונים עוד ועוד רובים 
ולהפעיל אותם הם מיטיבים 
באנגלים הם משטים 
וברצותם יעשו בהם שפטים . 
את הימים האחרונים של חייו בילה ברדפורד בעיסוק שעשוי להיראות מוזר בשביל מושל מושבה בניו אינגלנד : לימוד עברית . 
נפשו יצאה לקשר בלתי אמצעי עם דבר האל ולצורך זה היה עליו ללמוד את שפת המקור של התנ"ך . 
הדפים הראשונים של ספרו על תולדות פלימות מלאים בשרבוטים של מילים ומשפטים בעברית . 
" על אף היותי בא בימים , " כתב , " עדיין עז רצוני לראות במו עיניי מעט מהשפה העתיקה הזו ומלשון הקודש שבה נכתבו דברי אלוהים חיים ... וגם אם לא אוכל להשיג הרבה בעניין זה , רוותה נפשי עונג מהמעט שראיתי ; ( כמו משה שראה את ארץ כנען ואליה לא בא ) . " תקוותו להקים בניו אינגלנד קהילת קדושים לא התגשמה מעולם , אבל ברדפורד זכה לראות ארץ מובטחת מסוג אחר , ולו רק במבט חטוף . 
בחורף של 1657 התחיל ברדפורד לחוש ברע . 
בריאותו המשיכה להידרדר עד תחילת מאי , אז חל בו שינוי פתאומי ומופלא . 
כל הפוריטנים יראי האלוהים מחפשים בהתמדה סימן לכך שהם נמנים עם הנבחרים . 
בבוקר ה - 8 במאי נמוגו כל ספקותיו ודאגותיו של ברדפורד ואת מקומן תפסה ודאות מדהימה : " האל שבמרומים מילא את נפשו נחמה בל תתואר , " כתב קוטון מזר , " עד שהיה כמו פאולוס בשעתו , שקוע כולו במנעמי גן עדן שקצרה לשונו של אדם מלתארם . 
סוף - סוף נמצאה לו ההוכחה לכך שמסעו בארצות החיים יוכתר בגאולה . 
באותו בוקר סיפר ברדפורד לסובבים את מיטת חוליו כי " רוחו הטובה של אלוהים הבטיחה לו שיהיה מאושר בעולם הבא ויקטוף את פירותיה הראשונים של תהילתו הנצחית . 
הוא מת למחרת " וכל מושבות ניו אינגלנד התאבלו על האיש שהביא ברכה לכולם והיה להם כאב " . 
ב - 1913 חשפו עובדיו של מכרה חצץ בווֹרן , רוד איילנד , בית - קברות אינדיאני . 
האתר , הידוע בשם בֶּר'ס היל ונמצא בקרבת סוֹוַאמס , כפר אבותיו הקדמונים של הפּוֹקנוֹקט , הכיל 42 קברים , רובם של אנשים שמתו באמצע המאה ה - 17 . 
חפצים שנאספו מהקברים מעידים עד כמה נעשו המוצרים המערביים חלק מחייהם של האינדיאנים . 
יחד עם המתים , שנקברו כשהם שכובים על צדם וראשיהם פונים לכיוון דרום - מערב , נטמן מבחר מדהים של פריטים : נוסף לחפצים אינדיאניים מסורתיים כמו ראשי חצים , קמעות ומקטרות אבן , היו שם בקבוקי יין , רובי מוסקט , כפות , גרזני ברזל , סירים , פעמונים , שמיכות צמר , מסרקים , מספריים , פטישים , פרסות ברזל , מנעולים , מפתחות , צירים , סכינים , קערות פיוטר , חרבות , נעלי עור ונבל פה ( Jewish Harp ) . 
אוסף החפצים באחד הקברים של בר'ס היל היה עשיר במיוחד . 
בין שאר הדברים נמצאה בקבר הזה שרשרת מנחושת . 
כזכור , בקיץ של 1621 ביקר אדוארד וינסלו בסוֹוַאמס ונתן למאסאסויט " שרשרת נחושת " במתנה . 
אמנם לעולם לא נוכל לדעת בוודאות מי באמת נטמן בקבר ההוא , אולם ארכיאולוגים מניחים שזו יכולה בהחלט להיות שרשרת שהייתה שייכת לצליינים . 
כשהאינדיאנים באו לראשונה במגע עם האנגלים הם היו , לפי כל הדיווחים , מלאי השתאות ויראת כבוד בראותם את הדברים שהאירופים הביאו עמם . 
" הם הרבו להתפעל מהמצאותיהם המוזרות של האנגלים ולשבח אותן , " כתב ויליאם ווד . 
בין אם היה מדובר במחרשת ברזל , במוסקט או בטחנת רוח , האינדיאנים ייחסו ל " המצאות המוזרות " האלה כוחות רוחניים הקרויים בשפתם מָניט . 
" לנוכח כל דבר משובח במיוחד , " כתב רוג'ר ויליאמס , " ויהיו אלה גברים , נשים , ציפורים , דגים וכדומה , הם נוהגים לצעוק מָניטו ּ , כלומר , ' זהו אלוהים ' ... וכשהם משוחחים בינם לבין עצמם על האוניות של האנגלים , על בתיהם הגדולים , על חריש שדותיהם ובמיוחד על ספריהם ועל מכתביהם , הם יסיימו את המשפט במילה מניטוֹבוֹק , כלומר , ' הם אלוהיים ' " . 
מאסאסויט הכיר את האנגלים טוב מכדי להתייחס אליהם כאל משהו שאינו בשר ודם , אבל כפי שמעידים החפצים שנאספו בבר'ס היל , ראש השבט ואנשיו המשיכו להתפעל מהמטען החומרי העשיר שהאנגלים הביאו איתם לאמריקה . 
בארבעים השנים שעברו מאז מסעה של המייפלאוור , עברו חייהם של הילידים שינוי מכאיב , אבל הם הצליחו ליצור תרבות חדשה וסתגלנית מאוד שהמשיכה לשאוב את כוחה מאורח החיים המסורתי . 
הפוקנוקטים המשיכו לצוד כדרך שעשו אבותיהם , אלא שבמקום בקשתות וחצים הם השתמשו ברובים החדישים ביותר ; בוויגוואמים שלהם , העשויים מחצלות קנים וקליפות עצים , היו תיבות מתוצרת אנגלית שבהן הוחזקו צמידים , טבעות חותם ושרשרות של חרוזי צדף . 
מכנסי עור הצבי שלהם היו מעוטרים בפעמוניות שצלצלו בלכתם ; וכאשר הם מתו , דאגו בני משפחתם לקבור ביחד עם גופותיהם גם את החפצים האלה כדי שכוחותיהם המסתוריים ילוו אותם אל העולם הבא . 
לאור נטיותיהם הרוחניות של האינדיאנים , אין פלא שרבים מהם התעניינו גם בדתם של האנגלים . 
הצליינים לא עשו כל מאמץ לנצר את הילידים , אבל הפוריטנים ממסצ'וסטס ראו במיסיונריות משימה בעלת חשיבות ראשונה במעלה , או כך לפחות הם אמרו לעצמם . 
בחותמת של המושבה , שהוכנה עוד לפני הגיעם לעולם החדש , נראה אינדיאני המבקש , " בואו תעזרו לנו . 
הפוריטנים האמינו שכל נוצרי צריך להיות מסוגל לקרוא את דברי אלוהים הכתובים בתנ"ך , ומראשית התיישבותם הם עשו מאמצים ללמד את האינדיאנים קרוא וכתוב . 
ילידים אחדים אפילו התחילו ללמוד בהרווארד קולג' שהוקם לא מכבר . 
בשנות החמישים של המאה ה - 17 לקח המיסיונר ג'ון אליוט על עצמו את המשימה הנכבדה של תרגום כל התנ"ך והברית החדשה לגרסה פונטית של שפת המסצ'וסטס , והעניק ליצירתו את השם Mamusse Wanneetupanatamwe Up - Biblum God . 
אליוט הקים שורת קהילות עצמאיות של אינדיאנים מתנצרים שכונו " עיירות תפילה " ( Praying Towns ) . בד בבד עם לימוד עיקרי הנצרות , קיווה אליוט לגמול את תלמידיו מאורח חייהם המסורתי . 
אבל כמו שקרה בשימוש בכלי עבודה חקלאיים ובתכשיטים מערביים , גם כאן , האינדיאנים לא נטשו לחלוטין את זהותם הקודמת . 
תחת זאת הם עשו מה שעושים תמיד אנשים רוחניים – יצרו מערכת יחסים משלהם עם האלוהים . 
עוד שנים רבות נהגו האינדיאנים המתנצרים של האי ננטאקט לסיים את התכנסויות יום ראשון שלהם בטקס שהיה קדום בהרבה ממסע המייפלאוור . 
" עם סיום ההתכנסות , הם היו מוציאים את תיבות ההצתה שלהם ומדליקים אש ומציתים את מקטרותיהם , ואפשר שהיו יונקים מהן שלוש או ארבע פעמים ובולעים את העשן ואחר נושפים אותו מנחיריהם ומושיטים את המקטרת לשכנם ... והיו אומרים ' טָאוּפּוּט' שפירושו , ' אני מודה לך ' . 
דומה שהיה זה ביטוי של עשיית חסד זה עם זה . 
במקום שהנצרות תתפוס את מקום המנהגים הישנים , היא נעשתה , עבור רבים מהאינדיאנים , אמצעי עזר לשמירה על תרבות הילידים המסורתית . 
עבור ראש שבט מהמאה ה - , 17 לעומת זאת , הנצרות הייתה גורם בעל השפעה מזיקה , שערער את היציבות החברתית ואיים על עצם קיומה של המסורת השבטית ועל כוחו ורווחתו האישיים . 
ככל שאינדיאנים רבים יותר פנו אל האלוהים , כן התמעט מספרם של אלה שהזרימו לראש השבט בקביעות את התרומות שבהן נעשה תלוי . 
בשלב מסוים הגיע מאסאסויט למרתה'ס ויניארד כדי לתחקר אחדים מהמתנצרים החדשים . 
לדברי ג'ון אליוט , " הוא שאל אותם על ההטבות החומריות שמגיעות עם ההתנצרות ... ואחד מהם ענה , ' אנחנו לא משרתים את האלוהים בעבור בגדים או כל תמורה חיצונית אחרת . 
" 
יש להניח שמאסאסויט לא הופתע ביותר מכך שהאינדיאנים של קייפ קוד ושל האיים היו פתוחים במיוחד לרעיונות של הנצרות . 
ב - 1623 הוא סיבך אותם בקשר נגד הצליינים ואחת מהתוצאות הטראומטיות של הפשיטה על וסאגוסט הייתה מותם של ראשי השבטים מקייפ קוד , כמעט עד האחרון שבהם . 
בהצהירם אמונים לאל האנגלי , הצליחו האינדיאנים של האזור להרחיק את עצמם מהישג ידו של המנהיג העליון שבגד בהם בעבר . 
חוסר האמון של מאסאסויט בנצרות היה כה גדול , עד שהוא ניסה להתנות את אחת ממכירות האדמות האחרונות שלו בהתחייבות שהמיסיונרים יפסיקו לנצר את אנשיו . 
מובן מאליו שהאנגלים סירבו לקבל את התנאי ובסופו של דבר החליט ראש השבט הישיש " לא להתעקש עליו יותר " . 
בכל הנוגע לחיקוי האנגלים הפגינו האינדיאנים יצירתיות ונכונות רבה . 
האנגלים , לעומת זאת , לא היו נלהבים במיוחד לחקות את האינדיאנים . 
הפראות האמריקנית , חשבו , עלולה להזיק למידות הטובות של סדר ושליטה עצמית . 
אולם חרף כל מאמציהם לשמור מרחק מהאינדיאנים ומתרבותם , במשך הזמן התחילו האנגלים לאמץ , גם אם באי - רצון , את מנהגי הילידים , במיוחד בכל הנוגע למזון . 
מאז הפעם הראשונה שבה נתקלו הצליינים במטמון הגרעינים בקייפ קוד , נעשה התירס לחלק בלתי נפרד מתזונתו של כל תושב ניו אינגלנד . 
לפי ההערכה , האינדיאנים צרכו בין 130 ל - 150 קילוגרם תירס לאדם בשנה והאנגלים לא פיגרו בהרבה אחריהם . 
הדייסה העשויה מגרעיני תירס קלופים ומיובשים ולחם התירס האפוי במחבת הם מתכונים שהצליינים שאלו מהמטבח האינדיאני . 
ובמרוצת השנים נעשה הנזיד האנגלי , שמאסאסויט כה השתוקק לאכול בזמן מחלתו , דומה יותר ויותר לתבשיל האינדיאני המכונה סוּקוֹטָש : מין מרק העשוי מתירס , שעועית וכל דג או בשר זמין . 
בעת אסיף התירס , שנעשה במשותף , אימצו האנגלים את המסורת האינדיאנית לפיה גבר צעיר המוצא קלח תירס אדום רשאי לנשק כל נערה שיבחר . 
האנגלים הלכו בעקבות ההולנדים מניו נדרלנד והשתמשו בשרשרות של חרוזי צדף כמטבע עובר לסוחר . 
השרשרות , הקרויות ואמפּאם , היו מורכבות מחרוזים גליליים שעוצבו ביד אמן מקונכיות לבנות של חלזון ים או מהחלק הכחול של צדפת מאכל המצויה בחוף המזרחי של ארצות הברית ; שוויים של החרוזים הארגמניים היה כפול מזה של הלבנים . 
כדי שוואמפאם תהיה כשרה למסחר , היא הייתה צריכה לעמוד בדרישות קפדניות והאינדיאנים והאנגלים כאחד נעשו מומחים לביקורת איכות ולמדו לזהות אם החרוזים נחתכו , עוצבו , לוטשו , נוקבו ונחרזו כיאות . 
פתום אחד ( 183 סנטימטרים ) של ואמפאם הכיל כ - 300 חרוזים ומחרוזת צורפה למחרוזת , עד שנוצרה חגורה שרוחבה נע בין 2.5 ל - 13 סנטימטרים . 
בשנות הארבעים של המאה ה - 17 היה מיתון כלכלי שהקשה על קבלת אשראי והמושבות הקלו במעט על המצוקה הפיננסית בניו אינגלנד כשהכירו בוואמפאם כאמצעי תשלום חוקי . 
במקרה זה למדו האנגלים מהאינדיאנים דרך חדשה לעשיית עסקים שהייתה ייחודית לאמריקה . 
בעת שהצליינים התיישבו לראשונה בפלימות , הפרידו 64 קילומטרים בינם לבין סוֹוַאמס , כפרו של מאסאסויט . 
ב - 1655 כבר הצטמצם המרחק לקילומטרים ספורים והבתים האנגליים הקרובים ביותר הצטופפו סביב וָנָמוֹיסט . 
לא היה שם שום " ספָר " , שום הפרדה ברורה בין הציביליזציה לבראשיתיות . 
הגבולות היו פרוצים ומטושטשים , במיוחד בפלימות , הקטנה במושבות הפוריטניות , שם היו העיירות " מפוזרות " יותר מאלו של מפרץ מסצ'וסטס וקונטיקט וריכוז הילידים היה גבוה יותר . 
בין האנגלים לאינדיאנים של פלימות שררו יחסי קרבה שהיו כמעט בלתי נתפסים בעיני הדורות הבאים של אמריקנים . 
האנגלים שכרו את שכניהם האינדיאנים כפועלים חקלאיים וקנו מהם דגים ובשר ציד . 
בדרך הטבע התפתח במקום ז'רגון אנגלי - אינדיאני והאנגלים התרגלו לפנות אל מכריהם הילידים במילה " נֶטוֹפ ּ " שפירושה חבר . 
עם זאת , מושבת פלימות בשום אופן לא הייתה אוטופיה של שיתוף פעולה וחילופי תרבות . 
התופעה של נישואים בין - גזעיים לא הייתה קיימת כלל ; ובלי ילדים שישמשו מכנה משותף תרבותי וגנטי , האינדיאנים והאנגלים התקשו תמיד להבין את נקודות ההשקפה של זולתם . 
בסופו של דבר , שני העמים נשארו בגדר חידה זה לזה . 
ב - 1638 תקף ארתור פיץ' , ותיק מלחמת פיקווט , יחד עם שלושה ממשרתיו , אינדיאני ששב ממסע סחר לבוסטון ושדד אותו . 
פיץ' דקר את האינדיאני בחרבו ואחרי שלקח את הוואמפאם שלו ואת בגדיו , נטשו הוא וחבריו את קורבנם בחושבם שהוא מת . 
אבל האינדיאני המשיך לחיות עוד מספר ימים וזיהה את תוקפיו , ואלה הובאו לפלימות והועמדו למשפט . 
לדברי רוג'ר ויליאמס , הרצח עשה " רעש גדול " בכל האזור . 
רבים מהנאראגנסטים חששו שההתקפה מבשרת את תחילתו של " טבח כללי בילידים " וראש שבט אחד הזהיר שמעתה " יצטרכו האנגלים להיזהר בלכתם בדרך המלך " . 
הפוקנוקט , לעומת זאת , ראו את הרצח באור שונה . 
מאסאסויט ציין את העובדה שפיץ' עבד פעם עבור חברו אדוארד וינסלו ; ואף - על - פי שהאמין באשמתו של פיץ' , הוא אמר לרוג'ר ויליאמס שצריך להקל בעונשו של הרוצח " כי הוא איש של וינסלו " . 
מאסאסויט גם טען שהקורבן , אינדיאני משבט הניפָּמוּק שחי באזור הפנימי של ניו אינגלנד , " לא שווה הרבה " ומשום כך תהיה זו טעות " להמית מישהו אחר בגללו " . 
עם פתיחת המשפט ב - 4 בספטמבר , 1638 הגיעו לבית - המשפט מאסאסויט וראשי שבטים רבים מהנאראגנסט וכן חבריו האינדיאנים של הנרצח . 
ברדפורד דיווח שאנגלים אחדים , " גסי רוח ועמי ארצות " , רטנו שלא מוצדק להמית אדם לבן בגלל רצח של אינדיאני . 
אבל חבר המושבעים סבר אחרת ופיץ' ושותפיו לפשע הורשעו ונתלו , " עונש שהסב סיפוק רב לאינדיאנים ולכל יושבי הארץ " , כלשונו של ברדפורד . 
האינדיאנים והאנגלים נותרו אולי זרים אלה לאלה , אבל באמצע המאה ה - 17 הם עשו כמיטב יכולתם לגשר על הפערים . 
כפי שהבינו כולם , זו הייתה הדרך היחידה למנוע מלחמה . 
בסתיו של , 1657 חודשים אחדים אחרי מותו של ברדפורד , חתם מאסאסויט , שכבר היה כמעט בן שמונים , על שטר המכר בעסקת המקרקעין האחרונה שלו בפלימות . 
בתחתית מגילת הקלף הוא שרטט פּיקטוֹגרמה – מערכת של כתב ציורים – מורכבת : דבר מה שנראה כחלק גוף עליון של אדם מרחף מעל מה שיכול להיות רגליו , כשרק קו מתפתל מחבר בין השניים . 
יהיה הדבר שמבקש הציור להביע אשר יהיה , הוא נותן תחושה של ריחוק וניתוק . 
אחרי החתימה על שטר המכר הזה נעלם מאסאסויט מהפרוטוקולים של מושבת פלימות רק כדי להופיע מחדש בפרוטוקולים של מושבת מפרץ מסצ'וסטס בתור מנהיג הקוֹבּוֹג , תת - קבוצה של שבט הניפמוק שמקום מושבה היה בקרבת ברוקפילד , מסצ'וסטס , של ימינו , כמעט 90 קילומטרים מצפון - מערב לארץ הפוקנוקט . 
כיתוב לתמונה בעמוד 195 במקור : הפיקטוגרמה של מאסאסויט על שטר מכר מ - 1657 
שנים רבות שמר הפוקנוקט על יחסים הדוקים עם הקובוג , שבט שחי עם תת - קבוצות נוספות של הניפמוק בין הנהרות והאגמים , בשטח שגבולו המערבי עובר ליד נהר קונטיקט וגבולו המזרחי נוגע ביישובים האנגליים שמחוץ לבוסטון . 
כבר ב - 1637 הציג מאסאסויט את עצמו בפני פקידי הרשות בבוסטון כמנהיג הקובוג והיסטוריונים אחדים משערים שכעבור עשרים שנה , ב - , 1657 הוא עבר לגור איתם דרך קבע . 
המעבר הזה לא רק הרחיק את ראש השבט הזקן מהלחצים הבלתי נסבלים של פלימות , הוא גם נתן לבנו הבכור וַמסוּטָה , שכבר היה אז בן ארבעים בקירוב , הזדמנות לתפוס את מקומו כמנהיג החדש של הפוקנוקט . 
עוד קודם לכן התחיל ומסוטה לגלות סימנים ראשונים של עצמאות . 
ב - 1654 הוא מכר את הוֹג איילנד לריצ'רד סמית מרוד איילנד בלי לקבל אישור בכתב מאביו או ממועצת פלימות . 
כעבור שלוש שנים הופיע סמית בפני מועצת פלימות וטען ש " לא ידע עד לאחרונה על התקנה האוסרת עליו לרכוש אדמות מהילידים " . 
למרות חוסר הנחת מהעסקה , הרשתה המועצה לסמית להמשיך ולהחזיק באי בתנאי שיתחייב מעתה ואילך " לציית לממשל ולמועצה הכללית של פלימות החדשה " . 
האישור בדיעבד שנתן מאסאסויט למכירה , שנחתם ב - 21 בספטמבר , 1657 מעיד ככל הנראה על פרידתו הקרובה של ראש השבט הזקן מהמושבה . 
בטרם עבר זמן רב לאחר מכן , סירב בנו של מאסאסויט להיפרד מחלק מהשטחים שאותם הסכים אביו למכור לעיירה טונטון . 
בהפגינו את הפולמוסנות שאפיינה את יחסיו הקצרים מדי עם שלטונות פלימות , טען ומסוטה שאינו מוכן למסור אדמות שלדברי בעליהן " ניתנו להם בצו המועצה של פלימות " . 
כעד לקיומו של המסמך הביא את ג'ון סאסאמוֹן , אינדיאני שייצג את כל מה שמאסאסויט תיעב וחשש ממנו . 
ג'ון סאסאמון היה אחד מתלמידיו המצטיינים של המיסיונר ג'ון אליוט . 
הוא למד לקרוא ולכתוב אנגלית וב - 1653 התקבל ללימודים בהרווארד . 
אחרי שנים רבות של עבודה במיסיון של אליוט הוא התחיל לשמש מתורגמן ולבלר בשירותו של ומסוטה . 
באביב של , 1660 כנראה בהמרצתו של סאסאמון , הופיע ומסוטה בפני מועצת פלימות – לא כדי לאשרר את מכירת האדמות אלא כדי לשנות את שמו . 
בפרוטוקול הישיבה נכתב : 
לאור בקשתו הרצינית של ומסוטה , שעם פטירתו לא מכבר של אביו ביקש לנהוג כמקובל בקרב הילידים ולשנות את שמו , אולם נפשו חשקה בשם אנגלי שתיתן לו המועצה , הוחלט להיענות לבקשה בחיוב ומעתה ואילך ייקרא שמו אלכסנדר מפוקנוקט ; וכיוון שביקש את אותו דבר עצמו גם עבור אחיו , קיבל הלה את השם פיליפ . 
מאותו יום ואילך נקראו בניו של מאסאסויט , על פי בקשתם , רק בשמותיהם הנוצריים . 
זו הייתה תחילתו של עידן חדש . 
בניו של מאסאסויט הודיעו למועצת פלימות שאביהם מת , אבל פרט לזאת אין אנו יודעים דבר על נסיבות פטירתו , אם כי קשה להאמין שהוא נקבר במקום אחר ולא בפוקנוקט . 
אבל דבר אחד אנחנו כן יודעים : באחרית ימיו היה מאסאסויט שותף לדאגתו של ברדפורד לגבי העתיד . 
זמן מה לפני מותו הוא הביא את שני בניו , שעדיין היו ידועים אז בשמותיהם האינדיאניים ומסוטה ומֶטָקוֹם , לביתו של ג'ון בראון בוַונָמוֹיסֶט הסמוכה . 
שם , בנוכחות בראון ובני משפחתו , הביע מאסאסויט את תקוותו ש " גם אחרי מותו יתקיימו בינם לבין בניו יחסי אהבה וידידות בדומה ליחסים שהיו להם איתו " . 
קצת מוזר שמאסאסויט בחר להשמיע את ההצהרה הזו לא באוזניו של תומס פּרֶנס , מחליפו של ברדפורד בתפקיד המושל , אלא דווקא בביתו של שכן אנגלי . 
אבל ראש השבט הבין בלי ספק שאם יפרוץ אי - פעם סכסוך מזוין בין בני עמו לאנגלים , הצרות יתחילו כאן , בקו התפר בין פלימות לפוקנוקט . 
12 
המשפט 
לצליינים היו אמונות דתיות מוצקות שעליהן שמרו בקנאות . 
בכוחן של אמונות אלה הם חצו את האוקיינוס רחב הידיים והמסוכן ובאו לארץ פראית שבה הצליחו , כנגד כל הסיכויים , להקים את ביתם . 
הצרה היא שעל כוונותיהם הטהורות של הוותיקים ועל הישגיהם הכבירים לא הייתה אפשרות לחזור פעם נוספת . 
הדור השני סבל מלכתחילה מדימוי נמוך של " נצר מנוון לגפן זרה " , כפי שכומריהם לא התעייפו מלחזור ולומר להם . 
האבות והאמהות נהגו פעם לעמוד ולהכריז קבל עם ועדה על האמת האלוהית שגילו בתוכם ; ילדיהם של הקדושים היו חסרים את הלהט הדתי הזה . 
ב - 1660 חלה ירידה כה תלולה במספר החברים בכנסיות של מושבת מפרץ מסצ'וסטס , עד שקבוצת כמרים יזמה את אמנת אמצע הדרך – הגמשה של תנאי החברות בכנסייה שנועדה להגדיל את מספר אוכלי לחם הקודש . 
( הכנסייה של פלימות לא אימצה את אמנת אמצע הדרך עד תחילת המאה ה - , 18 בין השאר משום שדרישותיה מחברי הכנסייה היו מלכתחילה פחות מחמירות מדרישותיהן של הכנסיות הפוריטניות במושבת מפרץ מסצ'וסטס . 
) כך או כך , החיים הרוחניים בפלימות ובשאר המושבות של ניו אינגלנד הידרדרו לשפל המדרגה , ובלי ספק , כפי שהתלונן המושל ברדפורד , החוטאים יעוררו יום אחד את חמתו של אלוהים . 
וכשזה יקרה , ילדיהם של הקדושים יהיו חייבים להכיר בעובדה שהאסונות המתחוללים הם עונש מאלוהים . 
במקום להתמקד בחיי העולם הבא , העדיפו ילדיהם ונכדיהם של הצליינים ליהנות מההטבות החומריות של חיי העולם הזה . 
רוב תושבי פלימות היו איכרים , אבל החקלאות לא הייתה הדבר היחיד שהניע את גלגלי הכלכלה בניו אינגלנד . 
לאירופה , לאיי הודו המערבית ולארצות רחוקות אחרות היה תיאבון שאינו יודע שובעה לדגים , לעצי בניין , לתבואות ולבקר ובאמצע המאה ה - 17 כבר קיימו סוחרי ניו אינגלנד קשרי מסחר טרנסאטלנטיים ענפים שהחזיקו מעמד עד המהפכה האמריקנית . 
כדי שתוכל לנצל עד תום את המסחר הרווחי הזה , נזקקה מושבה לנמל טוב ובוסטון התפתחה במהירות למרכז הכלכלי של האזור . 
החלטת הצליינים להישאר במעגן הרדוד שלהם חרצה את דינה של פלימות להיות הענייה במושבות ניו אינגלנד . 
אלא שגם שם הייתה קיימת מאז ומתמיד אופציה מפתה לגאולה כלכלית . 
בחוף המערבי של חצי האי מאונט הופ , מדרום לכפר הפוקנוקט סוֹוַאמס , היה נמל גדול ומוגן היטב של מים עמוקים . 
הצרה הייתה שב - 1640 הכריזו שלטונות פלימות על כל חצי האי מאונט הופ ועל השטח שלחופו המזרחי של מפרץ מאונט הופ , הידוע בשם פּוֹקָסֶט , כעל שמורה אינדיאנית . 
המקום שבו הייתה עתידה לקום בריסטול , רוד איילנד , נשאר אפוא מחוץ לתחום לאנגלים , לפי שעה לפחות . 
במשך כל המחצית הראשונה של המאה ה - 17 הייתה ניו אינגלנד חופשייה פחות או יותר לעשות ככל העולה על רוחה . 
בניגוד לווירג'יניה , במושבות הצפוניות מעולם לא היה מושל מטעם הכתר האנגלי . 
ועם פרוץ מלחמת האזרחים באנגליה , נהנתה ניו אינגלנד הפוריטנית מהיתרונות של ממשלה אוהדת בארץ האם . 
אבל ב - 1660 נראה פתאום שסכנה מרחפת על האוטונומיה רבת השנים של ניו אינגלנד . 
אחרי נפילת משטר קרומוול חזר השלטון לידיו של המלך צ'רלס ה - 2 . 
מאז שהמורדים הפוריטנים ערפו את ראשו של אביו , לא רחש המלך החדש חיבה יתרה לניו אינגלנד , אבל התעניינותו העיקרית באמריקה התמקדה במקום אחר . 
עם התמוטטות עסקי הוואמפאם באמריקה ותבוסתו האחרונה של הצי ההולנדי באירופה , נשארה המושבה ההולנדית ניו נדרלנד חסרת הגנה וב - 1664 שיגר צ'רלס נציגים מטעמו שינצחו על כיבוש המושבה המתחרה . 
רבים מסוחרי פלימות סחרו עם המושבה ההולנדית , אבל איש מהם לא היה בעל קשרים הדוקים עם ניו נדרלנד כמו תומס וילט . 
וילט עשה את תקופת החניכה שלו בתחנת הסחר של פלימות בפֶּנוֹבּסקוֹט , מיין . 
לאחר מכן הוא נשא את בתו של ג'ון בראון , איש סודו של מאסאסויט , ועבר לגור בבית חותנו בוָונָמויסט . 
נוסף לניסיונו הרב בעבודה עם האינדיאנים דיבר וילט , שהיגר לאמריקה מליידן , הולנדית שוטפת . 
בשנות השישים של המאה ה - 17 הוא ניהל עסקים ענפים עם ניו נדרלנד ויתכן שאחד מנציגיו של המלך חשב עליו כשכינה את תושבי מושבת פלימות " בני כלאיים הולנדים " . 
אין תמה אפוא שב - , 1664 מיד אחרי שהאנגלים השתלטו על ניו נדרלנד ללא שפיכות דמים והפכו אותה לניו יורק , התמנה וילט למשרת ראש העיר האנגלי הראשון של מנהטן . 
פרקי הזמן המתארכים והולכים שהקדיש וילט למנהטן התחילו להעיק על אלכסנדר , בנו ויורשו של מאסאסויט . 
כמי שחי כה קרוב לפוקנוקט , היה וילט חייב לטפח יחסים טובים עם האינדיאנים ; ונראה שהוא נעשה עבור הבן מה שווינסלו היה עבור האב : האנגלי שעליו סמך אלכסנדר יותר מכול . 
וילט ירש את תפקידו של מיילס סטנדיש כמפקד הצבאי של פלימות . 
אבל ב - 1662 תפס את מקומו ג'וזאיה , בנו בן השלושים ושלוש של אדוארד וינסלו . 
למרות גילו הצעיר , כבר הסתמן ג'וזאיה כמי שעתיד להיות אחד מאזרחיה הבכירים של המושבה . 
הוא נמנה עם תושבי פלימות הבודדים שלמדו בהרווארד קולג' והיה נשוי לפּנלוֹפּי פֶּלהאם הנאווה , בתו של גזבר הרווארד וסגן מושל מסצ'וסטס הרברט פּלהאם . 
בתמונת דיוקן שצוירה ב - , 1651 בעת ביקורו של ג'וזאיה אצל אביו באנגליה , נראה גבר צעיר עם פנים נאות והבעה מתנשאת במקצת , שקווצות שיערו החום - אדמדם יורדות עד כתפיו . 
בשנות השישים עברו ג’וזאיה ופנלופי לגור בקַרסוֶול , אחוזת משפחת וינסלו שנקראה כך על שם בית אבי - סבו של ג’וזאיה באנגליה . 
כיתוב לתמונות בעמוד 201 במקור : פנלופי וג'וזאיה וינסלו ב - 1651 
לווינסלו הצעיר היו גינונים של ג'נטלמן אנגלי , אבל הוא נולד באמריקה . 
כבנו של אדוארד וינסלו למד להכיר מקרוב את האינדיאנים , אבל כבר מתחילת הקריירה הציבורית שלו היו יחסיו עם הנהגת הפוקנוקט שונים בתכלית מאלה של אביו . 
בשנות השישים של המאה ה - , 17 האנגלים כבר לא הרגישו שהישרדותם תלויה בתמיכה האינדיאנית ; אדרבה , רבים מהתושבים , ובפרט הצעירים שבהם , ראו באינדיאנים מכשול להתעשרותם העתידית . 
רבים מילדי הצליינים שכחו את חובם לפוקנוקט , שבלעדיהם לא היו הוריהם שורדים את שנתם הראשונה באמריקה , והיו נכונים פחות להתייחס אל מנהיגי הילידים בסובלנות ובכבוד שאפיינו את יחסי הוריהם עם מאסאסויט . 
אלכסנדר , מצדו , היה תככן ואיש מדון . 
עוד לפני מותו של מאסאסויט הוא התעלם מההסכם שחתם אביו עם המושבה ומכר את הוג איילנד לריצ'רד סמית מרוד איילנד . 
באביב של 1662 נודע בפלימות שאלכסנדר חזר על מעשהו ומכר בניגוד לחוק אדמה נוספת לתושב רוד איילנד . 
מאז החליט רב - החובל ג'ונס להפליג לקייפ קוד במקום לנהר הדסון , היה הזיכיון של פלימות פחות חסין מכפי שמנהיגי המושבה היו רוצים שיהיה , ומאמציהם החוזרים ונשנים לקבל כתב זכויות חדש מהמלך עלו בתוהו . 
אבל גם אילו הייתה הניירת של פלימות ללא דופי , היא עדיין לא יכלה לתת הגנה מושלמת מפני מכת סכסוכי הגבול שפגעה בכל המושבות . 
נכון שאיחוד המושבות של ניו אינגלנד הוקם , בין השאר , כדי לפתור את הבעיה הזאת , אבל רוד איילנד לא הייתה חברה בו . 
פלימות לא יכלה להרשות לעצמה שאלכסנדר ימשיך למכור קרקעות כאוות נפשו לתושבי רוד איילנד והחליטה להעמידו לדין . 
הסתובבו גם שמועות מדאיגות על כך שראש השבט דן עם הנאראגנסט באפשרות של איחוד כוחות נגד האנגלים . 
כשאלכסנדר הפר את הבטחתו להתייצב למשפט , הורה המושל תומס פּרֶנס למייג'ור ג’וזאיה וינסלו להביא אותו בכוח . 
ביולי 1662 יצא וינסלו בראש כוח של עשרה אנשים חמושים היטב , כולם רכובים על סוסים , ופנה ללכת בשביל האינדיאני הישן שאבותיהן נהגו ללכת בו לפוקנוקט . 
כשהגיעו לקרבת נמסקט , מהלך 24 קילומטרים מפלימות , נודע להם שאלכסנדר שוהה לא רחוק משם , במוֹנפּוֹנסֶט פונד – היא הליפקס , מסצ'וסטס , של ימינו – במחנה ציד ודיג ארעי . 
עדיין הייתה שעת בוקר מוקדמת כשווינסלו ואנשיו הגיעו למחנה האינדיאני . 
הם מצאו את ראש השבט ועשרה מאנשיו , כולל אשתו ויטָמו ּ , אוכלים ארוחת בוקר בתוך ויגוואם כשרוביהם מונחים בחוץ ללא השגחה . 
וינסלו הורה לאנשיו לתפוס את כלי הנשק ולכתר את הוויגוואם , ואז נכנס פנימה להתעמת עם אלכסנדר . 
ראש שבט הפוקנוקט דיבר עם וינסלו באמצעות מתורגמן בשם רולנד , אחיו של ג'ון סאסאמון , וכשחילופי הדברים התחילו להתלהט דרש המייג'ור להמשיך את השיחה בחוץ . 
האופן המתנשא והקשוח שבו בחרו פקידי הרשות של פלימות להתייחס אליו הרגיז מאוד את אלכסנדר . 
אם היה שמץ של אמת בשמועה על הקנוניה שיזם כביכול , כלום היה נמצא כאן עכשיו , דג בשלווה במונפונסט פונד ? 
וינסלו הזכיר לראש השבט שהוא לא התייצב בבית - המשפט בפלימות כפי שהבטיח לעשות . 
אלכסנדר הסביר שהוא המתין לשובו של חברו תומס וילט ממנהטן כדי ללבן איתו את העניינים . 
בשלב הזה כבר בערה חמתו של אלכסנדר להשחית . 
וינסלו שלף את אקדחו , כיוון את הנשק לחזהו של ראש השבט ואמר , " נשלחתי להביא אותך לפלימות וכה יעזור לי אלוהים , את זה גם אעשה . 
לא קשה להבין את תדהמתו של אלכסנדר . 
הוא כבר עמד להתפרץ שוב כשסאסאמון ביקש רשות לדבר עם ראש השבט שלו ביחידות . 
אחרי מספר דקות של שיחה נסערת הודיע המתורגמן שאלכסנדר יסכים ללכת עם וינסלו בתנאי שיוכל לבוא לפלימות כראוי לראש שבט , בלוויית אנשי פמלייתו . 
היה זה יום קיץ חם ווינסלו הציע לאלכסנדר לרכוב על אחד מסוסיו . 
כיוון שאשתו והאחרים נאלצו ללכת ברגל , אמר ראש השבט שהוא " יכול לצעוד לא פחות טוב מהם " , בתנאי שהאנגלים יתקדמו בקצב סביר . 
בינתיים שלח וינסלו רץ לפניהם , כדי שיכנס בדחיפות את דייני בית - המשפט בדוקסברי . 
דומה היה שישיבת בית - הדין הצליחה להרגיע את הרוחות בשני הצדדים . 
לא ברור מה בדיוק קרה אחר כך , אולם מיד אחרי הישיבה לנו אלכסנדר ואנשי פמלייתו לילה אחד בביתו של וינסלו במרשפילד , שם נפל אלכסנדר פתאום למשכב . 
היסטוריון מהתקופה טוען שאלכסנדר חלה " מרוב רוגז ועצבנות " . 
רופא העלה לא מכבר את הסברה שראש השבט סבל מדלקת התוספתן . 
כך או כך , הרופא שהובהל נתן לאלכסנדר " סם פעיל " , תרופה משלשלת חזקה שאם אכן סבל ראש השבט מתוספתן מודלק , היא רק החמירה את מצבו . 
אנשי פמלייתו של ראש השבט ביקשו רשות להעביר אותו חזרה למאונט הופ . 
הרשות ניתנה ואנשיו של אלכסנדר נשאו אותו על כתפיהם עד הגיעם לנהר טונטון שבמידלבורו . 
משם הוא הושט בקאנו חזרה למאונט הופ ומת כעבור ימים אחדים . 
השתלשלות אירועים מפתיעה ומדאיגה זו הדגישה ביתר שאת את השינוי במצב היחסים בין האנגלים לאינדיאנים במושבת פלימות . 
ב - 1623 זכה וינסלו באהבתו הנצחית של מאסאסויט כשהיה מוכן לעשות הכול – אפילו לקרצף את פיו המכוסה מוגלה של ראש השבט – ובלבד להציל את חייו . 
כעבור 39 שנים התפרץ בנו של וינסלו לוויגוואם של אלכסנדר כשהוא מאיים עליו באקדח . 
ועוד בטרם עבר שבוע , היה מנהיג הפוקנוקט בין המתים . 
בשנים הבאות התרוצצו באזור שמועות משמועות שונות : אמרו שאלכסנדר הוצעד בחוסר התחשבות תחת השמש הקופחת עד שחלה ומת ; אמרו שהוא הושלך לכלא והורעב למוות . 
במאמץ לסתור את השמועות הללו כתב ויליאם ברדפורד הבן – אחד מהאנשים שליוו את וינסלו – דוח שבו טען בתוקף שאלכסנדר התלווה אל וינסלו " ללא כפייה ומרצונו החופשי " . 
פיליפ , אחיו הצעיר של אלכסנדר , היה משוכנע לעומת זאת שווינסלו הרעיל את ראש השבט . 
למעשה , השנאה שרחש פיליפ למפקד הצבאי של פלימות הייתה כה ידועה ברבים עד שעם פרוץ המלחמה הרגיש וינסלו צורך לשלוח את אשתו וילדיו לסיילם ולהפוך את ביתו במרשפילד למצודה מבוצרת . 
בכוונה או שלא בכוונה הצית וינסלו את פתיל ההשהיה שיפוצץ יום אחד את כל ניו אינגלנד . 
במשך ימים רבים נהרו למאונט הופ מאות ואולי אלפי אינדיאנים אבלים שבאו לבכות את מותו של אלכסנדר . 
אבל חיש מהר הפך הצער לשמחה כשההמון חגג את עלייתו של פיליפ לכס המנהיג העליון של הפוקנוקט . 
בחוף המזרחי של מאונט הופ מתנשא מצוק ענקי שהעניק לחצי האי את שמו . 
מהמצוק , שגובהו קרוב ל - 100 מטרים , נשקף נוף פנורמי מרהיב של מפרץ נאראגנסט ומפרץ מאונט הופ . 
זהו סלע רם ונישא , עשוי שכבות קוורץ , שמגמד את פלימות רוק ושם אותו ללעג ולקלס . 
כיתוב לתמונה ב-token=עמ' 204 במקור : מראה מאונט הופ כשמגיעים אליו מדרום 
האגדה מספרת שפיליפ עמד פעם על פסגת מאונט הופ כשפניו מופנות מערבה ויידה אבן שעברה את כל חצי האי והגיעה עד פּוֹפַּסקווֹש נֶק , מרחק של יותר מ - 3 קילומטרים . 
אגדה עממית זו משקפת את תחושת העוצמה והכוח שבני פוקנוקט רבים ייחסו למנהיגם החדש , שבעת עלותו לשלטון באוגוסט 1662 היה רק בן עשרים וארבע . 
ההמונים שנקבצו במאונט הופ בקיץ ההוא הקימו המולה כה רבה , עד שנכבדי פלימות חששו שפיליפ מכנס מועצת מלחמה . 
שבועות אחדים בלבד אחרי גרירת אחיו לבית - המשפט , דרש המושל פּרֶנס גם מפיליפ להתייצב לפניו . 
לראש השבט הצעיר , שהופיע בפלימות ב - 6 באוגוסט , 1662 לא הייתה כל כוונה להתרפס בפני האנגלים . 
כפי שפיליפ הבהיר היטב בשנים הבאות , הוא ראה את עצמו שווה מעמד למלך צ'רלס ה - , 2 לא פחות . 
כל האחרים – כולל המושל פרֶנס ומייג'ור וינסלו הנוכל – היו בסך הכול " נתיניו " של מלך אנגליה ולכן הם אינם יכולים לתת פקודות למלך עמית . 
לנוכח " הופעתו הגאה והמתנשאת " של פיליפ בפני מועצת פלימות , קרא לו אחד מהנוכחים בלגלוג " המלך פיליפ " , תואר שדבק בו ונכנס איתו להיסטוריה , אף - על - פי שהוא מעולם לא כינה כך את עצמו . 
על אף קור הרוח שהפגין פיליפ באותו יום בפלימות , הוא ידע שאין זה הזמן המתאים להאשים את האנגלים ברצח אחיו . 
מותו של אלכסנדר העמיד אותו במצב קשה ולחלוטין לא צפוי . 
אם פיליפ חשד באמת שאחיו חוסל , הוא גם האמין מן הסתם שחוצפתו של אלכסנדר הביאה למותו . 
פיליפ היה צעיר מאחיו המנוח בשנים כה רבות עד שיכול להיות בנו . 
לא הייתה לו ברירה אלא לנהוג בזהירות רבה , לפחות בימיו הראשונים כראש שבט . 
במקום להאשים בכעס את וינסלו ברצח אחיו – האשמה שלא הטיח בגלוי באף אנגלי עד פרוץ פעולות האיבה כעבור 13 שנים – אמר פיליפ לחברי המועצה בדיוק את מה שהם רצו לשמוע . 
הוא הבטיח לא לפגוע בברית הוותיקה שנכרתה בין אביו לבין פלימות , ואפילו הציע להשאיר את אחיו הצעיר כבן ערובה אם הדבר יעזור להרגיע את חששותיהם של נכבדי המושבה , אבל הוחלט שהדבר אינו נחוץ . 
מבחינת המושל פּרֶנס , היחסים עם האינדיאנים שבו בכך לקדמותם . 
בשנים הבאות , בעוד פיליפ מתבסס בתפקידו החדש כמנהיג הפוקנוקט , הלכה ניו אינגלנד ונעשתה צפופה יותר ויותר . 
האנגלים והאינדיאנים כאחד התפרנסו מחקלאות , אולם רק 20 אחוזים מקרקעות המושבה היו ראויות לעיבוד . 
את מצוקת האדמות החקלאיות הגביר גם הגידול המהיר באוכלוסייה האנגלית . 
הדור הראשון של המתיישבים היה פורה בצורה בלתי רגילה – במשפחה ממוצעת היו שבעה או שמונה ילדים – ובשנות השישים של המאה ה - 17 כבר רצו כל הילדים הללו חוות משלהם . 
אבל האנגלים לא היו היחידים שעולמם השתנה . 
האינדיאנים בני דורו של פיליפ גדלו בתקופת הזוהר של המסחר בפרוות והתרגלו לראות במוצרים מערביים יקרים חלק בלתי נפרד מחייהם . 
אבל כעת , עם הכחדתם המוחלטת כמעט של הבונים , הפיחות בערך הוואמפאם ואובדן חלק נכבד מהאדמות , התחיל הדור החדש של האינדיאנים להבין שגם האפשרויות שלו הולכות ומצטמצמות . 
הלחץ היה גדול במיוחד בפלימות . 
בניגוד למפרץ מסצ'וסטס ולקונטיקט , שהיו להם שטחים נרחבים בפנים הארץ , לאינדיאנים ולאנגלים של פלימות לא היה כמעט לאן להתפשט . 
פיליפ ואנשיו , שנדחקו דרומה לצוואר הדק של מאונט הופ , היו מכותרים כמעט מכל עבר . 
כשהשקיף מפסגת מאונט הופ , יכול פיליפ לראות את העשן העולה מבתי האנגלים שמצפון לוונמויסט ; בדרום , במרחק של פחות מקילומטר מקצה מאונט הופ , ראה את רוד איילנד ( שנקרא כיום האי אַקווידנֶק ) , עם היישובים האנגליים המשגשגים פורטסמות וניופורט . 
רחוק במערב חיו הנאראגנסט ; קרוב יותר אליו היה הוג איילנד , האי שהודות לאחיו אלכסנדר נעשה ב - 1654 חלק מפורטסמות , רוד איילנד . 
מעט נחמה יכול פיליפ למצוא כשהסתכל מעבר למפרץ מאונט הופ אל פּוֹקָסֶט , במקום שבו נמצאת כיום טיוֶורטוֹן , רוד איילנד – ארצה של ויטָמו ּ , אלמנת אלכסנדר ומנהיגת שבט פוקסט . 
הבהמות של האנגלים רק הגבירו את התחושה הקלאוסטרופובית של האינדיאנים . 
חיות משק דוגמת פרות , סוסים , כבשים , עזים וחזירים נדדו כל הזמן מהחוות האנגליות לשדות התירס של האינדיאנים וזללו את היבולים . 
למרות המאמצים הרציניים למצוא פתרון לתלונותיהם של האינדיאנים ( דוגמת הגדר שנבנתה לאורך כל הקצה הצפוני של מאונט הופ ) , המשיכו הבהמות להיות הגורם העיקרי למתיחות בין האנגלים לילידים . 
אבל גם אם פיליפ ירש עולם מצטמק ורווי מתחים , הוא גילה יכולת מרשימה להוציא את המיטב מהנכסים שעמדו לרשותו . 
נכון , הבהמות האנגליות היו מטרד רציני . 
אם כך כדאי אולי שלפיליפ יהיו בהמות משלו . 
ב - 1665 הוא רכש סוס ; ב - 1669 סיבך אותו עדר החזירים הגדול שלו בצרות עם הבעלים של פורטסמות , רוד איילנד . 
לפיליפ הייתה החוצפה להשיט את החזירים שלו להוג איילנד ; אחיו מכר אמנם את האי לפני 15 שנים , אבל פיליפ החליט שאין מקום מתאים ממנו לרעות בו את החזירים . 
פיליפ ידע שמכירת האדמות פוגעת באופן ישיר ברווחתם של בני עמו . 
אם רוצים הפוקנוקט לשמור על זהותם כישות עצמאית , הם חייבים לשמור לעצמם את כל האדמות שאביו ואחיו עדיין לא מכרו . 
מיד אחרי שהיה פיליפ לראש שבט , הסכימו הוא והמושל פּרֶנס להטיל אמברגו בן שבע שנים על מכירה וקנייה של אדמה אינדיאנית . 
הסכם יוצא דופן זה היווה למעשה התחייבות מוסרית לחדול מהמעשים הפסולים שנעשו בעבר , ופיליפ הורה לסאסאמון לכתוב מכתב למושל . 
" בקיץ הקודם הבטיח פיליפ שלא ימכור אדמות במשך שבע שנים , " כתב סאסאמון , " והוא מצפה שאף אנגלי לא יטריד אותו לפני תום התקופה הזאת . 
אבל החלטתו המופתית של פיליפ לא החזיקה מעמד זמן רב . 
כעבור שנה בלבד , באפריל , 1664 הסכים פיליפ למכור חלקת אדמה שגבלה בערים ברידג'ווטר , טונטון ורהובּות תמורת מחיר שיא של 66 פאונד ( כ - דולר בערכים של ימינו ) – כמעט כפליים מהמחיר שקיבל אביו תמורת האדמות ליד סוֹוַאמס , כפר מולדתו של הפוקנוקט . 
האמברגו אולי לא הוכיח את עצמו , אבל פיליפ הצליח לפחות להשיג מהאנגלים מחיר הוגן תמורת אדמתו . 
הוא עשה בדיוק את מה שעשה אביו ארבעים שנים לפניו – התאים את עצמו לשינויים שלא היה יכול למנוע . 
כיתוב לתמונה בעמוד 208 במקור : המלך פיליפ , תחריט של פול ריוור 
בתור מנהיג העל של הפוקנוקט , היו סמכויות השלטון של פיליפ זהות , לדברי רוג'ר ויליאמס , לסמכויותיו של " שליט אבסולוטי " . 
אלא שבפועל היו לסמכויות האלה מגבלות מעשיות . 
במקרה שראש השבט עשה מעשה שלא ייעשה ואיבד את אמונם ואת הוקרתם של אנשיו , הוא היה עלול למצוא את עצמו במצב שלא יהיה לו את מי להנהיג . 
" לעתים תכופות נטשו אותם אנשיהם מתוך סלידה או מחאה על התנהגותם הרעה , " כתב דניאל גוּקין , המפקח מטעם שלטונות מפרץ מסצ'וסטס על האינדיאנים המתנצרים , " ועברו לחיות תחת חסותו של ראש שבט אחר שיכול להגן עליהם ; לכן עשו שליטי האינדיאנים מאמצים לנהוג באנשיהם בנדיבות ובאהבה כדי שלא ינטשו אותם ויפגעו בדרך זו בכוחם , בסמכותם ובתרומות שהם מקבלים . 
גם פיליפ היה אמור להתנהג באצילות המתחייבת ממעמדו כמנהיג על . 
לבושו היה מפואר יותר מזה של פשוטי העם , הוויגוואם שלו היה גדול מכל השאר והוא יצא למסעותיו מלווה בפמליה של לוחמים ונשים . 
אם אדם במעמד נמוך משלו בירך אותו לשלום , היה אותו אדם צריך לומר " קוֹוָאוּנקָמִיש " שפירושו " עבדך אנוכי " , וללטף תוך כדי כך את שתי כתפיו של ראש השבט . 
כיתוב לתמונה ב-token=עמ' 209 במקור : קערה מעץ בוקיצה , מיוחסת למלך פיליפ 
הופעתו החיצונית של פיליפ הלמה , לכל הדעות , את תפקידו . 
אנגלי מעריץ אחד , שראה את ראש השבט מהלך ברחובות בוסטון , העריך שבגדיו וחגורות הוואמפאם הרחבות שלו היו שווים 20 פאונד לפחות , כ - דולרים בערכים של ימינו . 
אבל אם ביקש פיליפ לשמור על מעמדו כראש שבט פוקנוקט בלי להזדקק למכירת אדמות אינדיאניות , הוא היה חייב למצוא לעצמו מקור הכנסה חלופי לסחר הפרוות שפרנס פעם את אביו . 
מאז שראו את זינוקי הלווייתנים סביב המייפלאוור העוגנת , חיפשו הצליינים דרך להפיק מהיונקים הימיים הענקיים את השומן והעצמות ששימשו לצרכים שונים . 
ובשום מקום לא היו הלווייתנים מצויים בשפע כמו במים המקיפים את האי ננטאקט – 130 קילומטרים רבועים של אדמה חולית במרחק של כ - 40 קילומטרים מהחוף הדרומי של קייפ קוד . 
מאסאסויט קבע מכבר את הכללים שלפיהם חילקו האינדיאנים של ננטאקט את הלווייתנים שנסחפו לחופי האי . 
וכיוון ששומן לווייתנים נעשה מצרך שהביקוש לו גבר בהתמדה בניו אינגלנד , היה פיליפ חייב לתת תוקף מחודש לכללים שקבע אביו ולהכפיף את ציידי הלווייתנים האינדיאנים של ננטאקט למרותו . 
ב - 1665 נודע לפיליפ שאינדיאני מננטאקט בשם ג'ון גיבס הפר טאבו אינדיאני מקודש : הוא הזכיר את שם אביו המת של פיליפ . 
פיליפ החליט שעליו לפקח באופן אישי על הענשתו של גיבס והפליג בראש משלחת שהייתה אמורה לסייע באותה הזדמנות לחיזוק השפעתו באי . 
ב - 1665 הייתה בננטאקט אוכלוסייה אינדיאנית גדולה מאוד יחסית – כ - נפש , בזמנים שבהם מספרם של בני שבט הפוקנוקט ושל בני בריתם , כולל תושבי ננטאקט , הגיע על - פי ההערכות ל - בסך הכול . 
האוכלוסייה האנגלית של האי , לעומת זאת , מנתה בקושי 100 נפשות . 
בננטאקט היה פיליפ עתיד להיווכח כיצד נראו הדברים ב - , 1621 כשהאינדיאנים עדיין היו הרוב המכריע בניו אינגלנד . 
בין מאונט הופ לננטאקט מפרידים כ - 100 קילומטרים של שיט בקאנו . 
פיליפ נחת בקצה המערבי של האי ובחסות צוקי אבן החול התקדם מזרחה לביתו של גיבס , שעמד על שפת אגם קטן הנושא עדיין את שמו . 
חיש מהר נפל האינדיאני לידיו של פיליפ . 
אבל בעוד ראש השבט משלים את ההכנות להוצאתו להורג של העבריין , הציעו אחדים מאנשי הקהילה האנגלית לפדות אותו בכסף . 
גיבס היה חביבו של מתורגמן האי , פיטר פוֹלגֶר , וכעבור זמן לא רב גם נעשה לכומר של עדת האינדיאנים המתנצרים בננטאקט . 
על כל פנים , פיליפ נקב בסכום שהאנגלים לא יכלו לשלם . 
המיקוח נקלע למבוי סתום כשפיליפ סירב להוריד את המחיר ו " בלשון בוטה " , כפי שדיווח כעבור זמן ההיסטוריון של האי עוֹבֵּד מייסי , " השמיע איומים שלא תרמו דבר " . 
פיליפ שלט לכאורה במצב , במיוחד לאור העובדה שהיחס בין האנגלים לאינדיאנים היה אחד לעשרה . 
אבל ככל שחלף הזמן התחוור לפיטר פוֹלגֶר ( שבתו אַבִּייָה תלד לימים את המדען והמדינאי בנג'מין פרנקלין ) , שהאינדיאנים המקומיים אינם שותפים לדעתו של פיליפ בעניין זה . 
" לפיכך החליטו האנגלים להסתכן , " כתב מייסי , " ואמרו לפיליפ שאם לא יעזוב מיד את האי , הם ימרידו נגדו את התושבים וכולם יחד יתנפלו עליו ויחסלו אותו ואת אנשיו עד האחרון שבהם . 
שני הצדדים ידעו שאלו איומי סרק , אבל פיליפ היה זה שהתקפל . 
עם 11 פאונד בכיסו הוא " נענה בשמחה לאזהרה ועזב את האי במהירות האפשרית " . 
האנגלים , ולא פיליפ , היו אלה שהוכיחו את נאמנותם לאינדיאנים המקומיים ובשנים שיבואו יגדל בהתמדה מספר הילידים שיתנצרו . 
כעבור עשר שנים , כשפרצה המלחמה , האינדיאנים של ננטאקט היו קבוצת הילידים הראשונה בניו אינגלנד ש " הפנתה עורף " לפיליפ . 
מנקודת מבטו של ראש שבט צעיר המבקש להשליט את מרותו על החלק המאוכלס והמבטיח ביותר מבחינה כלכלית של ארצו , המסע לננטאקט היה כישלון חרוץ . 
ב - 1667 מלאו חמש שנים לשלטונו של פיליפ כראש השבט במאונט הופ . 
הוא התקרב לגיל שלושים ולא מכבר נולד לו ולאשתו ווּטוֹנֶקָנוּסקֶה בן בכור ; אי לכך החליט פיליפ שהגיע הזמן להכין צוואה . 
כשהמתורגמן של פיליפ , ג'ון סאסאמון , קרא באוזניו את הצוואה שרשם , היא נשמעה בדיוק כפי שהכתיב לו ראש השבט . 
אבל התברר שבפועל רשם סאמאסון דברים אחרים לגמרי . 
בנוסח הצוואה שרשם סאמאסון נכתב שפיליפ לא מוריש את אדמותיו לצאצאיו , כי אם למתורגמן שלו . 
בדיוק כפי שקרה ארבעים שנה לפני כן עם סקואנטו , לא עמד המתווך הבין - תרבותי בפיתוי וניצל את מעמדו המיוחד להפקת רווח אישי . 
לפי הסיפורים , בשלב כלשהו גילה פיליפ מה עולל המתורגמן שבו בטח ואז " סאסאמון ברח ממנו " . 
כך או כך , כעבור זמן לא רב הוא חזר אל רבו לשעבר , ג'ון אליוט , והמשיך לעבוד עם האינדיאנים המתנצרים כמורה וככומר . 
פיליפ בחר להטיל את אשמת חוסר הנאמנות של המתורגמן שלו על השפעות הנצרות . 
כעבר זמן הוא טען שהאינדיאנים המתנצרים " אינם אלא צבועים ששקריהם נועדו לפגוע במלכים האינדיאנים " . 
לדברי ג'ון אליוט , פיליפ אמר לו שהנוצרות חשובה בעיניו פחות מכפתור מעילו . 
ראש השבט דיבר בלשון השאלה , כמובן , אבל לטינתו החדשה לדת הנוצרית היה אחראי אדם אחד ויחיד : איש סודו לשעבר , ג'ון סאסאמון . 
בגידתו של סאסאמון הייתה רק תקלה אחת מני רבות שאירעו בשנה שעתידה להיות קשה במיוחד לראש שבט הפוקנוקט . 
באותו אביב הגיעה לאוזניו של מושל פלימות פּרֶנס שמועה מדאיגה במיוחד . 
מודיע מרהובּות דיווח שפיליפ מדבר על הקמת כוח משותף עם הצרפתים וההולנדים למלחמה באנגלים . 
פעולה כזו לא רק תאפשר לאינדיאנים להחזיר לעצמם את אדמותיהם , טען פיליפ , היא גם " תעשיר אותם ברכוש אנגלי אחר " . 
הגיעה השעה לשלוח שוב את מייג'ור ג’וזאיה וינסלו למאונט הופ . 
אחרי שהחרים את הרובים של הפוקנוקט , מצא וינסלו אינדיאני שאישר כי פיליפ אכן מדבר על האפשרות ליזום קשר נגד האנגלים . 
העד , שהוצג כ " אחד מאנשיו של ראש שבט הכפוף לפיליפ " , תיאר את הנסיבות שבהן נאמרו דברי הרהב של פיליפ בדייקנות ובפירוט רב ווינסלו השתכנע שההאשמות " אכן אמיתיות " . 
פיליפ , לעומת זאת , טען שהרעיון היה של אחד מראשי השבטים של נאראגנסט , אדם בשם ניניגרֶט . 
כשדבריו הופרכו , המשיך פיליפ לטעון שהוא הופלל על לא עוול בכפו וכי " לא עולה כלל על דעתו לנטוש את האנגלים , חבריו משכבר , ולחבור לצרפתים ולהולנדים " . 
כשעמד לפני בית - המשפט של פלימות , התחילה נימת ייאוש להתגנב לבקשות המחילה של פיליפ , שהלכו ונעשו מפצירות יותר ויותר . 
אם יחליטו האנגלים " להסיר ממנו את חסדם , " אמר , " זו תהיה בשבילו מכת מוות שתשמח את אויביו ותצער את ידידיו ותחליש אותם . 
בסופו של דבר פסקו שופטי פלימות שגם אם " פיליפ מרבה להג " , הוא אינו מתכוון לתקוף אף אחד . 
יתר על כן , הם היו מודאגים עתה שמא הביזיון האחרון הזה יחליש את מעמדו של פיליפ עד כדי סכנה שבני עמו ידיחו אותו . 
מנקודת מבטה של המושבה , עדיף שלפוקנוקט יהיה מנהיג הססני ולא יעיל מאשר ראש שבט חזק שימריד נגדם . 
" מחוסר רצון לנטוש את פיליפ ולהניח לו לשקוע " , החליט בית - המשפט להמשיך לתמוך בו ולהחזיר לו את הרובים המוחרמים . 
הדבר לא מנע מהשופטים לקנוס את ראש השבט ב - 40 פאונד לכיסוי הוצאות החקירה שערך וינסלו . 
כיתוב לתמונה בעמוד 213 במקור : הדיוקן מיוחס לניניגרט ה - , 2 בנו של ראש שבט ניאנטיק שתמך באנגלים בעת מלחמת המלך פיליפ 
רעבונו הגדל והולך של פיליפ לכסף עלה בקנה אחד עם רעבונם של האנגלים לאדמה . 
" לרבים מאנשי מושבתנו חסרה אדמה , " נכתב ברשומות ; " שומה עלינו לרכוש כל קרקע שהאינדיאנים יכולים לוותר עליה . 
ב - 1667 קיבל תומס וילט , שהשלים את שנת הכהונה האחרונה שלו כמושל מנהטן , רשות לקנות אדמות נוספות בקרבת ביתו משכבר הימים בוָונָמוֹיסט ולייסד את העיירה סוונזי שגבולותיה נשקו לאדמות הפוקנוקט במאונט הופ . 
פיליפ התחיל את כהונתו מלא כוונות טובות , אבל בסוף שנות השישים הוא עמד לפתוח במכירת החיסול הגדולה של אדמות הילידים , בעזרתו ובעידודו של תומס וילט , חברו לשעבר של אחיו . 
בין 1650 ל - 1659 נרשמו בסך הכול 14 העברות בעלות על מקרקעין בבית - המשפט של פלימות ; בין 1665 ל - 1675 יירשמו 76 העברות כאלה ! 
המושל פּרֶנס ומייג'ור וינסלו היו גאים באסטרטגיה שנקטו במגעיהם עם האינדיאנים של המושבה . 
בסיועו של וילט נעשה המושל לאיש הקשר היחיד של פיליפ , בעוד שווינסלו השקיע את כל האנרגיה שלו בטיפוח היחסים עם ראש שבט מסצ'וסט שבצפון . 
חלוקת תפקידים זו בין שני פקידי ממשל בכירים נעשתה על - פי הדגם מ - 1622 של היחסים בין המושל ברדפורד לסקואנטו ובין קפטן סטנדיש להובמוק . 
אבל , כפי שמציין ההיסטוריון ויליאם הוברד , בעוד שהאסטרטגיה של ברדפורד וסטנדיש פעלה טוב למדי , מדיניותם של פּרֶנס ווינסלו נדונה לכישלון , אחרי שפּרֶנס מת ב - 1673 ווינסלו התמנה למושל . 
עם מותו של פּרֶנס נאלץ פיליפ לשאת ולתת עם האיש השנוא עליו ביותר ; זאת משום שווינסלו לא היה קשור רק למות אחיו , אלא היה גם אחד האגרסיביים והלא מוסריים מבין כל קוני הנכסים האינדיאניים . 
ב - 1671 תבע וינסלו למשפט את ויליאם , בנה של אָמי אחותו של פיליפ , שהיה חייב לו כסף עבור סוס . 
כיוון שלא היה לו במה לשלם , משכן ויליאם חלק מהאדמה השייכת לו בנמסקט . 
כעבור זמן קצר ניצל וינסלו את המשכנתא כדי להשתלט על שטח גדול עוד יותר מאדמתו של ויליאם . 
הנוהג המפוקפק של משכון מקרקעין לתשלום חובות , שלדברי אחד ההיסטוריונים " כמוהו כהפקעת אדמות " , לא היה חוקי בפלימות , לכן שינה וינסלו את החוקים . 
בעת שהתמנה למושל ב - , 1673 כבר היה וינסלו התגלמות המדיניות של אופורטוניזם מתנשא שאפיינה את יחסה של המושבה אל הילידים . 
ייתכן שמבחינת החוק היבש לא היה שום פגם באופן שבו השתלטו וינסלו ואנשי ממשל אחרים מפלימות על חלקים גדולים מאדמת הפוקנוקט . 
אלא שמבחינה מעשית ומוסרית נישל התהליך את האינדיאנים מתחום המחיה שלהם ביעילות – ובזול – ממש כאילו גורשו באיומי נשק . 
פיליפ היה חייב לעשות משהו כדי לשבור את השלשלת הארוכה של מהפכים שהתחילה לאפיין את תקופת כהונתו כמנהיג . 
בהתחלה , כשהאנגלים היו " כמו ילדים קטנים " , כלשונו של פיליפ , ואביו היה " אדם גדול " , הציע מאסאסויט לצליינים את חסותו . 
עתה , משהתהפכו היוצרות , הגיע הזמן ש " האנגלים יעשו בשביל הפוקנוקט את מה שהפוקנוקט עשו בשביל האנגלים כשהיו הרבה יותר חזקים מהם " , טען פיליפ . 
במקום לעשוק את האינדיאנים עד שיישארו חסרי אונים לגמרי , צריכים שלטונות פלימות לכבד את מחויבותה של המושבה לפוקנוקט ולאפשר להם להתקיים כאומה אוטונומית . 
אבל כפי שנעשה ברור יותר ויותר , לילדיהם של הצליינים היה זיכרון קצר מאוד . 
עתה , כשחיי היומיום שלהם כבר היו פטורים ממאבקי ההישרדות המתישים והמאיימים , הם התחילו להתייחס אל האינדיאנים כאל מובן מאליו . 
האירוניה הגדולה והמרה בסכסוך שעתיד לפרוץ – מלחמת המלך פיליפ – היא שבעצם בחירתם בהשגת הצלחה כלכלית על חשבון האינדיאנים , סיכנו האנגלים את כל מה שאבותיהם ואמהותיהם בנו בחירוף נפש ובעמל כה רב . 
בלחצם את הפוקנוקט לקיר עד שלא הותירו להם כל ברירה אלא לבעוט , סללו המתיישבים בלא יודעין את הדרך לשובם של ימי המוות והייאוש הישנים והרעים . 
במארס 1671 דיווח יו ּ קוֹל מסוונזי שאינדיאנים מכל האזור מתאספים במאונט הופ . 
בשלב מסוים הצעיד פיליפ בסך קבוצה בת שישים לוחמים חמושים והובילם במעלה חצי האי עד פאתי היישוב האנגלי . 
לג’וזאיה וינסלו הגיעה שמועה שפיליפ גייס את תמיכת הנאראגנסט וכי בנוסף לכך הוא זומם לחטוף את המושל של פלימות ולתבוע ( כמו שעשה במקרה של ג'ון גיבס מננטאקט ) סכום כסף גדול תמורת שחרורו . 
אף - על - פי ששום ירייה עדיין לא נורתה , האמינו רבים בפלימות שאחרי שנים כה רבות של שמועות עומדת סוף - סוף לפרוץ מלחמה במושבה . 
לא ברור מה בדיוק גרם לפיליפ לפתוח בהכנות למלחמה . 
ההיסטוריון הפוריטני ויליאם הוברד טוען שהוא אחז בנשק " באמתלה שנגרמו לו נזקים פעוטים באדמת המזרע שלו " . 
אבל תהיה הסיבה אשר תהיה , זו הייתה החלטה כבדת משקל למנהיג שעד כה נסוג כל אימת שעמד בפני חשש מעימות אמיתי . 
כיתוב לתמונה בעמוד 216 במקור : " כס המלך פיליפ " בחוף המזרחי של מאונט הופ 
אחדים מאזרחי ניו אינגלנד העזו לטעון שהאינדיאנים אינם האשמים היחידים בתסיסה המאיימת על המושבה ; פלימות עצמה אשמה בכך לא במעט מפני שהיא מכבידה את ידה על הפוקנוקט ללא צורך . 
בניסיון להזים את הטענות הללו , הזמינו נכבדי פלימות נציגים ממסצ'וסטס להשתתף בפגישה עם פיליפ שעמדה להתקיים בעיירה טונטון ב - 10 באפריל 1671 . 
פיליפ וקבוצה גדולה של לוחמים – כולם חמושים ופניהם צבועים בצבעי מלחמה – התקדמו בזהירות לעבר כיכר העיר טונטון , שם צעדה הלוך ושוב קבוצה לא פחות גדולה של אנשי מיליציה חמושים במוסקטים ובחרבות . 
מחשש שהוא מוביל את אנשיו למלכודת , דרש פיליפ לקבל מספר אנגלים בתור בני ערובה לפני שייכנס לעיר . 
המתח היה כה גבוה עד שרבים מחיילי המושבה התחילו לצעוק שהגיע הזמן לתקוף . 
רק מחאתם הנרגזת של נציגי מפרץ מסצ'וסטס בלמה את ההתפרצות של אנשי פלימות . 
לבסוף , אחרי חילופי דברים נוספים , הסכימו פיליפ ואנשיו לקיים את הפגישה באולם הכנסים של טונטון כשהאינדיאנים יושבים מצד אחד של המעבר והאנגלים מצדו האחר . 
התמונה הזאת אומרת הרבה על מצב העניינים במושבת פלימות . 
44 שנים קודם לכן תיאר ההולנדי אייזק דה רזייר את התכנסות הצליינים במתחם המבוצר שלהם לתפילת יום ראשון , כשכל גבר נושא רובה . 
ביום ההוא התאספו ילדיהם של הצליינים ושל הפוקנוקט באולם כנסים מסודר לא כדי לעבוד את האל , אלא כדי ליישב את חילוקי הדעות ביניהם , כשהאנגלים יושבים מהצד האחד של המעבר עם בגדי הצמר ונעלי העור שלהם , האינדיאנים יושבים מהצד האחר עם פנים צבועות וגווים משוחים בשמן וכולם , פוריטנים ובני פוקנוקט כאחד , אוחזים רובים בידיהם . 
מבחינת פיליפ , הפגישה הסתיימה בכי רע . 
אנשי החוק של פלימות כופפו את ידו פעם נוספת ואילצו אותו לחתום על מסמך שבו הוא מכיר " בדרכיו הרעות " . 
הוא גם הסכים למסור את כל הנשק של לוחמיו לאנגלים . 
לדברי ויליאם הוברד , אחד מאנשיו של פיליפ הרגיש כה מושפל מהתפתחות העניינים עד שהשליך את רובהו לרצפה , קרא לראש השבט " מוג לב עם כבד לבן " ונשבע כי לעולם " לא ילך שוב עם פיליפ ולא יילחם תחת פיקודו " . 
בנו של אחד ממנהיגי שבט ניפמוק עזב את טונטון כשהוא נרגז כל - כך עד שהתפתה להרוג אנגלי בדרכו חזרה לביתו במרכז מסצ'וסטס . 
הוא נשפט בסופו של דבר ונתלה בכיכר העיר בוסטון , וראשו הכרות הוקע על הגרדום . 
כעבור חמש שנים הצטרפה אליו הגולגולת של אביו . 
בחודשים הבאים דרשה המושבה מכל האינדיאנים , מקייפ קוד עד נמסקט , לחתום על מסמך המאשרר את נאמנותם לפלימות . 
השלטונות גם דרשו שפיליפ ולוחמיו ימסרו להם את כל הרובים שנשארו בידיהם . 
כשפיליפ סירב , נראה שוב שהמלחמה עומדת בפתח . 
מחשש שפלימות עומדת לדחוף את הפוקנוקט , ואת כל ניו אינגלנד ביחד איתן , למלחמה , הציע המיסיונר ג'ון אליוט שפיליפ יבוא לבוסטון כדי לדבר ישירות עם הנהגת מפרץ מסצ'וסטס . 
פיליפ קיבל בתודה את התערבותו של המיסיונר . 
אלא שאז עשה אליוט משגה וביקש משני נציגיו האינדיאנים להביא את סאסאמון , שחי כעת בנמסקט , לפגישתו עם פיליפ . 
מראה המתורגמן שלו לשעבר פתח כנראה מחדש את פצעיו הישנים של ראש השבט שהיה מספיק מיוסר גם כך . 
בתחילת ספטמבר , כששליח מפלימות הגיע למאונט הופ , הוא מצא " את פיליפ ואת רוב אנשיו הבכירים שתויים לגמרי " . 
פיליפ העיף בזעם את כובעו של השליח מראשו " וחירף וגידף את סאסאמון " . 
לדברי פיליפ , האינדיאני המתנצר שנוא נפשו הלשין לשלטונות פלימות שהפוקנוקטים נפגשים בחשאי עם אחדים מראשי השבטים של הנאראגנסט . 
בסופו של דבר פעל פיליפ על פי עצתו של אליוט והלך לבוסטון . 
כפי שהמיסיונר צפה , ראש השבט זכה שם לאוזן קשבת ויחס אוהד יותר משקיבל אי - פעם בפלימות . 
פיליפ הסכים להיפגש עם פקידי הרשות של פלימות ב - 24 בספטמבר , 1671 בתנאי שבפגישה יהיו נוכחים גם נציגים ממסצ'וסטס . 
אבל עד שפיליפ הגיע לפלימות , שינו פקידי הרשות של מסצ'וסטס את טעמם . 
עכשיו פלימות הייתה הטובה והפוקנוקט היה הרע . 
ההסכם שפיליפ אולץ לחתום עליו בהמשך היווה למעשה כתב כניעה משפיל . 
הוא נדרש למסור את כל נשקו ולשלם קנס של 100 פאונד . 
ומה שהיה גרוע אף יותר , הוא נחשב מעתה לנתין של פלימות וחויב לשלם למושבה מס שנתי של חמישה ראשי זאבים . 
פלימות לא הותירה לפיליפ כל ברירה : אם הוא רצה להמשיך להיות ראש שבט הפוקנוקט , הוא היה חייב לצאת עכשיו למלחמה . 
פיליפ פורק מנשקו אבל בהחלט לא הובס . 
חיש מהר הוא החל לחפש דרכים לרכוש רובים נוספים , אלא שכדי לשלם תמורתם הוא היה זקוק לכסף – והרבה . 
באוגוסט 1672 משכן פיליפ אדמות ליד נהר טונטון כדי לשלם חוב של 83 פאונד ; זמן קצר לאחר מכן הוא מכר שטח סמוך של כ - 40 קילומטרים מרובעים תמורת 143 פאונד , ( בערך 32,000 דולר בערכים של ימינו ) – המחיר הגבוה ביותר ששולם אי - פעם בפלימות עבור נכס אינדיאני . 
עניין מיוחד יש באנשים שייצגו את פיליפ במעמד החתימה על העברת הבעלות של שטח זה , כיוון ששניים מהם , אַנָווֹן ונמרוד , היו מבכירי לוחמיו . 
נראה שפיליפ בחר בדעה צלולה באסטרטגיה של המרת אדמות בנשק . 
העובדה שהוא עמד למכור את אדמותיו כמעט עד הפירור האחרון הייתה חסרת משמעות , בסופו של דבר , כיוון שהמכירה נועדה לממן מלחמה שתחזיר לידיו את כל האדמות האלה . 
ב - , 1673 עם מכירת שטח אדמה ממערב למאונט הופ , גמר פיליפ למכור את כל האדמות הגובלות בתחום המחייה שלו . 
להצלחת התחבולות של פיליפ תרמה לא מעט תאוות הבצע האנגלית . 
במקום לשאול את עצמם כיצד יוכלו פיליפ ואנשיו לשרוד כשהם סגורים בשמורה שלהם במאונט הופ , או לנסות להבין לאן הולך כל הכסף הזה , המשיכו האנגלים לקנות עוד ועוד אדמות . 
הם הסכימו אפילו לשלם תמורת זכויות הדיג במים המקיפים את מאונט הופ , אף - על - פי שהוויתור על זכויות אלו פירושו שלפוקנוקטים לא יישאר אולי במה להאכיל את עצמם . 
הפוקנוקט היווה בסך הכול 5 אחוזים מכלל אוכלוסיית האינדיאנים בניו אינגלנד . 
כדי שיהיה לפיליפ סיכוי כלשהו לנצח במאבק , הוא היה חייב לשכנע חלק ניכר משאר השבטים להצטרף אליו . 
הוא ידע שיוכל כנראה לסמוך על תמיכת הפוקסט והנמסקט , שני שבטים שמנהיגיהם היו קרובי משפחתו , אבל היה ספק אם שאר האינדיאנים של קייפ קוד והאיים יסכימו להילחם לצדו . 
האינדיאנים של האזור נמשכו יותר ויותר לנצרות – מגמה שהואצה מאז ביקורו של פיליפ בננטאקט ב - 1665 . 
השבט הקרוב ביותר מבחינה גיאוגרפית , המסצ'וסט , שיחסיו עם וינסלו היו הדוקים במיוחד , לא יצטרף אליו לעולם . 
גם לאונקס ולמוֹהיגֶן ולשרידי הפיקווט , היו קשרים טובים עם האנגלים . 
הניפמוק , לעומת זאת , היו מאז ומתמיד חבריהם הטובים והנאמנים של הפוקנוקט , יחסים שהתהדקו עוד יותר בשנותיו האחרונות של מאסאסויט , כשעבר לחיות עם הקובוג . 
בכל החישובים האלה היו שני נעלמים חשובים . 
מדרום לפוקסט , בשפלה שהשתרעה עד חוף ים סלעי , חי שבט הסָקוֹנֶט שבראשו עמדה אישה בשם אַוָושוֹנקס . 
היה קשה לדעת למי תהיה נתונה נאמנותו של שבט זה . 
קשה עוד יותר לפענוח היה הנאראגנסט , יריבו המסורתי של הפוקנוקט . 
שני השבטים עשו מאמצים גדולים להגיע לעמק השווה , אבל הנאראגנסט היה גדול ומפולג מכדי לדבר בקול אחד . 
הלוחמים הצעירים השתוקקו להתגייס , בעוד שראשי השבטים המבוגרים והמיושבים יותר לא התלהבו מכניסה למלחמה . 
אבל אם יש אמת בטענות שהשמיעו האנגלים כעבור זמן , בסופו של דבר הגיעו שני השבטים להסכם עקרוני שבאביב של 1676 תתחיל הלחימה . 
במאמציו לגייס כוח כלל - אינדיאני למאבק באנגלים , ניסה פיליפ לבצע את מה שאפילו מיאַנטוֹנוֹמי , המנהיג החזק של הנאראגאסט , לא הצליח לעשות בשנות הארבעים . 
זאת חרף העובדה שמיאנטונומי היה ידוע כלוחם עז נפש , בעוד שהתדמית של של פיליפ הייתה שונה לגמרי . 
אבל גם אם לא ניחן בסגולותיהם הפיזיות של קודמיו , נראה שהייתה לפיליפ כריזמה מסוג שונה . 
ייאושו הגובר בשילוב עם מנה הגונה של התמרמרות צודקת , הפכו אותו לכליא הברק של זעם האינדיאנים באזור כולו , אלה שהיו שותפים במידה זו או אחרת לצרתם של הפוקנוקט . 
אם הם לא יתאחדו עכשיו נגד האנגלים , ייתכן שהזדמנות זו לא תשוב עוד לעולם . 
האנגלים , מצדם , המשיכו להיות בטוחים שפיליפ דבק במחויבותו לשלום . 
במקום שיהיו מודאגים מתיאבונו הגובר של הפוקנוקט לנשק ותחמושת , הם ראו בו הזדמנות עסקית . 
קשה להאמין , אבל בסתיו של 1674 החליטה מועצת פלימות לבטל את החוק האוסר מכירת אבק שריפה וקליעים לאינדיאנים . 
ואז , בינואר , 1675 הגיע סאסאמון לביקור אצל ג’וזאיה וינסלו . 
ב - 1675 כבר היה סאסאמון כמעט בן שישים . 
למרות סלידתו של פיליפ מתכסיסנותו ומנוכלותו של האיש , הוא היה בכל זאת חתנה של אָמי , אחותו של פיליפ . 
למעשה , הוא חי על חלקת אדמה שקיבל מבעלה של אָמי , טוּספָּקין , שהיה ידוע בכינוי " המנהיג השחור של הנמסקט " . 
אלא שקרבתו המשפחתית לאצולה האינדיאנית לא הפריעה לסאסאמון לעבוד בנמסקט עבור המיסיונר ג'ון אליוט ולכהן ככומר של קבוצת אינדיאנים מתנצרים . 
אין כל דרך לדעת מתי נודע לסאסאמון על תוכניות המלחמה של פיליפ . 
גם אין כל דרך לדעת כמה זמן הוא התלבט בשאלה מה לעשות עם המידע שברשותו . 
מכל מקום , באמצע ינואר 1675 הוא הודיע לג’וזאיה וינסלו שפיליפ עומד לפתוח במלחמה . 
אלה לא היו החדשות שמושל פלימות רצה לשמוע . 
וכשסאסאמון התריע שחייו יהיו בסכנה אם דבר פגישתו עם המושל ייוודע למישהו , ביטל וינסלו את דבריו כעוד הגזמה אינדיאנית – אף - על - פי שבן שיחו האינדיאני למד יחד איתו בהרווארד קולג' . 
בגיל ארבעים ושלוש כבר לא היה וינסלו אותו צעיר עז מצח שתחב אקדח לצלעותיו של אלכסנדר . 
בריאותו כבר הייתה מקור לדאגה ( ייתכן שחלה בשחפת ) והאפשרות של מלחמה גדולה עם אינדיאנים פשוט לא באה בחשבון בעתיד שחזה לפלימות . 
מה היה מצב רוחו של סאסאמון אחרי הפגישה עם המושל , נוכל רק לנחש . 
אבל אנחנו יודעים שכעבור זמן לא רב התגלתה גופתו מתחת לקרח של אַסָווֹמפּסֶט פונד , בקרבת לֵייקוִויל של ימינו . 
לכודים בגוש הקרח נמצאו גם כובעו , רובה המוסקט שלו וצמד ברווזים . 
לכאורה נראה שסאסאמון נפל במקרה דרך חור בקרח וטבע . 
אבל כאשר האינדיאני שגילה את הגופה משה אותה מהאגם לא ניגרו מים מפיה , סימן שסאסאמון כבר היה מת בטרם הגיע אל מתחת לקרח . 
גופו גם היה חבול ונפיחויות ניכרו בצוואר ובראש . 
רק אחרי שהשמועה על מותו של סאסאמון הגיעה לקַרסוֶול , התחיל מושל פלימות להאמין שהפוקנוקט אכן זומם משהו . 
נפתחה חקירה ובמארס הופיע פיליפ , ביוזמתו , בבית - המשפט כדי לענות על השאלות שאנשי החוק ימצאו לנכון להציג לו . 
ראש השבט , שהכחיש בתוקף כל מעורבות במותו של סאסאמון , טען שהמקרה הוא עניין אינדיאני פנימי ואינו בתחום סמכותה של ממשלת פלימות . 
למרות זאת המשיך בית - המשפט לחקור אותו וחיש מהר נמצא אינדיאני שלטענתו היה עד ראייה לרצח . 
הוא הסתתר על גבעה המשקיפה על האגם , אמר , וראה שלושה אינדיאנים – טובָּיאס , אחד מיועציו הבכירים של פיליפ , בנו של טוביאס ועוד אדם – מחזיקים בסאסאמון ומפתלים בכוח את צווארו לפני שהשליכו את גופו חסר החיים מתחת לקרח . 
לנוכח עדות מרשיעה זו נקבע ה - 1 ביוני כתאריך תחילת משפט . 
כשיום המשפט התקרב הפקיד גיסו של פיליפ , המנהיג השחור של נמסקט , שטר על סך 100 פאונד , מגובה במשכון של נכסי מקרקעין , לשחרורו בערבות של טוביאס . 
הדבר אפשר לטוביאס לדבר עם פיליפ , שחשש ובצדק שגם הוא יועמד למשפט . 
איש לא הופתע אפוא כשפיליפ בחר לא להופיע לישיבת בית - הדין . 
במקום זה הוא נשאר במאונט הופ , הקיף את עצמו בלוחמים וערך מצעדי ראווה בטווח ראייה מגבול סוונזי . 
לפלימות התחילו להגיע דיווחים לפיהם " אינדיאנים זרים " נוהרים בהמוניהם לארץ הפוקנוקט . 
הדבר האחרון שפיליפ רצה היה לפתוח במלחמה לפני סיום כל ההכנות . 
לא הייתה להם כמות מספקת של רובים , של כדורים ובמיוחד של אבק שריפה . 
אבל האירועים צברו תאוצה והתחילו לצאת מכלל שליטה . 
אם האנגלים יתעקשו לשפוט את טוביאס ואת האחרים , ייתכן שלא תהיה לו ברירה . 
את המשפט ניהל הרכב של שמונה שופטים בראשות וינסלו . 
חבר המושבעים כלל 12 אנגלים ו - 6 סייענים , דהיינו אינדיאנים מתנצרים . 
כעבור זמן טען וינסלו שהשישה היו " אינדיאנים חסרי פניות , רציניים וחכמים " , אבל דבריו לא עזרו לשנות את דעתו של פיליפ שהמשפט הוכרע מראש . 
לפי החוק האנגלי במאה ה - , 17 היו דרושים שני עדי ראייה כדי להרשיע מישהו ברצח . 
אבל לאנגלים היה רק עד אחד , ובמשפט התברר שהיה לו סכסוך קודם עם אחד מהנאשמים . 
לפני שראה כביכול את הרצח , נאלץ העד לתת את מעילו לטוביאס כדי לכסות חוב הימורים . 
למרות שהוצג בפניהם רק עד אחד - ועד שאמינותו מוטלת בספק - החליטו 18 המושבעים להרשיע את טוביאס ואת שותפיו לפשע . 
זה היה עיוות דין משווע . 
המשפט היה עיוות דין משווע אבל מה שהתחיל כזלזול בהליך משפטי תקין , הידרדר חיש מהר לאכזריות בוטה וחסרת מצפון . 
ההוצאה להורג נקבעה ל - 8 ביוני . 
ג'ון קוטון , הכומר של פלימות שבמשך שנים רבות שימש הרועה הרוחני של האינדיאנים במרתה'ס ויניארד , מצא לנכון לקרוא לתפילה את האינדיאנים שהתאספו כדי לצפות בתליות . 
גם כשהובאו אל הגרדום , המשיכו שלושת הנידונים לזעוק שהם חפים מפשע . 
טוביאס נתלה ראשון ואחריו נתלה חברו . 
אבל כשעמדו לתלות את בנו של טוביאס , נקרע החבל . 
בין אם הדבר קרה במתכוון ובין אם לאו , מבחינת האנגלים הוא יצר את הרושם המקווה . 
בעוד הצעיר האינדיאני האומלל מתאמץ לקום על רגליו כשגופותיהם של אביו ושל ידיד משפחתו עדיין מפרפרות באוויר מעליו , הוצעה לו ההזדמנות להציל את חייו . 
הוא שינה אפוא את גרסתו וטען שהשניים האחרים אכן הרגו את סאסאמון בעת שהוא צפה חסר אונים במעשיהם . 
ביחד עם עדותו של הנער היו עכשיו לרשויות שני עדים , כנדרש על - פי החוק . 
מאז ומתמיד היה נהוג לחוס על חייו של אדם שהוצאתו להורג נכשלה . 
אבל כעבור חודש , כשהמלחמה כבר השתוללה במושבה , הוצא בנו של טוביאס מתאו ונורה למוות . 
כשהידיעה על ההוצאות להורג הגיעה אל פיליפ , סערו הרוחות במאונט הופ מרוב התמרמרות וחרון . 
המשפט שם את הצדק ללעג ולקלס והיה פגיעה מעליבה בסמכותו של מנהיג הפוקנוקט . 
לפיליפ נראה שזה הזמן המתאים לקפוץ על ההזדמנות שנתנו לו האנגלים ולהוליך את אנשיו לניצחון בקרב . 
הלוחמים תמכו כמובן במהלך זה . 
לוחמי הפוקנוקט היו צעירים שכמעט לא היה להם מה להפסיד אבל היה להם הרבה מה להרוויח : ניתנה להם עתה ההזדמנות לזכות בחזרה בנכסים שאבותיהם וסביהם נתנו בסכלותם לאנגלים . 
לפי תוכניתו המקורית של פיליפ , המלחמה הייתה עתידה לפרץ רק בעוד שנה , אבל מהרבה בחינות היה העיתוי הנוכחי מוצלח יותר . 
העצים והשיחים כבר התכסו בעלווה חדשה ויכלו לספק את המחסה שהלוחמים יזדקקו לו בעת ההתקפה על האנגלים . 
הביצות שהאינדיאנים השתמשו בהן כמקום מקלט מסורתי בעתות מלחמה , היו עדיין מרופשות מגשמי האביב ובלתי עבירות לחיילים האנגלים . 
אם ימתינו עד אמצע הקיץ , כשרפש הביצות יתחיל להקריש , יהיה מאוחר מדי . 
אמנם עדיין חסרו להם מלאי אבק השריפה שקיוו לאגור במשך השנה וההתחייבות החד - משמעית שתכננו להשיג משאר השבטים , אבל כבר אין מה לעשות בקשר לזה . 
הם חייבים להכות מהר ובכל הכוח . 
הצרה היא שפיליפ מעולם לא היה אדם הפועל בצורה החלטית . 
מאז פשיטת הנפל שלו על ננטאקט עשר שנים לפני כן , הוא פיתח כישרון מיוחד להיכנס לקונפליקטים ואחר כך למצוא דרכים יצירתיות , גם אם משפילות לעתים , להתחמק מהתנגשות סופית ועתירת סיכונים . 
אבל ביוני 1675 עתידים לוחמיו לחשוף את העמדת הפנים שלו ולדרוש שיממש את איומיו לפתוח במלחמה . 
למרות שכל הסימנים הובילו למסקנה הפוכה , המשיך וינסלו לקוות שהבעיות הנוכחיות ייעלמו מעצמן . 
לבד ממכתב יחיד ששלח לפיליפ בשבועות שאחרי משפט הרצח של סאסאמון , לא יזם המושל שום פעולות מנע נגד התפרצות אפשרית של מעשי אלימות . 
עד סוף החודש נפלו וינסלו ופיליפ כאחד קורבן להצגות ולדברי הרהב של עצמם . 
משותקים מדאגה וממשאלות לב חסרות שחר , לא היה בכוחם לבלום את התפרצות הכוחות ההרסניים שאגרו הלוחמים הצעירים של הפוקנוקט במשך תקופה ממושכת של תאוות בצע חסרת מעצורים , אופורטוניזם ואוזלת יד . 
היסטוריונים פוריטנים טענו כעבור שנים שפיליפ שלהב את אנשיו בכוונה תחילה כדי שיתחילו בעימות . 
לתושבים האנגלים של סוונזי הייתה גרסה אחרת לסיפור . 
לפי דוח שנכתב בתחילת המאה ה - , 18 ביוני 1675 עדיין התנגדו פיליפ ויועציו למלחמה בכל מאודם . 
יו ּ קוֹל , אחד מתושבי סוונזי , סיפר לימים איך פיליפ הודיע לו ש " אינו יכול לשלוט בלוחמיו הצעירים " ויעץ לקול לעזוב את ביתו ולחפש מקלט באי אקווידנֶק . 
לפי סיפור מסורתי אחר , פיליפ " פרץ בבכי " כששמע לראשונה שאחד מלוחמיו הרג אנגלי . 
והיו לו סיבות טובות לבכות . 
גם בתוספת המגויסים החדשים מהשבטים השכנים , הכוח הלוחם שלו מנה לא יותר מכמה מאות לוחמים חמושים למחצה . 
ומה שהיה גרוע אף יותר , הם היו ממוקמים על חצי אי . 
אם לא יצליחו לפלס לעצמם דרך צפונה לבטן הרכה של מושבת פלימות , האפשרות היחידה שלהם להימלט ממאונט הופ תהיה בדרך הים . 
לאנגלים היו נקודות תורפה משלהם . 
בניגוד לאינדיאנים , שעברו ממקום למקום מדי עונה , האנגלים חיו בבתי קבע שהיו צמודים לקרקע . 
כתוצאה מכך , כל רכושם – כולל בגדים , רהיטים , מצרכי מזון וחיות משק – היו מועדים לביזה . 
וכפי שהאנגלים של מושבת פלימות היו עתידים לגלות , קשה להעלות על הדעת גורל נורא יותר ממלחמה אינדיאנית . 
פיליפ התכונן למלחמה מתוך אילוצים פוליטיים . 
אחרי הקיץ הרה האסון של , 1671 עצם קיומו כראש שבט היה תלוי בהכנות אלה . 
אבל הקרב בין כוחות האור לכוחות החושך תמיד נראה כמשהו שיקרה בעתיד הרחוק . 
כתוצאה ממשפט הרצח של טוביאס והאחרים , הקרב הזה עמד להתחיל כאן ועכשיו . 
חלק רביעי : מלחמה 
13 
ליבוי האש 
באמצע יוני 1675 עברו שלושה שבועות מהיום שהתחיל ריקוד המלחמה של הפוקנוקט . 
בריקוד השתתפו מאות לוחמים שפניהם צבועות , שערותיהם " אסופות לכרבולת דמוית מסרק " – לדברי עד ראייה – " קרנות אבק השריפה ותרמילי הקליעים תלויים על גבם " והם מנופפים ברובי המוסקט שלהם . 
הם רקדו לקול תופים , הזיעה ניגרת מגופם שכבר נמשח בשומן ומדי יום ביומו הלכו הקריאות לפעולה ונעשו פראיות יותר ויותר . 
פיליפ ידע שלא יוכל לבלום אותם עוד זמן רב . 
הפַּאוּוַאו ּ ניבאו שאם האינדיאנים רוצים לנצח במלחמה , האנגלים צריכים להיות אלה שיירו את הירייה הראשונה . 
פיליפ הבטיח אפוא ללוחמיו שביום ראשון הבא , ה - 20 ביוני , כשכל האנגלים יצאו מבתיהם וילכו למפגשי התפילה שלהם , יוכלו הלוחמים להתחיל לבזוז את הבתים ולהרוג את חיות המשק , ובכך יתחילו במשחק הטקסי של חתול ועכבר שיגרור בהדרגה את האנגלים למלחמה . 
במאונט הופ נֶק , קילומטרים ספורים בלבד מצפון לכפרו של פיליפ , עמדה קבוצה של 18 בתים אנגליים במקום שנקרא קיקֶמוּאיט . 
כשהתקרב ה - 20 ביוני וקריאות הקרב של הלוחמים האינדיאנים בכפר הסמוך התחזקו , החליטו רבים מתושבי החלקים המבודדים של סוונזי לנטוש את בתיהם ולחפש מקלט במקום אחר . 
בצפון , מצדו האחר של הגשר העובר מעל נהר פלמר , עמד ביתו של הכומר ג'ון מיילס . 
הפליטים התחילו להתאסף בבניין הגדול הזה , שמוגן כדי לעמוד בהתקפה אינדיאנית ומשום כך זכה לכינוי " קסרקטין מיילס " . 
קילומטרים ספורים מזרחה משם , במָטָפּוֹיסֶט , עמד קסרקטין בּוֹרן , מבנה אבן גדול ומוצק שבתוך זמן קצר התאספו בו 16 גברים ו - 54 נשים וילדים . 
כיתוב לתמונה בעמוד 230 במקור : קסרקטין מיילס כפי שנראה בתחילת המאה ה - 20 
בבוקר יום ראשון , ה - 20 ביוני , ניגשו שבעה או שמונה אינדיאנים אל תושב קיקֶמוּאיט שעדיין לא עזב את ביתו . 
האינדיאנים שאלו אם הם יכולים להשחיז את קרדומיהם באבן המשחזת שלו והאיש אמר להם שהיום הוא יום שבתון , " לכן אם ייענה לבקשתם , האלוהים שלו יכעס עליו מאוד " . 
מיד אחר כך פגשו האינדיאנים אנגלי שהלך בדרך לבדו . 
הם עצרו אותו ואמרו לו ש " ביום של האלוהים אסור לעבוד ואסור לספר שקרים " . 
המום ונפחד עזב התושב האחרון את קיקֶמוּאיט וביקש מקלט בקסרקטין . 
עד סוף היום הועלו שני בתים באש ונשרפו עד היסוד . 
הידיעות על מעשי ההרס הגיעו אל המושל וינסלו כבר באותו לילה ובבוקר יום שני , ה - 21 ביוני , הוא פקד על כל העיירות ברחבי המושבה לשגר את המיליציות שלהן לטונטון , משם ייצא הצבא לסוונזי . 
הוא שלח גם מכתב לבוסטון שבו ביקש את עזרת השלטונות של מפרץ מסצ'וסטס , אם כי לא הייתה לו שום סיבה להניח שהמושבה השכנה תמהר לבוא לעזרת פלימות . 
כפי שכבר הוברר בפיצוץ הקודם עם פיליפ ב - , 1671 רבים מתושבי מפרץ מסצ'וסטס לא אהבו את התנהגותה של פלימות עם הפוקנוקט ומתחו עליה ביקורת קשה . 
בעלי הזיכרון הארוך גם לא שכחו שבמלחמתה של מושבת המפרץ עם הפיקווט באה פלימות לעזרה באיחור כה רב , עד שהמיליציה שלה לא השתתפה כלל בקרבות . 
ולמרות זאת , בסופו של דבר החליטה מושבת מפרץ מסצ'וסטס שתמיכה בפלימות תשרת את האינטרסים שלה . 
לא רק משום שהתקוממות אינדיאנית מאיימת גם על תושביה , אלא גם משום שמעורבות בסכסוך תאפשר לה אולי להניח את ידה על שטחים גדולים של אדמה אינדיאנית משובחת . 
בעיצומם של כל מאורעות הללו החליט המושל וינסלו שהוא חייב לעשות בדק בית דתי במושבה . 
הצרות האחרונות עם האינדיאנים העידו , לדעתו , שאלוהים אינו מרוצה מפלימות . 
הגיעה העת אפוא " להכות על חטא לפני אלוהים הטוב והמיטיב ולבקש שימחל לנו על כל החטאים והעוונות שבעטיים הסיר את חסדו מאיתנו " . 
וינסלו הצהיר על יום חמישי , ה - 24 ביוני , כעל יום תענית ותפילה . 
פלימות הייתה מושבה חוטאת , אבל אף אחד מפשעיה לא נגע כמדומה להתנהגות עם האינדיאנים . 
כעבור זמן טען וינסלו ש " אנו חפים מכל עוון ופשע שאדם יחיד או עמים יכולים לעולל לשכניהם " . 
אפילו משפט הרצח של סאסאמון היה , להשקפתו , מופת לצדק ולגדלות הנפש האנגלית . 
במכתב למושל קונטיקט טען וינסלו שטוביאס והנידונים האחרים " הודו לנו על משפט הצדק שערכנו להם " . 
התוצאה של ההתעקשות הזאת על תדמית מוסרית הייתה גזילת צלם אנוש מהאינדיאנים , כדי שייטיבו לשמש מכשיר שרירותי וחסר דעה לרצון האלוהים . 
פירושו של דבר שלא ניתן להשיג דבר בדרך של משא ומתן איתם ; ואם רוצים האנגלים לפתור את הבעיות שיש להם עם האינדיאנים , עליהם לעשות זאת באמצעות התפילה והחרב . 
כיתוב לתמונה בעמוד 231 במקור : אלת מלחמה כבדה מעץ אדר , משובצת חרוזי ואמפאם לבנים וארגמניים , מיוחסת למלך פיליפ 
כיתוב למפה בעמוד 232 במקור : אזור מאונט הופ , יוני - אוגוסט 1675 
ביום שני , בשעות הערב המאוחרות , התחילו להגיע לטונטון פלוגות של אנשי מיליציה . 
חבר המועצה ג'יימס קדוורת מסקיטוּאֵיט התמנה למפקד הצבא ומייג'ור ויליאם ברדפורד , בנו בן החמישים וחמש של המושל לשעבר , התמנה לסגנו . 
קדוורת וברדפורד שהגיעו לזירת האירועים זה עתה , לא ידעו על תנועות הפוקנוקט יותר משידעו פיקודיהם . 
למזלם היה שם אדם אחד שהכיר מקרוב את האזור הדרומי ואת האינדיאנים המתגוררים סביב מפרץ מאונט הופ . 
לפני שנה בלבד היה בנג'מין צ'רץ' , נגר בן שלושים ושלוש , לאנגלי הראשון שהתיישב בקצה הדרומי - מזרחי של מפרץ נאראגנסט , במקום שנקרא סָקוֹנֶט , תחום מחייתם של המנהיגה אַוָושוֹנקס ושל כמה מאות אינדיאנים מאנשיה . 
העובדה שהוא האנגלי היחיד בסקונט ( הידועה כיום בשם ליטל קומפטון , רוד איילנד ) כלל לא הפחידה את צ’רץ ’ . 
אדרבה , הוא נהנה מההזדמנות שנפלה לידיו להתחיל מבראשית . 
" ראשי וידיי השתוקקו להקים מטעה חדשה , " הוא נזכר כעבור זמן , " במקום שבו לא קיים דבר וטרם נעשו הכנות כלשהן לבתי מגורים , לבנייני משק או לגדר . 
הייתי צריך להביא סוסים ובקר , לברא את האדמה ולחרוש אותה ; ולעשות את כל האמור לעיל בזהירות רבה כדי לא להרגיז את השכנים האינדיאנים שהקיפו אותי . 
צ’רץ ’ חזר אפוא לאחור , לימי סבו מצד אמו , נוסע המייפלאוור ריצ'רד וורן . 
כשעבר לגור בסקונט , הוא השאיר את העבר מאחוריו והתחיל את חייו מחדש בארצם של האינדיאנים . 
אבל כפי שהלך והתברר במרוצת החודשים הטראומטיים הבאים , צ’רץ ’ הרחיק לכת אף יותר מאבותיו הצליינים . 
ימיה הראשונים של מושבת פלימות הוקדשו לבניית קהילה עם שותפים לאמונה . 
ספונים מאחורי חומת העץ שלהם , עשו הצליינים כמיטב יכולתם לבודד את עצמם מהשממה ומפראי האדם גם יחד . 
צ’רץ ’ , לעומת זאת , הרגיש בנוח בין הכופרים – ואחת היא לו אם אדומים הם או לבנים . 
בנוסף לאַוָושוֹנקס והסקונט , שאיתם הוא פיתח " יחסי ידידות ... ובתוך זמן קצר זכה בהערכתם הרבה " , היו שם גם תושבי האי אקווידנק שבצדו המערבי של נהר סקונט . 
התושבים , רובם בפטיסטים וקווייקרים , לא היו בני - אדם מהסוג שפוריטני המכבד את עצמו מתיידד איתם . 
צ’רץ ’ , לעומת זאת , סבר ש " הג'נטלמנים של האי דווקא אדיבים ומסבירי פנים מאוד " . 
אליס , אשתו של צ’רץ ’ , ותומס בנו בן השנתיים נשארו בביתם של קרובי משפחה בדוקסברי בעת שהוא טרח על בניית ביתם החדש . 
כיתוב לתמונה בעמוד 234 במקור : תחריט של בנג'מין צ’רץ ’ הכלול במהדורה מהמאה ה - 19 של כתביו 
צ’רץ ’ המשיך מהמקום שבו הפסיק לפני חמישים שנה " אביר שלטון הרשע " , תומס מורטון ממרימאונט . 
אבל בעוד שמורטון היה זר מההתחלה , צ’רץ ’ השתייך לאריסטוקרטיה של מושבת פלימות והיה קשור אליה הן בקשרי דם והן בקשרי נישואים ( אליס אשתו הייתה הבת של קונסטנט סאותוורת , בנו החורג של ויליאם ברדפורד ) . 
הוא גם היה שאפתן . 
כאדם " פעלתן וחרוץ בצורה בלתי רגילה " , הספיק צ’רץ ’ להקים שני בניינים עד אביב , 1675 כששמועות מדאיגות הגיעו לאוזניו . 
פיליפ , ראש השבט של מאונט הופ – שנמצא במרחק של שמונה קילומטרים בלבד – " הוגה מזימות של שפיכות דמים " . 
צ’רץ ’ ידע מהרגע הראשון שעל מנת להבטיח את עתידו בסקונט עליו לשמור על יחסים טובים עם המנהיגה אַוָושוֹנקס , ובמרוצת השנה האחרונה נעשו השניים ידידים קרובים . 
בתחילת יוני היא שיגרה אליו הודעה דחופה . 
פיליפ עומד לפתוח במלחמה והוא דורש שהסקונט יצטרפו אליו . 
לפני שתחליט לכאן או לכאן , ביקשה אַוָושוֹנקס לדבר עם צ'רץ' . 
כעבור זמן קצר שמע צ’רץ ’ מאַוָושונקס ששישה מלוחמיו של פיליפ הופיעו בסקונט . 
היא הסבירה שהם איימו לתקוף את בתי האנגלים בצד הנהר שלה ולהשמיד את חיות המשק שלהם כדי לקומם עליה את שלטונות המושבה ; או אז לא תהיה לה ברירה אלא להצטרף לפיליפ . 
צ’רץ ’ פנה אל הפוקנוקט והאשים אותם שהם " חדלי אישים בזויים המתאווים לשפוך את דם שכניהם האנגלים שמעולם לא עשו להם כל רע " . 
הוא כשלעצמו רוצה בשלום , אבל אם תפרוץ מלחמה הוא נשבע להיות להם " קוץ כואב בישבן " . 
הוא המליץ שאַוָושונקס תבקש מהמושבה להגן עליה מפני הפוקנוקט והבטיח לצאת מיד לפלימות ולשוב בהקדם האפשרי עם הוראות של המושל . 
מצפון לסקונט , במקום שבו שוכנת כיום טיוֶורטוֹן , רוד איילנד , חי שבט פוקסט שבראשו עמדה אישה נוספת , ויטָמו ּ . 
למרות היותה גיסתו של פיליפ לא הייתה כל ערובה לכך שהיא תראה את עצמה מחויבת לשתף איתו פעולה רק בשל הקרבה המשפחתית . 
צ’רץ ’ החליט לעצור בפוקסט בדרכו לביתו של וינסלו בדוקסברי . 
הוא מצא אותה יושבת , בודדה ומדוכדכת , על גבעה הצופה על מפרץ מאונט הופ . 
היא שבה זה עתה בקאנו מביקור בכפרו של פיליפ . 
לדברי ויטמו , המלחמה הייתה בלתי נמנעת . 
" כל לוחמיה הצטרפו כנגד רצונה לריקוד המלחמה במאונט הופ , " סיפרה . 
צ’רץ ’ יעץ לה לעבור מיד לאי אקווידנק , במרחק שיט קצר בקאנו , שם תהיה בטוחה יותר . 
וגם לה , כמו לאַוָושונקס , הבטיח לשוב בעוד ימים אחדים עם הוראותיו של המושל וינסלו . 
כיתוב לתמונה מעמוד 236 במקור : האתר בחוף המזרחי של חצי האי מאונט הופ שבו עמד כפרו של פיליפ , בתצלום מתחילת המאה ה - 20 
אבל לצ’רץ ’ לא ניתנה ההזדמנות לקיים את הבטחותיו , כי המלחמה פרצה עוד בטרם הספיק לשוב אל ויטמו ואל אַוָושונקס . 
צ’רץ ’ היה בפלימות ושוחח עם המושל וינסלו כשהמיליציה נקראה לדגל והוא התייצב מיד בטונטון . 
בעוד הצבא נערך לצעידה לסוונזי , ביקש מייג'ור ברדפורד מצ’רץ ’ שיוביל בראש המחנה עם חיל חלוץ קטן . 
צ’רץ ’ ובני לווייתו , שעמם נמנו " אינדיאנים ידידותיים " רבים , עשו את הדרך לסוונזי במהירות כה גדולה עד שהיה להם די זמן להרוג צבי , לצלות אותו ולאכול אותו לפני שעיקר הכוח הגיע אליהם . 
בינתיים הספיק צ’רץ ’ לגלות שהוא נהנה מחיי הצבא . 
כפי שכתב כעבור זמן בספר על חוויותיו מהמלחמה , " היו לי כל התכונות הדרושות לעבודה הזו " . 
אבל לצ’רץ ’ הנמהר היה עוד הרבה מה ללמוד על טקטיקה צבאית . 
תפקידו של חיל החלוץ שהוביל היה להגן על החיילים הצועדים אחריו . 
אבל התקדמותו המהירה לסוונזי השאירה את הצבא ללא הגנה ממארבים אינדיאנים . 
ייתכן אפוא שלמרות התפארויותיו של צ’רץ ’ בצעידתו המהירה דרומה , למפקדיו הייתה דעה קצת שונה על חייל ששאפתנותו והתלהבותו עלולות לפגום בשיקול דעתו . 
בימים הקרובים זרמו עוד ועוד חיילים לסוונזי . 
נוסף למיגון קסרקטין מיילס , נבנו ביצורים זמניים שסיפקו למספר גדל והולך של חיילים מחסה מהתקפה אפשרית . 
אולם עד כה לא יזם הצבא כל פעולה ישירה נגד האינדיאנים . 
לנוכח מאות הלוחמים האינדיאנים שהתלכדו , לפי הידיעות , סביב פיליפ , הרגיש קדוורת שצבאו חייב להיות שווה כוחות לאינדיאנים , אם לא חזק יותר , לפני שייצא למאונט הופ . 
עם כל יום עובר התרבו מעשי ההתגרות של האינדיאנים . 
צ’רץ ’ וחבריו לנשק יכלו לשמוע בבירור את הצעקות ואת קולות הירי שהשמיעו הלוחמים הילידים בעת ששחטו את הבקר ובזזו את הבתים . 
אבל עד כה לא היו לאנגלים כל נפגעים בנפש . 
בבוקר יום רביעי , ה - 23 ביוני , כבר צברו מספר תושבים די אומץ כדי לשוב לבתיהם ולהוציא מהם חפצים ומצרכי מזון . 
באותו בוקר יצאו אב ובנו מהקסרקטין ונתקלו בחבורת אינדיאנים שפשטה על מספר בתים . 
לנער היה רובה ואביו עודד אותו לפתוח בירי על הבוזזים . 
אחד האינדיאנים נפל אבל כעבור שעה קלה הוא קם על רגליו וברח . 
מאוחר יותר הגיעו מספר אינדיאנים לקסרקטין ושאלו מדוע ירה הנער באחד מאנשיהם . 
האנגלים השיבו בשאלה האם האיש מת . 
כשהאינדיאנים השיבו בחיוב , אמר הנער בלגלוג , " מה זה חשוב " . 
החיילים ניסו להרגיע את האינדיאנים , שהיו עכשיו נרגזים מאוד , ואמרו שזהו " מעשה איוולת של נער חסר דעה " . 
אבל לאמיתו של דבר קיבלו הלוחמים מהנער בדיוק את מה שהם רצו : אמתלה לפתוח בהרג . 
יום חמישי , ה - 24 ביוני , שהוכרז כיום תענית והכאה על חטא בכל המושבה , נעשה ציון דרך חשוב בתולדות פלימות , אבל לא באופן שאליו התכוון המושל . 
הדיווחים על מה שהתרחש ביום ההוא אינם אחידים , אבל כולם תמימי דעים שהיה זה יום של קטל וזוועות בסוונזי . 
האינדיאנים הרגו לפחות עשרה אנשים , ביניהם גם את הנער היורה ואת אביו . 
אחדים נהרגו בדרכם חזרה מהתפילות בבית הכנסים . 
זוג אחד ובנם בן העשרים עצרו בביתם כדי לקחת ממנו מעט מצרכי מזון . 
אבי המשפחה הורה לאשתו ולבנו לשוב לקסרקטין בעת שיסיים לאסוף את התירס . 
אבל כשהאב יצא מהבית , הוא הוקף אינדיאנים ונהרג . 
הבן ואמו שמעו את היריות ושבו לבית . 
שניהם הותקפו וכפי שיעלה בגורלם של רבים אחרים בחודשים הבאים , גם קורקפו ; לרוע מזלם הם נשארו בחיים אחרי הפציעה ומתו מאיבוד דם , דבר נוסף שקרה למרבה הצער בתדירות מצמררת . 
הימים הבאים היו חוויה קשה , מתסכלת ומשפילה לצ’רץ ’ ולכל החיילים האחרים שנשארו ספונים בקסרקטין , אנוסים להמתין לבואה של התגבורת ממפרץ מסצ'וסטס . 
במטרה מוצהרת ללעוג לחוסר האונים של החיילים , התקרבו האינדיאנים בחוצפה אל הקסרקטין עצמו . 
שני חיילים שנשלחו להביא דלי מים מבאר סמוכה נורו ונלקחו מהמקום . 
כעבור זמן התגלו גופותיהם של השניים , " אצבעות ידיהם וכפות רגליהם כרותות וגולגולותיהם הופשטו מעורן " . 
גרועה אף יותר הייתה העובדה שהאינדיאנים הצליחו להרוג שניים מאנשי המשמר של הקסרקטין " ממש מתחת לאפם של שאר החיילים " . 
בליל ה - 26 ביוני נצפה ליקוי לבנה מלא בכל ניו אינגלנד . 
חיילים רבים טענו שהם ראו במרכז הירח נקודה שחורה הדומה ל " קרקפת של אינדיאני " . 
הייתה הסכמה כללית שליקוי לבנה " המתרחש בזמנים כאלה הוא סימן מבשר רעות " . 
ביום שני , ה - 28 ביוני , עם בואן של מספר פלוגות מבוסטון , הגיע מספר החיילים לרמה הנדרשת וקדוורת הסכים סוף - סוף לעזוב את הקסרקטין . 
נוסף ליחידת פרשים בפיקודו של קפטן תומס פּרֶנטיס ויחידת רגלים בפיקודו של קפטן דניאל הנצ'מן , כלל הצבא ערב רב של מתנדבים שמפקדם היה אדם בשם סמיואל מוזלי . 
האנגלים עדיין לא נלחמו בשום קרב אבל מוזלי , קצין ימייה במקור , כבר נחשב לגיבור מקומי . 
באפריל עמד מוזלי בראש כוח שתקף בהצלחה מלחים של אוניית פירטים הולנדית סמוך לחופי מיין . 
ביוני הועמדו רבים מהמלחים שנשבו למשפט ונידונו למוות , אבל עם פרוץ המלחמה הוצעה להם חנינה בתנאי שיסכימו להילחם באינדיאנים תחת פיקודו של מוזלי . 
פרט לחבורה הבינלאומית של שודדי הים , ביניהם הולנדי ענק בשם קורנליוס אנדרסון , כללה היחידה כנופיה פרועה של משרתים ושוליות מבוסטון . 
אנשי פלוגתו של מוזלי , ובפרט הימאים שבהם , שהיו חפים לחלוטין מכל איפוק פוריטני ורחשו חיבה גדולה למעשי תועבה למיניהם , שמחו להעתיק את כישרון הרצח והטלת המומים שלהם ממרחבי הים לביצות וליערות של ניו אינגלנד . 
חבורת נערי הכפר והסוחרים יראי השמים , שהיו הרוב בצבא , ראתה באנשיו של מוזלי פראי אדם חסרי תרבות לא פחות מהאינדיאנים עצמם . 
באשר לבנג'מין צ’רץ ’ , שאחת מהדמויות הצבעוניות והנועזות ביותר בצבא המושבה דחקה פתאום את רגליו , הוא יראה בעתיד במוזלי יריב ואל נקמות כאחד . 
עם הצטרפותם של למעלה מ - 300 חיילים חדשים , נמלא קסרקטין מיילס חיש מהר אנרגיה תוססת וחסרת מנוח . 
ההתקפה עמדה להתחיל ביום המחרת , אבל אחדים מהבאים מקרוב , ובראשם הנגדים ג'ון גיל ואנדריו בלצ'ר , ביקשו רשות לצאת מיד " ולהכות באויב בשטח שלו " . 
מעבר לנהר היו מספר אינדיאנים ששאבו הנאה גדולה מצליפה על הקסרקטין . 
הגיע הזמן להעמיד את עובדי האלילים האלה במקומם . 
הרשות ניתנה ו - 12 חיילים התכוננו לצאת לקרב עם האויב . 
בנוסף לוויליאם המונד מרהובּות הסמוכה , שעמד להיות " הנווט " או הגשש שלהם , ביקשו החיילים לצרף אליהם את בנג'מין צ’רץ ’ . 
בטרם עבר זמן רב הם הגיעו לגשר , מודעים עד כאב לקהל בן מאות החיילים האנגלים העוקב בדריכות אחר כל תנועה שלהם . 
הם בקושי גמרו לחצות את הגשר כשנפתחה עליהם אש ממארב אינדיאני שהסתתר בשיחים הסמוכים . 
הגשש המונד נהרג במקום , או לפחות נפצע אנושות ממטר הכדורים הקטלני ; בלצ'ר נפגע בברך וסוסו נהרג מתחתיו . 
כדור פגע גם בבטנו של גיל . 
למזלו הרב הוא לבש מעיל מעור ראם – מעין אפוד מגן בעובי של כשישה מילימטרים שבטנתו מרופדת במקומות אסטרטגיים בפיסות קלף – ורק ספג חבטה רצינית . 
כיתוב לתמונה בעמוד 240 במקור : מושל מסצ'וסטס ג'ון לוורט , לבוש במעיל מעור ראם 
החיילים נבהלו כל - כך מההתקפה עד שהם הפנו את סוסיהם ודהרו חזרה לקסרקטין , משאירים מאחוריהם את המונד ששכב על האוכף מחוסר הכרה וגוסס ואת בלצ'ר הלכוד תחת סוסו . 
בעת שהחיילים חצו בשעטה את הגשר , צ’רץ ’ " רקע ברגליו בשצף קצף וגידף אותם על שאינם מתביישים לברוח ולהשאיר חיילים פצועים טרף לאויב הברברי " . 
המונד נפל בינתיים מת מהסוס וצ’רץ ’ ניסה להציל את חייו של בלצ'ר בעזרת גיל והחייל הנוסף היחיד שנשאר איתם . 
הוא קפץ מסוסו והעמיס את בלצ'ר ואת המונד על סוסיהם של השניים האחרים . 
אחרי שהם נסוגו חזרה אל הקסרקטין , הלך צ’רץ ’ להביא את סוסו של המונד ששוטט בינתיים לעבר האינדיאנים . 
כל אותה העת הוא קרא לאנשים שבקסרקטין " לבוא ולהילחם באויב " , אבל נראה שלאיש לא מהם לא היה העוז להצטרף אליו . 
האינדיאנים הספיקו לטעון מחדש את רוביהם והתחילו לירות בצ’רץ ’ שלא הפסיק לחרף ולגדף בכעס את הצבא שמצדו האחר של הנהר . 
אף אחד מכדורי האינדיאנים לא פגע במטרתו , אולם כדור תועה אחד חדר לרגלו של חייל שצפה בנעשה ממקום מבטחים בקסרקטין . 
צ’רץ ’ החליט שמוטב לו להצטרף לבני עמו מוגי הלב לפני שהאינדיאנים יספיקו לטעון ולירות בו שוב . 
הוא התחיל לחצות את הגשר לא לפני שהצהיר , " ירחם אלוהים על נשמותינו אם אינדיאנים כה מעטים הצליחו להביס צבא כמו זה שלנו ! " 
היה זה לילה אפל ונורא . 
מזג האוויר הורע מאוד מאז ליקוי הלבנה שהתרחש לילות אחדים קודם לכן , וכשהרוח הקרחית הצליפה על קסרקטין מיילס בסילוני גשם ובריוניו של מוזלי לא חדלו להציק לחיילים " בניבולי פה ובדברי נאצה רבים " , איבד חייל מווֹטֶרטאון את השליטה על עצמו ובצעקות " אלוהים שונא את האנגלים " התחיל לרוץ סביב הקסרקטין עד שחבריו הכריעו אותו לבסוף , " מחזה קורע לב לכל הדעות " . 
רוב החיילים שהתאספו בקסרקטין באותו לילה גדלו על סיפורי הגבורה של הפוריטנים ממלחמת האזרחים האנגלית . 
אחד הכוחות הלוחמים המצליחים ביותר של התקופה , הצבא החדש ( New Model Army ) בפיקודו של אוליבר קרומוול , השתלט על אנגליה , סקוטלנד , ויילס ואירלנד . 
הצי בפיקודו של רוברט בלייק ניצח בקרבות כה רבים נגד הולנד וספרד , עד שצוותי האוניות הבריטיות תלו בגאווה מטאטאים על ראשי התרנים שלהם לאות שטיהרו את התעלה מספינות אויב . 
עתה , מששב צ'רלס ה - 2 אל כס המלוכה , הוטלה עליהם , על חיילי המיליציה של ניו אינגלנד , החובה להמשיך במסורת הפוריטנית הכפולה של טוהר רוחני ועוצמה צבאית , אל מול פני אויב כופר בעיקר . 
והייתה עוד מורשת קרב שחיילי קסרקטין מיילס היו צריכים להביא בחשבון באותו לילה . 
38 שנים קודם לכן השתתפו רבים מאבותיהם במלחמת פיקווט . 
קשתותיהם וחציהם של האינדיאנים היו בדיחה עצובה לעומת רובי המוסקט של האנגלים ; והניצחון שהושג בטבח מיסטיק נראה כמכת מחץ יחידה שהונחתה במצוות האל . 
נכון שמאז הצטיידו האינדיאנים ברובים , אבל האמונה שאנגלי אחד שווה בקרב לפחות עשרה אינדיאנים עדיין נותרה כשהייתה , על אף התוצאות העגומות של קרב האתמול . 
הכוחות המאוחדים של פלימות ומפרץ מסצ'וסטס שנאספו בקסרקטין מיילס היו חמושים ומאומנים ללחימה כמקובל באירופה של אותה תקופה , שם נערכו שורות מסודרות של חיילים בשדה פתוח וירו זו על זו , לא פעם ממרחק שאינו עולה על 50 מטרים . 
הרובים הישנים עם בריח הפתיל , שהיו כה כבדים עד שהיה צורך להשעינם על חצובת עץ כדי להרים את קניהם , התאימו להפליא לצורת לחימה מעין זו . 
החיילים לא נדרשו לכוון את רוביהם אל משהו או אל מישהו מסוים ; למעשה , לרובה 241 עם בריח הפתיל כלל לא הייתה כוונת . 
במקום זה אומנו הרובאים לירות לכיוון הכללי של האויב , בהתאם לפקודת האש שקיבלו . 
בלחימה האירופית היה הכידונאי , חייל חמוש בחנית שאורכה כארבעה מטרים , חשוב לא פחות מהרובאי . 
הכידונאים הובילו את ההסתערות על קווי האויב ; הם גם סיפקו הגנה מסוימת נגד התקפת פרשים . 
בנעיצת הקתות של חניתותיהם בקרקע יצרו הכידונאים מתרסים ארעיים שמאחוריהם יכלו הרובאים לטעון מחדש את נשקם . 
המיליציה של ניו אינגלנד כבר התחילה להחליף את ציודה ואת טקטיקות הלחימה שלה , ובכך הקדימה בהרבה את אירופה . 
רובים עם בריח צור היו פופולריים באמריקה הרבה יותר מאשר באירופה , שם המשיכו להשתמש בבריח פתיל עד ראשית המאה ה - 18 . 
הדוגמה של האינדיאנים , שהשיגו עם רובי בריח הצור שלהם תוצאות מצוינות בציד צבאים , דובים וחיות בר אחרות , הייתה מרשימה מכדי שיוכלו להתעלם ממנה . 
אבל אנשים מתקשים להיפרד מהרגליהם הישנים , ובבוקר יום שלישי , ה - 29 ביוני , עדיין היו רבים מהחיילים מצוידים ברובים עם בריח פתיל – נשק שהתגלה עד מהרה כחסר כל תועלת בקרב עם אויב המסרב להילחם בשדה הפתוח . 
באותו בוקר הלכו מוזלי ושודדי הים שלו בראש הכוח שחצה את הגשר . 
התברר שמלחים אלה , אשר רכשו את השכלתם הצבאית בעולם הברוטלי וחסר הכללים של קרב פנים - אל - פנים על סיפון האונייה , הסתגלו ללחימה עם האינדיאנים הרבה יותר טוב מאנשי המיליציה . 
במרחק של כקילומטר , מעברו האחר של הנהר , נראו עשרה מאנשי האויב שקראו קריאות גנאי אל האנגלים . 
מוזלי ואנשיו , ש " קריאות אזהרה מעין אלה לא עשו עליהם כל רושם , הסתערו בזעם מעבר לגשר ודלקו בעקבותיהם למרחק של כשני קילומטרים בצד השני . 
בעת שמתנדביו של מוזלי רדפו אחרי האינדיאנים עד שאלה נעלמו בביצה – ובתוך כך הרגו , כפי שדווח מאוחר יותר , כמחצית מהם – נאלץ צ’רץ ’ לקחת חלק במבצע צבאי מסורתי יותר . 
הפרשים שהתפרשו לשני אגפים , הסתדרו בשורה ארוכה שנועדה לטהר את השטח מאינדיאנים ובה בעת להגן על חיילי הרגלים הצועדים בתווך . 
לרוע המזל , " העניינים לא התנהלו כראוי " במרכז השורה , כפי שכתב צ’רץ ’ . 
הראות הייתה לקויה בשל גשמי הזעף ומספר חיילים חשבו בטעות שחבריהם הם חיילי אויב ופתחו עליהם באש . 
אחד החיילים , דגלן בן עשרים בשם פֶּרֶז סאוואג' , " שצעד בעוז עם הדגל בראש פלוגתו " , נפגע לא פעם אחת כי אם פעמיים : כדור אחד ניקב את תיתורת כובעו ולא גרם לו שום נזק , השני ננעץ בירכו . 
כיוון שמזג האוויר הורע מרגע לרגע ואף אינדיאני לא נראה באופק ( אם כי רבים מהקצינים טענו בתוקף שסאוואג' נפגע מאש אינדיאנית ) , הוחלט לשוב לקסרקטין למשך הלילה . 
גם למחרת לא מיהרו הכוחות האנגליים לצעוד למאונט הופ , שם המתינו להם לפי הידיעות לפחות 500 לוחמים אינדיאנים . 
שעת הצהריים כבר הגיעה כשהאנגלים חצו שוב את הגשר . 
ביום הקודם הם חדרו רק כשני קילומטרים לשטח האויב ; הפעם הם המשיכו עד ליישוב האנגלי בקיקֶמוּאיט . 
החיילים היו מתוחים מאוד בלאו הכי ; ומה שראו בקִיקֶמוּאִיט רק הגביר את חששותיהם מפני מה שמצפה להם . 
הבתים הנטושים נשרפו כולם עד היסוד . 
אבל פיסות הנייר שריחפו ברוח , נייר שזוהה עד מהרה כדפיו הקרועים של ספר תנ"ך , זעזעו אותם עוד יותר ממראה חורבותיה המפוחמות והמעשנות של מה שהייתה פעם קהילה משגשגת . 
הידיעה שהאינדיאנים קרעו לגזרים את הספר הקדוש וזרעו לרוח את מילותיו של האל " מתוך שנאה לדתנו " , פגעה בציפור נפשו של הכוח הפוריטני האדוק הזה . 
ואז , במרחק של כחמישה קילומטרים משם , הם מצאו את שרידיהם של שמונה אנגלים שנהרגו חמישה ימים לפני כן ביישוב הסמוך מָטָפּוֹיסֶט . 
האינדיאנים שיפדו את ראשיהם , את קרקפותיהם ואת כפות ידיהם על מוטות ואלה ננעצו לצד הדרך בצורה " ברברית ולא אנושית שעוררה בנו קבס " , כפי שתיאר אחד מעדי הראייה . 
חלקי הגופות נקברו במהירות והחיילים המשיכו בדרכם . 
אחרי שלושה קילומטרים נוספים הם הגיעו לכפר של הפוקנוקט . 
בין הראשונים שנכנסו לכפר היה שודד הים ההולנדי הענק קורנליוס אנדרסון . 
היה ברור שהאינדיאנים נטשו את המקום בחיפזון . 
כלי בישול נטושים התגלגלו על הארץ ובוויגוואם של פיליפ מצא ההולנדי כיסוי ראש שרבים מתושבי המקום זיהו ככובעו של המנהיג , וחבש אותו בתרועת ניצחון על ראשו הענקי . 
הפוקנוקטים השאירו מאחור גם את תופיהם , אולם הם הקפידו לנפץ את כולם עד האחרון שבהם . 
שדות תירס אינדיאניים , ששטחם נאמד ב - דונמים לפחות , השתרעו לכל מלוא העין . 
חיש מהר התחילו החיילים לתלוש את הצמחים בזה אחר זה . 
אם אינם יכולים לנצח את האינדיאנים בשדה הקרב , אמרו , לפחות יעשו כמיטב יכולתם להרעיבם למוות . 
אחדים מחזיריו של פיליפ נראו כשהם נוברים בבוץ . 
במקום שוטטו גם חבורות כלבים מקומיים שאיבדו זה עתה את בעליהם . 
סוסו של פיליפ , שסימן ההיכר שלו היה אוכף מיוחד במינו , נמצא רועה בשדות מאונט הופ . 
אולם אף אינדיאני לא נראה באופק . 
צ'רץ' ניחש מיד מה קרה . 
פיליפ , שחשש להילכד על חצי האי , פינה את כל בני עמו בסירות קאנו אל פוקסט שמעבר למצר הים – מבצע לא פשוט בהתחשב בעובדה שכלי שיט מרוד איילנד היו אמורים לעמוד על המשמר במים הסובבים את מאונט הופ . 
אחרי בואו לפוקסט נפגש פיליפ עם ויטמו , שעתה לא נותרה לה כל ברירה אלא להצטרף אל גיסה . 
צ’רץ ’ נאלץ להודות שזה היה צעד מזהיר מבחינה טקטית . 
כעת היה פיליפ לא רק " בעמדה טובה יותר " , אלא גם חזק מתמיד . 
מפקדיו של צ’רץ ’ , לעומת זאת , בחרו לראות במנוסתו של פיליפ ממאונט הופ " ניצחון אדיר " שלהם . 
הם הצליחו לגרש את הפוקנוקט מארצם . 
צ’רץ ’ הפציר בממונים עליו לפתוח מיד במצוד אחר פיליפ . 
אם ראש השבט יתקוף מפוקסט , עד מהרה תמצא את עצמה כל ניו אינגלנד מעורבת במלחמה . 
אבל המפקד , ג'יימס קדוורת מפלימות , התעקש לסרוק תחילה כל סנטימטר בחצי האי מאונט הופ כדי לוודא שלא נותרו שם אינדיאנים . 
לאחר מכן הוחלט שהצבא יקים מוצב במקום שבו עמד לפנים כפרו של פיליפ , כדי להבטיח שהפוקנוקט לא ישובו למאונט הופ . 
לדעת צ’רץ ’ כל הפעילות חסרת התועלת הזאת לא הייתה אלא תמרוני השהייה שנועדו לדחות את השעה שבה ייפגשו סוף - סוף האנגלים והאינדיאנים בשדה הקרב . 
" הפחד , ולא האומץ , דחף אותם להותיר בשטח את העדות לכיבושיהם , " כתב צ’רץ ’ . 
בעת שכוחות פלימות בנו את המוצב המיותר , ביצעו שלטונות מסצ'וסטס שגיאה טקטית גסה משלהם . 
במקום להוציא את מוזלי ואת האחרים למרדף אחרי פיליפ , הם החליטו שהגיע הזמן לטפל בנאראגנסט . 
היה בהחלט מקום לדאגה שהשבט יצטרף למלחמתו של פיליפ . 
לפי השמועות , חלק מהנשים והילדים של הפוקנוקט מצאו מקלט אצל הנאראגנסט . 
ועם זאת , מעולם לא נמצאה כל הוכחה חותכת לכך שהיו לשבט כוונות כלשהן לפתוח בפעולות איבה נגד האנגלים . 
הנאראגנסט , כמו שאר שבטי האינדיאנים של ניו אינגלנד , עקבו בעניין רב אחרי המרד של פיליפ . 
בהתחלה הם הניחו שמדובר בסכסוך מקומי בין פיליפ לפלימות . 
אבל עם בואם של החיילים ממפרץ מסצ'וסטס , התחילו הנאראגנסט להבין שהאנגלים רואים את המרד בפרספקטיבה רחבה בהרבה . 
אף - על - פי שלמושבת מפרץ מסצ'וסטס לא היו כל בעיות עם פיליפ , נחלצו הפוריטנים חיש מהר לעזרת שכניהם . 
גם רוד איילנד , שפלימות ומסצ'וסטס גם יחד בזו לה בדרך כלל , הציעה את עזרתה . 
" הנאראגנסט דרשו לדעת מדוע מסצ'וסטס ורוד איילנד הצטרפו לפלימות במלחמתה בפיליפ , " כתב רוג'ר ויליאמס על ה - 25 ביוני , " ולא הניחו לפיליפ ולפלימות ליישב את הסכסוך בינם לבין עצמם . 
ענינו להם שכל המושבות כפופות למלך אחד בשם צ'רלס ; ורצונו וחובתנו דורשים מאיתנו לבוא לעזרתו של כל אנגלי באשר הוא ולהילחם לצדו עד מוות . 
הנחתם הפזיזה של האנגלים שהמאבק הוא גזעי ולא פוליטי , יצרה לאמיתו של דבר נבואה שהגשימה את עצמה . 
ככל שגברה עוצמת התגובה האנגלית , כן התברר לאינדיאנים בכל רחבי ניו אינגלנד שבמקום לראות בהם בני ברית מוערכים , התחילו פתאום האנגלים להתייחס אליהם כאל אויבים בכוח . 
אם כך הדבר , אולי פיליפ צודק : האפשרות היחידה שנותרה להם היא המלחמה . 
אבל מאחורי החלטת שלטונות מפרץ מסצ'וסטס לשגר את המיליציה לרוד איילנד עמדו שיקולים נוספים מלבד אי - אמון גזעני ונאמנות לאומית . 
מסצ'וסטס וקונטיקט כאחד זממו מכבר לספח לעצמן שטחי קרקע גדולים מהחלק המערבי של רוד איילנד . 
כעת החליטו שלטונות מפרץ מסצ'וסטס שמחובתם לנצל את ההזדמנות כדי לקבוע עובדות בשטחי רוד איילנד . 
וכך , באמתלה של כריתת ברית עם הנאראגנסט , עזבו חיילי מסצ'וסטס את מאונט הופ ופנו לחוף המערבי של המפרץ , שם עשו כמיטב יכולתם להטיל את חיתתם הן על האינדיאנים והן על האנגלים שאת אדמותיהם חמדו הפוריטנים . 
התוצאה הסופית של אסטרטגיה פסולה זו הייתה הפיכתו של שבט שקרוב לוודאי היה ניטרלי עד כה , לעוין יותר ויותר . 
צ’רץ ’ , לעומת זאת , לא זנח את תקוותו המקורית לקנות את לבן של ויטמו ושל אוואשוֹנקס ולמשוך אותן לצד האנגלי . 
הוא היה משוכנע שאם רק יצליח לדבר עם המנהיגות האינדיאניות לפני פרוץ פעולות האיבה , יוכל לשכנען להתנתק מפיליפ . 
אבל גם אם איחר את המועד להוציא את הפוקסט ואת הסקונט מהמלחמה , הישארותו במאונט הופ לא תשיג דבר . 
אלא ששלטונות פלימות גמרו כנראה אומר להמשיך להחזיקו בחוף המערבי של מפרץ מאונט הופ . 
קונסטנט סאותוורת , חותנו המזדקן של צ’רץ ’ , ביקש להעביר לידיו את תפקידו כקצין האפסנאות הראשי של מיליציית פלימות . 
וכך , במקום שיעשה משהו לסיום המלחמה – באמצעות הדיפלומטיה או בלחימה בפיליפ – נאלץ צ'רץ' מעתה להתמסר למטלות המשמימות של האכלת צבא המונה כמה מאות אנשים . 
אבל לפחות קצין אחד הסכים עם צ’רץ ’ שהגיעה העת לעבור לפוקסט . 
מתיו פולר היה קצין הרפואה הראשי של הצבא . 
ולמרות היותו " עתיק וכבד " מכדי לרדוף אחרי אינדיאנים , כלשונו , הוא שאל את צ’רץ ’ אם יהיה מוכן ללכת איתו לפוקסט . 
צ’רץ ’ השיב שיהיה מוכן " לעשות כל דבר בעולם שיפטור אותו מהצורך להישאר כאן ולבנות את המוצב " . 
וכך , בלילה של יום חמישי ה - 8 ביולי , עלו פולר וצ’רץ ’ על המעבורת הנוסעת מהקצה הדרומי של חצי האי מאונט הופ לאי אקווידנק , ומשם עברו בסירה לחופי פוקסט כשהם לוקחים עמם 36 אנשים בלבד . 
אחרי שנת לילה בשדה הפתוח , פתח הכוח בחיפושים אחרי האינדיאנים . 
פולר פנה צפונה כשהוא לוקח עמו חצי מהאנשים . 
צ’רץ ’ הלך עם החצי השני דרומה , לעבר ביתו בסקונט . 
אם יתמזל מזלו , אולי יצליח ליצור קשר עם אוואשונקס . 
כעבור מספר שעות התחילו אנשיו להתלונן על שלא מצאו עד כה את האינדיאנים שהבטיח להם . 
בעת שהלכו לאורך גדת נהר סקונט , הודיע להם צ’רץ ’ ש " אם חשקה נפשם באינדיאנים , הוא מאמין שבעוד שעה קלה יוכל להראות להם די והותר מאלה " . 
55 שנים קודם לכן הוביל מיילס סטנדיש פטרול דומה לאורך חופו הדרומי של קייפ קוד . 
אז חיפשו הצליינים את האינדיאנים כחלק ממסע הגילויים שלהם בארץ לא נודעת . 
כעת ניהל צ’רץ ’ את חיפושיו במרחק קילומטרים ספורים בלבד מחוותו – כברת ארץ שבתהפוכות המלחמה נעשתה שוב זרה ולא נודעת . 
עקבות פעילותם של האינדיאנים בימים האחרונים ניכרו בכל השטח סביבם – רשת של שבילים עקלקלים שחצו שתי וערב את החורשות ואת השדות . 
הם הגיעו לוויגוואם מלא כלי בישול ובגדים . 
אחדים מהאנשים שאלו אם יוכלו לקחת איתם חלק מהחפצים , אבל צ’רץ ’ אסר זאת עליהם באומרו שבמקום בביזה " תהיינה ידיהם מלאות בקרוב באינדיאנים " . 
בפּוּנקָטיז נק , בין פאת יער עבות לגדתו המסולעת של נהר סקונט , הם מצאו שדה אפונים שנזרע זה עתה . 
הם ראו גם שני אינדיאנים הולכים לעברם בשדה . 
כשהאינדיאנים פנו והתחילו לברוח , קרא צ’רץ ’ אחריהם שהוא רוצה רק לדבר ומבטיח לא לפגוע בהם . 
אבל האינדיאנים המשיכו לרוץ וצ’רץ ’ ואנשיו דלקו בעקבותיהם . 
גדר חצצה בין השדה ליער , ובעת שהאינדיאנים טיפסו עליה פנה אחד מהם וירה ברובהו . 
חייל אחד השיב אש ואף - על - פי שהאינדיאנים נעלמו חיש מהר ביער , שמעו האנגלים צעקת כאב מוזרה שהעידה כי אחד מהם נפגע . 
הם נכנסו ליער בעקבות האינדיאנים . 
לפתע פילחו את החשיכה המנומרת כתמי שמש יריות שנורו מעשרות רובים בבת אחת . 
כמו הרבה קצינים אנגלים אחרים בחודשים שיבואו , גם צ’רץ ’ הוביל את אנשיו היישר לתוך מארב אינדיאני . 
הוא הסתכל לאחור , " מצפה לראות שלפחות מחציתם נהרגו " . 
להפתעתו , כולם עדיין עמדו על רגליהם וירו כעיוורים אל תוך ענן העשן האפור הסמיך שהתאבך בין העצים . 
צ’רץ ’ פקד עליהם להפסיק לירות . 
אם כולם ירוקנו את רוביהם בבת אחת , האינדיאנים עלולים להסתער עליהם עם קרדומים . 
הגיעה העת לסגת חזרה לשדה . 
ברגע שהגיעו לגדר , הורה צ’רץ ’ לחיילים שעדיין לא הספיקו לירות להסתתר מאחוריה בעת שהאחרים נעו לאמצע השדה ועמדו לטעון את רוביהם מחדש . 
אם האינדיאנים ירדפו אחריהם עד הגדר , הם ייפלו למלכודת הממתינה להם . 
צ'רץ' למד מהר מאוד כיצד להפעיל נגד האינדיאנים את תכסיסי ההסתתרות וההפתעה שלהם עצמם . 
אבל כשהסתכל אל המדרון המיוער בצפיפות שממנו באו זה עתה , התחיל צ’רץ ’ לשקול מחדש את צעדיו . 
מהמקום שבו עמד נראה לו שהגבעה המכוסה עצים מתנועעת . 
עד מהרה הבין שהמדרון מכוסה כולו אינדיאנים ש " רוביהם המבריקים נצצו בשמש " בעת שזרמו מתוך היער אל שדה האפונים . 
השדה גבל בנהר סקונט והאינדיאנים ניסו לכתר את האנגלים לפני שאלה יגיעו לשפת המים . 
צ’רץ ’ סקר במהירות את הנהר . 
סירות רבות היו אמורות להמתין להם שם כדי להחזירם לאי אקווידנק . 
בגדה הנגדית של הנהר , מרחק של כקילומטר וחצי , אכן עגנו סירות אחדות ליד חופי האי , אבל הן היו רחוקות מכדי שיוכלו להביא תועלת עכשיו . 
סמוך למים עמד קיר אבנים הרוס למחצה . 
צ’רץ ’ פקד על אנשיו לחצות בריצה את השדה ולתפוס מחסה מאחורי הקיר , לפני שהאינדיאנים יגיעו אליו . 
הוא גם הורה להם לפשוט את המעילים ולהישאר בחולצותיהם הלבנות כדי שהאנשים מעבר לנהר ידעו שהם אנגלים . 
על מנת למשוך את תשומת - לבם של אנשים אלה , הוא פקד על שלושה מחייליו לירות בזה אחר זה . 
חיש מהר דהרו כולם בשדה כשכדורי האינדיאנים מנקבים את עליהם הרכים של האפונים ומעלים פקעות אבק בעקבותיהם . 
האנגלים השליכו את עצמם על הגדר החיה הישנה והתגלגלו במורד הגדה אל קיר האבנים שליד המים . 
למרבה הצער , הקיר הזה לא היה מחסה מוצלח במיוחד . 
כשהאינדיאנים תפסו עמדות סביבם , מסתתרים בתוך חורבותיו של בית אבן ישן ומאחורי כל גדם עץ , כל סלע או עמוד גדר שמצאו בשטח , נותרו צ'רץ' ואנשיו חשופים לירי מצפון ומדרום . 
הם חטפו אפוא כל אבן שהייתה בהישג יד והתחילו להרחיב את הקיר . 
אבל הבעיה העיקרית שלהם לא הייתה מחסור במחסה , אלא מחסור באבק שריפה . 
צ’רץ ’ העריך שהם מוקפים במאות אינדיאנים ואילו הכוח שלו מנה רק עשרים איש . 
ברגע שיאזל אבק השריפה שלהם , האינדיאנים יסתערו עליהם כהרף עין ויחסלו את כולם . 
צ’רץ ’ היה מלא התפעלות מהאופן שבו " התגוננו אנשיו באומץ יוצא מהכלל " מול כוח שעלה עליהם עשרת מונים . 
עם זאת , הייתה להם סיבה לקוות לטוב . 
ספינת מפרש קטנה התחילה לשוט לעברם מהאי אקווידנק . 
אבל ברגע שהספינה התקרבה לטווח פגיעה , התחילו האינדיאנים לירות עליה . 
הרוח נשבה מצפון לכיוון היבשה וצ’רץ ’ ביקש מקברניט הספינה שישלח להם את הקאנו הקשורה לירכתיה , כדי שיוכלו לחתור בה אל הספינה שלו . 
הימאי סירב למלא את הבקשה ואחד מאנשיו של צ’רץ ’ צעק לו , " למען השם , תוציא אותנו מכאן . 
התחמושת שלנו אוזלת ! " צ’רץ ’ , שלא היה מעוניין שמידע כזה יגיע לאוזניהם של האינדיאנים , החליט שהגיע הזמן לסיים את השיחה . 
בחמת זעם שהזכירה את התפרצותו ליד קסרקטין מיילס , הוא פקד על קברניט הספינה " לשלוח את הקאנו שלו לחוף תכף ומיד או להסתלק מהמקום , אחרת הוא יירה בו " . 
כלי השיט הפנה מיד את חרטומו חזרה אל האי והאינדיאנים , שהסתלקות הספינה " עודדה מאוד את רוחם , חידשו את הירי עליהם ואשם הייתה כבדה ומהירה מתמיד " . 
אחדים מאנשיו של צ’רץ ’ התחילו לחשוב על מנוסה . 
צ’רץ ’ דיבר על לבם ואמר שהסיכוי הטוב ביותר שלהם להינצל הוא להישאר ביחד . 
העובדה שכולם נשארו בחיים עד כה היא נס בפני עצמו . 
אלוהים הרחום והחנון החליט לחוס עליהם . 
צ’רץ ’ היה בטוח שלא משנה כמה רע נראה המצב עכשיו , " שערה משערות ראשם לא תיפול ארצה " אם ימשיכו להיות " סבלניים ואמיצים וישתמשו בתחמושת שלהם בתבונה " . 
הייתה זו גרסתו של איש צבא לגורל משמים : אלוהים שולט במצב והוא לצדם . 
אחד האנשים נעשה כה מפוחד עד שלא היה מסוגל לירות ברובהו . 
צ’רץ ’ הורה לו להקדיש את כל מרצו לחיזוק הקיר . 
בעת שצ’רץ ’ נשא את דבריו , עסק החייל בהנחת אבן שטוחה לפניו . 
לפתע ניתז כדור מפני האבן . 
זו הייתה בדיוק הדוגמה הדרושה לצ’רץ ’ . 
" תנו את דעתכם , " קרא לאנשיו , " כיצד כיוון אלוהים את הכדור שיפגע באבן , " לא באיש . 
בין אם הייתה יד ההשגחה העליונה בדבר ובין אם לאו , מאותו רגע ואילך " כל אנשי צבאו הקטן החליטו כאיש אחד להישאר איתו ולהישמע לפקודותיו " . 
כל אותו אחר צהריים , תחת קרני השמש היוקדת , החזיקו צ’רץ ’ ואנשיו מעמד בעוד היערות מסביבם מהדהדים מקריאותיהם וצריחותיהם של האינדיאנים . 
עם דמדומים אמר אחד החיילים שהוא רואה מפרשית קטנה מפליגה מאי זעיר , במרחק של מספר קילומטרים במעלה הנהר , ושטה לעברם . 
" הנה באה ישועתנו ! " צעק צ’רץ ’ . 
הוא זיהה את כלי השיט כספינתו של קפטן רוג'ר גולדינג , " גבר , " הבטיח לאנשיו , " היודע את אשר לפניו . 
הספינה דאתה לעבר החיילים הנצורים על כנפי הרוח הצפון - מערבית הנחלשת . 
קפטן גולדינג התגלה כאדם שניתן לסמוך עליו , ממש כשם שהבטיח צ’רץ ’ . 
הוא הטיל עוגן במרחק מה מהם בכיוון שממנו נושבת הרוח ושיגר אל צ’רץ ’ ואנשיו מצוף שסירת הקאנו שלו הייתה קשורה אליו . 
מפרשיה וגופה של הספינה נוקבו חיש מהר בכדורים , אבל גולדינג נשאר במקומו . 
סירת הקאנו הייתה כה זעירה , עד ששני חיילים בלבד יכלו להיכנס אליה בכל פעם . 
עשרה מסעות הלוך וחזור , איטיים עד אימה , נדרשו כדי לפנות את כולם , אבל לפחות בסופו של כל מסע כזה היו על הספינה יותר חיילים שיכלו לחפות על נוסעי הסירה . 
לבסוף נשאר צ’רץ ’ לבדו על החוף . 
הוא כבר עמד לעלות על הקאנו כשהתברר לו ששכח את מגבעתו ואת חרבו ליד באר סמוכה , שם עצר לפני תחילת המצור כדי לשתות מים . 
כשהודיע לאנשיו שהוא חוזר לקחת את חפציו , הם הפצירו בו שייכנס מיד לקאנו . 
אבל צ’רץ ’ עמד על שלו ; הוא לא היה מוכן לעזוב בלי חרבו ומגבעתו . 
אחרי שהטעין את רובהו בכל אבק השריפה שנותר לו , פנה ללכת אל הבאר . 
כיוון שנותר עתה לבדו מכל האנגלים , כוונו אליו כל הרובים האינדיאניים בעת שמיהר ללכת למעיין המוקף קיר אבן שנושא כיום את שמו . 
ברד בלתי פוסק של כדורים ניקב את האוויר מעל לראשו של צ’רץ ’ וננעץ באדמה לרגליו , אבל אף אחד מהם לא פגע בו . 
בעת ששב אל הקאנו כשהמגבעת חבושה לראשו והחרב חגורה למותניו , הוא ירה ברובהו בפעם האחרונה , אבל מטען אבק השריפה היה זעום מכדי שיוכל להדוף את הכדור מתוך הקנה . 
ברגע שהתיישב בקאנו שפשף כדור אחד את שערו ואחר ננעץ בגשר העץ שאליו השעין את חזהו , אבל הוא הגיע למפרשית ללא פגע . 
זה היה יום יוצא מגדר הרגיל . 
במשך שש שעות הדפו 20 אנשים 300 אינדיאנים ( מספר שאושר כעבור זמן על - ידי האינדיאנים עצמם ) , בלי שמישהו מהם אפילו יישרט . 
עד סוף ימיו ראה צ’רץ ’ במעשה הנסים הזה הוכחה ניצחת " לתהילתו של האל ולכוחה של ההשגחה העליונה " . 
ויליאם ברדפורד גילה את הדבר בחלום בעוד שבנג'מין צ'רץ' גילה אותו בשדה הקרב : הוא היה אחד הנבחרים . 
גם אחרי הצטרפותם של הסקונט לפיליפ , לא אבדה לצ’רץ ’ התקווה שעדיין ניתן לשכנע אינדיאנים אחרים מהאזור לא לקחת חלק בסכסוך . 
כפי שמציין ההיסטוריון הפוריטני ויליאם הוברד , רוב האינדיאנים של דרום ניו אינגלנד עדיין לא החליטו לכאן או לכאן . 
למען טובת המושבה , טען צ’רץ ’ , צריך לקבל בזרועות פתוחות ובסבר פנים יפות , כל אינדיאני שהוא ניטרלי בכוח . 
אבל ביולי 1675 השתלטה היסטריית המלחמה על ניו אינגלנד . 
מזועזעים מהזוועות שהתרחשו בסוונזי , התחילו רוב התושבים האנגלים לשטום את כל האינדיאנים ולהתייחס אליהם בגזענות מהולה בפחד . 
כתוצאה מכך לרבים מהאינדיאנים , שבנסיבות אחרות היו שמחים לשמור על השלום לא נותרה , ברירה אלא לצאת למלחמה . 
ויטמו הייתה גיסתו של פיליפ , אבל היא השתדלה כמיטב יכולתה להימנע מכל מעורבות בסכסוך . 
צ’רץ ’ יעץ לה למצוא מקלט באי אקווידנק וזה בדיוק מה שהיא ניסתה לעשות . 
אבל כשנמלטה לאקווידנק בקאנו עם שישה מאנשיה , דרשו ממנה מספר תושבים אנגלים , ש " כעסו על כל האינדיאנים " , להסתלק מהאי . 
כשפיליפ ולוחמיו הסתערו על פוקסט , לא נותרה לה ברירה אלא להצטרף אליו . 
אינדיאנים אחרים שניסו לשמור על ניטרליות התבקשו לעבור לאזורי החוף של תחום מחייתם , בהבטחה ש " אם לא יתערבו בענייניהם של האנגלים " לא יאונה להם כל רע . 
למרבה הצער , חיילים דוגמת אנדרסון ההולנדי לא עשו כל מאמץ להבחין בין ילידים ידידותיים לעוינים . 
במהלך אחד ממסעות הביזה שלהם במאונט הופ , נתקלו אנדרסון ו - 12 מאנשיו בקבוצה של 60 אינדיאנים שהעלו את סירות הקאנו שלהם אל החוף . 
אנדרסון ושודדי הים שלו הרגו כהרף - עין 13 מתוכם ולכדו 8 אינדיאנים חיים ; ואחרי ששאר הילידים נסו לתוך הביצות , הם העלו באש את כל ארבעים הסירות . 
כיתוב לתמונה בעמוד 252 במקור : ביצת פוקסט כפי שנראתה בתחילת המאה ה - 20 
זמן קצר לפני פרוץ פעולות האיבה הגיעו מספר קווייקרים מהאי אקווידנק במעבורת למאונט הופ וניסו לשכנע את פיליפ ואת יועציו שיסכימו לתהליך בוררות במקום לצאת למלחמה . 
בתור ראש שבט הנוטה כביכול לאלימות , גילה פיליפ פתיחות מפתיעה להצעותיהם של הקווייקרים והודה שלחימה " היא הדרך הגרועה ביותר " . 
אלא שלקווייקרים לא הייתה סמכות לדבר בשם מושבת פלימות , ומהפתיחה המבטיחה הזאת לא יצא שום דבר . 
כעת , כשהלחימה הייתה עדיין עניין מקומי מעיקרו , הגיעה שעתו של המושל וינסלו לפתור את הסכסוך באמצעים דיפלומטיים , או לפחות לעשות מאמץ מתואם להבטיח לאינדיאנים הלא - עוינים שהם לא יותקפו . 
אולם הוא לא עשה דבר מכל אלה . 
לאמיתו של דבר , כשכמה מאות אינדיאנים הסגירו את עצמם לידי שלטונות פלימות ודרטמות אחרי שהובטחה להם חנינה , סירבו וינסלו וחבר מרעיו במועצת המלחמה לכבד את ההבטחה . 
ב - 4 באוגוסט פסקה המועצה שאחדים מהאינדיאנים האלה השתתפו בהתקפות ומשום כך כולם אשמים במרידה . 
עוד באותו סתיו נשלחו העצירים לנמל קדיס בספרד ונמכרו לעבדות . 
מנקודת ראותם של פרנסי פלימות , לא היה שום דבר יוצא דופן בשעבודם של ילידים מרדניים ובמכירתם לעבדות . 
האנגלים עשו את אותו הדבר באירלנד זה עשרות שנים ; לא מכבר שיגר קרומוול מספר גדול של עבדים אירים , וֶלשים וסקוטים לאיי הודו המערבית . 
אחרי סיומה של מלחמת פיקווט ב - , 1637 שיגרו שלטונות מפרץ מסצ'וסטס ספינות מלאות עבדים אינדיאנים , ביניהם גם 15 נערים ושתי נשים , ליישוב הפוריטני באי פרובידנס שמול החוף המזרחי של מרכז אמריקה . 
המדיניות של מכירת שבויים אינדיאנים לעבדות שירתה שתי מטרות : היא הניבה הכנסות שסייעו לממן את הוצאות המלחמה וסילקה מהמושבה אנשים מסוכנים המהווים מטרד ציבורי – בלי להזכיר את העובדה שהודות לה יכלו האנגלים לנכס לעצמם את אדמותיהם של המורדים . 
אבל גם אם מדיניות זו נראתה הגיונית לגמרי לווינסלו ולמועצת המלחמה של פלימות , בנג'מין צ’רץ ’ ראה בה אי - צדק משווע שעשוי רק להאריך את המלחמה . 
צ’רץ ’ עצמו לא היה מופת של מוסר . 
בדומה לרבים משכניו האנגלים באזור מפרץ נאראגנסט , גם הוא ירכוש בשנים שיבואו עבדים אפריקנים . 
עם זאת הוא עמל ללא לאות כדי להבטיח שמכריו האינדיאנים מסקונט ימשיכו לחיות בחופש ובשלווה באזור . 
צ’רץ ’ ראה בשעבוד האינדיאנים מפלימות ומדרטמות בקיץ 1675 " מעשה מתועב ... לדעתי , רבים מהאינדיאנים שהיו עד אז חבריי הטובים חזרו בגללו מכוונותיהם הסלחניות והפסיקו לכבד אותנו . 
ביום שני , ה - 19 ביולי , חזרו למאונט הופ רוב היחידות ממסצ'וסטס שהועברו לארץ הנאראגנסט והכוח המאוחד פלימות - מסצ'וסטס חצה את המפרץ לפוקסט . 
לאורך חופו המזרחי של המפרץ השתרעה ביצה נטועה עצי ארזים שאורכה כ - 11 קילומטרים . 
ליד הביצה הזאת הוקם , על פי הדיווחים , המחנה של ויטמו ופיליפ . 
מבחינת האנגלים , היום שבו רדפו אחרי הפוקנוקט והפוקסט אל מעמקי מה שוויליאם ברדפורד כינה " ביצה זוועתית " היה יום של אובדן דרך וחרדה . 
צ’רץ ’ כמעט לא מזכיר את הקרב המסוים הזה בזיכרונות המלחמה שלו , אולי מפני שנאלץ להילחם בו יחד עם הפלוגות של פלימות שהיו , לדברי ויליאם הוברד , האחרונות שנכנסו לביצה והראשונות שנסוגו ממנה . 
סמיואל מוזלי , ולא צ’רץ ’ , היה זה שהוביל שוב את ההתקפה . 
מוזלי ובריוניו נעזרו בלהקת כלבים , אבל גם יעילותם של אלה הייתה מוגבלת ביותר בביצת פוקסט . 
ובאשר לאנגלים עצמם , בסביבה החשוכה , הלחה ועתירת הצמחייה הזאת הם לא הצליחו כלל לראות את האינדיאנים שהסוו את עצמם בענפי עצים ובשרכים . 
נעלי העור של האנגלים שקעו בבוץ הטובעני בעוד שהאינדיאנים ריחפו בקלילות על פניו , רוביהם חבוקים בזרועותיהם . 
אין צורך לומר שהרובים עם בריחי הפתיל והחניתות הארוכות של האנגלים היו כמעט חסרי תועלת בתנאים אלה ; כה חסרי תועלת , לאמיתו של דבר , עד שבתוך זמן קצר נחקק חוק האוסר על אנשי המיליציה לשאת כל נשק לבד מרובה עם בריח צור וחרב . 
בתוך זמן קצר ביותר מכניסת אנשיו של מוזלי לביצה , כבר היו חמישה מהם מוטלים מתים . 
דומה היה שהכדורים נורים מתוך הצמחייה עצמה . 
האינדיאנים נסוגו חיש מהר עמוק יותר לתוך האפלולית , מניחים מאחוריהם מאות ויגוואמים עשויים מקליפה כה ירוקה עד שהיה בלתי אפשרי להעלותם באש . 
בדרכם נתקלו האנגלים באדם זקן שלא היה מסוגל להתקדם בקצב הליכתם של האחרים . 
הזקן אמר להם שפיליפ היה כאן זה עתה . 
בשעות הבאות הם התפרשו בביצה אבל עד מהרה גילו , כלשונו של הוברד , " כמה מסוכנת היא הלחימה בחורש כה אפל , שהעלים מסמאים בו את העיניים וענפיהם העבים של העצים מגבילים את תנועת הידיים והשורשים הארוכים , המשתרעים לכל עבר ביערות הבוצניים האלה , מסתבכים ללא הרף ברגלים וכובלים אותן כמו באזיקים . 
חיילים רבים מצאו את עצמם יורים על חבריהם ליחידה וכשירד הערב שמחו כולם לנטוש את המרדף המייגע ולסגת לקרקע מוצקה יותר . 
באותו לילה החליט מייג'ור קדוורת , מפקד הכוחות מפלימות , שדי לו מהביצות האלה . 
הוא סבר שהם צריכים לעשות גם כאן את מה שעשו במאונט הופ : לבנות מוצב במקום לרדוף אחרי האויב . 
קדוורת וקציניו העדיפו לחשוב שהם הפילו בפח את פיליפ ווִיטמו . 
אם ישמרו בשבע עיניים על גבולות הביצה ולא יאפשרו לאינדיאנים להימלט ממנה , יאלץ אותם הרעב לצאת ממחבואיהם ולהסגיר את עצמם . 
בנוסף לחיילים שיאיישו את המוצבים במאונט הופ ובפוקסט , הציע קדוורת להקים " חיל מצב " קטן שימנע " השמדת בקר ושוד מצרכי מזון " . 
שמירה קפדנית על מקורות האספקה , האמין , " תכניס את האינדיאנים למצוקה גדולה " . 
אם אסטרטגיה זו תצליח – והיו לו כל הסיבות להאמין שכך אכן יהיה – המלחמה תסתיים על הצד הטוב ביותר . 
וכיוון שכבר לא היה לו צורך בצבא גדול , הוא שלח את רוב הפלוגות ממפרץ מסצ'וסטס , כולל זו של מוזלי , חזרה לבוסטון . 
עם זאת , היו עדויות מדאיגות לכך שפיליפ אינו ראש השבט היחיד המעורב במלחמה . 
רק לפני שבוע , ב - 14 ביולי , התנפלו אינדיאנים שהשתייכו ככל הנראה לשבט ניפמוק ממרכז מסצ'וסטס על העיירה מֶנדוֹן , 32 קילומטרים ממערב לבוסטון , והרגו שישה מתושביה . 
קרוב יותר לבית פשט טוּספָּקין , גיסו של פיליפ והמנהיג השחור של שבט נמסקט , על מידלבורו ; וטוֹטוֹסוֹן מאזור מפרץ בָּזֶרדס , מערבית לקייפ קוד , תקף את העיירה דרטמות , הצית בתים והרג תושבים רבים . 
בעוד הצבא עסוק בהקמת " מוצב מיותר " נוסף בפוקסט , התלווה צ’רץ ’ ל - 112 החיילים מפלימות ששוגרו לעזרת דרטמות . 
האינדיאנים המתגוררים באיים וסביב העיירות ממזרח לקייפ קוד , שהיו נוצרים ברובם , נשארו נאמנים לאנגלים לכל אורך המלחמה . 
הילידים שהקיפו את דרטמות , לעומת זאת , היו עוינים ותוקפניים . 
אחרי שכל בתי האנגלים בעיירה , לבד משלושה קסרקטינים , נהרסו עד היסוד , הוחלט לפנות את התושבים ולהעבירם לפלימות . 
מייג'ור קדוורת , שעמד בראש משלחת ההצלה לדרטמות , וקפטן הנצ'מן שנשאר לבנות את המוצב בפוקסט , לא העלו בדעתם כלל את האפשרות שהתקפתו של טוטוסון הייתה פעולת הסחה . 
רק ב - 30 ביולי נודע להנצ'מן שהאינדיאנים שעליהם שמר כביכול בביצת פוקסט , כבר מזמן אינם שם . 
מאות מבני הפוקנוקט והפוקסט נראו במרחק של כ - 30 קילומטרים ממערב לנהר טונטון , כשפניהם מועדות לארץ הניפמוק . 
אחרי שחצה את מפרץ מאונט הופ והסתתר בביצת פוקסט , הבין פיליפ שאם לא יימלט בקרוב ממושבת פלימות יתחילו הפוקנוקט לגווע ברעב , בדיוק כפי שצפה קדוורת . 
עליו למצוא אפוא דרך להגיע לניפמוק , המקום שבו נהג אביו לבקר תכופות בשנות חייו האחרונות , כ - 100 קילומטרים צפונית - מערבית למקום שבו הוא נמצא כעת . 
כדי להגיע לשם היה עליהם לחצות איכשהו את נהר טונטון מעל מפרץ מאונט הופ ולחלוף במהירות הבזק על - פני היישובים טונטון ורהובּות , לפני שיחצו מישור רחב ידיים הידוע בשם ערבת סיקוֹנק ויגיעו לנהר סיקונק . 
אחרי שיחצו את הנהר , הם יפנו צפונה לארץ הניפמוק . 
במחנהו של פיליפ היו קרוב למאה נשים , ילדים וזקנים שנחשבו חלשים מכדי לעמוד במסע הזה ; וכשהגיע ליל הבריחה נראו מן הסתם במקום הרבה מחזות פרידה רוויי דמע . 
האנגלים בנו את המוצב שלהם בקצה הדרומי של ביצת פוקסט , סמוך למקום שבו נשפך נהר טונטון למפרץ מאונט הופ . 
לפיכך פנו ויטמו ופיליפ צפונה ופילסו את דרכם לאורך כל 11 הקילומטרים של הביצה כשהם פוסעים על קרקע שנראתה לאנגלים בלתי עבירה לחלוטין . 
לאסטרטגיה הזאת היה יתרון נוסף : בינם לבין החופש המצפה להם במערב חצץ נהר טונטון ; וכיוון שאף סירת קאנו לא עמדה עוד לרשותם , הם היו צריכים להגיע למקום שבו הנהר היה רדוד במיוחד ונוח לחציה . 
באחד הלילות האחרונים של יולי , כשהשפל היה בעיצומו , התכוננו 250 מלוחמיהם של ויטמו ופיליפ , שהיו מלווים במספר רב של נשים וילדים ( כולל אשתו של פיליפ ובנם בן השמונה ) , לחצות את נהר טונטון כנראה בקרבת דייטון של ימינו , במקום שבו רוחב הנהר אינו עולה על 20 מטרים . 
האינדיאנים בנו רפסודות מאולתרות מעצי סחף , השיטו אותן לאמצע הזרם ומשם הם צפו או שחו לגדה המערבית . 
עד עלות השחר עלו כולם אל החוף ונעלמו ביער . 
ב - 30 ביולי הופתעו אחדים מתושבי טונטון לראות שיירה של כמה מאות אינדיאנים העושה את דרכה מערבה . 
שליח שוגר לרהובּות , כפר ששכן במרחק של כ - 16 קילומטרים מהעיר של ימינו הנקראת באותו שם , שם התחיל הכומר המקומי נוֹאָה ניומן לארגן יחידת מתנדבים שתצא למרדף אחרי פיליפ . 
ברהובּות שהתה באותה עת קבוצה של כ - 50 אינדיאנים משבט המוהיגן שהגיעה לשם לא מכבר בהנהגת אוֹנֶקו ֹ , בנו של אונקס . 
רבים בניו אינגלנד תהו מה תהיה תגובת המוהיגנים כשתגיע לאוזניהם הידיעה על מרד הפוקנוקט , בפרט לאור העובדה שבאביב ביקש פיליפ את תמיכתו של אונקס . 
החלטת המוהיגן להישאר נאמנים לאנגלים הייתה אחת החדשות הטובות המעטות שקיבלו המושבות בקיץ , 1675 ובנו של אונקס הצטרף למרדף בחפץ לב . 
בשעת בין הערביים של ה - 31 ביולי רדפו האנגלים והמוהיגן אחרי פיליפ אל מעבר לנהר סיקונק והגיעו לסביבות צפון פרובידנס של ימינו . 
העקבות הובילו למרחק של כ - 16 קילומטרים נוספים בכיוון צפון - מערב וכיוון שבאותה שעה כבר הייתה החשיכה כמעט מוחלטת , נשלחו מספר גששים מהמוהיגן כחלוץ לפני המחנה . 
הם דיווחו שהגיעו לאוזניהם קולות של כריתת עצים , סימן שפיליפ ואנשיו מתכוננים לחניית לילה . 
האנגלים והמוהיגן השאירו את סוסיהם מאחור בהשגחת זקיפים אחדים והמשיכו לצעוד ברגל עוד כ - 5 קילומטרים , עד הגיעם לאזור שהיה ידוע אז בשם ניפּסָצ'וּק , בסמיתפילד שברוד איילנד של ימינו . 
הם קיוו שבשלב זה יצטרפו אליהם קפטן הנצ'מן ואנשיו , שהפליגו מפוקסט לפרובידנס , אבל הוחלט שיילחמו באויב גם ללא תגבורת . 
עם עלות השחר , בעת שהתכוננו להתקפה , נתקלו בהם חמישה בני פוקסט מהמחנה של ויטמו שיצאו כנראה לחפש מזון . 
חילופי האש שהתפתחו בין הצדדים התחילו למעשה את הקרב . 
הלחימה נמשכה עד תשע בבוקר , אז נאלצו לוחמיהם של ויטמו ופיליפ לסגת לביצה סמוכה . 
הם ספגו אבידות כבדות – 23 מאנשיהם נהרגו וביניהם גם נמרוד , אחד מלוחמיו הנועזים ביותר של פיליפ – בעוד שלאנגלים היו רק שני נפגעים . 
כשהאינדיאנים התקבצו בשוליה של ביצת ניפסצ'וק התברר שמספר העריקים עולה אף על זה של החללים ופיליפ , שנשאר עם 60 לוחמים בלבד , כבר עמד על סף כניעה . 
אנשיו היו מורעבים , מותשים , כמעט ללא אבק שריפה ועם כמה מאות נשים וילדים ששמו בהם את מבטחם . 
אולם במקום לרדוף מיד אחרי האויב החליט קפטן הנצ'מן , שהגיע מפרובידנס אחרי שהקרב כבר הסתיים , להמתין עד שהמוהיגן יגמרו לבזוז את גוויות החללים . 
רק למחרת בבוקר הוא פקד על אנשיו לצאת מהמחנה ולרדוף אחרי פיליפ . 
אלא שאז כבר היה מאוחר מדי . 
ויטמו ופיליפ הצליחו להימלט . 
הם לא הרחיקו לכת כשוויטמו , שמלכתחילה שיתפה פעולה עם פיליפ בעל כורחה , החליטה שהיא חייבת להיפרד מגיסה . 
רוב הנשים והילדים לא היו מסוגלים להמשיך בהליכה עוד זמן רב . 
מנהיגת הפוקסט החליטה שגם אם המעשה יעמיד אותה בסכנה של נפילה בשבי ומוות בטוח , היא תיקח את 200 הנשים והילדים , יחד עם קומץ בעלים ואבות , ותלך דרומה לחפש מקלט אצל הנאראגנסט החיים בקרבת מקום . 
פיליפ , שמחנהו הצטמצם עתה ל - 40 לוחמים וכ - 100 נשים וילדים , המשיך ללכת צפונה עד שנפגש עם לוחמים רבים משבט ניפמוק שליוו אותו ואת אנשיו לכפר נידח ומאובטח במֶנָמֶסֶט , הלא היא ניו בריינטרי , מסצ'וסטס , של ימינו . 
שלוש פעמים הצליח פיליפ לחמוק ממה שנראה כנפילה בטוחה בשבי , אבל הוא שילם על כך בגלות מארצו . 
מ - 250 הלוחמים שהיו בכוח הלחימה המקורי שלו נשארו , 40 ורק ל - 30 מתוכם היו רובים . 
הפוקנוקט ספגו אפוא מכה שאין ממנה תקומה . 
ובכל זאת , בפריצתו הנועזת מגבולות מושבת פלימות , הפך פיליפ את מה שהיה עד אז התכתשות מקומית להתלקחות כלל - אזורית . 
הפוקנוקט היו מחוסלים , אולי , אבל הניפמוק היו מוכנים להמשיך במלחמה במקומם : ימים אחדים בלבד לפני כן הם החריבו את העיירה ברוקפילד שבמסצ'וסטס . 
ביום שישי , ה - 6 באוגוסט , ערכו שלושה מראשי השבטים החזקים ביותר של הניפמוק קבלת פנים לפיליפ . 
ברשותו של פיליפ הייתה אדרת עשויה מחרוזות ואמפאם שבה השתמש כעת כדי לקנות לעצמו את ההשפעה הרצויה . 
הוא פרם את אחת המחרוזות ונתן לכל אחד מראשי השבטים " חופן " מהחרוזים הארגמניים והלבנים היקרים , מתנה שלדברי עד ראייה " הם קיבלו בחפץ לב " . 
פיליפ קטף את פירות התכנון וראיית הנולד של אביו . 
הודות למעברו של מאסאסויט לארצם של הניפמוק ב - , 1657 לבנו היה עכשיו מקום שאליו יכול לברוח ממאונט הופ וצבא שנלחם בשבילו . 
בחודשים הבאים המשיך פיליפ " לפרק את אדרתו " ולהשתמש בחרוזים כדי לקנות , בהתאם לכל כללי הטקס , את שיתוף הפעולה של ראשי שבטים מקונטיקט ועד מיין של ימינו . 
" באמצעים אלה , " כתב ויליאם הוברד , " ליבה פיליפ את אש המלחמה בכל מקום שאליו הגיע . 
14 
אלוהי צבאות 
באוגוסט , עם שובו של בעלה לבית המשפחה בדוקסברי , עשתה אליס צ’רץ ’ את מה שנשות חיילים רבות המוצאות את עצמן במצבה עושות מאז ומתמיד : נכנסה להיריון ללא שהיות . 
בחודשים הבאים , בעוד הבן גדל ברחמה של אליס צ’רץ ’ , המלחמה שהתחילה במושבה הוותיקה ביותר של ניו אינגלנד התפשטה במהירות מבהילה גם ליישובים החדשים והמרוחקים ביותר של האזור . 
האלימות שטפה את אזורי הספר של מסצ'וסטס , בכללם גם את עמק נהר קונטיקט ואת ניו המפשייר ומיין של ימינו , ובה בעת ירדה על פלימות שלווה פתאומית ומוזרה . 
אבל כפי שידעו כולם , זה היה השקט שלפני הסערה הבאה . 
המלחמה במסצ'וסטס פרצה בכל עוזה ב - 2 באוגוסט כשהניפמוק תקפו את העיירה ברוקפילד , אחד היישובים המבודדים ביותר במושבה ששכן במרכז האזור השומם המשתרע בין העיירות שמחוץ לבוסטון ליישובים שהוקמו לאורך נהר קונטיקט . 
בברוקפילד היו עשרים בתים בלבד והיא הייתה מרוחקת מהלך יום תמים מהיישוב השכן הקרוב ביותר , ספרינגפילד . 
כפי שקרה בתדירות מצמררת בחודשים הבאים , גם כאן התחילה הלחימה במארב . 
משלחת דיפלומטית מבוסטון , שקיוותה להשיג הסכם שלום עם הניפמוק , הותקפה פתאום מצלע גבעה ששלטה על שביל היער . 
שמונה אנגלים , ביניהם שלושה מתושבי ברוקפילד , נהרגו בהתקפה ורק קומץ ניצולים הצליח לרכוב חזרה לעיירה . 
מיד אחרי הגיעם פשטו כמה מאות בני ניפמוק על ברוקפילד ובזאת התחיל המצור שהיה לאחד המפורסמים ביותר בהיסטוריה של ניו אינגלנד . 
במשך יומיים הצטופפו שמונים בני - אדם , רובם נשים וילדים , בביתו של סרג'נט ג'ון איירס , אחד האנשים שנהרגו במארב . 
כשהאינדיאנים לא היו עסוקים בשריפת שאר בתי העיר עד היסוד , הם המטירו על הבית כדורי רובה וחצים בוערים , שאילצו את האנגלים לפרוץ חורים בגג ובקירות כדי שיוכלו לשפוך מים ולכבות את האש . 
בשלב מסוים ערמו הניפמוק סמרטוטים בוערים על עגלה ודחפו אותה אל קיר הבית . 
אלמלא הגשם השוטף שירד פתאום , היה הבית המבוצר נהפך לתופת יוקדת . 
לבסוף , בליל ה - 3 באוגוסט , הגיעה לברוקפילד יחידת חילוץ שמנתה 50 חיילים בפיקודו של מייג'ור סיימון וילארד , והתקפת הניפמוק נהדפה . 
כיתוב לתמונה בעמוד 260 במקור : פרט מתוך מפת ניו אינגלנד של ג'ון סלר מ - 1675 
בעקבות ההתקפה על ברוקפילד התחילו תושבי כל האזור המערבי של המושבה לחשוש שכעת יגיע תורם . 
חרדתם גברה אחרי ה - 22 באוגוסט , אז פשטו הניפמוק על לנקסטר והרגו שמונה אנגלים . 
ב - 24 באוגוסט התכנסה מועצת מלחמה בעיירה הרטפילד שעל גדת נהר קונטיקט . 
בדיוני המועצה הועלו ספקות לגבי נאמנותם של כל האינדיאנים השכנים . 
הוחלט לשגר כוח בן מאה לוחמים לדיכוי ההתקוממות ורבים מהאינדיאנים , שלא רצו כלל להשתתף במלחמה , נאלצו עתה להילחם באנגלים בעל כורחם . 
הקרב , שנודע לימים בשם קרב דרום דירפילד , הסתיים במותם של 9 אנגלים ו - 26 אינדיאנים והלחימה התפשטה לכל רחבי העמק . 
כשסופת הוריקן עזה הכתה כעבור ארבעה ימים בחופי ניו אינגלנד , התנבאו הפַּאוּוַאו ּ האינדיאנים שמספר האנגלים המתים ישתווה למספר העצים ש " נעקרו משורשיהם ביער " . 
ב - 3 בספטמבר יצא ריצ'רד בירס בראש משלחת בת 36 אנשים לפנות את תושבי העיירה נורתפילד . 
בירס , שלא היה מודע לשימוש שעשו האינדיאנים במשחקי המחבואים כנשק טקטי , הוליך את אנשיו למארב ו - 21 מהם נהרגו . 
ב - 17 בספטמבר הכריזה בוסטון על יום תענית וסיגוף . 
אזרחי המושבה התבקשו לחדול מ " ההתהדרות המבישה במלבושים ובתסרוקות מפוארות ומהחיבה היתרה למסבאות הרבות " . 
אבל כל אלה לא ריככו את לבו של האלוהים . 
יום המחרת היה , לדברי הוברד , " היום הקטלני והעצוב ביותר בתולדות ניו אינגלנד " . 
קפטן תומס לייזרופ , בן שישים וחמש , ליווה 79 מפונים מהעיר דירפילד . 
הם עמדו לחצות נחל קטן כשרבים מהחיילים הניחו את רוביהם והלכו לקטוף קצת ענבי סתיו בשלים . 
באותו רגע פרצו מאות אינדיאנים מתוך הצמחייה . 
57 מהאנגלים נהרגו ומימיו החומים של מה שהיה ידוע עד אז בשם מאדי ברוּק ( הנחל הבוצי ) האדימו מדם . 
מאותו יום ואילך שונה שמו של הנחל לבּלאדִי ברוק ( הנחל העקוב מדם ) . באשר לאינדיאנים , עבורם היה זה ניצחון קל להפתיע . 
" עובדי האלילים היו משולהבים , " כתב אינקריס מָזֶר , " אחדים מהם צהלו ואמרו שעוד לא נודע כקטל הזה , ואכן במלחמות שניהלו בינם לבין עצמם היה הדבר נדיר ביותר . 
אבל הלחימה עדיין לא הסתיימה . 
קולות הירי הגיעו לאוזניהם של קפטן סמיואל מוזלי ואנשיו ששהו במקרה לא הרחק משם . 
בעת ההיא כבר נודע מוזלי ברבים כלוחם באינדיאנים הנועז ביותר בכל מפרץ מסצ'וסטס . 
מאז ומתמיד החזיק מוזלי בדעה שאינדיאני טוב הוא אינדיאני מת ; הוא סירב לתת אמון בגששים הילידים ובז לאינדיאנים המתנצרים של המושבה . 
באוגוסט הפר מוזלי פקודות מפורשות ושרף את הוויגוואמים של שבט פֶּנָקוּק הידידותי מניו המפשייר ; מיד אחר כך הוא עצר קבוצה של אינדיאנים מתנצרים , האשים אותם בהונאה , כבל אותם זה לזה בצווארם והצעיד אותם לבוסטון כדי להענישם . 
מוזלי , שהיה מקורב למושל ונחשב כעת לגיבור עממי , הרגיש שהוא רשאי לעשות ככל העולה על רוחו . 
הוא גם נהנה לזעזע את הרשויות בבוסטון . 
באותו סתיו הוא הודיע בשמחה במכתב רשמי , שהוא ציווה " לשסות כלבים בשבויה אינדיאנית כדי שאלה יקרעו אותה לגזרים " . 
אף אנגלי לא היה שנוא על האינדיאנים יותר ממוזלי , וכשהוא הגיע אל שדה הקרב בבלאדי ברוק צעקו לוחמי הניפמוק , " קדימה , מוזלי , קדימה . 
אתה רוצה אינדיאנים , הנה , יש כאן מספיק אינדיאנים בשבילך . 
בשש השעות הקרובות לחמו מוזלי ואנשיו בגבורה רבה , מעטים כנגד רבים . 
כיוון שבז לסגנון הלחימה הלא - מאורגן של הילידים , הורה מוזלי לאנשיו להישאר ביחידה מלוכדת שצעדה כגוף אחד הלוך ושוב בין שורות האינדיאנים וירתה עליהם ללא הפוגה . 
אחרי שעות של לחימה רצופה ביקש מוזלי משניים מסגניו שיתפסו את הפיקוד בעת שהוא , כלשונו של הוברד , " השיב את רוחו שכמעט פרחה מהמאמץ , ממתן הפקודות ומהנהגת החיילים בקרב המגע עם האויב " . 
אלמלא הגיע לפנות ערב לזירה מייג'ור רוברט טריט ועמו כמה בני מוהיגן ידידותיים , ייתכן שמוזלי ואנשיו היו נספים עד האחרון שבהם . 
למחרת נקברו 64 אנגלים בקבר אחים אחד . 
כעבור פחות מחודש , ב - 5 באוקטובר , תקפו האינדיאנים את ספרינגפילד . 
עד סוף היום נשרפו 32 בתים ו - 25 אסמים , וכן הושמדו טחנות רוח רבות וטונות של מצרכי מזון . 
רק 13 מתוך יותר מ - 75 בתים ואסמים נשארו עומדים על תלם בספרינגפילד . 
" דומני שארבעים משפחות איבדו את כל רכושן ומקור פרנסתן , " כתב ג'ון פינצ'ון , בנו של מייסד העיר . 
" ירחם עלינו האלוהים . 
איני רואה כיצד נוכל לעבור כאן את החורף ... ככל שימהרו לבוא לעזרתנו , כן ייטב . 
פינצ'ון , שכיהן כמושל הצבאי של האזור , היה כה מזועזע מהחורבן עד שביקש להשתחרר מתפקידו . 
לפני ההתקפה נהנתה ספרינגפילד מתקופה ממושכת של יחסי שכנות טובים עם האינדיאנים המקומיים . 
מבחינתם של פוריטנים רבים , שריפת ספרינגפילד הוכיחה אחת ולתמיד שכל האינדיאנים – ידידים ואויבים כאחד – הם , כלשונו של הוברד , " בני שטן מלאים עורמה וכוונות זדון " . 
באווירה זו של פרנויה מתגברת ואי - סובלנות גזענית , התחילו רבים מתושבי ניו אינגלנד לדרוש גם את סילוקם של האינדיאנים המתנצרים מהכפרים שהוקמו עבורם ברדיוס של כ - 50 קילומטרים סביב בוסטון . 
הכומר ג'ון אליוט וקפטן דניאל גוקין , נציב האינדיאנים המתנצרים , שניסו להגן על בני חסותם מההאשמות חסרות הבסיס בבוגדנות , קיבלו איומים על חייהם . 
בסופו של דבר החליטו שלטונות מסצ'וסטס לפנות את האינדיאנים המתנצרים למחנות מעצר שהוקמו על אי בשם דיר איילנד שבמפרץ בוסטון . 
בליל ה - 30 באוקטובר רוכזו מאות אינדיאנים נוצרים ליד אחד המזחים של נהר צ'רלס . 
בעודם מתכוננים לעלות על הספינות הממתינות להם , ערכו המגורשים טקס שהזכיר בצורה מדהימה את טקס פרידתם של הצליינים מדלפסהייבן . 
גוקין מתאר את " ההכנעה , הפיוס והרוח נוצרית שבהם ערכו הנשמות האומללות האלה , המחפשות עידוד , את הטקס , וכיצד הם תמכו זה בזה וניחמו זה את זה בתפילה ובדמע בעת העלייה לספינות , על אף חששם , כפי שאמרו חלק מהם , שלא ישובו עוד לבתיהם . 
הספינות הפליגו בחצות הלילה ובמרוצת החודשים הבאים מתו מאות אינדיאנים מרעב ומקור על החופים החשופים של דיר איילנד . 
בסוף אוקטובר כבר יצאה נפשם של תושבי ניו אינגלד לחדשות טובות , שוליות ככל שיהיו . 
פליטים כה רבים מעיירות המערב זרמו לבוסטון עד שמייג'ור סמיואל אפלטון , מחליפו של פינצ'ון בתפקיד המושל הצבאי , קיבל הוראה לאסור על תושבים נוספים לעזוב את מקומות מגוריהם ללא אישור רשמי . 
במפרץ מסצ'וסטס ובקונטיקט כבר הורגש מחסור במזון ובאוקטובר הטילו שתי המושבות איסור גורף על מסחר במצרכי מזון . 
אחדים מהאירועים העקובים מדם של המלחמה התרחשו באזורי החוף של מיין , שם ריחוקם של היישובים זה מזה הקשה עליהם במיוחד להדוף את ההתקפות האינדיאניות . 
בחודשים הבאים נעשה המצב כה גרוע עד שחלק מרשויות מסצ'וסטס שקלו את האפשרות לבנות חומת מגן בין נהר קונקורד לנהר צ'רלס ולהשאיר לאינדיאנים את כל השטח שמצפון , ממערב ומדרום לחומה . 
אבל חומה מעין זו הייתה מפקירה גם את כל היישובים שבמיין , בניו המפשייר ובעמק נהר קונטיקט ומשום כך היא לא הוקמה מעולם . 
חמקמקותו של האיש שהתחיל את המלחמה רק הגבירה את פחדיהם ואת תסכולם של האנגלים . 
בנובמבר כבר ניפח דמיונם של הפוריטנים את דמותו של פיליפ , שבו ראו את האחראי הישיר לכל בית שרוף ולכל גווייה אנגלית , לממדים מיתיים כמעט . 
בשנים הבאות נפוצו בעמק הנהר אגדות עם על האופן שבו נע פיליפ ממערה למערה ומפסגת הר לפסגת הר , משם הוא צופה בהנאה בתמרות העשן והאש העולות מהעיירות המותקפות לאורך המחרוזת הכחולה של נהר קונטיקט . 
אבל המציאות , כדרכה , הייתה פחות רומנטית . 
במקום לדלג מזירה לזירה , בילה פיליפ כנראה את כל הקיץ והסתיו כשהוא מחופר במקום כלשהו סמוך לנקודה שבה עובר כיום הגבול בין ורמונט למסצ'וסטס . 
פיליפ וקומץ לוחמיו דלי הציוד השתתפו אולי באחדים מניצחונות העונה , אבל אין ספק שהוא לא היה המוח שתכנן את ההתקפות המתואמות של האינדיאנים . 
לאמיתו של דבר , אין שום תיעוד המוכיח שפיליפ השתתף ולו בקרב אחד ויחיד במשך כל סתיו 1675 . 
רוב האינדיאנים של עמק נהר קונטיקט לא רק שלא ראו בו גיבור , אלא ממש שטמו אותו . 
לוחם נודע מאזור הֶדלי אפילו ניסה לרצוח את מנהיג הפוקנוקט בטענה , כך הסבירו האינדיאנים לאחר מעשה , ש " פיליפ גרר את האנגלים למלחמה שגרמה סבל רב לכולם " . 
ניסיון הרצח נכשל אמנם , אבל הוא העיד בכל זאת שפיליפ מעולם לא היה גורם שליט ודומיננטי כפי שהאמינו האנגלים . 
הניפמוק והאינדיאנים של עמק הנהר , וכמוהם גם האַבֶּנָקי של ניו המפשייר ומיין , לא קיבלו את הוראותיהם ממנהיג הפוקנוקט ; הם ניהלו את המלחמה הזאת על דעתם בלבד . 
כיוון שפיליפ נעלם בשטחים הבלתי מיושבים במערב כאילו בלעה אותו האדמה והפחד והתסיסה בקרב האנגלים תפחו מיום ליום , נזקקו שלטונות המושבה לאויב שניתן לראותו ולהילחם בו . 
בדרום , על שטחים נרחבים של אדמה פורייה , שהיו שייכים למושבת הכופרים רוד איילנד אך מסצ'וסטס וקונטיקט גם יחד לטשו אליהם עיניים , ישב השבט האינדיאני הגדול ביותר באזור – הנאראגנסט . 
בעת ההיא כבר חתם ראש השבט על שתי הצהרות נפרדות שבהן נשבע לשמור אמונים לאנגלים . 
ולמרות זאת העדיפו רבים מתושבי ניו אינגלנד להאמין שהנאראגנסט פשוט מושכים זמן בציפייה לשעת הכושר שלהם . 
הם יתקפו מן הסתם בבוא האביב , כשהעצים יתכסו שוב בעלים . 
" השלום המדומה הזה הורס את הארץ שלנו , " כתבה ב - 20 באוקטובר מרי פריי מפרובידנס . 
שלטונות המושבה החליטו אפוא שכהוכחה לנאמנותם חייבים הנאראגנסט להסגיר לידיהם את כל הפוקנוקט והפוקסט שמצאו אצלם מחסה – ובמיוחד את המנהיגה ויטמו . 
מועד פקיעת האולטימטום , שנקבע ל - 28 באוקטובר , הגיע ועבר ; וכשאף אינדיאני לא הוסגר , נפלה ההחלטה . 
" החרב שצעדה מזרחה ומערבה וצפונה , " כתב אינקריס מזר , " פנתה עתה שוב דרומה . 
אנגלים אחדים הודו בשיחות פרטיות שאילו היו הנאראגנסט מחליטים להצטרף לפיליפ ביולי , הם היו יכולים לנצח בקלות . 
כשהניפמוק תקפו ממערב , יכלו הנאראגמסט החזקים מהם בהרבה להסתער מדרום ולפלוש לבוסטון בראש כוח פאן - אינדיאני אדיר . 
אבל במקום להכיר בחובם לנאראגנסט , החליטו הפוריטנים לחסל אותם . 
המועצה של המושבות המאוחדות – מסצ'וסטס , קונטיקט ופלימות – החליטה להקים צבא שכמוהו טרם נראה בניו אינגלנד לגודל . 
החלטה זו סתמה את הגולל על כל סיכוי לפתרון בדרך של משא ומתן . 
הוחלט שכוח של אלף חיילים , שאליו יגויסו 5 אחוזים מכלל הגברים באוכלוסייה האנגלית , יפלוש בדצמבר לרוד איילנד שסירבה בתוקף לקחת חלק בהתקפה . 
למפקד הצבא הגדול הזה התמנה הבן - יקיר של פלימות , ג’וזאיה וינסלו . 
שלישו הנאמן של גנרל וינסלו היה לא אחר כי אם מיודענו בנג'מין צ’רץ ’ . 
בתחילה רצה וינסלו שצ’רץ ’ יפקד על פלוגת חיילים מפלימות , אבל זה סירב . 
בספר שכתב על המלחמה לא מנמק צ’רץ ’ את סירובו ואומר רק שהוא " ביקש לשחררו מתפקידי פיקוד " . 
צ’רץ ’ עדיין לא נרגע מכעסו על שעבוד האינדיאנים בקיץ שעבר . 
בנוסף , היו לו כנראה ספקות לגבי התבונה שבתקיפת שבט אינדיאני גדול שהקפיד עד כה לשמור על ניטרליות . 
אבל ייתכן שהייתה לו גם סיבה אחרת , אישית יותר , לדחיית התפקיד המוצע . 
כפי שניתן ללמוד מהחלטתו של צ’רץ ’ להקים את ביתו דווקא באזור הלא מיושב של סקונט , הוא העדיף לעשות דברים על - פי דרכו . 
וכפי שהעיד הקרב בשדה האפונים , הוא גם אהב להיות בשליטה . 
הרעיון להיות חלק מצבא אנגלי גדול לא משך את לבו . 
אבל כשהגנרל וינסלו הציע לו לשמש שלישו , לא יכול צ’רץ ’ לוותר על ההזדמנות לייעץ לאדם החזק ביותר במושבת פלימות . 
צ’רץ ’ רכב עם וינסלו לבוסטון . 
אחרי שנפגשו עם שלטונות מסצ'וסטס , פנו השניים לדֶדהאם פליין , שם התאספו יותר מ - 450 חיילים ופרשים . 
קבוצות דומות התאספו גם בטונטון , בפלימות ובניו לונדון . 
לכל מושבה נקבעה מכסת מגויסים משלה : מסצ'וסטס הייתה אמורה לשגר לכוח 527 חיילים , פלימות - 158 וקונטיקט - 325 . 
בראש הכוח ממסצ'וסטס עמד מייג'ור אפלטון , ותיק המלחמה בספר המערבי ; מפקדי פלוגות הרגלים שלו היו הקפטנים מוזלי , אייזק ג'ונסון , ג'וזף גרדנר , נתנִאל דוונפורט וג'יימס אוליבר , ומפקד פלוגת הפרשים היה קפטן פּרֶנטיס . 
בראש הכוח מקונטיקט עמד מייג'ור טריט , ותיק מלחמה אף הוא , ומפקדי הפלוגות שלו היו הקפטנים נתנִאל סילי , ג'ון גָלופ , ג'ון מייסון ותומס ווֹטס . 
על שתי הפלוגות של פלימות פיקדו קפטן ויליאם ברדפורד וג'ון גורהאם . 
ה - 2 בדצמבר הוכרז יום תפילה בכל רחבי ניו אינגלנד . 
לדברי אינקריס מזר , " כל באי הכנסיות כרעו על ברכיהם לפני אדוני אלוהי צבאות והתחננו שירעיף עליהם מחסדו ויצליח את מעשיהם . 
ב - 8 בדצמבר עזבו וינסלו וחייליו את דדהאם . 
אחרי לינת לילה בקסרקטין ווּדקוֹק שבנורת אטלבורו של ימינו , הגיע הצבא לסיקונק שעל גדת נהר סיקונק . 
וינסלו הורה לצ’רץ ’ להפליג מיד ליעדו הבא , קסרקטין סמית’ס בוויקפורד , רוד איילנד , בעת שהוא יוליך לשם את הצבא ביבשה , דרך פרובידנס . 
כך יוכל צ’רץ ’ להכין את המקום לבואו של הכוח ; כך גם תהיה לו הזדמנות לשהות בספינה במחיצתו של גיבור המלחמה סמיואל מוזלי . 
בשלב זה של המלחמה כבר הפך מוזלי לדמות מיתית כמעט כמו פיליפ עצמו , בעת שתהילתו היחידה של צ’רץ ’ הייתה על הקרב בשדה האפונים . 
אילו הייתה השמועה על התנגדותו המוסרית של צ’רץ ’ לשעבודם של האינדיאנים בדרטמות ובפלימות מגיעה לאוזניו של מוזלי , שודד הים לשעבר היה רואה מן הסתם בנגר מפלימות אדם רכרוכי וחלש אופי ומקווה שהגנרל וינסלו לא יסתמך יותר מדי על עצותיו של שלישו הרחמן . 
צ’רץ ’ , מצדו , החליט להוכיח שהוא מסוגל לתפוס אינדיאנים לא פחות טוב מכל אדם אחר בניו אינגלנד . 
לפי הפקודות שקיבל היה צ’רץ ’ אמור להכין את השטח לבואו של וינסלו . 
אבל במקום להישאר בקסרקטין סמית’ס בוויקפורד , חבר צ’רץ ’ לכמה טיפוסים ששים אלי קרב מרוד איילנד ועוד באותו לילה יצא לחפש אינדיאנים . 
היה זה ליל דצמבר קר אך בהיר ושטוף אור של ירח כמעט מלא . 
עם שחר שבו צ'רץ' ואנשיו לקסרקטין עם 18 שבויים אינדיאנים . 
התברר שמוזלי יצא באותו לילה למבצע משלו וגם הוא תפס 18 אינדיאנים . 
וינסלו וצבאו כבר הגיעו לוויקפורד כשצ’רץ ’ ומוזלי חזרו מפשיטתם הלילית . 
" הגנרל , שהיה מרוצה מהמבצע הנועז , הודה להם מקרב לב , במיוחד למר צ’רץ ’ שיזם את המעשה ומילא בו תפקיד ראשי , " כתב צ’רץ ’ . 
בקבוצתו של צ’רץ ’ היו שני ילדים אינדיאנים ווינסלו החליט לשלוח את " הנערים החביבים " לבוסטון כתשורה לידידיו . 
הגנרל חייך אל צ’רץ ’ והחמיא לו ש " הודות לתושייתו יהיו בידיהם עד סוף המלחמה די ילדים אינדיאנים " . 
וינסלו , כידוע , הבהיר כבר באוגוסט שעבר שהוא רואה בעבדים חלק משלל מלחמה לגיטימי . 
מוזלי , מצדו , תפס אינדיאני בשם פיטר שהסתכסך עם אחד מראשי השבטים של נאראגנסט ולכן היה מוכן לדבר . 
פיטר סיפר שלשבט יש בסך הכול 3,000 " אנשי מלחמה " ורובם ריכזו את נשותיהם וילדיהם בביצה ענקית בדרום - מערב ארצם . 
מהלקח שלמדו האנגלים בעת הרדיפה אחרי פיליפ הם ידעו שבתנאים רגילים כמעט אין אפשרות להילחם באינדיאנים בשטחי הביצה . 
אבל התנאים כעת היו שונים . 
זה היה דצמבר קר במיוחד , קר עד כדי כך שהשטחים המוצפים מים התכסו במעטה מוצק של קרח . 
וינסלו יכול אפוא לקחת את צבאו לכל מקום שירצה . 
הבעיה העיקרית שלו הייתה איך למצוא את הנאראגנסט . 
אמנם נכון שהעצים עמדו בשלכת , אבל שטחי הביצה סביב קינגסטון של ימינו עדיין היו מכוסים צמחייה כה צפופה עד שגם הגשש המנוסה ביותר היה מתקשה לנווט בהם את דרכו ולהגיע למקום מחבואם . 
אבל פיטר טען שהוא יוכל למצוא אותם . 
כיתוב למפה בעמודים 269 - 268 במקור ( מספר 7 ) : דרום ניו אינגלנד וניו יורק בעת מלחמת המלך פיליפ , 1676 - 1675 
כדי לתקוף את הנאראגנסט , היה וינסלו צריך להוביל את צבאו דרומה לקסרקטין ג'ירָה בּוּל'ס שנמצא בנאראגנסט , רוד איילנד , של ימינו . 
משם עד לביצה היה מרחק של 9 או 10 קילומטרים בלבד . 
אבל ב - 15 בדצמבר הגיעו אל וינסלו חדשות רעות . 
האינדיאנים תקפו את הקסרקטין , הרגו 15 מאנשיו ושרפו אותו עד היסוד , ובכך גזלו ממנו את הבסיס שממנו התכוון לצאת להתקפה . 
מדאיגה עוד יותר הייתה העובדה שחיילי קונטיקט בפיקודו של מייג'ור טריט עדיין לא הגיעו למקום הריכוז . 
כעבור יומיים נודע לווינסלו שטריט הגיע עם כוח של 300 אנגלים ועוד 150 אינדיאנים ידידותיים , בני מוהיגן ופיקווט , לשרידיו המפוחמים של קסרקטין בול ' ס . 
בבוקר המחרת יצאו וינסלו ואנשיו דרומה והגיעו לקסרקטין בחמש לפנות ערב . 
היום הבא היה יום ראשון , אבל וינסלו החליט שאין לו ברירה אלא לתקוף , שאלמלא כן עלול כל צבאו לקפוא מקור או לגווע ברעב . 
הטמפרטורות הנמוכות השביתו את אוניות האספקה שהיו אמורות להביא מזון לחייליו ורוב האנשים היו מצוידים במזון שיכול להספיק ליום אחד בלבד . 
הרס הקסרקטין השאיר אותם ללא קורת גג באחד מהלילות הקרים ביותר בהיסטוריה של ניו אינגלנד . 
וכאילו לא די בטמפרטורות הנמוכות , התחיל גם לרדת שלג . 
" הלילה ההוא היה מושלג ביותר , " כתב קפטן אנדרסון . 
" ואלף איש נאלצו לעשות את הלילה הארוך תחת כיפת השמים . 
עד הבוקר הצטברה שכבת שלג שעומקה הגיע למטר כמעט . 
עוד לפני שהאנשים יצאו לדרך בחמש בבוקר , סבלו רבים מהם מכוויות קור כה חמורות בידיים עד שלא יכלו להפעיל את רוביהם . 
במשך שמונה שעות הם צעדו בלי לעצור בשלג שהמשיך לרדת ללא הפוגה , כשפלוגתו של מוזלי מובילה בראש וחיילי קונטיקט הולכים במאסף . 
מסלול הליכתם , שאורכו המקורי לא היה אמור לעלות על 11 קילומטרים , הוכפל כמעט כשהכוח נאלץ לבחור בדרך עוקפת צפונית יותר שעברה בשטחים הגבוהים . 
לבסוף , בסביבות השעה אחת בצהריים , הם הגיעו לקצה ביצה מכוסה צמחייה צפופה . 
אינדיאנים התחילו לירות עליהם מצמרות העצים ומאחורי השיחים ופיטר הודיע שהם הגיעו ליעד . 
התברר שלווינסלו לא הייתה שום תוכנית מובנית - מה צריך לעשות עכשיו . 
שתי פלוגות ממסצ'וסטס , בפיקודם של קפטן ג'ונסון וקפטן דוונפורט , רדפו אחרי האינדיאנים לתוך הביצה " בלי להמתין לפקודה , " כתב הוברד , " כאילו התחרו כולם ביניהם מי ילך ראשון . 
הם לא הרחיקו לכת כשלעיניהם נגלה מראה מעורר השתאות באמת . 
מלפנים , גבוה מעל הביצה הקפואה והמכוסה שלג , הזדקר מבצר עץ ענקי . 
איש מהם לא ראה דבר כזה מימיו . 
המבצר , שהשתרע על שטח של כ - 20 דונם בלב הביצה והכיל קרוב ל - 500 ויגוואמים ואלפי אינדיאנים , היה שילוב של מאפייני תכנון מקומיים ואירופיים . 
בנוסף לחומת מגן עשויה גזעי עצים הנטועים אנכית בקרקע , היה המבצר מוקף גם ב " משוכה " עשויה משיחים וחומר שעובייה קרוב ל - 5 מטרים . 
פינות החומה ונקודות התורפה שלה היו מוגנות במגדלי שמירה ובמה שהאנגלים תיארו כעמדות ירי – מבנים מענפי עצים שמהם יכלו האינדיאנים לירות בכל מי שניסה לטפס על החומה . 
למבצר הייתה כניסה אחת ויחידה ולפניה נחפרה תעלת מגן מלאה מים קפואים שגזע עץ ענקי הונח מעליה כגשר . 
האינדיאנים היו מנקבים ככברה כל אנגלי שהיה מנסה לעבור על גזע העץ , הרבה לפני שהיה מצליח לחדור למבצר . 
אם רצו שיהיה להם סיכוי לפרוץ פנימה , הם היו חייבים למצוא דרך אחרת . 
פיטר , מורה הדרך האינדיאני שלהם , לא היה בטוח כלל שיש כניסה נוספת . 
הוברד טען כעבור זמן שאלוהים בכבודו ובעצמו הנחה את האנגלים למקום היחיד שבו הייתה להם אפשרות להבקיע את ההגנה האינדיאנית . 
בפינה נידחת של המבצר היה קטע שנראה לא גמור . 
במקום קורות אנכיות ומשוכת חומר עבה , הייתה שם פרצה חסומה בקורות אופקיות שהגיעו לגובה של 1.20 מטר בלבד , והייתה רחבה מספיק כדי לאפשר כניסת אנשים רבים בבת אחת לתוך המבצר . 
אבל התברר שהפרצה , שקיבלה כעבור זמן קצר את השם " עצי המוות " , לא הייתה כלל חלק לא גמור בחומת המבצר , כפי שהניחו האנגלים ; במקום עקב אכילס , היה זה פיתיון שתוכנן בקפידה כדי למשוך את האנגלים לנקודה יחידה ומוגנת היטב זו . 
משני צדי הפרצה היו מגדלי שמירה שמהם יכלו אינדיאנים חמושים ברובים לצלוף על כל חייל שהעז להסתער דרכה ; היישר מול הכניסה הייתה גם עמדת ירי שממנה יכלו לחסל את כל מי שהצליח לחדור פנימה . 
אילו מלאי אבק השריפה של הנאראגנסט היה מספיק לכל היום הארוך של הקרב , האנגלים היו מבינים כמה גאוני באמת היה התכנון של המבצר הזה . 
בסופו של דבר , המבצר הוכיח בצורה שאינה משתמעת לשתי פנים מיהם התוקפנים האמיתיים בסכסוך הזה . 
במקום שיצטרפו לפוקנוקט ולניפמוק , הקדישו הנאראגנסט את הסתיו והחורף לעשיית כל מה שיכלו כדי להגן על עצמם מהתקפה פוריטנית חסרת הצדקה . 
המבצר הזה הוקם לצורכי הגנה ולא לשום מטרה אחרת ; ועכשיו עמדו אלף חיילים אנגלים לעשות כמיטב יכולתם כדי להשמיד קהילה של יותר מ - גברים , נשים וילדים אינדיאנים שכל רצונה היה שיניחו לה לנפשה . 
בעת שהחיילים התפרשו סביב החומה והמטירו עליה אש , התכוננו הפלוגות של ג'ונסון ודוונפורט לפרוץ פנימה . 
עם הקצינים בראשם , הסתערו החיילים על הקטע הנמוך של החומה . 
ג'ונסון נורה למוות ברגע שהגיע לקורות . 
קפטן דוונפורט לבש " מעיל משובח מעור ראם " , והאינדיאנים כנראה הניחו בטעות שהוא גנרל וינסלו בכבודו ובעצמו . 
הוא נפגע שלוש פעמים ואחרי שמסר את רובהו לסגנו , מת מפצעיו . 
האש שנורתה ממגדלי השמירה ומעמדת הירי הייתה כה עזה , עד שהחיילים שטרם נהרגו השתטחו על הקרקע והמתינו לתגבורת . 
כעת הגיע תורם של קפטן מוזלי וקפטן גרדנר לנסות את כוחם . 
מוזלי התפאר לאחר מעשה שכאשר חדר פנימה ראה חמישים אינדיאנים לפחות המכוונים אליו את רוביהם . 
מוזלי עצמו יצא מההסתערות בשלום , אבל גם אנשיו לא הצליחו להתקדם הרבה אל תוך המבצר . 
אחריהם באו מייג'ור אפלטון וקפטן אוליבר . 
במקום לנסות לפרוץ פנימה בצורה חפוזה ולא מסודרת , הם ערכו את אנשיהם ב " טור הסתערות " . 
כשהם צועקים , " האינדיאנים בורחים ! " הצליחו אנשיהם של אפלטון ואוליבר לחלוף על - פני עמיתיהם ממפרץ מסצ'וסטס ולכבוש את מגדל השמירה שמשמאל לכניסה . 
תפיסת המגדל לא רק צמצמה את עוצמת האש של האינדיאנים כמעט בשליש , היא גם סיפקה לחיילים מקצת מהחיפוי שהיה דרוש להם כאוויר לנשימה . 
וינסלו , שהחזיק את הפלוגות מפלימות כעתודה , שלח פנימה את החיילים מקונטיקט . 
אמנם אחד משני מגדלי השמירה כבר נתפס , אבל איש לא טרח ליידע את הקצינים מקונטיקט על הסכנה הנשקפת להם מעמדת הירי שמול הכניסה . 
מייג'ור טריט ואנשיו שעטו פנימה בצורה נמהרת ונתקלו באש כה קטלנית עד שארבעה מחמשת המפקדים מקונטיקט נהרגו במקום . 
החיילים , שהיו " נרגזים יותר מאשר מבוהלים מאובדן מפקדיהם " , כלשונו של הוברד , המשיכו בהסתערות לתוך המבצר . 
בלהט הקרב התחיל בנג'מין צ’רץ ’ להצטער על החלטתו שלא לפקד על פלוגה משלו . 
" קצר רוח מהישארותו מחוץ למרכז העניינים , הוא דרש במפגיע מהגנרל שירשה לו להיחלץ לעזרת חבריו " . 
וינסלו נעתר באי - רצון לבקשתו , אולם התנה את הסכמתו בכך שצ’רץ ’ ייקח איתו כמה חיילים . 
שלושים מאנשי פלימות התנדבו כהרף - עין וצ’רץ ’ ופלוגתו המאולתרת מיהרו להצטרף ללחימה . 
מיד עם כניסתו למבצר ראה צ’רץ ’ " הרבה אנשים ולא מעט קפטנים עזי נפש שוכבים על הארץ ללא רוח חיים " . 
היו שם גם גופות רבות של אינדיאנים ויותר מחמישים גוויות נערמו באחת מפינות המבצר . 
משמאלו ראה צ’רץ ’ את חברו , קפטן גרדנר מסיילם , שנלחם בתוך מתחם הוויגוואמים . 
צ’רץ ’ קרא בשמו של גרדנר והשניים החליפו מבטים כשהקפטן צנח פתאום לארץ . 
צ’רץ ’ רץ אליו וכשראה דם ניגר על לחיו של גרדנר , הוא הסיר את כובעו . 
גרדנר הסתכל על צ’רץ ’ אבל " מילה לא יצאה מפיו " . 
כדור פילח את גולגולתו של גרדנר ובטרם הספיק צ’רץ ’ לומר לו משהו , הוא נפח את נשמתו . 
אחרי שבדק את הפצע , גילה צ’רץ ’ שהכדור נורה מהרמה שבשולי הביצה ומשום כך היה חייב לבוא מרובה אנגלי . 
בעת שחיילים פינו את גופתו של גרדנר מהמבצר , שלח צ’רץ ’ הודעה לווינסלו שחיילים אנגלים נהרגים מאש חבריהם . 
כעת , כשהכף התחילה לנטות לטובת האנגלים , הגיעה שעתו של גנרל וינסלו להכניס קצת סדר בהתקדמות של צבאו . 
300 עד 400 החיילים האנגלים , שהצטופפו במרחב הקטן והדחוס הזה , כבר התחילו להוות סכנה לעצמם לא פחות מהנאראגנסט שמלאי אבק השריפה שלהם כמעט אזל אחרי שעות לחימה כה רבות . 
צ’רץ ’ ראה שרבים מהלוחמים האינדיאנים מתחילים לנטוש את המבצר ומשאירים את המוני הנשים , הילדים והזקנים ספונים בוויגוואמים שלהם . 
אלא שהלוחמים לא ברחו ; הם תפסו עמדות חדשות בין השיחים והעצים של הביצה וירו משם על החיילים האנגלים שבתוך המבצר . 
לצ’רץ ’ היה ברור שהמבצר כבר נכבש והגיעה שעתו לטפל באינדיאנים שבביצה . 
הוא הוציא את אנשיו מהמבצר ועד מהרה הם מצאו " שביל רחב ועקוב מדם " שדרכו גררו האינדיאנים את נפגעיהם , המתים והגוססים . 
הם נתקלו באינדיאני שבמקום לירות עליהם , הניח את הרובה שלו לרוחב חזהו לאות שלום . 
צ’רץ ’ קיווה לחלץ מהאינדיאני מידע מועיל והורה לאנשיו לא לפגוע בו , אבל " לצערו הרב ולאכזבתו " הרג חייל שהלך במאסף את האינדיאני בטרם הייתה לו הזדמנות לדבר איתו . 
צעקות עלו מהביצה , ממקום כלשהו בינם לבין המבצר . 
הייתה זו חבורה של בני נאראגנסט ש " זינקו מעץ לעץ " וירו על האנגלים . 
הבעיה שניצבה בפניו כעת הייתה כיצד לתקוף את האינדיאנים מבלי להיהרג מיריות של החיילים שבתוך המבצר . 
אחרי שהסב את תשומת - לבו של סרג'נט לנוכחותם , הוביל צ’רץ ’ את אנשיו לסבך עבות של שיחים במרחק של מטרים ספורים מאחורי האינדיאנים שהתכוננו להמטיר על המבצר מטח מתואם של כדורים . 
צ’רץ ’ ואנשיו כבר עמדו לתקוף אותם כשהסרג'נט קרא להם לנצור את האש ואמר שהם כמעט הרגו " אינדיאנים ידידותיים " . 
אבל צ’רץ ’ קלט חיש מהר שהאינדיאנים האלה אינם בני מוהיגן או פיקווט ; הם היו נאראגנסט " שכרעו שם בערימה שחורה ענקית " , כלשונו של צ’רץ ’ , והתכוננו לירות על הסרג'נט ביש המזל ועל כל מי שיימצא במקרה בקרבתו . 
" ועכשיו , בני חיל שלי , " לחש צ’רץ ’ לאנשיו , " אם נכוון בזהירות , יש לנו סיכויים טובים לנצח . 
הסימן שלנו לפתוח באש יהיה כשהם יקומו לירות לעבר המבצר . 
מיד אחר כך התרוממו האינדיאנים כאיש אחד ועמדו לירות , אבל צ’רץ ’ ואנשיו הקדימו אותם ונתנו להם " טפיחה כה לא צפויה על גבם " , עד שכל אלה שלא נהרגו במטח הראשון התפזרו מיד בבהלה . 
חלקם אף רצו חזרה לתוך המבצר ותפסו מחסה בעמדת הירי . 
צ’רץ ’ ואנשיו רדפו אחריהם והתקרבו לעמדה . 
המבנה נראה רעוע למדי – צ’רץ ’ מתאר אותו כמין " בקתה הדומה לממגורת תירס שנבנתה על עמודים " – והוא החליט שהדרך הטובה ביותר תהיה פשוט להפיל אותה כשהאינדיאנים עדיין בתוכה . 
תוך כדי ריצה לעבר העמדה הבחין צ’רץ ’ שאחד מהנאראגנסטים תחב את קנה רובהו דרך רווח בין שני מוטות והוא לא סתם מכוון אליו , אלא אל המפשעה שלו . 
לפני שהספיק לעשות דבר מה פגעו בצ’רץ ’ שלוש חתיכות עופרת . 
הכדור הראשון התחפר בזוג כפפות שהיו מגולגלות בכיס מכנסיו ולא גרם שום נזק ; השני ניקב את מכנסיו ואת תחתוניו אבל רק שרט אותו בצלע ; הכדור השלישי היה זה שכמעט הרג אותו – הוא פצע אותו קשה לפני שניתז ממפרק הירך . 
תוך כדי נפילה הספיק צ’רץ ’ לירות ולפגוע באינדיאני שפצע אותו . 
אנשיו חשו אליו והתחילו לשאת אותו אל מחוץ למבצר , אבל צ’רץ ’ דרש שישלימו תחילה את משימתם , בעיקר משום שלאינדיאנים לא נשארה יותר תחמושת . 
החיילים נערכו להתקפה מחודשת על עמדת הירי אלא שאז התחילו האינדיאנים לירות עליהם חצים ואחד מהם ננעץ בזרועו של החייל שתמך בצ’רץ ’ . 
ללא הנהגתו של מפקדם " נפלה רוחם של חיילי פלימות " , כלשונו של צ’רץ ’ , והם נטשו את הניסיונות להפיל את עמדת הירי . 
וממילא , תשומת - לבו של צ’רץ ’ כבר הייתה נתונה לעניין אחר . 
השעה התקרבה לחמש בערב ועם רדת החשיכה התחילו חלק מהחיילים להעלות באש את הוויגוואמים שבתוך המבצר . 
זו הייתה פעולה מיותרת והרת אסון . 
לא רק משום שבתוך הוויגוואמים היו מאות נשים וילדים אינדיאנים . 
היו בהם גם טונות של מצרכי מזון . 
לאמיתו של דבר , סלים וגיגיות של תירס ובשר נערמו סביב הקירות הפנימיים של הוויגוואמים בכמויות כאלה עד שלטענתו של צ’רץ ’ הקירות נעשו " לא חדירים " לכדורי הרובים . 
כקצין אפסנאות ראשי לשעבר , הוא עשה הערכת מצב מהירה . 
צבא המושבות היה מורעב ; עוד מעט ירד הלילה , ובינם לבין קסרקטין סמית’ס בוויקפורד הפרידו לפחות 25 קילומטרים של דרך מכוסה שלג . 
עשרות , אם לא מאות , מהחיילים ( כולל הוא עצמו ) היו פצועים , וצעידה למרחק כזה בטמפרטורות שמתחת לאפס כמוה כהתאבדות קולקטיבית . 
במקום לשרוף את המבצר של נאראגנסט ואת המזון יקר הערך שנאגר בו , מוטב להם להשתכן בו למשך הלילה . 
אחרי שיסעדו את לבם בבשר ובתירס של האינדיאנים ויתחממו בתוך הוויגוואמים , הם יוכלו לצאת למחרת לוויקפורד . 
מישהו חייב לעשות משהו כדי לעצור את האנשים האלה ולא להניח להם לשרוף את המבצר . 
הפקודות להרוס את המבצר הגיעו זה עתה מהגנרל בכבודו ובעצמו . 
צ’רץ ’ ביקש מהחיילים לחדול משריפת הוויגוואמים עד שתהיה לו הזדמנות לדבר עם וינסלו . 
כשהוא נתמך באחד מאנשיו לפחות דידה צ’רץ ’ אל מחוץ למבצר וניגש לגבעה הנמוכה שממנה צפה הגנרל על הפעולה כשהוא רכוב על סוסו . 
וינסלו האזין לפנייתו הנרגשת של צ’רץ ’ ואחרי שהתייעץ עם כמה מהקצינים שהתאספו סביבו , החליט שלהצעה זו יש הרבה יתרונות . 
הצבא יפעל אפוא על - פי עצת שלישו ויעבור למבצר למשך הלילה . 
וינסלו התחיל לרכוב לעבר המבצר כשקפטן מוזלי הופיע פתאום מקצה הביצה ודרש לדעת " לאן הוא הולך " . 
וינסלו ענה שהוא עומד להיכנס למבצר . 
מוזלי תפס את אפסר סוסו של הגנרל והכריז ש " חייו שקולים כנגד חייהם של מאות מהם , ואל לו לחשוף את עצמו כך " . 
וינסלו אמר שמר צ'רץ' " הודיע לו שהמבצר נכבש ... וכדאי מאוד לו ולחייליו לחסות בין כתליו במשך הלילה " . 
" צ’רץ ’ משקר ! " רעם מוזלי בקולו . 
המבצר עדיין אינו מקום בטוח . 
אם הגנרל יזוז עוד סנטימטר , הוא יירה בסוסו ויהרוג אותו . 
אלמלא פצעיו , היה צ’רץ ’ מן הסתם מגיב על חוצפתו של מוזלי באיום משלו , אבל בעת חילופי הדברים הוא כבר היה קרוב לעילפון מאיבוד דם . 
רופא שהיה בחבורת הפיקוד מצא לנכון דווקא עכשיו להתערב בוויכוח ואמר שהצעתו של צ’רץ ’ " תהרוג יותר אנשים משהרג האויב , שכן מחר הפצועים יהיו מאובנים מכדי שניתן יהיה להזיזם ממקומם " . 
הרופא , שהבחין שצ’רץ ’ פצוע קשה בעצמו , איים למנוע מהשליש טיפול רפואי אם יחליט הגנרל לפעול על - פי עצתו , ואמר שאנשיו יניחו לצ'רץ' " לדמם למוות כמו כלב לפני שינסו לעצור את הדימום שלו " . 
המצב הזה היה אירוני עד כדי גיחוך . 
לאורך כל השבועות והחודשים של שלבי המלחמה הראשונים עסקו האנגלים בצורה אובססיבית כמעט בבניית מבצרים . 
עכשיו , כשעמד לרשותם מבצר שמיש לחלוטין ומלא כל טוב , כל מה שרצו היה להרוס אותו . 
ההבדל , כמובן , היה בכך שאת המבנה הזה הקימו הילידים . 
שונאי אינדיאנים דוגמת מוזלי התחלחלו מעצם הרעיון של שינה בוויגוואם ואכילת מזון אינדיאני . 
מבחינתם , מוטב להעלות את המבצר הבזוי הזה באש מטהרת ובלבד שלא ייאלצו לחיות ולו גם לילה אחד כמו הכופרים השנואים . 
היה גם חשש מוצדק יותר ממארב . 
ציפתה להם צעידה של 25 קילומטרים לפני שיגיעו למקום מבטחים בקסרקטין סמית’ס שבוויקפורד . 
שבוי אינדיאני אמר להם שבנוסף ללוחמי הנאראגנסט ששרדו את ההתקפה , מצפים להם עוד 1,500 לוחמים במרחק של כ - 2 קילומטרים משם . 
אם הם לא יעזבו מיד , לפני שתהיה לנאראגנסט אפשרות להתארגן מחדש , חייליהם העייפים והרצוצים לא יהיו מסוגלים להגן על עצמם במקרה שייקלעו למארב אינדיאני מתוכנן היטב . 
מוטב אפוא לצאת לדרך בעוד האויב מלקק את פצעיו מההתקפה . 
המושל של פלימות התמנה אולי רשמית למפקד הצבא , אבל נראה שאנשי מפרץ מסצ'וסטס היו אלה שקבעו את מהלך העניינים . 
וינסלו שינה שוב את דעתו והמבצר , על כל מצרכי המזון שנאגרו בו ואולי גם כמה מאות נשים , ילדים וזקנים אינדיאנים , הועלה באש . 
דיווחים בני זמננו על הקרב ההוא מתמקדים בגבורתם של הקצינים והחיילים האנגלים אבל כמעט לא מזכירים את הטבח שבוצע מיד אחרי כיבוש המבצר . 
אין ספק שתמונת הנשים והילדים האינדיאנים הזועקים מאימה ומכאב בין קולות הירי והלהבות הייתה מעוררת פלצות . 
38 שנים קודם לכן נמלאו לוחמי הנאראגנסט תיעוב למראה שריפת המבצר של הפיקווט במיסטיק , קונטיקט . 
ביום ההוא , ה - 19 בדצמבר , לוחמי הפיקווט היו אלה שצפו בנאראגנסט העולים באש . 
האנגלים טענו לאחר מעשה שבאותו יום , בני הפיקווט והמוהיגן לא הוכיחו את עצמם כבני ברית נאמנים וירו באוויר במקום באויב . 
אם טענה זאת נכונה , קשה להאשים אותם . 
זמן מה אחרי השעה חמש בערב ניתנה פקודת התזוזה והתחילה הצעידה הארוכה לוויקפורד . 
לפי אחד הדיווחים , הלהבות שעלו מהמבצר הבוער האירו את דרכו של הצבא לפחות למרחק של 5 קילומטרים בשטח הפתוח . 
זה היה הלילה הנורא ביותר בחיי החיילים . 
הם העבירו את הלילה הקודם בניסיון לישון תחת כיפת השמים בעיצומה של סופת שלג ; הבוקר הם צעדו שמונה שעות ולאחר מכן נלחמו שלוש שעות נוספות , וכעת הם התקדמו בכבדות בשלג – 800 אנשים הסוחבים איתם את ההרוגים ואת הפצועים שמספרם הכולל הגיע ליותר מ - 200 . 
" וסבורני , " כתב צ’רץ ’ , " שכל אדם המכיר את נסיבותיה של אותה צעדה לילית אומללה נכמרו רחמיו על אלה שנטלו בה חלק , ובמיוחד על הפצועים והגוססים . 
ראשוני הצועדים הגיעו לקסרקטין סמית’ס בשעה שתיים לפנות בוקר . 
וינסלו ואנשי פמלייתו טעו בדרך והופיעו בוויקפורד רק אחרי שבע בבוקר . 
22 מהפצועים מתו בזמן הצעידה . 
למחרת אחר הצהריים נטמנו 34 גופות של אנגלים בקבר אחים ; שישה פצועים נוספים מתו ביומיים הבאים . 
הפצועים ששרדו את הצעידה , כולל צ’רץ ’ וקפטו ברדפורד ( שנפגע בעינו ) , הועברו לניופורט שבאי אקווידנק לקבלת טיפול רפואי . 
ההיסטוריון הפוריטני ויליאם הוברד היה משוחד בעליל לטובת מפרץ מסצ'וסטס . 
אבל אחרי שראיין רבים מהנוגעים בדבר , נאלץ אף הוא להודות שצ'רץ' צדק : " רבים מפצועינו שמתו היו אולי נשארים בחיים אלמלא נאלצו לצעוד קילומטרים רבים בלילה קר ומושלג עוד בטרם נחבשו פצעיהם . 
בקרב , שקיבל לימים את השם " קרב הביצה הגדולה " , נהרגו או נפצעו למעלה מ - 20 אחוזים מהחיילים האנגלים שהשתתפו בו – כפליים משיעור הנפגעים בכוחות האמריקניים שהשתתפו בפלישה לנורמנדי במלחמת העולם השנייה . 
מבין כל המושבות , קונטיקט ספגה את המכה הקשה ביותר . 
מייג'ור טריט ( הלוחם האחרון שיצא מהמבצר ) דיווח שארבעה מתוך חמשת מפקדי הפלוגות שלו נהרגו ו - 80 מתוך 300 החיילים שלו היו פצועים או מתים . 
מדובר אפוא בשיעור נפגעים של קרוב ל - 30 אחוזים – שיעור המשתווה פחות או יותר לאבידות של קונפדרצית מדינות הדרום בקרב אַנטיטָם , היום הכי עקוב מדם במלחמת האזרחים האמריקנית . 
מייג'ור טריט ביקש להחזיר את אנשיו לקונטיקט ולמרות התנגדותם הנמרצת של וינסלו ושל אנשי מטהו , שכבר התחילו לתכנן מתקפה נוספת על הנאראגנסט , צעדו חיילי קונטיקט ב - 28 בדצמבר לעיירה סטונינגטון שבפינה הדרומית - מזרחית של קונטיקט . 
למעשה , וינסלו ידע היטב שצבאו אינו הולך לשום מקום . 
אוניית אספקה אחת הצליחה להגיע לוויקפורד , אבל יתר האוניות נתקעו בקרח בנמל בוסטון . 
כתוצאה ממזג האוויר הגרוע עברו על תושבי בוסטון חמישה ימי חרדה לפני שהחדשות על הניצחון שהושג במחיר כה יקר הגיעו אליהם . 
שנים רבות אחר כך , ב - , 1906 עוד טען ההיסטוריון ג'ורג' בודג' שקרב הביצה הגדולה היה " אחד הניצחונות המזהירים ביותר בהיסטוריה שלנו מאז ומעולם ; ובהתחשב בתנאי הלחימה , באף אחת מהמלחמות האמריקניות לא הופגנה גבורה שעלתה על גבורתם של הלוחמים בקרב הזה , הן מבחינת יכולת העמידה והן מבחינת התושייה והתעוזה . 
אין להכחיש שההתקפה הנחיתה מהלומה חסרת רחמים על הנאראגנסט . 
ישנם פערים גדולים בין ההערכות השונות , אבל המספרים נעים בין 350 ל - 600 גברים , נשים וילדים אינדיאנים שנורו או נשרפו ביום ההוא . 
ואף - על - פי - כן , אלפי בני נאראגנסט עדיין נותרו בחיים . 
אם הם יצליחו להגיע צפונה לארץ הניפמוק , מספר הלוחמים האינדיאנים העוינים יוכפל באחת . 
במקום להציל את ניו אינגלנד , צבאו של וינסלו רק הגדיל את הסכנה המאיימת עליה . 
שני ראשי שבטים צעירים נשארו לעמוד בראש מה שנותר מהנאראגנסט : קָנוֹנצ ֶ ' ט , שנסע בסתיו לבוסטון כדי לשאת ולתת עם השלטונות הפוריטניים ; ו קוִוינַפִּין , שכדי להפגין את התנגדותו לאנגלים התחתן עם מנהיגת הפוקסט ויטמו . 
לפני שעזב את המבצר , לא שכח קנונצ'ט להשאיר הודעה בכתב לאנגלים . 
ברגעיו האחרונים של הקרב , כשהחיילים עברו מוויגוואם לוויגוואם עם לפידים בוערים בידיהם , מצא אותה אחד מהם : זו הייתה האמנה שקנונצ'ט חתם עליה בבוסטון . 
הפוריטנים ראו במסמך הוכחה לכך שהנאראגנסט הפרו במודע את תנאי האמנה שעליה חתמו ; אבל קנונצ'ט היה בטוח כעת שיריעת הקלף הזאת הייתה שווה כקליפת השום כבר מהיום הראשון . 
בשבועות הבאים שכב צ’רץ ’ במיטה בניופורט ובער מחום בעת שגופו נלחם בזיהום שהתפתח בפצעיו . 
מזג האוויר בחוץ נשאר קר להחריד – קר עד כדי כך ש - 11 מחיילי התגבורת שנשלחה מבוסטון בשבוע הראשון של ינואר מתו מקור עוד בטרם הגיעו למחנהו של וינסלו בוויקפורד . 
ב - 14 בינואר תפסו כמה חיילים אדם שבהתחלה נראה להם אינדיאני אבל בסופו של דבר התברר שהוא אנגלי . 
שמו היה ג'ושוע טֶפֶט והוא סיפר שנפל לידיו של קנונצ'ט לפני קרב הביצה הגדולה ונאלץ מאז לשמש עבדו . 
טפט טען שהוא היה נוכח בקרב אבל לא השתתף בו בפועל . 
מספר חיילים העידו לעומת זאת שהם ראו אותו נלחם לצד האינדיאנים . 
מה שחיזק את אשמתו של טפט בעיני רבים , הייתה הופעתו החיצונית . 
ללא בגדים אנגליים ועם פנים צרובות שמש , הוא אכן נראה לאנגלים כמו אינדיאני . 
טפט היה בעיניהם דוגמה מצערת למה שקורה לאדם המתערטל מהדת ומהתרבות הפוריטנית ומניח לפראות האינדיאנית להשתלט עליו . 
יומיים אחרי לכידתו נתלה טפט , וכיאה לבוגד בותרה גופתו לארבעה חלקים . 
הוברד טוען שבעת ההוצאה להורג , כל העיניים נשארו יבשות , " שכן הצופים מיאנו לחמול על אדם המתכחש לטבעו ולדתו , בשעה שחמלה כה רבה נחוצה במקומות אחרים " . 
באמצע ינואר התחילו הטמפרטורות לעלות . 
השלג והקרח הפשירו בצורה שלא נראתה דוגמתה בניו אינגלנד מאז בואם של הצליינים . 
לזה בדיוק המתינו הנאראגנסט . 
מעתה ואילך לא יוכלו האנגלים לעקוב אחריהם בשלג . 
כמו כן , כעת יוכלו האינדיאנים לחפור ולחפש אגוזי אדמה כדי למלא את מלאי המזון המידלדל שלהם . 
הגיעה שעתם של הנאראגנסט לברוח צפונה ולהצטרף לפיליפ ולניפמוק . 
ב - 21 בינואר הגיעה אל וינסלו הידיעה שהאינדיאנים " פתחו במנוסה " . 
אבל רק כעבור שבוע , ב - 27 בינואר , יצא הצבא – שעם שובם של מייג'ור טריט ואנשיו מקונטיקט תפח ל - חיילים – למרדף אחריהם . 
גם בנג'מין צ’רץ ’ חזר לצבא . 
הוא עדיין לא החלים לגמרי אבל הסכים להצטרף למרדף בתקווה שהפעם תונחת על האינדיאנים המהלומה המכרעת . 
לפי הדיווחים , מספר הצועדים צפונה הגיע ל - , 4,000 מתוכם 1,800 לוחמים . 
אם כל אלה יצליחו להגיע לערבות רחבות הידיים של ארץ הניפמוק , צפויים לניו אינגלנד חורף ואביב רוויי אלימות וייסורים . 
במרחק של כ - 16 קילומטרים מצפון לפרובידנס נתקלו חייליו של וינסלו בערימה של שישים ראשי סוסים . 
התברר שהנאראגנסט כיסחו את השטח מכל דבר הראוי לאכילה . 
לרוע המזל הם כמעט לא השאירו שום דבר לאנגלים , שמצב האספקה שלהם לא היה טוב בהרבה מזה של האינדיאנים . 
במקרים בודדים ראו החיילים שהלכו בראש הצבא האנגלי את המאסף של השיירה האינדיאנית , אבל הנאראגנסט נעלמו ביער ברגע שנפתחה עליהם אש . 
עקב המחסור במזון וכישלון הניסיונות להיכנס לקרב עם האויב , התחיל המורל של החיילים האנגלים להידרדר מיום ליום ומספר העריקים הלך וגדל . 
הטמפרטורות צנחו שוב והמחלות הפילו חללים רבים בשורות הצבא האנגלי ; לפי הדיווחים סבל גם גנרל וינסלו משלשולים . 
ימים אחדים אחרי צאתם למה שכונה לימים צעדת הרעבים , הגיע הכוח למספר ויגוואמים שניצבו על שפת ביצה קפואה . 
אחרי קרב יריות קצר ברחו האינדיאנים , אבל אחד מהמוהיגנים הידידותיים הצליח ללכוד לוחם נאראגנסט שנפצע ברגלו . 
באותו ערב הובל השבוי לחקירה אצל גנרל וינסלו . 
לצ’רץ ’ נראה שהנאראגנסטי מוכן ומזומן לספר את כל הידוע לו , אבל אחדים מיועציו של וינסלו הציעו לענות אותו כדי לחלץ מפיו " וידוי מפורט יותר " . 
צ’רץ ’ , שפקפק אם האינדיאני יודע יותר ממה שסיפר מרצונו החופשי , דרש להשאירו בחיים . 
גם בפעם הזאת העדיף המטה להתעלם מעצתו של צ’רץ ’ . 
בין השאר נטען שהם מצויים בעיצומה של צעדה מפרכת והשבוי הפצוע יעכב את התקדמותם למחרת היום ; אי לכך , הוחלט להוציאו להורג . 
האינדיאני הובא למדורה ענקית ושם התכונן המוהיגני שלכד אותו לערוף את ראשו . 
צ’רץ ’ , " שלא שאב שום הנאה מהמחזה הזה " , צלע לעבר המקום שבו עמדו סוסי המשא בשלג כשסילוני הבל נפלטים מנחיריהם . 
צ’רץ ’ הספיק להתרחק כ - 50 מטרים מהמדורה כשהמוהיגני הניף את קרדומו , אבל אז הזיז הנאראגנסטי את ראשו והשתחרר מאחיזתו . 
למרות פציעתו הוא התחיל לרוץ – ישר לזרועותיו של בנג'מין צ’רץ ’ שכבר יצא מטווח האור של המדורה והיה חבוי בין הצללים , כפי שהתברר בדיעבד . 
צליעתו של צ’רץ ’ הייתה עדיין כה קשה עד שהוא נזקק לעזרתם של שני אנשים לפחות כדי לעלות על סוסו . 
בפצעיו היו פתילים – פקעות גאזה שנועדו לנקז מהם את המוגלה והדם . 
הדבר לא עצר בעדו מלבלום את הנאראגנסטי , שהיה עירום וחלקלק משומן דובים . 
השניים התגלגלו על הארץ עד שהאינדיאני השתחרר מידיו של צ’רץ ’ ופתח שוב במרוצה , הפעם כשצ’רץ ’ דולק בעקבותיו . 
שניהם היו פצועים , לכן לאיש מהם " לא היה יתרון גדול במירוץ " , כלשונו של צ’רץ ’ . 
הם נעו בכבדות על - פני הביצה הקפואה ועם כל צעד חרק הקרח תחת רגליהם בקול כה רם , עד שצ’רץ ’ קיווה שחבריו האנגלים המצטופפים סביב המדורה " ישמעו את הקולות ויבואו לעזרתו " , על אף שלא היו יכולים לראות הרבה בלילה החשוך הזה . 
האינדיאני היה אולי מצליח לברוח בסופו של דבר אלמלא התנגש בעץ וכמעט איבד את הכרתו . 
חיש מהר התגלגלו השניים שוב על הקרקע . 
הפעם תפס האינדיאני את שערותיו של צ’רץ ’ וניסה לסובב את ראשו כדי לשבור את צווארו . 
פצעיו של צ’רץ ’ " החלישו אותו במידה מסוימת " , אבל הוא עשה כמיטב יכולתו להשיב מלחמה שערה בהנחיתו " על פניו של האינדיאני כמה נגיחות ראש מכוונות היטב " . 
בעודם נאבקים שמע צ’רץ ’ קולות מבטיחים של צעדים החורקים על הקרח ומתקרבים מכיוון האש . 
זה היה המוהיגני . 
הוא מישש אותם בחושך כדי לברר מי משניהם האינדיאני העירום ומי האנגלי הלבוש , " ובמכה אחת של קרדומו שם קץ למאבק ביניהם . 
האינדיאני חיבק את צ’רץ ’ בהכרת תודה ואחר " כרת את ראשו של קורבנו ונשא אותו אל המחנה " . 
ב - 5 בפברואר הגיע מצעד הרעבים לעיירה מרלבורו הסמוכה לגבולה המזרחי של ארץ הניפמוק . 
וינסלו החליט שבמצב העניינים הנוכחי אין לו ברירה אלא לפזר את צבאו . 
צ’רץ ’ חזר אל אשתו ההרה אליס ואל בנם , תומס , שהתאכסנו אצל משפחת ידידים בדוקסברי . 
המצעד היה אסון מוחלט . 
בדצמבר קיוו השלטונות הקולוניאליים למחות את הנאראגנסט מעל פני האדמה ; במקום זה הם דחפו אלפים מהם לזרועות האויב . 
להצדקתם טענו הפוריטנים שתוכנית הנאראגנסט להצטרף למלחמה באביב הייתה ידועה לכל האינדיאנים . 
עם זאת , נראה שאיש לא טרח לספר לניפמוק על התוכנית הזאת . 
כשראשוני לוחמי הנאראגנסט התחילו להגיע , בינואר , הניפמוק ירו עליהם . 
הם עדיין ראו בנאראגנסט בוגדים במטרה שהיו , קרוב לוודאי , בני בריתם של האנגלים . 
רק אחרי שהנאראגנסט הגישו להם קרקפות של אנגלים כאות לנאמנותם , התחילו מנהיגי הניפמוק להבין שלמאבקם הצטרפו שותפים חדשים , חזקים מתמיד . 
פעולת האנגלים ברוד איילנד רק הצליחה להפוך שבט ידידותי נוסף לאויב השש אלי קרב . 
אבל לאן נעלמו פיליפ והפוקנוקט ? 
15 
דרך זרה 
חולים , נואשים , מאבדים במהירות את מקומם במלחמה שהתחילו , פנו פיליפ וקבוצה קטנה מלוחמיו מערבה והתקדמו למעלה מ - 80 קילומטרים אל עמק נהר ההדסון . 
בסוף דצמבר הם חנו בשַגטיקוֹק שעל נהר הוּסיק – יובל מזרחי של ההדסון . 
כאן , במושבת ניו יורק , מקום שבו עדיין סחרו צאצאי המתיישבים ההולנדים המקוריים עם האינדיאנים ונהר ההדסון אפשר גישה חופשית לצרפתים שבצפון , קיווה פיליפ להתארגן לקראת שובו לזירת הקרב כמנצח . 
בסתיו של אותה שנה נפגש פיליפ עם צרפתי רם דרג שהיה בדרכו חזרה לקנדה אחרי ביקור בבוסטון . 
הצרפתי נתן לראש השבט במתנה רובה פליז מעוטר בפיתוחים והבטיח את תמיכת ארצו במלחמתו של פיליפ באנגלים . 
ליתר דיוק , הוא הבטיח לפיליפ 300 לוחמים אינדיאנים מקנדה ואבק שריפה וכדורים ככל שיזדקק . 
הוא אפילו התחייב שהצי הצרפתי יטיל מצור על חופי ניו אינגלנד כדי לעצור את זרם האספקה שהאנגלים קיבלו מאירופה . 
אבל לצרפתי הייתה גם בקשה . 
הוא ביקש שפיליפ ולוחמיו לא ישרפו את מבני הציבור , את טחנות הקמח ואת " מיטב הבתים " שיכבשו , " מפני שיש בדעתנו להצטרף אליכם באביב לפני עונת הזריעה ... " אמר , " ולהעביר לחזקתנו את הנחלות של נהר קונטיקט ואת יתר הנחלות האנגליות . 
פיליפ הלך פעם נוספת בעקבות אביו . 
גם הוא ניסה לחזק את שבטו שחלק גדול ממנו הושמד , באמצעות ברית עם כוח אירופי . 
לא הייתה לו שום ערובה שבטווח הארוך יהיו הצרפתים אמינים יותר מהאנגלים ; אבל בינתיים , לפחות , יקבל פיליפ את הלוחמים ואת התחמושת שהיו דרושים לו כאוויר לנשימה . 
וכך הקימו הוא ואנשיו , ובראשם הלוחם הבכיר שלו אנָווֹן , מפקדת חורף בשגטיקוק והמתינו לבואם של הצרפתים ושל בני בריתם הילידים . 
בתחילת ינואר שלח מושל ניו יורק אדמונד אנדרוס מכתב מודאג לשלטונות ניו אינגלנד . 
במכתבו הודיע המושל שאל פיליפ היושב בשגטיקוק , הצטרפו או 400 אינדיאנים צפוניים , אנשי מלחמה " . 
בפברואר כבר דווח שצבאו של פיליפ כולל 2,100 לוחמים , לרבות 600 " אינדיאנים צרפתים שקני קש נעוצים באפם " . 
מספרים אלה היו מוגזמים מן הסתם , אבל פיליפ אכן הצליח למעלה מהמשוער והקים את אחד הכוחות האינדיאניים הגדולים באזור . 
עם זאת , היה באזור כוח אינדיאני נוסף שצריך להילקח בחשבון . 
המוהוק , תת קבוצה חזקה של האירוֹקוויי , חיו בסביבות אולבני ונחשבו ללוחמים הנועזים ביותר בצפון - מזרח ניו אינגלנד . 
בנוסף להיותם אויביהם המסורתיים של האינדיאנים הדרומיים , הם רחשו שנאה מיוחדת לצרפתים ולבני בריתם האינדיאנים מהצפון . 
אילו הצליח פיליפ למשוך בדרך כלשהי את המוהוק לצדו , הוא היה מגיע לעמדת כוח שהייתה מאפשרת לו להכניע את המושבות של ניו אינגלנד ולהשפילן עד עפר . 
אבל פיליפ לא היה היחיד שביקש לכרות ברית עם המוהוק . 
המושל אנדרוס קיווה אף הוא לגייסו לעזרתו . 
בניגוד לחברי מועצת ניו אינגלנד , שראו בכל האינדיאנים אויבים בכוח , אנדרוס ראה במוהוק ובשאר בני האירוקוויי ישות עצמאית חזקה שמוטב לטפל בה בכפפות של משי ולא בכוח ובאיומים . 
אנדרוס והאירוקוויי היו אז בעיצומו של תהליך שנודע לימים בשם " שרשרת הברית " ( Covenant Chain ) – הסכם שותפות בין המושבה לאירוקוויי שיביא תועלת לשני הצדדים ויחזיק מעמד דורות רבים . 
על אנדרוס הוטלה המשימה לשכנע את המוהוק שפיליפ והשבטים במזרח מסכנים את הברית הזאת . 
אבל בהחלט ייתכן שפיליפ , ולא אנדרוס , היה זה שדחף בסופו של דבר את המוהוק לצד האנגלי . 
לדברי ההיסטוריון הפוריטני אינקריס מזר , ראש שבט הפוקנוקט החליט להשיג את שיתוף הפעולה של המוהוק בדרכי מרמה . 
לשם כך הרגו הוא ולוחמיו קבוצת מוהוק ש " התרחקה " משאר השבט והאשימו את האנגלים ברצח . 
פיליפ לא ידע שאחד מאנשי הקבוצה הצליח להימלט ולדווח למנהיגיו שראש שבט הפוקנוקט עומד מאחורי ההתקפה . 
בין אם פיליפ היה אשם בעצמו בנפילתו , כפי שטען אינקריס מזר , ובין אם לאו , במועד כלשהו בסוף פברואר תקף המוהוק את מחנהו בשגטיקוק . 
תבוסתו הייתה מוחצת , לכל הדעות . 
ב - 4 במארס היה המושל אנדרוס עד לשובו של המוהוק לאולבני כמנצח . 
בנוסף למספר גדול של שבויי מלחמה שהביאו עמם המוהוקים , הם הציגו בגאווה גם את קרקפות האינדיאנים הרבים שהרגו בקרב . 
צבאו של פיליפ היה שוב במנוסה והפעם הוא פנה מזרחה , חזרה לנהר קונטיקט . 
במקום שיפקד על צבא ילידים לא מנוצח , שב פיליפ להיות ראש שבט חסר חשיבות עם מוניטין של מילים גדולות ושל חוסר יכולת לממשן . 
עתיד המלחמה היה נתון בידיים אחרות . 
איש היה בניו אינגלנד , ג'וב ( איוב ) קַטֶנָניט שמו . 
הוא היה אינדיאני מתנצר שהוגלה לדיר איילנד . 
לפני שהועבר לאי , תקף הניפמוק את כפרו ולקח את שלושת ילדיו בשבי . 
ג'וב , שהתאלמן מאשתו , החליט שהוא חייב למצוא את ילדיו ולשם כך התנדב בדצמבר לרגל בשביל האנגלים , יחד עם אינדיאני מתנצר נוסף בשם ג'יימס . 
על השניים הוטל להסתנן למֶנָמֶסֶט , כפר הניפמוק ליד ברוקפילד שאליו נמלט פיליפ אחרי בריחתו מפלימות , ולגלות שם את כל מה שיוכלו לגלות על תוכניותיהם של האינדיאנים לחורף זה . 
ועם קצת מזל , אולי יצליח ג'וב גם ליצור קשר עם שלושת ילדיו . 
זה היה תפקיד מסוכן , ללא ספק , אבל לג'יימס ולג'וב היה סיפור כיסוי משכנע ואמיתי למדי : הם יכלו לספר לניפמוק שהאנגלים כל - כך התעללו בהם וירדו לחייהם עד שלא נותרה להם ברירה אלא לנטוש אותם . 
ג'יימס חזר ראשון , ב - 24 בינואר . 
הוא דיווח שבהתחלה איימו הניפמוקים להרוג את שניהם . 
אבל אחד מראשי השבטים שלהם , שג'יימס נלחם לצדו במוהוק לפני מספר שנים , נחלץ להגנתם והם הושארו בחיים . 
ג'וב איתר את ילדיו , ששלושתם עדיין היו בריאים ושלמים , והחליט להישאר איתם במנמסט כל זמן שיוכל . 
ג'יימס דיווח לדניאל גוקין שהניפמוק " ששו ועלצו " כשנודע להם שהנאראגנסט הצטרפו בעל כורחם למאבק שלהם . 
כעת , לאחר שרוב העיירות האנגליות לאורך הקטע של נהר קונטיקט העובר במסצ'וסטס ננטשו , תכננו האינדיאנים לתקוף את היישובים במזרח , כולל מדפילד , מרלבורו , סדברי , גרוטון וקונקורד , אבל ראשונה תותקף דווקא לנקסטר . 
ג'יימס הכיר את תוכנית ההתקפה של הניפמוק לפרטיה . 
תחילה , סיפר , הם יהרסו את הגשר שעליו עוברת הדרך היחידה המובילה לעיירה . 
הידיעה שלתגבורת האנגלית אין כל אפשרות להגיע למקום תאפשר לאינדיאנים לשרוף את העיירה בנחת בלי שיבואו על עונשם . 
רוב הדברים שסיפר ג'יימס קיבלו חיזוק ממקורות אחרים . 
אבל כדרכם העדיפו שלטונות מסצ'וסטס להתעלם מאזהרותיו והתייחסו אליהן כאל עדותו הלא מהימנה של עוד אינדיאני אחד . 
בעת ההיא עשו גנרל וינסלו וצבאו כמיטב יכולתם לחסל את האיום של הניפמוק והנאראגנסט , וכולם קיוו שהאינדיאנים לא יוכלו לחדש את התקפותיהם . 
אבל בתחילת פברואר פוזר צבאו של וינסלו , והחלק המערבי של המושבה נותר חסר הגנה יותר מתמיד . 
ואז . 
בשעה עשר של ליל ה - 9 בפברואר , התעורר דניאל גוקין למשמע דפיקות חזקות על דלת ביתו בקיימברידג' . 
הדופק היה ג'וב . 
כמו ג'יימס לפניו , גם הוא הלך עם " מחבטים על הרגליים " בשלג הכבד של הספר המערבי . 
הוא היה מורעב ומותש ; הוא חשש מאוד לגורל ילדיו , שאותם נאלץ להשאיר אצל הניפמוק . 
אבל הוא הרגיש שמחובתו לומר לגוקין שכל דיווחיו של ג'יימס היו נכונים . 
400 לוחמי ניפמוק ונאראגנסט עומדים לתקוף את לנקסטר , והזמן אוזל . 
ההתקפה אמורה להתחיל ביום המחרת , ה - 10 בפברואר , עם שחר . 
גוקין זינק ממיטתו ואץ לשגר שליח למרלבורו , שם היו מוצבים קפטן סמיואל וודסוורת ו - 40 חיילים . 
השליח רכב כל הלילה ובבוקר יצאו וודסוורת ואנשיו דחופים על סוסיהם ללנקסטר , מרחק של כ - 16 קילומטרים משם . 
כפי שג'יימס וג'וב חזו , הגשר הועלה באש , אבל וודסוורת וחייליו הצליחו להדהיר את סוסיהם על הגחלים הרוחשות שנותרו מקורותיו . 
לפניהם יכלו האנגלים לראות את העשן המיתמר לשמים ולשמוע את צעקות האינדיאנים ואת יריות הרובים . 
ההתקפה כבר החלה . 
מרי רולנדסון הייתה אישה בת שלושים ושמונה , אם לשלושה ילדים – ג'וזף , בן אחת - עשרה ; מרי , בת עשר ; ושרה , בת שש . 
לימים היא תכתוב את הספר The Sovereignty and Goodness of God ( " ידו החזקה וחסדו של אלוהים " , בתרגום חופשי ) על קורותיה בשבי 
האינדיאני , שנעשה לאחד מרבי המכר הראשונים באמריקה . 
אבל ב - 10 בפברואר 1676 היא עדיין הייתה רק אשתו של הכומר של לנקסטר , ג'ון רולנדסון , שנסע לבוסטון להפציר בשלטונות שיספקו לעיירתו הגנה כלשהי . 
כאשת הכומר נמנתה מרי עם מכובדי העיירה . 
אנשים לא פנו אליה , כמקובל בימים ההם , בתואר עקרת הבית רולנדסון , אלא קראו לה מרת רולנדסון . 
למעמדה הנכבד בקהילה תרמה גם העובדה שאביה , ג'ון וייט , היה אחד מראשוני התושבים בלנקסטר ומהאמידים שבהם , ושרוב אחיה ואחיותיה , שישה במספר , עדיין חיו בעיירה . 
ביתם הגדול של מרי וג'ון , שנבנה למרגלות גבעה , עם אסם בקרבתו , היה המרכז החברתי של העיירה . 
מרי אהבה במיוחד את לילות ערב שבת ומוצאי שבת , " כשכל המשפחה נאספה סביבי וקרובים וידידים באו לבקרנו , אז יכולנו להתפלל ולשיר ולהיטיב את לבנו במבחר מאכלים מהיצורים ברואי אלוהים . 
לפני בוקר ה - 10 בפברואר נקטו תושבי לנקסטר אמצעי זהירות והתאספו בחמישה בתים ממוגנים שונים , שאחד מהם היה ביתה של משפחת רולנדסון . 
כשהאינדיאנים תקפו עם שחר , שהו בבית רולנדסון בין ארבעים לחמישים גברים , נשים וילדים . 
בהתחלה הם שמעו קולות ירי מרוחקים . 
כשהציצו בסקרנות מהחלונות , יכלו לראות שמספר בתים כבר בוערים . 
הם יכלו לשמוע את קריאותיהם וצווחותיהם של האינדיאנים המתקדמים מבית לבית , עד שלפתע הותקפו גם הם . 
עשרות אינדיאנים תפסו עמדות על גג האסם ועל הגבעה שמאחורי הבית והתחילו להמטיר על הבית הממוגן אש כה עזה " עד שהכדורים ירדו עלינו כברד " . 
בתוך זמן קצר נפגעו שלושה מהגברים שתפסו עמדות ליד החלונות ואחד מהם נפצע קשה בלסתו . 
האינדיאנים מצאו באסם כמויות גדולות של פשתה וקנבוס ואחרי שערמו את החומרים הדליקים ליד קירות הבית העשויים לוחות עץ , ניסו להעלותם באש . 
אחד הגברים הצליח לכבות את הלהבות בדליי מים , אבל " חיש מהר הציתו אותם האינדיאנים שוב , " כתבה רולנדסון , " והפעם האש התלקחה בכל עוזה . 
עד מהרה היה גג הבית למאכולת אש . 
" ועתה הגיעה השעה הנוראה , " היא נזכרת . 
" אחדים מיושבי הבית נלחמו על חייהם , אחדים התבוססו בדמם , הבית בער מעל לראשינו ועובדי האלילים צמאי הדם היו מוכנים להכות בכל מי שהוציא את אפו החוצה . 
אמהות וילדים " בכו על עצמם וזה על זה וזעקו , ' אלוהים , מה נעשה עתה ? 
' " 
כיתוב לתמונה בעמוד 289 במקור : חיתוך עץ מ - 1771 המתאר את ההתקפה על ביתה של מרי רולנדסון 
מרי החליטה " להעז ולצאת מהבית " כשהיא נושאת בזרועותיה את שרה בת השש וילדיה האחרים ואחיינה נאחזים בשולי שמלתה , אבל ברגע שניגשה לדלת ירו האינדיאנים " מטח כה כבד עד שהכדורים תופפו על קירות הבית כאילו נטל מישהו חופן אבנים ויידה אותן עלינו . 
מרי והילדים קפאו לרגע על מקומם , אבל שאגותיה של האש המשתוללת מאחוריהם דחפו אותם להמשיך ולהתקדם , על אף שיכלו לראות את האינדיאנים הממתינים להם עם רוביהם , קרדומיהם וחניתותיהם . 
גיסה של מרי , ג'ון , שכבר היה פצוע , מת ראשון . 
האינדיאנים צעקו משמחה והתחילו להפשיט את הגופה מבגדיה בעודם יורים על כל מי שהעז לצאת מפתח הבית . 
כדור חצה את מותניה של רולנדסון וחדר לבטנה של הילדה שעליה ניסתה לגונן בגופה . 
רגלו של אחיינה ויליאם נשברה מפגיעת כדור והוא נהרג ממכת קרדום . 
" וכך קטלו אותנו עובדי האלילים ללא רחם , " היא כותבת , " בעודנו עומדים כנדהמים והדם ניגר על רגלינו עד לעקבים . 
אחותה הבכורה של רולנדסון , שטרם יצאה החוצה אבל ראתה זה עתה כיצד בנה וגיסה נהרגים , זעקה " אלוהים , הנח לי למות איתם ! " ובעודה מוציאה את המילים מפיה פגע בה כדור והיא נפלה מתה על מפתן הבית . 
אינדיאני אחז בזרועה של רולנדסון והורה לה לבוא עמו . 
אינדיאנים אחרים תפסו את ילדיה ג'וזף ומרי ומשכו אותם לכיוון ההפוך . 
רולנדסון לא ידעה שוודסוורת וחייליו נכנסו זה עתה לעיירה והאינדיאנים החליטו שהגיע הזמן להסתלק . 
היא קראה בשמותיהם של ילדיה אבל האינדיאני הבטיח לה שאם תבוא איתו בשקט , לא יאונה להם כל רע . 
כמו רבים אחרים מתושבי ניו אינגלנד , גם רולנדסון חששה מהרגע הזה ונשבעה שאם יבואו האינדיאנים , " אעדיף למות ולא ליפול חיה בידיהם . 
אבל כעת , בנוכחות " נשקם הנוצץ " של הילידים ועם שרה הפצועה בזרועותיה , השתנתה דעתה . 
היא ועוד 23 אנשים נלקחו באותו יום בשבי וכך התחיל מה שהיא כינתה לימים " השעבוד רב הסבל " . 
את הלילה הראשון עשו על גבעה שממנה ניבטו חורבותיה המעשנות של לנקסטר . 
על ראש הגבעה ניצב בית עזוב ורולנסון שאלה אם היא ובתה הפצועה יכולות לישון בתוכו . 
" מה , את עדיין אוהבת את האנגלים ? " לעגו לה האינדיאנים , שחגגו על סעודה דשנה של בשר בקר צלוי בעוד רולנדסון והאחרים אינם מקבלים דבר לאכול . 
" אבוי , השאגות והשירה והריקודים והצרחות של היצורים השחורים האלה , " היא נזכרת , " הפכו בלילה ההוא את המקום לדוגמה חיה של הגיהינום . 
הם יצאו לדרך בשעת בוקר מוקדמת . 
פצעיה של רולנדסון התחילו להתמגל והיא לא יכלה לשאת את בתה . 
לאחד האינדיאנים היה סוס והוא הציע להרכיב עליו את שרה שזעקה , " אני אמות , אני אמות , " בעוד רולנדסון נגררת מאחור " בכאב לב שקשה לתארו במילים " . 
באותו לילה היא ישבה בשלג כשילדתה הקודחת מחום מוטלת בחיקה . 
" אלוהים חיזק אותי ברוב חסדו ורחמיו , " היא נזכרת , " ושתינו נותרנו בחיים וזכינו לראות את אורו של היום הבא . 
אחר הצהריים הם הגיעו לנקודת ההתכנסות הגדולה של הניפמוק במֶנָמֶסֶט , שם פגשה רולנדסון את רוברט פפר שכבר היה בשבי חמישה חודשים . 
פפר אמר לה לחבוש את פצעיה בעלים של עץ אלון , תרופה ילידית שריפאה את רגלו הפצועה ועתידה לרפא גם את רולנדסון , אבל שום תרופה לא יכלה להושיע את שרה הקטנה . 
" ישבתי ממש לבדי כשבחיקי הילדה המסכנה הפצועה , " היא כותבת , " שגנחה יומם ולילה ולא נמצא לי דבר לחזק בו את גופה או להצהיל את רוחה . 
לבסוף , ב - 18 בפברואר , תשעה ימים אחרי שנורתה , מתה שרה . 
עד לאותו יום הייתה רולנדסון נחרדת מעצם המחשבה להימצא בחדר אחד עם גווייה . 
עכשיו הייתה הגופה של ילדתה המתה למקור נחמתה היחיד ובלילה ההוא היא ישנה בשלג כששרה חבוקה אל חזה . 
למחרת בבוקר קברו האינדיאנים את הילדה על ראש גבעה סמוכה . 
" מאז חשבתי לא פעם כמה טוב היה אלוהים אליי , " כותבת רולנדסון , " כששמר שלא אאבד את שפיות דעתי ואת בינתי בשעה נוראה זו ולא אשתמש באמצעים מגונים ואלימים לשים קץ לחיי העלובים . 
במקום זה , היא יצאה לחפש את שני ילדיה הנותרים . 
במנמסט שהו בעת ההיא למעלה מאלפיים אינדיאנים . 
לרולנדסון נודע שבתה בת העשר מרי חיה לא הרחק משם . 
היא נדדה באותו יום מוויגוואם לוויגוואם עד שמצאה אותה . 
אבל כשבתה פרצה בבכי תמרורים אמר אדוניה של הילדה לרולנדסון שהיא חייבת להסתלק – " מילה שחתכה את לבי כמדקרת חרב . 
בתנאים אלה לא יכולתי לשבת באפס מעשה , " היא נזכרת , " והמשכתי ללכת ממקום למקום . 
היא התפללה לאלוהים , " שישלח לי איזה אות , דבר מה שיעניק לי תקווה והקלה . 
מיד אחר כך היא שמעה את קולו של בנה . 
ג'וזף נלקח לכפר שנמצא במרחק של כ - 10 קילומטרים ממנמסט ואשת אדוניו הסכימה להביא אותו אל אמו . 
" בדמעות בעיניו הוא שאל אותי אם שרה אחותו מתה ... והפציר בי שלא אצטער יותר מדי בגינו . 
אמנם היה זה ביקור חטוף בלבד , אבל רולנדסון לא יכלה שלא לפרש את הופעתו של בנה כ " תשובתו הרחומה של אלוהים למשאלתה של אם אומללה " . 
למחרת , ב - 22 בפברואר , שבו כמה מאות לוחמים מהפשיטה על העיירה מדפילד ששכנה כ - 30 קילומטרים מדרום - מערב לבוסטון . 
בעיירה היו מוצבים כ - 200 חיילים אבל אפילו כוח ניכר זה לא הצליח לעצור את האינדיאנים ולמנוע את שריפתם של קרוב לחמישים בתים ואת הריגתם של תושבים רבים . 
ומה שהיה חמור עוד יותר , לאינדיאנים הייתה החוצפה להשאיר גם הודעה כתובה . 
אחד מהם עבד בעבר כסדר דפוס בקיימברידג' . 
האיש , הידוע בכינוי ג'יימס המדפיס , היה בלי ספק מחברו של המכתב שנמצא תחוב באחד החרכים של גשר סמוך : " להווי ידוע לכם ממכתב זה , שהאינדיאנים שהרגזתם וקוממתם עליכם יילחמו גם עשרים ואחת שנים אם תרצו ; הפעם היינו רק , 300 אבל ישנם עוד הרבה אינדיאנים במקום שממנו באנו . 
קחו לתשומת - לבכם שלאינדיאנים אין מה להפסיד לבד מחייהם ; ואילו אתם תאבדו את בתיכם היפים ואת עדרי הבקר שלכם . 
כשכוח המשימה חזר למנמסט , הריעו הלוחמים 23 פעמים לציון מנין האנגלים שנהרגו בפשיטה . 
" אהה ! 
השאגות והתרועות המבישות שנשמעו שם ... ," כותבת רולנדסון . 
" אבוי , דברי הלעג והקלס המחרידים שנאמרו על קרקפות האנגלים שהם לקחו עמם . 
אחד האינדיאנים הביא עמו מהפשיטה ספר תנ"ך ונתן אותו לרולנדסון . 
היא פתחה מיד את הספר בפרק ל' של ספר דברים וקראה , " ושב יהווה אלוהיך את שבותך וריחמך ; ושב וקיבצך מכל העמים אשר הפיצך יהווה אלוהיך שמה . 
אם יהיה נידחך בקצה השמים משם יקבצך יהווה אלוהיך ומשם ייקחך ... ונתן יהווה אלוהיך את כל האלות האלה על אויביך ועל שונאיך אשר רדפוך . 
דברים אלה היו כצוֹרי על לבבה של האנגלייה השכולה יראת השמים . 
" לא היה לי חפץ בחיים שבהם אשכח את כתבי הקודש , " היא נזכרת , " והספר הביא לי נחמה רבה . 
אדונה של רולנדסון היה קווינפין , ראש שבט נאראגנסט . 
גברתה הייתה אשתו החדשה של קווינפין , ויטמו , מנהיגת הפוקסט . 
הרבה מים זרמו בנהר מאז שוויטמו דיברה עם בנג'מין צ’רץ ’ על אי - רצונה להשתתף במלחמה . 
אחרי שאולצה להצטרף אל גיסה פיליפ , היא ברחה אל הנאראגנסט שעדיין היו אז ניטרליים . 
ישנן ראיות לכך שהיא ניסתה פעם נוספת להסגיר את עצמה לידי השלטונות הקולוניאליים וסולקה שוב בבושת פנים , כפי שקרה באי אקווידנק . 
בנישואיה לקווינפין , שכבר היה נשוי לשתי נשים אולם אף אחת מהן לא הייתה רמת דרג כמו מנהיגת הפוקסט , כרתה ויטמו ברית עם אויב הפוקסט משכבר הימים . 
אחרי קרב הביצה הגדולה ממילא כבר היו כולם באותו הצד . 
באמצע פברואר הגיעה למנמסט הידיעה שהמוהוק תקפו את פיליפ . 
ראש שבט הפוקנוקט ומה שנשאר מצבאו עשו בעת ההיא את דרכם לכפר שנמצא צפונית בהרבה לנהר קונטיקט . 
הניפמוק והנאראגנסט החליטו שהגיעה השעה להיפגש עם פיליפ ולתכנן את מתקפת האביב . 
כשהסיירים שלהם דיווחו על צבא פוריטני גדול , כולל 600 פרשים , העושה את דרכו למנמנסט , פירקו הניפמוק והנאראגנסט מיד את המחנה ופנו אף הם צפונה . 
עד כה שמרה רולנדסון על קשר הדוק עם מספר שבויים אנגלים נוספים , ביניהם שכן לשעבר וכמה ילדים . 
אבל אחרי היציאה ממֶנָמֶסֶט כמעט לא הזדמן לה להתראות איתם . 
הובלת שיירה של אלפיים גברים , נשים וילדים אינדיאנים במהירות העולה על התקדמותו של כוח אנגלי רכוב על סוסים נראית אולי כמשימה בלתי אפשרית . 
אבל כפי שמרי רולנדסון נוכחה לדעת , ההיכרות הטובה עם תנאי השטח והיכולת לפעול בשיתוף פעולה גם בתנאי לחץ קיצוניים עשו את האינדיאנים קלי תנועה לא פחות מהכוחות האנגליים הזריזים ביותר . 
שעה שקבוצת לוחמים קטנה פנתה דרומה " כדי להעסיק את הצבא האנגלי " , מאות על גבי מאות אינדיאנים צררו את מיטלטליהם ופתחו במנוסה . 
" בהתחלה חשבתי למנות אותם , " כותבת רולנדסון , " אולם בשל היותם כה רבים ופחות או יותר בתנועה מתמדת , לא עלה בידי לעשות את הדבר . 
המראה לא נפל בהרבה מיציאת מצרים . 
" הם צעדו ללא לאות , על זקניהם ועל טפם . 
חלקם נשאו על גבם את אמהותיהם הזקנות והחלושות , חלקם נשאו את אלה וחלקם את אלה . 
ארבעה מהם נשאו אינדיאני כבד גוף באלונקה , אבל כשצעדו איתו ביער עבות , הם פיגרו מאחור ולא יכלו להיחפז בהליכתם ; לכן הם עמסו אותו על גבם ונשאו אותו חליפות , עד שהגיעו לנהר בַּקוּאָג " . 
הנהר , ששמו כיום נהר מילר ' ס , הוא יובל מזרחי של הקונטיקט . 
בשל הפשרת השלגים היה הנהר עמוק וזרמו סוחף מכדי שניתן יהיה לחצותו ללא אמצעי עזר . 
" הם ניגשו מיד לכרות עצים יבשים , " כותבת רולנדסון , " ועשו מהם רפסודות שיישאו אותם אל מעבר לנהר . 
רולנדסון , אדונה וגברתה היו בין הראשונים שחצו את הנהר . 
האינדיאנים ערמו על רפסודות הקורות שיחים שיגנו עליהם מהמים הקפואים , ורולנדסון הייתה אסירת תודה על שהצליחה להגיע לצד השני מבלי להרטיב את רגליה , " כי הימים היו קרים מאוד " . 
בעוד הלוחמים עושים כמיטב יכולתם לעכב את האנגלים , הפליגו הרפסודות במשך יומיים תמימים הלוך ושוב על - פני הנהר . 
עיר ויגוואמים ארעית צמחה על גדתו הצפונית של הבקואג שעה שהאינדיאנים המתינו לאחרוני החוצים . 
היה זה השבוע השלישי לשבי ורולנדסון כבר הייתה כה רעבה עד שאכלה בתאווה את מה שנראה לה קודם כ " פסולת נתעבה " מאגוזי אדמה וקלחי תירס ועד לשיירים מעופשים של בשר סוס שמת מכבר . 
לא פעם כמעט גוועה רולנדסון מרעב , אבל מצבה לא היה שונה ממצבם של שוביה , שיכולתם למצוא מזון בנוף החורפי השומם לכאורה גבלה במעשה נסים . 
" נפלא ממני הדבר שאלוהים דאג לצורכיהם , " היא כותבת , " עד שלא ראיתי ( כל עת שהותי בקרבם ) ולו גבר , אישה או ילד אחד ויחיד שמתו מרעב . 
עתה , כשכבר לא הייתה לה ילדה לטפל בה , נדרשה רולנדסון להתחיל לעבוד . 
בשקיק רקום – או כיס , כפי שהיה הדבר מכונה – היא החזיקה מסרגות ועד מהרה התחילה לסרוג זוג גרבי כותנה לבנים לגברתה , ויטמו . 
כיאה למעמדה כראש שבט , התהדרה ויטמו במחלצות אנגליות ואינדיאניות כאחד . 
היא גם התנהגה באדנות שפגעה ברגשותיה של רולנדסון , אישה שעד לפני זמן קצר הייתה רגילה לקבל בעצמה יחס של כבוד : " היא הייתה גבירה גאיונית ומחמירה , שהקדישה להופעתה החיצונית לא פחות זמן משועי הארץ האחרים : היא פידרה את שערה , צבעה את פניה , ענדה מחרוזות על צווארה ועגילים באוזניה וצמידים על זרועותיה . 
במרוצת השבועות הבאים , ככל שגברה מצוקתם של האינדיאנים ושל שבוייהם כאחד , הלך והקשיח גם יחסה של ויטמו לרולנדסון . 
ביום שני , ה - 6 במארס , עברו אחרוני האינדיאנים את הנהר . 
באותו בוקר הם העלו את הוויגוואמים באש והמשיכו בדרכם צפונה , בדיוק כשהאנגלים , בפיקודו של מייג'ור תומס סאוואג' , הגיעו לגדתו הדרומית של הנהר . 
אלא שבמקום לנסות להדביק את האינדיאנים , העדיף סאוואג' לעשות את מה שעשו מפקדים פוריטנים רבים לפניו : למרות שהבורחים היו כמעט בהישג ידו , הוא החליט לסיים את המרדף . 
בימים האחרונים הצליחו מאות קשישים ונכים אינדיאנים לעבור איכשהו לצדו האחר של הנהר ; ואילו סאוואג' טען שאנשיו אינם יכולים לחצות אותו בבטחה . 
הייתה זו התפתחות מעציבה מבחינתה של רולנדסון , אבל לאלוהים היו מן הסתם סיבות משלו לנהל כך את העניינים . 
" אלוהים לא נתן להם את התעוזה או את הנחרצות הדרושות להליכה בעקבותינו , " היא כותבת . 
" נראה שעדיין לא היינו מוכנים לחסד כה גדול כמו ניצחון וגאולה . 
האינדיאנים צעדו צפונה עוד מספר ימים עד שהגיעו לנהר קונטיקט בקרבת העיירה נורתפילד . 
פיליפ , נאמר לרולנדסון , ממתין להם על הגדה הנגדית . 
" כשהייתי בקאנו , " היא נזכרת , " לא יכולתי שלא להתפעם ממספרם הגדול של עובדי האלילים שנאספו מצדו האחר של הנהר . 
כשירדתי לחוף , הם הצטופפו סביבי ... ושאלו זה את זה שאלות וצחקו וחגגו את הישגיהם וניצחונותיהם . 
בפעם הראשונה מאז נפילתה בשבי , פרצה רולנדסון בבכי . 
" על אף כל הייסורים הרבים שסבלתי , " היא כותבת , " ועל אף שלא פעם חישב לבי להישבר , לא הזלתי אפילו דמעה אחת בנוכחותם , כאילו הייתי שרויה כל העת בערפל , הייתי כאדם נדהם . 
אבל כעת נהגתי ככתוב בתהילים קל"ז , ' על נהרות בבל שם ישבנו גם בכינו . 
" אחד האינדיאנים שאל אותה מדוע היא בוכה . 
כיוון שלא ידעה מה להשיב , היא פלטה שהם עומדים להרוג אותה . 
" ' לא , ' ענה לי , ' איש לא ייגע בך לרעה . 
" מיד אחר כך היא קיבלה שתי כפות של דייסת תירס ונאמר לה שפיליפ מבקש לדבר איתה . 
הייתה זו הראשונה בסדרת שיחות שרולנדסון קיימה עם מנהיג הפוקנוקט . 
למרות כל מה ששמעה על רשעותו של פיליפ , התייחס אליה ראש השבט תמיד בנדיבות ובכבוד . 
כשנכנסה לוויגוואם שלו , שאל אותה פיליפ אם " ברצונה לעשן " . 
לפני שנפלה בשבי הייתה רולנדסון נענית בשמחה למקטרת המוצעת לה , אבל כעת היא גמלה את עצמה מטבק ונשבעה שלעולם לא תשוב לעשן . 
במרוצת השבועות הבאים היא סרגה אפודה וכובע לבנו של פיליפ והוזמנה לסעוד בחברתו של ראש השבט . 
" הלכתי אליו , " היא נזכרת , " והוא נתן לי חביתית שגודלה כטפח ; היא הייתה עשויה מחיטה מיובשת כתושה ומטוגנת בשומן דוב , אבל אני חשבתי שמעולם לא טעמתי בשר ערב לחיך יותר מזה . 
כעבור זמן , בהיותם בעיצומו של מסע ארוך נוסף , חששה רולנדסון שכוחה לא יעמוד לה להמשיך הלאה . 
שעה שבוססה עד ברכיה בבוץ באחת הביצות , הופיע פיליפ לפתע לצדה , הושיט לה את ידו והשמיע מילות עידוד . 
בספר שכתבה על קורותיה בשבי , מתעדת רולנדסון בנאמנות את מעשי הנדיבות של פיליפ . 
אבל בשום מקום היא אינה טוענת שתיאוריהם של עמיתיה הפוריטנים מציגים את ראש השבט בצורה מסולפת או לא הוגנת . 
רולנדסון איבדה את בתה ועוד רבים מבני משפחתה במלחמה שפיליפ היה אחראי לה ושום דבר – גם לא חביתית טעימה או יד מושטת בידידות – לא היה יכול להחזיר לה אותם . 
ב - 9 במארס נפגש פיליפ בפעם הראשונה עם קנונצ'ט , מנהיגו הצעיר של הנאראגנסט . 
כולם היו תמימי דעים שלניצחונותיהם בלנקסטר ובמדפילד לא יהיה כל ערך אם לא ימצאו דרך להאכיל את אנשיהם . 
יותר מכול היו נחוצים להם גרעיני תירס לזריעה באביב . 
במחסן תת - קרקעי בסוונזי היה שמור מטמון גדול של זרעים . 
קנונצ'ט התנדב להוביל קבוצת לוחמים ונשים חזרה ללבה של מושבת פלימות כדי להוציא משם את התירס . 
הוסכם גם שהנשים ישובו עם הגרעינים לעמק נהר קונטיקט , בעוד שקנונצ'ט יישאר בפלימות ויחזיר את המלחמה למקום שבו התחילה . 
למרות פעולות הריגול של ג'וב ושל ג'יימס , הגיע חוסר האמון באינדיאנים המתנצרים לשיאו . 
המכתב שהשאיר ג'יימס המדפיס במדפילד נתפס כהוכחה ניצחת לכך שפעולותיהם המיסיונריות של ג'ון אליוט ושל דניאל גוקין רק הגדילו את הסכנה הנשקפת מהאינדיאנים . 
ב - 28 בפברואר השתכר ריצ'רד סקוט מבוסטון ובנוכחות שלושה עדים פתח בדברי נאצה נגד גוקין , " כינה אותו כלב אירי בוגדני , בן זונה , כלבתא ונבל , ואיחל שאלוהים ישלם לו כגמולו ויאָרר את נשמתו . 
סקוט , חייל ותיק בפלוגתו של מוזלי , התרברב שאם יתמזל מזלו לפגוש את גוקין בקרן רחוב חשוכה בבוסטון , " אני אירה בו למוות . 
הלוואי שיכולתי לנעוץ את סכיני או את המספריים שלי בלבו " . 
הושמעו אפילו דיבורים על תקיפת האינדיאנים המתנצרים שהוגלו לדיר איילנד . 
כפי שגוקין נוכח לדעת , סקוט ודומיו היו סתם בריונים שמרוב תסכול על כישלונות הצבא , " ביקשו לשפוך את חמתם על ידידינו האינדיאנים המסכנים והלא חמושים " . 
גם פלימות לא הייתה נקייה מרגשות כאלה . 
בפברואר החליטה מועצת המלחמה , בראשותו של המושל וינסלו , לשלוח את האינדיאנים המתנצרים מנמסקט לאי קלרק'ס שבמפרץ פלימות , " שם הם יישארו לתמיד ... כי כל היוצא משם , בן מוות הוא . 
אבל בעוד השלטונות פועלים במרץ לשלול את חירותם של האינדיאנים הידידותיים למושבה , הם לא היו כה להוטים , כפי שעתיד בנג'מין צ’רץ ’ לגלות , לנקוט צעדים שישימו קץ למלחמה . 
ב - 29 בפברואר השתתף צ’רץ ’ בישיבת המועצה שהתקיימה בביתו של וינסלו במרשפילד . 
אחרי הפשיטה על מדפילד בשבוע הקודם הותקפה גם ויימות הסמוכה והיה חשש שאינדיאנים עוינים מהצפון עומדים להסתער על המושבה . 
אחד מחברי מועצת המלחמה הציע שפלוגת מיליציה בת שישים לוחמים תישלח לעיירות הנידחות של המושבה כדי להגן עליהן מהתקפה אינדיאנית אפשרית . 
אותו אדם הציע גם שצ’רץ ’ יתמנה למפקד הפלוגה . 
אבל בדיוק כשם שעשה לפני קרב הביצה הגדולה , גם הפעם דחה צ’רץ ’ את תפקיד הפיקוד שהוצע לו . 
במקום זה הייתה לו הצעה משלו . 
אם האינדיאנים ישובו לפלימות , סביר להניח שהם יעשו זאת " בהמון רב " , כלשונו של צ’רץ ’ . 
וכפי שמסצ'וסטס למדה מניסיונה המר , הצבת יחידות צבא בקסרקטינים של העיירות לא הייתה אלא בזבוז זמן . 
אמנם יחידות אלה עזרו להגן על היישוב במקרה של התקפה , אבל פרט לזאת הן לא עשו דבר לבלימת פעילותם של האינדיאנים . 
הדרך היחידה לנהל את המלחמה היא " לארוב ביערות כפי שעושה האויב " ולשם כך יש צורך לגייס לא רק כוח בסדר גודל של מאות אנשים , אלא גם הרבה מאוד אינדיאנים ידידותיים . 
" אם רצונכם לשים קץ למלחמה ולהכניע את האויב , " טען צ’רץ ’ , " אתם חייבים להשקיע במלחמה כמו שעושה האויב . 
במקום לחשב את העלויות , צריכים שלטונות פלימות לחמש צבא בן 300 איש , שליש מתוכם אינדיאנים , ולהעמיד אותו בראשו . 
תנו לו שישה שבועות , אמר , ותראו " איזה שירות טוב " יעשו להם הוא ואנשיו . 
חברי המועצה דחו את הצעתו . 
גם כך , הסבירו , שקועה המושבה בחובות עד צוואר ; ו " באשר לשליחת אינדיאנים לקרב , הם סבורים שהדבר מאוד לא מומלץ " . 
אבל לדבריו של צ’רץ ’ הייתה בכל זאת השפעה מסוימת . 
האיש שהסכים לשרת במקומו , קפטן מייקל פירס מסקיטוּאֵיט , קיבל , בנוסף לשישים חיילים אנגלים , גם עשרים " אינדיאנים ידידותיים " מקייפ קוד . 
צ’רץ ’ החליט שבראש ובראשונה עליו לדאוג לביטחונם של אשתו ההרה , אליס , ושל בנם טום . 
לא היה לו ספק שהאינדיאנים יבואו בהמוניהם , כפי שצפה ; וכשזה יקרה תהיה דוקסברי , המקום שבו שהו כעת , אחת ממטרותיהם המרכזיות . 
הוא החליט אפוא לקחת את אליס ואת טום לאי אקווידנק , גם אם פירושו של דבר שיהיה עליהם לעזוב את המושבה . 
החלטתו נתקלה בהתנגדות עזה של השלטונות , שאת רשותם היה צריך לקבל , ושל קרובי אשתו כאחד . 
אולם בסופו של דבר הצליח צ’רץ ’ לשכנע את המושל וינסלו שהוא " יוכל להביא לו תועלת רבה גם בצד ההוא של המושבה " , וניתנה לו הרשות להעתיק את מגוריו לרוד איילנד . 
לפני עזיבתה , עצרה המשפחה בפלימות כדי להיפרד מהוריה של אליס . 
בני הזוג סאותוורת עמדו על דעתם שבתם אליס צריכה להישאר בפלימות , ספונה לבטח בקסרקטין קלרק'ס שעל נהר אִיל , מרחק קילומטרים ספורים בלבד ממרכז העיירה . 
ואם הם דווקא רוצים לעבור , לפחות שתישאר שם עד הלידה הצפויה במאי . 
אבל צ’רץ ’ היה עקשן לא פחות מהם וב - 9 במאי שמה המשפחה הקטנה את פעמיה לטונטון , משם הייתה אמורה לשוט בסירה במורד נהר טונטון עד מפרץ מאונט הופ והאי אקווידנק . 
בטונטון פגשה משפחת צ’רץ ’ את קפטן פירס ופלוגתו . 
פירס ידע מן הסתם שצ’רץ ’ דחה את הפיקוד שהוא בחר לקבל , אבל הדבר לא מנע ממנו להציע לצ’רץ ’ ולמשפחתו ליווי צמוד עד רוד איילנד . 
צ’רץ ’ סירב בנימוס לקבל את " הצעתו המכובדת " של פירס ולמחרת בבוקר הגיעו הוא ומשפחתו בשלום לביתו של קפטן ג'ון אַלמי בפורטסמות . 
כעבור ימים מספר הגיעו אליהם חדשות מחרידות . 
האינדיאנים תקפו את קסרקטין קלרק'ס בפלימות , הרגו 11 בני - אדם , רובם נשים וילדים , ושרפו את הקסרקטין עד היסוד . 
מארס 1676 היה , מבחינת האנגלים , חודש מלא בלהה . 
אינדיאנים מכל רחבי ניו אינגלנד איחדו כוחות ופתחו בסדרת פשיטות הרסניות שהתחילו בעמק נהר קונטיקט וגלשו למיין ואפילו לקונטיקט , מושבה שעד אז לא סבלה מהתקפות . 
אבל ביום ראשון , ה - 26 במאי , הייתה פלימות המקום שבו ספגו האנגלים את אחת התבוסות המשפילות ביותר שלהם במלחמה . 
ביום הקודם תקפו פירס ואנשיו כמה אינדיאנים שעסקו בדיג סלמון ועלוזה ליד מפלי נהר בלקסטון . 
אחרי שעשו את הלילה ברהובּות , יצא פירס שוב לחפש אינדיאנים . 
הוא חשד שהם מסתובבים באזור במספרים גדולים מהרגיל , ושיגר שליח לפרובידנס לבקש תגבורת . 
השליח גילה שכל תושבי פרובידנס התאספו לתפילה בבית הכנסים של העיירה וכיוון שלא רצה להפריע להם , המתין עד תום הטקס לפני שמסר את בקשתו של פירס . 
אלא שאז כבר היה מאוחר מדי . 
פירס צעד צפונה לאורך הגדה המזרחית של נהר בלקסטון , עם פלוגתו שמנתה 60 לוחמים אנגלים ו - 20 אינדיאנים , כשהבחין באינדיאנים אחדים . 
הם היו מעטים , וכשראו שעוקבים אחריהם פתחו במה שנראה כמנוסת בהלה . 
אנשיו של פירס דלקו בעקבותיהם למרחק מה ורק אז גילו שהם הובלו כמו פתאים למארב . 
כוח של 500 אינדיאנים , כנראה בהנהגתו של קנונצ'ט , הגיח מבין העצים . 
פירס וחייליו דילגו על הסלעים לגדתו המערבית של הבלקסטון , אבל שם המתינו להם עוד 400 אינדיאנים . 
פירס פקד על אנשי פלוגתו להסתדר בעיגול וכשהם עומדים גב אל גב לחמו שמונים האנשים בגבורה בקרוב לאלף אינדיאנים , שלפי אחד הדיווחים " עמדו צפופים זה מאחורי זה , שלושים איש לעומק " . 
כשהקרב הסתיים כעבור שעתיים , 55 אנגלים – כולל פירס – ו - 10 אינדיאנים מתנצרים היו בין המתים . 
תשעה חיילים אנגלים שרדו זמנית את הקרב או נתפסו חיים והוצעדו למרחק קילומטרים אחדים צפונה , שם עונו למוות במקום המכונה עד היום ניין מנ'ס מיזרי ( ייסורי תשעה אנשים ) . כפי שהזהיר צ’רץ ’ , האויב אכן הגיע במספרים חסרי תקדים ; וכפי שהיה אפשר מן הסתם לצפות מראש , הקבוצה הקטנה של אינדיאנים ידידותיים שצורפה אל פירס הצטיינה במיוחד בקרב . 
בהתחשב ביחס המספרי הבלתי נסבל , איש לא היה מאשים את האינדיאנים מקייפ קוד אילו היו מנסים למלט את נפשם עם הסימן הראשון שנקלעו לצרות . 
אבל זה לא קרה . 
אינדיאני בשם אֵימוס ( עמוס ) ניצב לצדו של פירס כמעט עד הרגע האחרון . 
גם אחרי שמפקדו נפגע בירך ושכב גוסס לרגליו , לא נרתע אימוס והמשיך לירות על האויב . 
אבל בסופו של דבר היה ברור לו שכבר " אין בכוחו לעשות דבר למען קפטן פירס והוא אף לא יוכל להציל את עצמו אם ימשיך הלאה " , כלשונו של ויליאם הוברד . 
כיוון שלוחמי הנאראגנסט והניפמוק צבעו את פניהם בצבע שחור לקראת הקרב , השחיר גם אימוס את פניו באבק שריפה ואחרי שפשט את בגדיו האנגליים , עשה כמיטב יכולתו להתחזות לאויב : הוא התקדם לאיטו , מעמיד פנים כמחפש שלל על גופות האנגלים , עד שהגיע ליער וצלל בתוכו . 
היו עוד דוגמאות לכושר ההמצאה המרשים שהפגינו האינדיאנים מקייפ קוד ביום ההוא . 
כשהלחימה התקרבה לסופה המר , פנה אחד האינדיאנים המתנצרים אל החייל האנגלי שנלחם לצדו ואמר לו להתחיל לרוץ . 
אז שלף האינדיאני את קרדומו , העמיד פנים שהוא בן נאראגנסט הרודף אחרי אויבו והשניים לא עמדו ממרוצתם עד שהתרחקו מרחק רב מזירת הקרב . 
הסיפורים על גבורת האינדיאנים של פירס עשו להם כנפיים ומעתה ואילך חל שינוי בעמדת הציבור ביחס לשיתופם של אינדיאנים ידידותיים בקרבות . 
השינוי היה איטי , אבל תושבי ניו אינגלנד התחילו להבין שאינדיאנים דוגמת אימוס , ג'יימס או ג'וב לא רק שאינם בוגדניים ומסוכנים , אלא הם יכולים למעשה להיות הנשק הסודי שבעזרתו יוכלו לנצח במלחמה . 
יומיים אחרי שחיסלו את פלוגתו של פירס , התקיפו קנונצ'ט וקרוב ל - אינדיאנים את רהובּות . 
בעוד התושבים הנצורים בבתים הממוגנים שלהם צופים בנעשה , הועלו באש 40 בתים , 30 אסמים ושתי תחנות קמח . 
רק אדם אחד נהרג – גבר שהאמין כי כל עוד הוא קורא בתנ"ך לא יאונה לו כל רע . 
האיש סירב לעזוב את ביתו ובתום ההתקפה נמצא ישוב בכיסאו כשהוא ירוי למוות וידו עדיין אוחזת בתנ"ך . 
למחרת , ב - 29 במארס , הסתערו האינדיאנים על פרובידנס . 
רובם הגדול של 500 תושבי העיירה כבר מצאו מקלט באי אקווידנק , אבל גרעין קשה של 30 גברים , ביניהם גם רוג'ר ויליאמס בן השבעים ושבע , נשאר בפרובידנס . 
כל אותו היום שוטטו האינדיאנים הלוך ושוב ברחובות העיירה והציתו את הבתים . 
פרובידנס רובצת על גבעה תלולה המשקיפה על לשון ים ארוכה , וכשקבוצת אינדיאנים גדולה הופיעה על הגדה מנגד יצא ויליאמס כשהוא מחזיק בידו אלה כבדה וצעד אל שפת המים לדבר עמם . 
שעה ארוכה עמד ויליאמס ושוחח עם קבוצה מעורבת של בני ניפמוק , פוקנוקט , פוקסט , נאראגנסט ואינדיאנים מעמק נהר קונטיקט , כשבינו לבין האויב מפרידה רק רצועת מים צרה ופרובידנס בוערת מאחוריו . 
" שאלתי אותם , " כתב כעבור זמן במכתב לאחיו שגר בניופורט , " מדוע הם תוקפים אותנו והורגים אותנו ושורפים את בתינו , שהרי מאז ומתמיד היינו ביחסי שכנות טובים ; ( הסתכלתי לאחור ) ואחר אמרתי , ' הבית הזה שלי , הבוער עתה לנגד עיניי , קיבל בברכה אלפים מכם בעשר השנים האחרונות . 
" האינדיאנים השיבו שלמרות הניטרליות המוצהרת של רוד איילנד , היא סייעה למושבות האחרות שתקפו בחורף את נאראגנסט . 
אבל ויליאמס דחה את טיעוניהם מכול וכול . 
" אמרתי שהם כבר שכחו איך להיות בני - אדם והם מתרוצצים בארץ כמו זאבים פראיים המשסעים וטורפים אנשים חפים מפשע ושוחרי שלום ... הם הודו שדרך זו אכן זרה להם . 
ויליאמס הזכיר להם שעונת הזריעה מתקרבת . 
ראש שבט מהעמק ענה שלא אכפת להם כלל " אם לא יזרעו דבר בעשר השנים הבאות . 
הם יחיו ממה שייקחו מאיתנו ומהצבאים שיצודו . 
הוא אמר שאלוהים עמם ... כי האנגלים לא הרגו אף לוחם שלהם שעה שהם הרגו עשרות מלוחמינו . 
לאחר מכן הזמין ראש השבט את ויליאמס לשדה שבו התנהל הקרב עם פירס כדי שיראה במו עיניו את " שלוש עשרות ועוד חמש הגופות שטרם נקברו " . 
דברים אלה עוררו את חמתו של ויליאמס והוא קרא לאינדיאנים להילחם באנגלים כמו גברים בשטח פתוח " במקום שיתנפלו עליהם ממארב ויסתתרו בביצות " . 
למרות זאת , הוא הציע בסיום השיחה את שירותיו כמשכין שלום . 
האינדיאנים אמרו שבעוד חודש , אחרי שיגמרו לשרוף את מושבת פלימות , אולי יהיה על מה לדבר . 
" נפרדנו לשלום , " כותב ויליאמס , " והם היו אדיבים דים לקרוא אחריי ולהציע שלא אתקרב לבתים הבוערים , כי אולי יהיו שם אינדיאנים העלולים להרע לי , אלא אלך סמוך לשפת הים . 
ויליאמס מסיים את מכתבו בדברי אזהרה לאחיו : " הכינו בתים ממוגנים לנשים ולילדים בניופורט ועל האי , כי בעוד זמן קצר יהיה מצבכם גרוע משלנו . 
בתחילת אפריל נראה שהאינדיאנים עלולים לממש את איומיהם ולזרוק את האנגלים לים . 
וכאילו לא היו לפוריטנים די צרות , באו המחלות והוסיפו עליהן . 
באותו אביב פרצה מגיפה קטלנית של שפעת שהפילה חללים כמעט בכל עיירה בניו אינגלנד . 
בין המתים היו גם קציני צבא רבים ומושל קונטיקט , ג'ון ויינתרופ הבן . 
ואז , ב - 9 באפריל , התרחש אירוע ששינה את מהלך המלחמה . 
בניגוד למסצ'וסטס ולפלימות , קונטיקט נשענה על עזרתם של אינדיאנים ידידותיים ממש מתחילת הסכסוך . 
נוסף על המוהיגן , נשארו נאמנים לאנגלים גם שני פלגים של הפיקווט ואינדיאנים משבט הנָיַאנטיק , תת - קבוצה של הנאראגנסט . 
יחידה מקונטיקט בפיקודו של קפטן ג'ורג' דניסון , שהייתה מוצבת סמוך לפּוֹטָקֶט , רוד איילנד של ימינו , הצליחה בתחילת אפריל לתפוס אישה אינדיאנית ולחלץ מפיה שקנונצ'ט נמצא בסביבה . 
בימים הבאים התחרו 80 בני מוהיגן , הפיקווט והניאנטיק ששירתו ביחידתו של דניסון , בחלקו של מי ייפול הכבוד ללכוד את מנהיג הנאראגנסט המהולל . 
בחודשים האחרונים הוציא קנונצ'ט לעצמו מוניטין של מנהיג כריזמטי , משהו שפיליפ המפורסם ממנו לא הצליח לעשות מעולם . 
שמו של ראש השבט הצעיר , הלבוש במקטורן מעוטר ברקמת כסף ( שהפוריטנים נתנו לו בעת שיחות השלום בבוסטון ) והחגור אבנט ואמפאם רחב , יצא לתהילה בשל דבקותו במטרה , החלטיותו וגבורתו בשדה הקרב . 
אפילו הפוריטנים , שראו בו אחראי לעריקת הנאראגנסט , נאלצו להודות שקנונצ'ט הנו " אדם כליל המעלות , משכמו ומעלה , אמיץ ברוחו וחסון בגופו " . 
תוך סיכון עצמי רב הצליחו הוא ושלושים מלוחמיו להוציא את גרעיני התירס מהמחסנים התת - קרקעיים בצפון מאונט הופ . 
תירס זה כבר הועבר לעמק נהר קונטיקט , שם יתחילו הנשים לזרוע אותו במאי . 
כעת הוא עמד בראש הכוח בן 1,500 האינדיאנים שחיסל את פלוגתו של קפטן פירס והחריב את פרובידנס ואת רהובּות . 
ב - 9 באפריל נח קנונצ'ט לרגלי גבעה סמוך לנהר בלקסטון עם תשעה מלוחמיו , שהחליפו ביניהם סיפורי גבורה מההתקפה על קפטן פירס ופלוגתו , כשלאוזניו הגיעה " תרועת אזעקה של האנגלים " . 
הוא שלח שני אנשים אל ראש הגבעה עם הוראה לשוב מיד ולדווח לו מה הם ראו , אבל השניים לא חזרו . 
לוחם שלישי נשלח וגם הוא נעלם . 
רק אחרי ששני אנשים נוספים טיפסו אל ראש הגבעה התברר לקנונצ'ט " שהצבא האנגלי עולה עליו " . 
מנהיג הנאראגנסט חטף את שמיכתו ואת רובהו והתחיל לרוץ סביב הגבעה בתקווה שיצליח להסתנן דרך כוחות האויב ולחמוק אל עורפם . 
אבל אחד מבני ניאנטיק , מאנשיו של דניסון הבחין בראש השבט הנע במהירות בין העצים והמרדף התחיל . 
חיש מהר הבין קנונצ'ט שהאינדיאנים של דניסון עומדים להשיג אותו . 
בניסיון לעכבם הוא השליך אליהם את השמיכה שלו אבל האינדיאנים לא התפתו לעצור כדי לאסוף את השלל . 
ואז השליך קנונצ'ט את המקטורן האדום המעוטר בכסף ואחריו את אבנט הוואמפאם . 
עכשיו ידעו האינדיאנים בוודאות שתפסו את " הציפור הנכונה " כלשונו של הוברד , " ותשוקתם לתפוס את הנמלט הייתה עזה כתשוקתו לברוח מהם " . 
הם הגיעו לנהר בלקסטון וקנונצ'ט החליט שהוא חייב לחצות אותו . 
אבל בעת שרץ על האבנים החלקות מעדה רגלו והוא נפל למים ושמט את רובהו . 
המרחק בין קנונצ'ט לרודפיו עדיין היה גדול למדי , אבל הוא ידע שאפסה תקוותו לברוח . 
לדברי הוברד , " מיד עם תפיסתו הודה קנונצ'ט שלבו וקיבתו נהפכו בקרבו והוא הפך לקנה רצוץ , נטול כוח . 
ברגע שעבר את הנהר תפס אינדיאני בן פיקווט בשם מוֹנוֹפּוֹיד את ראש השבט , שנכנע ללא מאבק . 
האנגלי הראשון שהגיע למקום היה רוברט סטנטון בן העשרים ושתיים . 
כשסטנטון התחיל לחקור את קנונצ'ט ענה לו ראש השבט הגאה , " אתה יותר מדי ילד , לא מבין כלום בענייני מלחמה . 
תביא את אחיך או את המפקד שלך , להם אני אענה . 
האנגלים הציעו לחוס על חייו של קנונצ'ט אם הוא יעזור לשכנע את פיליפ ואת האחרים להפסיק את הלחימה . 
אבל קנונצ'ט סירב ואמר שלמיטב ידיעתו " האינדיאנים לא ייכנעו לעולם " . 
הוא הועבר אפוא לסטונינגטון ושם האשימו אותו השלטונות בגרירת הנאראגנסט למלחמה . 
על כך ענה שאחרים " היו בעד המלחמה לא פחות ממנו ושאינו מוכן לשמוע אף מילה נוספת בנושא " . 
כשהודיעו לו שדנו אותו למוות , אמר שזה " מתאים לו והוא רוצה למות לפני שלבו יתרכך או פיו יאמר דברים שאינם הולמים אדם כמוהו " . 
לפני שהועמד לפני כיתת יורים של אנשי פיקווט , הכריז קנונצ'ט ש " הריגתו לא תשים קץ למלחמה " . 
ואז הוא פשט בהתרסה את מקטורנו ופתח לרווחה את זרועותיו בעת שהכדורים פילחו את חזהו . 
שלטונות קונטיקט דאגו לכך שכל שלושת הפלגים של האינדיאנים הידידותיים שלהם ישתתפו בהוצאה להורג . 
לפי אחד הדיווחים , " הפיקווטים ירו בו , המוהיגנים ערפו את ראשו וביתרו את גופתו והניניגרֶטים ( הניאנטיקים ) הדליקו מדורה ושרפו את הבתרים ; ולאות אהבה ונאמנות לאנגלים , הם נתנו את ראשו במתנה למועצת הרטפורד " . 
גם אם מותו של קנונצ'ט לא שם קץ למלחמה , הוא היה , כלשונו של הוברד , " צעד משמעותי בכיוון הזה " . 
לאינדיאנים אבד המנהיג שאומץ לבו והמגנטיות שלו איחדו לזמן קצר את קבוצות הילידים הרבות לכלל כוח לוחם חזק ויעיל . 
בימים ובשבועות שיבואו יתחילו המחלוקות לאיים על האינדיאנים דווקא בעת שהאנגלים יבינו , גם אם באיחור , שהאינדיאנים המתנצרים הם המתאימים ביותר לתקוע את הטריז שייצור בקיעים בברית בין הניפמוק , הנאראגנסט והפוקנוקט . 
ומה היה הטריז הזה ? 
שבויה אנגלייה בת שלושים ושמונה ששמה מרי רולנדסון . 
בסוף מארס התאסף המון רב של אינדיאנים בהר וָצ'וּסֶט שמצפון לווּסטֶר של ימינו . 
השטח התלול והמסולע סיפק להם מחסה מהאנגלים ובה בעת היה מספיק מזרחי כדי שיוכלו לתקוף ממנו בקלות את העיירות מכאן ועד בוסטון . 
ב - 5 באפריל הופיע בווצ'וסט האינדיאני המתנצר טום דַבּלֶט ובאמתחתו מכתב מהשלטונות הקולוניאליים בבוסטון . 
במכתב , הדן באפשרות לפתוח במשא ומתן להסכם שלום , הוזכר גם שחרורם של שבויי מלחמה אנגלים . 
כיתוב לתמונה בעמוד 305 במקור : מראה הר וצ'וסט , מראשית המאה ה - 20 
ב - 12 באפריל שב דבלט לבוסטון עם תשובתם של האינדיאנים . 
לפי שעה הם אינם במצב הרוח המתאים לדבר על שלום : " אתם ואנחנו יודעים שלבכם מלא צער ודמעות על המאות הרבות של האנשים שאיבדתם ועל כל הבתים והאדמות והנשים , הילדים והבקר ... ; הורדנו אתכם על הברכיים . 
עם זאת , הם היו מוכנים לדון באפשרות של שחרור בני ערובה תמורת כופר נפש . 
בהיותה אשתו של כומר , נחשבה מרי רולנדסון לשבויה בעלת הערך הרב ביותר שבידי האינדיאנים ובאופן בלתי נמנע היא עמדה במרכז המשא ומתן . 
באמצע אפריל התבקשה רולנדסון , שעדיין שהתה עם ויטמו בסביבות נהר קונטיקט , להגיע לווצ'וסט שם כבר קיימו פיליפ ואדונה קווינפין מספר פגישות עם הניפמוק . 
לפני שקיבלה את ההודעה הגיע מצבה של רולנדסון לשפל חדש . 
היא שמעה שבנה סובל משלשולים ומכינמת ; על בתה לא שמעה דבר . 
ללא התערבותו הממתנת של קווינפין , הידרדרו יחסיה עם ויטמו – שלא היו טובים מלכתחילה – לדרגה כזו שהגברת איימה להכותה במקל . 
" לבי היה כה כבד ... עד שבקושי יכולתי לדבר או להלך בדרך , " היא נזכרת . 
אבל כשנודע לה שהאנגלים עומדים לפדות אותה בקרוב , חייתה נפשה והיא נמלאה אנרגיה . 
" דומה היה שכוחותיי שבים אליי , " היא כותבת , " ומחזקים את ברכיי הכושלות ואת לבי הדואב . 
רולנדסון הגיעה להר וצ'וסט כשההכנות לתקיפת העיירה סַדבֶּרי היו בעיצומן . 
בעת ההיא , מותו של קנונצ'ט כבר התחיל לערער את הביטחון העצמי של האינדיאנים והם נזקקו בדחיפות לניצחון מכריע . 
ידם הייתה על העליונה במלחמה , אבל לא היה להם מלאי מזון ראוי לשמו . 
גם אם יצליחו לגדל כמות משביעה רצון של תירס , היבול יהיה מוכן לקטיף רק בסוף הקיץ . 
ביוני אגוזי האדמה פרחו ולא היו ראויים למאכל . 
הם היו חייבים אפוא להביא את האנגלים למצב שיתחננו להפסקת אש עוד לפני תחילת הקיץ . 
שאילולא כן , ולמרות כל הניצחונות הצבאיים הגדולים , הם יתחילו לגווע מרעב . 
ב - 17 באפריל הייתה רולנדסון לאחת מהלבנים הבודדים שהורשו לצפות בריקוד מלחמה אינדיאני . 
הלוחמים הסתדרו במעגל גדול כשהם כורעים על ברכיהם , מכים בכפות ידיהם בקצב על הקרקע ושרים . 
במרכז המעגל היו שני גברים – אחד מהם מחזיק רובה – 
ועור צבי . 
כשהאיש עם הרובה יצא מהמעגל , נשא השני נאום חוצב להבות שהלוחמים הכורעים במעגל הגיבו עליו בהתלהבות גדולה . 
ואז התחיל האיש במרכז המעגל לבקש מהאיש עם הרובה שיחזור אל עור הצבי , אבל זה סירב . 
בעוד הלוחמים הכורעים במעגל מפזמים ומכים על הקרקע , האיש החמוש נענה בהדרגה ושב אל תוך המעגל . 
מיד אחר כך חזר הסיפור על עצמו , אלא שהפעם החזיק האיש שני רובים . 
אחרי שהמנצח על הטקס נשא נאום נוסף וכל הלוחמים " הסכימו עם דבריו בנפש חפצה " , הגיעה השעה לצאת לסדברי . 
היה זה ניצחון אינדיאני מוחץ . 
שתי פלוגות נפרדות של המיליציה האנגלית עלו על מארב וחוסלו . 
האינדיאנים הרגו 74 חיילים ובעצמם ספגו אבידות קלות בלבד . 
ולמרות זאת , הקרב בסדברי לא הצליח להיות הניצחון המכריע והסופי שהאינדיאנים קיוו להשיג . 
" הם שבו לבסיסם , " נזכרת רולנדסון , " לא בתרועות הניצחון והשמחה הרגילות שנהגו להשמיע בפעמים הקודמות , אלא כמו כלבים ( כפי שנהוג לומר ) שזנבם תחוב בין רגליהם . 
למרות הנזקים החמורים שנגרמו להם , יכלו האנגלים להילחם עוד ימים רבים , ואילו ימיהם של האינדיאנים הלכו ותמו . 
הצורך לשאת ולתת עם האנגלים נעשה דחוף מתמיד . 
ראשי השבטים פקדו על רולנדסון להתייצב בפניהם במה שהם כינו " החצר הכללית " . 
הם תבעו במפגיע שתאמר להם כמה לדעתה היא שווה . 
זאת הייתה שאלה שלא ניתן לענות עליה , כמובן , אבל רולנדסון נקבה בכל זאת בסכום של 20 פאונד . 
במכתב שנלווה לתביעת הכופר שלהם התנסחו ראשי השבטים , בהנהגתו של בן ניפמוק שנודע בכינוי סָגָמוֹר סֶם , בלשון מנומסת יותר : " אני מתנצל על העוול הרב שגרמתי לכם , מפני שכאשר התחילה המריבה ביני לבין אנשי פלימות לא חשבתי שיהיו לכם צרות רבות כמו שיש לכם עכשיו . 
בתחילת מאי , הגיעו למקום האינדיאנים המתנצרים טום דבלט ופיטר קונוויי יחד עם האנגלי ג'ון הוֹר מקונקורד . 
בנוסף לדמי הכופר , הביא הור עמו קצת מצרכי מזון שיסייעו בקידום המשא ומתן . 
עד מהרה התברר שפיליפ מתנגד לשחרור שבויים אנגלים תמורת כופר , שעה שהניפמוק תומכים בכך . 
ומכל מקום , רולנדסון הייתה רכושו של קווינפין , לכן הוא היה זה שצריך להחליט אם לשחררה או לא . 
לרוב , נעזרו האינדיאנים בטקסי הריקוד המסורתיים כשהיו צריכים לקבל החלטות חשובות . 
את הריקוד שנערך באותו יום ערכו ארבעה ראשי שבטים ונשותיהם , ביניהם גם קווינפין וויטמו . 
על אף שבחודשים האחרונים היו השניים במנוסה מתמדת , הם עדיין לא ויתרו על סממני המעמד שלהם . 
" הוא לבש כותונת ששוליה מעוטרים תחרה וכפתוריה עשויים כסף ; גרביים לבנים עם ביריות שמטבעות תפורים סביבן ; ועל ראשו וכתפיו היו חגורות ואמפאם . 
לה היה מעיל צמר מכוסה בחגורות ואמפאם מהמותניים ומעלה ; זרועותיה היו עמוסות צמידים מהמרפק ועד כף היד ; על צווארה ענדה מחרוזות רבות ועל תנוכי אוזניה היו תלויים כל מיני עגילים . 
היו לה גרביים אדומים עדינים ונעליים לבנות , שערה היה מפודר ופניה , שאותן צבעה תמיד בשחור , היו צבועות הפעם באדום . 
באותו לילה הודיע קווינפין לג'ון הוֹר שהוא ישחרר את רולנדסון כבר למחרת אם בנוסף לכופר של 20 פאונד " הוא ייתן לו גם פיינט ( שמינית הגלון ) ליקר " . 
פיליפ , ששמע על דרישתו של ראש שבט הנאראגנסט , פקד על רולנדסון להתייצב בפניו . 
" הוא שאל אותי מה אתן לו ... אם ידבר למעני " . 
היא שאלה אותו מה הוא רוצה . 
תשובתו של פיליפ הייתה : שני מעילים , עשרים שילינג , 35 ליטרים גרעיני תירס ומעט טבק . 
זה היה בדיוק אותו תרגיל שבו השתמש עשר שנים קודם לכן באי ננטאקט – ניסיון סחיטה שגרם לו שוב להיראות כבריון ואופורטוניסט . 
אבל כפי שהעידה הנדיבות שבה נהג ברולנדסון עד כה , פיליפ לא היה אדם רע . 
מאוחר בלילה , קווינפין כבר היה שיכור כלוט . 
" הוא נכנס לוויגוואם מלהג בקולי קולות , " נזכרת רולנדסון , " קרא בשמו של מר הוֹר , שתה לחייו ואמר ' הוא היה אדם טוב ' ורגע אחר כך אמר , ' תלה אותו , נבל . 
" אז פקד קווינפין על רולנדסון להתייצב בפניו ואחרי ששתה לחייה התחיל , " בלי לזנוח כליל את נימוסיו הטובים " , לרדוף אחרי אשתו הצעירה סביב הוויגוואם כשהמטבעות התפורים על מכנסיו " מצלצלים על ברכיו " . 
אלא שאשתו הייתה זריזה ממנו והיא הצליחה להימלט לוויגוואם השכן . 
" כיוון שהייתה לו גם אישה מבוגרת , " כותבת רולנדסון , " הוא רץ אליה וכך , תודה לאל , חדל להציק לנו באותו לילה . 
למחרת בבוקר זימן ראש השבט פגישה נוספת – פגישה שפיליפ , שלא קיבל כנראה את המעילים והטבק שלו – סירב להשתתף בה . 
לשמחתה הרבה של רולנדסון , הוחלט בפגישה שהיא תשוחרר . 
נקודת הציון הבולטת ביותר במקום שבו שולחה לחופשי , סלע ענק שהקרחונים הותירו בו חריצים עמוקים , ידועה עד היום בשם רֶדַמפשן רוֹק – סלע הגאולה . 
עם שקיעה הגיעו רולנדסון , הוֹר ושני האינדיאנים הנוצרים ללנקסטר , העיירה שבה היא גרה בעבר , והחליטו לעשות שם את הלילה . 
" ולילה עצוב עבר עליי , " היא כותבת , " במקום שבו חייתי בשובה ונחת שנים כה רבות בקרב קרוביי ושכניי , ועתה לא נראית בו נפש נוצרייה ואף בית לא עומד על תלו . 
הם הגיעו לקונקורד בצהרי יום המחרת ועם ערב כבר היו בבוסטון , " שם נפגשתי , " נזכרת רולנדסון , " עם בעלי היקר , אבל המחשבה על ילדינו האהובים , שאחת מהם מתה ואת מקומם של השניים האחרים לא ידענו , הקהתה את הנחמה ששאבנו זה מזה . 
בחודשים הבאים שוחררו גם שני הילדים והמשפחה שהתה עד סוף המלחמה בבוסטון , בבית ידידים . 
אבל רולנדסון התקשתה להשאיר את תקופת השבי מאחוריה . 
" יכולתי לזכור את הזמנים שבהם הייתי רגילה לישון לילות תמימים בלי שמחשבה רעה תעלה במוחי , " היא כותבת , " אבל כעת השתנה הכול ... שעה שאתם ישנים במנוחה , אני כל הלילה בוכה . 
תקופה חדשה התחילה במלחמה . 
לאור הצלחתם של טום דבלט ושל פיטר קונוויי במשא ומתן לשחרורה של מרי רולנדסון , ולאור העלייה המתמדת במספר הקצינים ממפרץ מסצ'וסטס שהעסיקו אינדיאנים מתנצרים כסיירים ( אפילו סמיואל מוזלי ראה בסוף את האור ) , התחילו תושבי ניו אינגלנד להבין שהחזקת מאות אינדיאנים נאמנים בבידוד בניגוד לרצונם היא מעשה לא אנושי ומטופש כאחד . 
באמצע מאי הורתה המועצה הכללית של מסצ'וסטס לשחרר את כל האינדיאנים המתנצרים מדיר איילנד . 
" השחרור ... ," כותב דניאל גוקין , " שימח מאוד את היצורים המסכנים . 
ב - 18 במאי תקפה יחידה של 150 מתנדבים מהרטפורד , מהדלי ומנורתהמפטון , בפיקודו של קפטן ויליאם טרנר , מחנה דיג אינדיאני גדול על חוף נהר קונטיקט . 
אמנם בשעת הנסיגה מהמקום עלתה היחידה על מארב וארבעים מאנשיה , כולל טרנר , נהרגו , אבל קודם לכן היא הצליחה להרוג מאות אינדיאנים . 
ב - 9 ביוני נהרגה אשתו של מנהיג הניפמוק סגמור סם בהתקפה אנגלית נוספת שבעקבותיה החליט הניפמוק לבקש הפסקת אש . 
פיליפ , שלא רצה לשמש קלף מיקוח של הניפמוק , עזב את הר וצ'וסט יחד עם קווינפין וויטמו ופנה דרומה לשטח המוכר לו מכבר . 
יחד עם גיסו טוספקין , המנהיג השחור של הנמסקט שפיקד על הכוח , תקפו אנשיו של פיליפ עיירות רבות ברחבי פלימות ורוד איילנד . 
מביתו הזמני באי אקווידנק ראה בנג'מין צ’רץ ’ את תמרות העשן העולות ממקומות שונים לאורך חופי מפרץ נאראגנסט . 
התקשורת הייתה קשה בימים המסוכנים ההם , וכולם היו צמאים לידיעות על שלומם של יקיריהם וחבריהם . 
ב - 12 במאי ילדה אליס בן וקראה לו קוֹנסטנט על שם אביה . 
כעבור מספר ימים נטל צ’רץ ’ סכין ומקל והתחיל לגלף . 
יותר משלושה חודשים עברו מאז פרש מהמלחמה והוא לא ידע מה יעשה כעת משנולד בנו . 
אולי כדאי שיחזור להיות נגר . 
אבל בעת שגילף את המקל , החליקה ידו ושתים מאצבעותיו נחתכו בצורה קשה . 
צ’רץ ’ חייך . 
אם הוא עומד לפצוע את עצמו , מוטב שיעשה זאת בשדה הקרב . 
הגיעה שעתו לשוב למלחמה . 
16 
הצד הנכון של הגדר 
ביום שלישי , ה - 6 ביוני , השתתף בנג'מין צ’רץ ’ בישיבת המועצה הכללית של מסצ'וסטס . 
הנסיעה ברחבי המושבה עדיין הייתה מסוכנת , אבל הוא הצליח לעלות על מפרשית שהפליגה מניופורט לקייפ קוד . 
לאורך כל השנה הראשונה של המלחמה לא הגיעה האלימות לקייפ קוד ולאיים . 
במקום שיתייחסו לאוכלוסייה המקומית הגדולה של אינדיאנים מתנצרים באכזריות ובאי - אמון , סמכו עליהם התושבים האנגלים והפקידו בידיהם את ביטחונם . 
כתוצאה מכך היה זה נווה מדבר של שלווה , היחיד שנותר בכל המושבה , וצ’רץ ’ ניצל את המצב לתועלתו , השיג סוס בפַלמוּת של ימינו , שנקראה אז סַקוֹנֶסֶט , ורכב צפונה לאורך חופו המזרחי של מפרץ בזרדס לסַנדוויץ' ומשם לפלימות . 
שלושה חודשים בלבד חלפו מאז דחתה מועצת המלחמה את בקשתו להקים כוח גדול של ילידים שיילחם בפיליפ . 
בפרק הזמן הקצר הזה חל שינוי מהותי ביחסם של האנגלים לאינדיאנים המתנצרים , בדיוק כשזירת הקרב הראשית עברה שוב למושבת פלימות . 
צ’רץ ’ הרגיש ששעתו הגדולה הגיעה סוף - סוף . 
רצה הגורל ומועצת המלחמה של פלימות החליטה זה עתה לעשות בדיוק את מה שהציע צ'רץ' בפברואר . 
התוכנית הייתה לשגר לחזית , בעוד מספר שבועות , כוח בן 300 חיילים , שליש מהם אינדיאנים , בפיקודו של מייג'ור ברדפורד . 
גם קונטיקט ומפרץ מסצ'וסטס הבטיחו לשגר פלוגות הכוללות מספר ניכר של סיירים אינדיאנים . 
כל זה היה טוב ויפה , כמובן , אבל לצ’רץ ’ לא הייתה כל כוונה לשרת תחת פיקודו של ברדפורד . 
ברדפורד היה קצין מוכשר ואמין , אבל לצ’רץ ’ היו רעיונות משלו איך צריך לנהל את המלחמה . 
הוא היה חייב אפוא לארגן לעצמו צבא פרטי . 
כעבור יומיים שט צ’רץ ’ בקאנו עם שני אינדיאנים מקייפ קוד , כשפניהם מועדות לאי אקווידנק . 
הם התקרבו לחוף הסלעי של סקונט , כפר בפינה הדרומית - מזרחית של מפרץ נאראגנסט . 
בכפר ההוא גרה אוואשוֹנקס , המנהיגה האינדיאנית שצ’רץ ’ הכיר עוד לפני המלחמה . 
צ’רץ ’ היה בטוח שאילו ניתנה לאוואשונקס ההזדמנות הנאותה , היא הייתה כורתת ברית עם האנגלים . 
אבל במקום זה היא חצתה עם אנשיה את המפרץ וחברה לנאראגנסט , שעדיין היו אז ניטרליים . 
אחרי קרב הביצה הגדולה נאלצו הסקונט לנוע צפונה עם הנאראגנסט ובסופו של דבר הגיעו להר וצ'וסט . 
כשצ’רץ ’ ושני מלוויו האינדיאנים התקרבו לסלעים המשוננים ולחוף המכוסה חצץ של סקונט , נגלו לעיניהם כמה מאנשיה של המנהיגה שעסקו בדיג בקו השתברות הגלים . 
הסקונט , הבין צ’רץ ’ , שבו לביתם . 
אולי הוא יצליח לשכנעם לנטוש את פיליפ ולשרת תחת פיקודו . 
האינדיאנים התחילו לצעוק ולסמן לצ’רץ ’ שייגש אל החוף . 
אבל כשהקאנו התקרבה אליהם , הם נסוגו והתחבאו בין הסלעים . 
צ’רץ ’ חשד שהסקונט מבקשים למשוך אותו למלכודת והורה למלוויו האינדיאנים לחתור ולהתרחק מהחוף . 
בדקות הבאות , בעוד הסירה מתנדנדת מעלה ומטה על הגלים , ניסו הסקונט והאינדיאנים מקייפ קוד לנהל שיחה בשפתם , אבל שאון הגלים היקשה עליהם לשמוע אלה את אלה . 
צ’רץ ’ סימן לסקונט בידיו שהוא מבקש להיפגש עם שניים מהם בלבד בקצה לשון יבשה חולית סמוכה . 
אחרי שהעלו את הסירה אל החוף , גילה צ’רץ ’ שאחד משני האינדיאנים הוא מכר ותיק ששמו הוֹנֶסט ג'ורג' ( ג'ורג' הישר ) . ג'ורג' , שדיבר אנגלית טובה , אישר את השערתו של צ’רץ ’ : אוואשונקס אכן " עזבה את פיליפ ולא התכוונה לשוב אליו יותר " . 
צ’רץ ’ ביקש שג'ורג' ימסור למנהיגה בשמו את ההודעה הבאה : בעוד יומיים הוא יבוא להיפגש איתה ועם עוד שני אנשים בלבד ליד סלע המוכר לשניהם בחוף המערבי של סקונט . 
למחרת מיהר צ’רץ ’ לניופורט כדי לדווח לרשויות על פגישתו המתוכננת עם אוואשונקס . 
הסקונט נחשב אויב , לכן היה צריך לקבל אישור רשמי לפגישה . 
אבל רשויות רוד איילנד סירבו לתת לו את האישור המבוקש . 
הם טענו שצ’רץ ’ " יצא מדעתו " ושצפוי לו מוות ודאי אם יעז להיפגש עם הסקונט . 
למרות זאת החליט צ’רץ ’ לקיים את הפגישה כמתוכנן – עם או בלי ברכתן של הרשויות . 
כיתוב לתמונה בעמוד 313 במקור : סלע הברית שלידו הסכימה אוואשונקס מנהיגת הסקונט להעמיד את חייליה לרשותו של בנג'מין צ’רץ ’ , תצלום מ - 1900 בערך 
הוא קנה בקבוק רום וחפיסת טבק שיזרזו את המשא ומתן והתכוון לצאת למחרת בבוקר עם שני האינדיאנים מקייפ קוד בסירה לסקונט . 
אבל אליס לא הניחה להם ללכת . 
אנשי רוד איילנד צודקים , אמרה . 
זה מסוכן מדי . 
צ’רץ ’ ניסה כמיטב יכולתו לשכנע את " אשתו הענוגה ושבורת הלב " שהוא חייב ללכת . 
הוא הבטיח לה שהסכנה הזאת היא כאין וכאפס לעומת הסכנות שיצא מהן בשלום בעבר ; ואם אלוהים יברך את פגישתו עם אוואשונקס , הוא יעשה " שירות גדול " למושבה . 
אליס נכנעה לבסוף . 
כשהוא " מפקיד אותה , את ילדיהם הרכים ואת עצמו בידי שמים " , יצא צ’רץ ’ לסקונט . 
בין בית אַלמי שעל חופו המזרחי של האי אקווידנק למקום המפגש הפרידו רק חמישה קילומטרים של ים . 
צ’רץ ’ ראה אינדיאנים אחדים ממתינים על החוף , כפי שקיווה . 
אחד מהם היה הונסט ג'ורג' , שאישר כי אוואשונקס נמצאת בקרבת מקום והיא מעוניינת להיפגש איתו . 
צ’רץ ’ שאל אם היא הביאה איתה רק שני אנשים , אבל בטרם הספיק ג'ורג' לענות הגיעה אוואשונקס אל החוף עם בנה פיטר ועם הלוחם הראשי שלה , נוֹמפָּש . 
היא לחצה את ידו של צ’רץ ’ ורמזה לו לבוא אחריה למרחק מה מהחוף , למקום שבו עמד סלע גדול , בקצה אחו מכוסה בעשב בגובה המותניים . 
ברגע שארבעתם הסתדרו סביב הסלע , התרוממו מהעשב " המון אינדיאנים " , כולם חמושים ופניהם צבועות . 
אחרי שתיקה קצרה שאל צ’רץ ’ אם הבין נכון מג'ורג' שאוואשונקס מעוניינת לדבר על שלום . 
היא אישרה שזה אכן המצב . 
" אם כך , " אמר צ’רץ ’ , " נהוג שאנשים הנפגשים לדבר על שלום מניחים את נשקם בצד ולא מופיעים בצורה מאיימת כמו שעושים אנשייך . 
רק אחרי שהלוחמים אספו את רוביהם לערימה גדולה , התחיל צ’רץ ’ לשאת ולתת . 
אבל תחילה היה עליהם לשתות יחד רום . 
הוא מזג את המשקה לקערה עשויה מדלעת גדולה ואחרי ששתה לבריאותה של המנהיגה , הציע את הרום לאוואשונקס . 
מהאופן שבו התבוננה בו בעת ששתה את הרום , יכול צ’רץ ’ לנחש שהיא חושדת שהמשקה מורעל . 
כשסירבה לקחת ממנו את הדלעת , יצק צ’רץ ’ מעט מהמשקה אל כף ידו , מצץ אותו ברעש גדול ואחר הרים את הקערה ושתה עוד " לגימה ממושכת " שהייתה , כפי שנזכר כעבור זמן , " בדיוק מה שהייתי צריך " . 
סוף - סוף השתכנעה אוואשונקס שהרום בטוח לשתייה . 
היא לקחה את הקערה ואחרי שלגמה ממנה , התחילו צ’רץ ’ והיא לדבר . 
הדבר הראשון שהמנהיגה רצתה לדעת היה מדוע לא קיים צ’רץ ’ את ההבטחה שנתן לה לפני שנה ולא חזר עם הודעה מהמושל . 
צ’רץ ’ הסביר שההתפרצות הפתאומית של המלחמה לא אפשרה לו לחזור ; ליתר דיוק , הוא בא עם קבוצת אנשים קטנה לסקונט מתוך כוונה ליצור איתה קשר אבל במקום זה הסתבך בקרב בשדה האפונים . 
ברגע שהזכיר את הקרב ההוא התרוממו הלוחמים מהעשב ב " המולה גדולה " ואחד מהם נופף באלת העץ שלו לעבר צ’רץ ’ בתנועה שלא היה אפשר לטעות בכוונותיה . 
הונסט ג'ורג' הסביר שהלוחם איבד את אחיו בקרב בשדה האפונים " ולכן היה צמא לדמו " של צ’רץ' . 
אז קם נומפש , הלוחם הראשי של אוואשונקס , ופקד על אנשיו לשתוק " ולא לדבר עוד על דברים ישנים " . 
צ’רץ ’ פנה לאוואשונקס ואמר שלמיטב ידיעתו רשויות פלימות יהיו מוכנות לחוס על חייהם וירשו להם להישאר בסקונט אם הם ינערו את חוצנם מפיליפ . 
לחיזוק דבריו הביא כדוגמה את הפיקווט , שבט שלחם פעם באנגלים אבל כעת נחשב בן ברית נאמן . 
לסיכום אמר צ’רץ ’ שהוא מצפה בכיליון עיניים לחידוש " יחסי הידידות הקודמים " ששררו ביניהם . 
דברים אלה הספיקו לנומפש . 
הלוחם קם שוב על רגליו ואחרי שנשא נאום קצר על הכבוד הרב שהוא רוחש לצ’רץ ’ , קד קידה והכריז , " אדוני , אם תואיל לקבל אותי ואת אנשיי ולהנהיג אותנו , נילחם בשבילך ונעזור לך להשיג את ראשו של פיליפ עוד לפני שהתירס האינדיאני יבשיל . 
צ’רץ ’ השיג את הלוחמים שלו . 
כעת נותר לו להשיג גם את הסכמתה של מושבת פלימות . 
ביוני , אחרי שהניפמוק החליטו לבקש הפסקת אש , נאלץ פיליפ לברוח מהר וצ'וסט . 
המוהוק היו עתה אויביו בנפש ומשום כך לא יכול לפנות מערבה או צפונה , והמוהיגן חיכו לו בדרום , בקונטיקט . 
הוא היה חייב אפוא לשוב למושבת פלימות , שם עדיין הייתה טמונה כמות גדולה של תירס בבורות אחסון תת - קרקעיים . 
ראשי השבטים קווינפין וויטמו עזבו יחד עם פיליפ והלכו איתו לפלימות . 
ביוני חדרו למושבה מגבולה הדרומי כאלף בני פוקנוקט , נאראגנסט ואפילו כמה אינדיאנים ממקומות רחוקים כמו עמק נהר קונטיקט . 
ב - 16 ביוני הם תקפו את סוונזי ושרפו עד היסוד את כל בתיה , פרט לארבעה קסרקטינים . 
ב - 26 ביוני שבו האינדיאנים ליישוב והפעם התמקדו בוָנָמוֹיסֶט , אותו חלק מסוונזי שמשפחות בראון ווִילט התיישבו בו ראשונות בשנות החמישים של המאה ה - 17 . 
אלכסנדר , אחיו של פיליפ , וחברו הוותיק תומס וילט כבר היו בין המתים יותר משנתיים . 
בנו בן העשרים ושתיים של וילט , הֶזקאיָה , נשא לא מכבר את אנה בראון וגר בבית עם מגדל תצפית . 
בהיותו משוכנע שאין אינדיאנים עוינים בסביבה , יצא הזקאיה מביתו עם משרתו השחור , נקלע לאש צולבת עזה ונהרג . 
האינדיאנים כרתו את ראשו , לקחו את משרתו השחור בשבי ושבו כמנצחים למחנה שלהם . 
לאינדיאנים שהרגו את הזקאיה לא היה צל של מושג על יחסי הידידות מרובי השנים של משפחת וילט עם פיליפ ועם אלכסנדר אחיו . 
לפני מותו , הורה מאסאסויט לשני בניו לנהוג בכבוד בג'ון בראון ובמשפחתו , ומראה ראשו הכרות של הזקאיה זעזע כנראה מאוד את פיליפ . 
המשרת השחור סיפר לימים איך " האינדיאנים ממאונט הופ , שהכירו את מר וילט , הצטערו על מותו , קוננו עליו , סירקו את שער הראש ושזרו בו חרוזים " . 
אחרי היעדרות ממושכת שב פיליפ לארץ ולאנשים שהכיר כל חייו . 
הוא היה כעת במלחמה עם פלימות , אבל מראשית כהונתו כמנהיג הייתה נפשו שסועה ברגשות מנוגדים כלפי המושבה . 
בשבועות הבאים , כשהאירועים דחפו אותו ללא רחמים בחזרה הביתה , לבשה המלחמה הנושאת את שמו אופי של טרגדיה יוונית שגורלה נחרץ . 
לצ’רץ ’ היו בעיות משלו . 
מיד עם תום פגישתו עם אוואשונקס , הוא כתב דיווח מפורט על תוצאות המשא ומתן ונתן אותו לפיטר , בנה של המנהיגה , שהלך לפלימות לדבר עם הרשויות . 
אבל עד ה - 27 ביוני , כשצבאו של ברדפורד הגיע לפוקסט וחנה ממש מול האי אקווידנק שמעבר למפרץ , צ’רץ ’ לא קיבל כל אות חיים מפיטר . 
הוא דיווח לברדפורד על נכונותם של הסקונט לשרת תחתיו ולהילחם בפיליפ , אבל ברדפורד לא היה מוכן לשמוע על כך . 
הוא דרש לקבל אישור רשמי מהמושל וינסלו לפני שיאפשר לצ’רץ ’ לפקד על פלוגה של ילידים . 
וכל עוד לא התקבל האישור הזה , חייבים אוואשונקס ואנשיה לעבור לסנדוויץ' שבבסיס קייפ קוד . 
שם , רחוקים מהשפעתו ומהישג ידו של פיליפ , הם יוכלו להמתין להחלטת המושל . 
צ’רץ ’ לא היה מאושר מפקודותיו של המייג'ור , אבל הוא עודד בכל זאת את הסקונט להישמע להן . 
בינתיים , הבטיח , ילך הוא עצמו לפלימות ויגלה מה קרה לפיטר , ובתוך שבוע יבוא אליהם לסנדוויץ' עם אישורו של המושל וינסלו . 
וכך יצאו הסקונט לסנדוויץ' כשבראשם צועד אינדיאני מקייפ קוד , מאנשיו של ברדפורד , המניף דגל לבן לאות שאין לפתוח עליהם באש . 
אבל נגזר על צ’רץ ’ שגם הפעם לא יעמוד בדיבורו בשל עיכובים רבים נוספים . 
בהתחשב בסכנות של המסע בדרך היבשה , הוא לא יכול לרכוב לבדו ישר לפלימות והוא נאלץ להתלוות אל צבאו של ברדפורד שיצא למרדף עקר אחרי פיליפ במאונט הופ . 
רק ב - 7 ביולי – ימים רבים אחרי תאריך היעד שהבטיח לסקונט – הצליח צ’רץ ’ להגיע סוף - סוף לפלימות . 
לשמחתו הרבה נודע לו שאחרי חקירה יסודית של פיטר , בנה של אוואשונקס , הסכים המושל וינסלו לאשר את ההסכם - על - תנאי שחתם צ’רץ ’ עם הסקונט . 
" כבודו אמר בחיוך , " נזכר צ’רץ ’ כעבור זמן , " ' לא יחסר לו דבר אחרי שההסכם יאושר , גם לא כמות מספקת של אנגלים טובים שאיתם יבנה צבא טוב . 
" ההליכים נמשכו חודש תמים , אבל בסופו של דבר נראה שצ’רץ ’ עומד לקבל את הפלוגה האינדיאנית שרצה . 
הוא החליט שדרושים לו רק אנגלים מעטים ותוך שעות ספורות אסף קבוצה שכללה בין השאר את ג ַ ' בֶּז האולנד בן השלושים ושתיים , בנו של נוסע המייפלאוור ג'ון האולנד , ואת נתנִאל סאותוורת בן העשרים ושמונה , גיסו של צ’רץ ’ . 
הם עלו על סוסיהם ואחרי שרכבו כל הלילה , הגיעו לסנדוויץ' כמה שעות לפני הזריחה . 
הסקונט , התברר להם , כבר הסתלקו מספר ימים לפני כן , למקום לא ידוע . 
צ’רץ ’ חשש שאוואשונקס נעלבה כיוון שראתה באיחורו הפרת הבטחה נוספת של האנגלים ; הוא היה מודאג גם ממספרם הגדול של האינדיאנים העוינים שהגיעו לאזור בפיקודו של טוטוסון , האיש שהיה אחראי להריסת דרטמות וקסרקטין קלרק'ס בפלימות . 
אחרי שישנו מספר שעות , מיהרו צ’רץ ’ ואנשיו ללכת בעקבות אוואשונקס ובני שבטה . 
הוא הניח שהם החליטו לשוב לביתם והם הולכים לשם דרך החוף המערבי של מפרץ בזרדס . 
אחרי רכיבה של יותר מ - 40 קילומטרים הגיעו צ’רץ ’ ואנשיו למצוק שממנו ניבט נוף פנורמי של המפרץ המקיף כיום את נמל ניו בדפורד . 
לאוזניהם הגיע " שאון גדול " . 
הם מיהרו לרדת מסוסיהם והתחילו לזחול דרך השיחים עד שהגיעו לקצה המצוק והסתכלו למטה . 
לעיניהם נגלה חוף פּוֹפ ּ של ימינו ומראה שצ’רץ ’ לא שכח לעולם : " המוני אינדיאנים , בני כל הגילים ומכל המינים , ערכו ביניהם מירוצי סוסים , שיחקו כדורגל , תפסו צלופחים ופוטיות במים , ליקטו צדפות וכדומה . 
חיש מהר התברר לצ’רץ ’ שאלה אכן הסקונט ושאוואשונקס ולוחמיה שמחים מאוד לשוב ולראותו . 
הם מצאו את מנהיגת הסקונט במבנה ארעי שצדו הפתוח משקיף אל המפרץ . 
צ’רץ ’ ואנשיו צפו בשמש האדומה המחליקה אל מעבר לגבעות שעליהן תיבנה לימים העיר ניו בדפורד , בעת שהסקונט הגישו להם ארוחת ערב הכוללת " מנה ראשונה של דג בס מוזר למראה , מנה שנייה של צלופחים ופוטית ומנה שלישית של צדפות . 
בעודם מסיימים את ארוחתם נערמו עצי הסקה מול הסככה של אוואשונקס ועד מהרה הודלקה מדורה ענקית ש " כל האינדיאנים , מגדול ועד קטן , התיישבו סביבה במעגל " . 
רבים מהסקונטים השתתפו בריקוד המלחמה שראתה מרי רולנדסון לפני הקרב על סדברי . 
הלילה הם ערכו טקס דומה , אלא שבמקום להתכונן למלחמה באנגלים הם הכינו עצמם ללחימה לצדם של האנשים שנחשבו פעם אויביהם . 
אחרי שכל לוחם רקד סביב המדורה עם חנית בידו האחת ואלת עץ באחרת ונשבע להילחם עד חורמה באויביהם של האנגלים , פסע נומפש לפנים והכריז באוזני צ’רץ ’ שמעתה ואילך " הם חייליו הסרים למשמעתו " . 
בשבועות הבאים ייקחו לוחמי הסקונט של צ’רץ ’ את מפקדם למקומות שרגל שום אנגלי – לבד אולי מג'ושוע טפט , הבוגד מרוד איילנד – לא דרכה בהם מעולם . 
בעזרת הסקונט תחדור פלוגתו של צ’רץ ’ לביצות הלא - חדירות של ערבות ניו אינגלנד – אותו נוף ממשי ורוחני שלפני 55 שנים קיבץ בו מאסאסויט את אנשיו עם בואה של המייפלאוור . 
לעולם לא נדע איזה עתיד ניבאו הפַּאוּוַאו ּ של מאסאסויט למנהיגם , אבל ידוע לנו שבנו פיליפ שאב עידוד רב מתחזיותיהם של הפַּאוּוַאו ּ שלו , שהוא לא ימות מידיו של אנגלי . 
אחרי הצטרפות הסקונט למלחמה לצד המושבה , כבר לא מצא מנהיג הפוקנוקט נחמה בנבואה הזאת . 
לדברי ויליאם הוברד , הידיעה על עריקת הסקונט " שברה את לבו של פיליפ " . 
מאותו יום ואילך הוא לא נלחם רק באנגלים ; הוא נלחם בבני עמו . 
צ’רץ ’ ומגויסיו החדשים מקרב הסקונט הגיעו לפלימות למחרת היום . 
פלוגתו של צ’רץ ’ , שמכבר יצאו לו מוניטין של לוחם מקורי ועז נפש , משכה אליה מתנדבים אנגלים חדשים רבים , ביניהם גם אייזק האולנד , אחיו של ג'בז , כֵּיילֶב ּ קוק , ג'ונתן דלנו וג'ונתן ברנס . 
רבים מהאנשים הללו , גברים בסוף שנות העשרים או תחילת שנות השלושים לחייהם , היו כמו צ’רץ ’ עצמו , בניהם או נכדיהם של הצליינים המקוריים . 
בעזרת הסקונט עמדה נבחרת זו של צאצאי המייפלאוור להמציא דרכים חדשות לניהול המלחמה . 
צ’רץ ’ בשום פנים לא היה הראשון שגייס אינדיאנים ידידותיים למלחמה באויב . 
צבא קונטיקט גייס לשורותיו את המוהיגן , את הפיקווט ואת הניאנטיק כבר בתחילת המלחמה . 
הצבא הזה , בפיקודו של מייג'ור ג'ון טַלקוֹט , התפרסם ברדיפתו חסרת הרחמים אחרי האויב – ובחיסולם של כמעט כל השבויים שנפלו לידיו . 
מבחינות רבות הפך טלקוט לסמיואל מוזלי שני ; אבל בניגוד למוזלי ולחבורת הפוחחים שלו , ששמחו לרצוח בעצמם כל אינדיאני – גבר , אישה או ילד - טלקוט העדיף להניח לילידים המשרתים אצלו לעשות בשבילו את רוב העבודה המלוכלכת . 
הוא טען שאכזריותם של הסיירים בני המוהיגן והפיקווט מעוררת בו חלחלה , אבל לא נקף אצבע כדי לרסן אותם בבואם לטבוח בנאראגנסט ולענות אותם . 
בתחילת יולי הפתיעה פלוגתו של טלקוט מספר קבוצות של נאראגנסט , ובתוך ימים ספורים היא הרגה למעלה ממאתיים מאנשיהן , כולל את המנהיגה הידועה בכינוי קווין ( מלכה ) שהייתה , לפי תיאורו של טלקוט , " נאד זקן מלא ארס " . 
טלקוט החליט להשאיר בן נאראגנסט אחד בחיים כדי שלוחמיו האינדיאנים יוכלו לענות אותו למוות ויספקו תוך כדי כך " הוכחה ניצחת לפראותם ולאכזריותם הברברית של עובדי האלילים " . 
עינוי טקסי היה חלק עתיק יומין מהלוחמה האינדיאנית וטלקוט סיפר כעבור זמן להיסטוריון הפוריטני ויליאם הוברד בפרטי פרטים כיצד כרתו המוהיגן ללוחם הצעיר אצבע אחר אצבע , כשלפעמים " הדם פרץ מידו כמו מזרקה למרחק של יותר ממטר " , לפני שחבטו בו באלות עד מוות . 
עד כמה שמקרים מעין אלה נראים מזעזעים לעין אנגלית , הם מטשטשים את האמת הבסיסית המסתתרת מאחורי מלחמת המלך פיליפ . 
מעשי זוועה מתבצעים במלחמות האירופיות לא פחות מאשר במלחמות האינדיאניות . 
ועם זאת , האנגלים נאלצו להודות שבהשוואה למעשים המאפיינים מלחמות אירופיות , האינדיאנים התנהגו באיפוק מפתיע . 
כפי שמרי רולנדסון יכלה להעיד , הלוחמים האינדיאנים מעולם לא אנסו שבויות מלחמה – אירוע שכיח במלחמות האירופיות של המאה ה - 17 . 
אבל בקיץ 1676 לא מנעו עובדות אלה הסלמה משמעותית ברמת האלימות במלחמת המלך פיליפ . 
כפי שקרה בשלביה האחרונים של מלחמת האזרחים האנגלית , גם כאן התחיל להרים ראש מה שכונה לימים " צדק של מנצחים " . 
כשתבוסתם של האינדיאנים נראתה בטוחה , התחילו יותר ויותר מפקדים אנגלים לקחת דוגמה מטלקוט ולנהוג באויב בחוסר רחמים מוחלט . 
בעיני האנגלים היו האינדיאנים מורדים שבגדו בממשלות שלהן נשבעו אמונים , ולכן מגיע להם גזר דין מוות . 
ועם זאת , הייתה אפשרות חלופית , טובה יותר , שגם יכלה להתחיל לשלם את הוצאות המלחמה : עבדות . 
להשקפתם של לא מעט אנגלים , האפשרות הזאת הייתה אנושית יותר . 
אבל קשה לומר ששליחתם של המוני גברים , נשים וילדים אינדיאנים למוות כמעט ודאי במטעי הסוכר של האיים הקריביים יכולה להיחשב מעשה חסד . 
אחד מהבודדים שהתנגדו למדיניות שעבודם של האינדיאנים היה המיסיונר ג'ון אליוט . 
" מכירת נשמות תמורת בצע כסף היא מסחר מסוכן , " כותב אליוט , " ובמוכרנו את האינדיאנים בלי לחוס עליהם ... אנו נוטלים חלק פעיל בהריסת נשמותיהם . 
אבל רוב תושבי ניו אינגלנד , שהמחשבה על חיים לצדו של האויב הפחידה אותם עד מוות , תמכו בחפץ לב במדיניות של שיגור השבויים האינדיאנים לקריביים ואף למקומות רחוקים יותר . 
ולתוך האקלים המוסרי המפוקפק הזה נכנס בנג'מין צ’רץ ’ . 
יותר מכל דבר אחר רצה צ’רץ ’ לשים קץ למלחמה . 
אבל אין זה אומר שהמלחמה נראתה לו לא מוצדקת . 
להשקפתו היה צריך להרוג את פיליפ ואת לוחמיו , שאחדים מהם התנכלו לו באופן אישי לפני המלחמה , מפני שהם גררו את האזור לסכסוך מיותר שהביא למותם של אלפי בני - אדם חפים מפשע , אנגלים ואינדיאנים כאחד . 
לעומת זאת , מצבם של רבים מהאינדיאנים של ניו אינגלנד , אם לא של רובם , היה שונה לגמרי . 
הבורות , היהירות והקנאות שאינה במקומה של האנגלים היא אשר דחפה אותם לזרועותיו של פיליפ . 
צ’רץ ’ היה סבור שצריך לתת לאינדיאנים מהשבטים סקונט , פוקסט , נאראגנסט וחלק מהפוקנוקט ליהנות מהספק ולנהוג בהם בחמלה . 
באוגוסט של השנה הקודמת מחה צ’רץ ’ בתוקף על החלטתו של וינסלו למכור לעבדות את האינדיאנים שנשבו בדרטמות . 
אבל כעת , כשהמלחמה השתוללה שוב ברחבי המושבה , לא הייתה לו ברירה אלא להשלים עם המוסר העקום של חברה שעדיין ראתה את עצמה כעומדת על סף הכחדה . 
מבחינתו , סיום הלחימה עמד בעדיפות ראשונה ; וכעת , עם הסקונט לצדו , האמין צ’רץ ’ שהדבר בר ביצוע . 
בניגוד למגויסים של מייג'ור ברדפורד , שהמושבה שילמה את משכורותיהם , מתנדביו של צ’רץ ’ היו צריכים למעשה להרוויח את שכרם בעצמם . 
ההסכם של צ’רץ ’ עם רשויות פלימות היה כזה : הוא וחייליו האנגלים יקבלו חצי מהכסף שיתקבל ממכירת השבויים האינדיאנים ונשקם , בעוד שהסקונט יקבלו את מה שצ’רץ ’ כינה " שלל הפקר " . 
לכל היותר היה ההסכם הזה " פיצוי עלוב " , כלשונו של צ’רץ ’ , אבל זו הייתה הדרך היחידה שבה יכול לקבל את אישורה של המושבה ולהילחם לפי תנאיו . 
בערב ה - 11 ביולי עזבה פלוגתו של צ’רץ ’ – שמנתה כ - 25 חיילים , יותר ממחציתם אינדיאנים – את פלימות ושמה פעמיה למידלבורו , שם נראו באחרונה קבוצות מעורבות של פוקנוקט ונאראגנסט . 
צ’רץ ’ גילה שיש לו עוד הרבה מה ללמוד על הדקויות של שיטות הלוחמה האינדיאניות . 
בעת שהתקדמו בשביל המוליך למידלבורו , הוא שאל את בני הסקונט " כיצד הם משיגים יתרון כה גדול על האנגלים בצעידתם ביערות " . 
הם השיבו שצריך להשאיר רווחים גדולים בין אדם לאדם או , כפי שצ’רץ ’ מסביר , " ללכת בטור דק ומפוזר " . 
לדברי הסקונט , לאנגלים יש תמיד נטייה " להצטופף ביחד " ; משום כך , " פלוגה אנגלית היא מטרה קלה לפגיעה , כמו בית " . 
חיש מהר גילה צ’רץ ’ שלפיזור אנשיו יש מעלה נוספת : צבאו הקטן נראה כך גדול יותר משהיה בפועל . 
הסקונט טענו גם שבעת מרדף אחרי האויב הכרחי לשמור על שקט מוחלט . 
הצורך הבלתי נשלט של האנגלים לדבר זה עם זה מגלה לאינדיאנים את נוכחותם . 
יש לאסור לחלוטין את השימוש בנעלי עור חורקות ; האינדיאנים מסוגלים להבחין גם בקולות החיכוך שמשמיעים מכנסי העור העבים . 
אם יש צורך בצורה כלשהי של תקשורת , עליהם להשתמש בשפה משתנה תדיר של קולות בעלי חיים , מציוץ ציפורים ועד ליללת זאב . 
הם צריכים גם ללמוד איך לעקוב אחרי האויב . 
הבוקר הוא הזמן המתאים ביותר לכך מפני שאפשר לאתר את עקבותיו של אדם בעשב המטולל . 
אבל הלקח החשוב ביותר שלמד צ’רץ ’ מהסקונט היה שלעולם אין יוצאים מביצה בדרך שבה נכנסו אליה , אחרת עולים על מארב . 
לשיטות לחימה אינדיאניות מצוינות אלו הוסיף צ’רץ ’ שכלולים משלו , רובם לקוחים מיורדי הים שבקרבם חי באי אקווידנק . 
החרב התלויה על ירכו נראתה פרימיטיבית בהשוואה לחרב הגרמנית האלגנטית שנשא מיילס סטנדיש כמה עשרות שנים לפני כן . 
לחרבו של צ’רץ ’ היו קת פשוטה מעץ אדר ולהב רחב הנוטה בקצהו כלפי מעלה בדומה לחרבותיהם של שודדי הים הקרביים , שעשו אותה אידיאלית לקרב פנים - אל - פנים . 
צ’רץ ’ גם דיבר כמו מלח . 
הסיירים הילידים היו בפיו " נווטים " . 
כשמישהו שינה כיוון בצורה פתאומית , הוא " ביצע פקימה " . 
הוא גם גילה חיש מהר שלסיור קיצי בביצה ניו אינגלנדית מכוסה ירוקת יש הרבה מהמשותף עם ניווט בערפל לאורך חוף ים בוגדני . 
כיתוב לתמונה בעמוד 322 במקור : חרבו של בנג'מין צ'רץ' 
אחרי שנחו מספר שעות במידלבורו , יצאו צ'רץ' ואנשיו לתור אחר האויב . 
כעבור זמן קצר דיווח אחד הסיירים האינדיאנים על מחנה שמצא בקרבת מקום . 
אחרי שקיבל מהסקונט תיאור מדויק של " אִשֵיהם ועמדותיהם " , כלשונו של צ’רץ ’ , הוא הורה לאנשיו לכתר את המחנה ועם הישמע האות הם הסתערו על האויב ו " הפתיעו אותו מכל עבר בצורה כה מושלמת , עד שתפסו את כולם עד האחרון שבהם , איש לא נמלט " . 
אחד האינדיאנים השבויים היה אדם בשם ג'פרי שהתחבב על צ’רץ ’ ממבט ראשון . 
ג'פרי סיפר להם מרצונו החופשי על ריכוז אינדיאני גדול ליד מונפונסט פונד , המקום שבו נתפס אלכסנדר ב - 1662 . 
צ’רץ ’ החליט לצרף את ג'פרי לפלוגתו והבטיח לו שאם " ימשיך להיות נאמן לו , הוא לא יימכר בחוץ לארץ אלא יהיה למשרתו האישי . 
ואכן , ג'פרי נשאר חלק ממשק ביתו של צ’רץ ’ עד יומו האחרון . 
אחרי שהביא את אסיריו לפלימות , יצאו צ’רץ ’ ואנשיו למונפונסט , שם תפסו עוד כמה עשרות אינדיאנים . 
במהלך השבועות הבאים נמשכה ללא הפוגה שרשרת ניצחונותיו של צ’רץ ’ וחיש מהר הוא הפך לשיחת המושבה . 
ב - 24 ביולי ייפה וינסלו את כוחו של צ’רץ ’ לעשות גם הלאה את מה שעשה עם ג'פרי , דהיינו להעניק חנינה לאינדיאנים שיסכימו לסייע לו באיתורם של אנשי אויב נוספים . 
מגויסיו של צ’רץ ’ לא התקשו לשכנע אינדיאנים שנשבו זה עתה לעשות כדוגמתם ולעבור למה שהוא כינה " הצד הנכון של הגדר " . 
הייתה זו הצעה שקשה לסרב לה , אבל בהצלחתה מילאו תפקיד נכבד גם הכריזמה , ההעזה ומתק השפתיים של מפקד הכוח . 
צ’רץ ’ התגאה ביכולתו לשנות אפילו את דעתו של " הכלב הבוגדני " ביותר . 
" אנא ממך , " הוא היה אומר לו , " אתה נראה פרא אדם זעפן ורטנוני , אבל זה לא אומר כלום . 
הרי אחרי שתבלה במחיצתי יום אחד , גם אתה תאהב אותי . 
בסוף יולי כבר שבתה חבורת המתנדבים הקטנה של צ’רץ ’ דרך שגרה יותר אינדיאנים מששבו כל הפלוגות של מפרץ מסצ'וסטס גם יחד . 
בספרו על תולדות המלחמה כותב קוטון מזר , " אחדים מהישגיו של צ’רץ ’ היו באמת כה מרשימים ויוצאי דופן , עד שבספרי אותם , קוראיי עלולים לחשוד בי שאני מעתיק מהרומנים הטיפשיים הישנים ההם , שבם היו המלכים מנצחים המוני ענקים . 
צ’רץ ’ נהנה בלי ספק מהמחמאה , ובספר שכתב בעצמו על המלחמה הוא עשה כמיטב יכולתו לצייר את עצמו בדמות אביר גאה הנע ונד ביערות , אבל גם הוא נאלץ להודות שהצלחתו הגדולה לא הייתה אפשרית אלמלא התפקיד שמילא הצבא המסורתי יותר של ברדפורד בלחימה . 
יחידתו של ברדפורד , שישבה בטונטון , רדפה אחרי פיליפ ללא לאות בביצות וביערות , ולא פעם היה כפסע בינה לבין לכידתו של מנהיג הפוקנוקט . 
אבל בניגוד למתנדבי פלוגתו של צ’רץ ’ , חייליו המגויסים של ברדפורד סבלו מבעיות מורליות ובסוף יולי רבים מהם כבר ערקו או מצאו תירוצים לשוב לביתם . 
ברדפורד השתתף במלחמה מתחילתה . 
הוא היה שם ב - , 1662 כשג’וזאיה וינסלו תפס את אלכסנדר , אחיו של פיליפ . 
הוא נפצע בקרב הביצה הגדולה ואחרי שצ’רץ ’ חמום המוח הסתלק לו בזעף לאי אקווידנק וקפטן פירס ואנשיו חוסלו במארס , קיבל על עצמו את הפיקוד על הצבא שאיש מלבדו לא רצה להנהיג . 
למייג'ור ברדפורד בן החמישים ושתיים , שהיה אדם יציב , אדוק ובעל תחושת מחויבות עזה , לא היה כישרון לאלתור ולנטילת סיכונים כמו לצ’רץ ’ . 
הוא גם לא רצה להידמות לו . 
מבחינות רבות היה ברדפורד בנו של אביו . 
בשנות העשרים התנגד המושל ברדפורד נמרצות להתהוללויות של תומס מורטון ולריקודיו עם האינדיאנים סביב " עמוד מאי " שלו במרימאונט . 
כעבור חצי מאה לא הייתה למייג'ור ברדפורד סבלנות רבה לשיטותיו הבלתי שגרתיות והפזיזות של צ’רץ ’ בלחימתו נגד האינדיאנים ולצדם . 
אבל לא אדם הגון ועניו כברדפורד הבן יתחמק מלתת לאיש שהוא כינה " בן דודי " את הכבוד המגיע לו . 
צ’רץ ’ היה אולי יהיר מדי לטעמו וזלזל מעט יותר מהראוי בחיי אנשיו , אבל הוא ניצח במלחמה . 
ב - 24 ביולי כתב ברדפורד לכומר ג'ון קוטון , בתשובה למכתבו של הלה שהילל כנראה את ניצחונותיו האחרונים של צ’רץ ’ : 
מי כמוני שמח בהצלחותיו של בן דודי צ’רץ ’ . 
יהי רצון שאלוהים לא יעזבנו וייתן בידו עוד כהנה וכהנה , אבל כשלעצמי איני מבקש ללכת בדרכיו של אדם אחר . 
אלוהים ייתן לו ולנו , או לכל אדם אחר הנוחל הצלחה במלחמתו באויב , שפלות רוח מספקת לשבח רק את האל ולהללו על כוחו וגבורתו ... אני מילאתי את חובתי ולא ויתרתי על שום הזדמנות להתייצב מול האויב , והנני משוכנע שאילו העזנו לעשות כל זאת ללא כוחותיו של בנג'מין צ’רץ ’ מצבנו היה רע יותר או שהיינו מאבדים הרבה אנשים . 
הוא לקח על עצמו סיכונים גדולים , בעת שאני הייתי מעדיף להיחשב אדם מתון ... אכן , אפילו מוג לב , מאשר להסתכן באובדן של מי מחייליי ... אתה יודע מה היו פני הדברים כשיצאתי לראשונה לקרב . 
הייתי שמח לו לקח מישהו אחר את מקומי והנני יודע שרבים היו יכולים להצליח יותר ממני . 
אבל כעת יש לנו מפקדים רבים המעיזים פנים ואומרים אני ואפסי עוד . 
אנו יוצאים היום כשפנינו מועדות אל מפקדתו של פיליפ . 
אבל לא אצא מעורי להגיע לשם לפני בן צ’רץ ’ . 
אני אהיה זהיר , עדיין איני יכול לפעול שלא על - פי טבעי . 
ואת ההכרעה אשאיר בידי אלוהים . 
רצה הגורל וברדפורד לא הצליח לתפוס את מנהיג הפוקנוקט ב - 25 ביולי . 
כפי שהמייג'ור הבין בוודאי , אלוהים בחוכמתו האינסופית והעמוקה מני חקר , בחר לתת את הכבוד הזה דווקא לבנג'מין צ’רץ ’ . 
ביום ראשון , ה - 30 ביולי , לקח צ’רץ ’ הפוגה קלה מהמלחמה והלך להתפלל בבית הכנסים של פלימות . 
אבל בטרם הספיק הכומר ג'ון קוטון לסיים את התפילה , קטע אותה שליח מטעמו של ג’וזאיה וינסלו שהגיע זה עתה ברכיבה ממרשפילד . 
הוא הודיע שהמושל חייב לדבר עם קפטן צ’רץ ’ . 
" חיל גדול " של אינדיאנים נראה מתקבץ על גדתו המזרחית של נהר טונטון . 
אם הם יצליחו לחצות את הנהר , העיירות טונטון וברידג'ווטר תהיינה בסכנה . 
וינסלו ביקש שצ’רץ ’ " יאסוף בהקדם כל מי מאנשי פלוגתו שיצליח למצוא " . 
צ’רץ ’ זינק מיד לפעולה , אבל כיוון שלא מצא שום מצרכי מזון במחסן של העיירה , הוא נאלץ לעבור מבית לבית ולאסוף את כל הלחם שעקרות הבית הטובות של פלימות היו מוכנות לתרום למען המטרה . 
בעת שצ'רץ' ופלוגתו המונה 18 אנגלים ו - 22 אינדיאנים עשו את דרכם לברידג'ווטר , יצאו קומץ מאנשי המיליציה של העיירה למשימת איסוף מידע משלהם . 
הם הגיעו לנהר טונטון כשלאוזניהם הגיעו קולות חשודים . 
חיש מהר גילו שהאינדיאנים הניחו עץ ענקי לרוחב הנהר ובזה הרגע הם מתחילים לחצות אותו לעבר ברידג'ווטר . 
על הגשר המאולתר היו אותה שעה שני אנשים , אדם מבוגר ששערותיו ארוכות כמנהגם של הילידים ואדם צעיר יותר ששערותיו קצוצות כמנהגם של האינדיאנים המתנצרים . 
אחד מאנשי המיליציה ירה באינדיאני המבוגר והרג אותו והצעיר יותר , שנשא מכל עם אבק שריפה , השליך את המכל אל בין השיחים וברח חזרה ליער שבגדה המזרחית של הנהר . 
התברר שהאינדיאני המת הוא אקוֹמפּוֹין , דודו של פיליפ ואחד מהיועצים שראש השבט סמך עליהם יותר מכול . 
כעבור זמן נודע להם שהאינדיאני השני היה פיליפ בכבודו ובעצמו . 
במאמץ להסוות את זהותו הוא גזז את שערותיו הארוכות ולפי שעה , לפחות , הציל שינוי התסרוקת את חייו . 
לרבים מנתיניו לא שיחק כך המזל באותו יום . 
אחרי למעלה משנה רצופת נדודים וקשיים היו אנשיו של פיליפ מותשים , מורעבים ומיואשים . 
התנאים נעשו קשים במיוחד בחודש האחרון . 
עם הופעת פלוגתו של צ’רץ ’ בראשית יולי , הביצות ששימשו להם עד כה כמקום מפלט חדלו להיות בטוחות . 
ומשאבדה להם היכולת להגן על ילדיהם , הם נקלעו למצוקה הנוראה והקיצונית ביותר שבני - אדם מסוגלים להגיע אליה . 
ויליאם הוברד מדווח כי " הוכח מעבר לכל ספק שהם הרגו בעצמם רבים מילדיהם הרכים , כדי שלא יסגירו בבכיים את מקום מחבואם או לא יעכבו אותם במנוסתם . 
לפי מקור אחר , העדיפו הורי הילדים לבחור מתוכם " אישה קשת לב שתהרוג את ילדיהם ; והיא הרגה מאה מהם ביום אחד " . 
אנשי המיליציה של ברידג'ווטר דיווחו שהאינדיאנים שהם פגשו ב - 31 ביולי היו כה המומים ומשותקים מאימה , עד שרבים מהם איבדו את היכולת להגן על עצמם . 
לפי אחד הדיווחים , " האינדיאנים הודו שידיהם רעדו כל - כך , עד שלא יכלו לירות ברוביהם כפי שהיו אמורים לעשות . 
עשרה אינדיאנים נורו למוות כשבידיהם רובים טעונים ו - 15 נוספים " השליכו את רוביהם והסגירו את עצמם לאנגלים " . 
לרבים מהאינדיאנים האלה כבר לא הייתה סיבה להמשיך להילחם . 
מוקדם בבוקר המחרת עזבה פלוגתו של צ’רץ ’ את ברידג'ווטר . 
הם צירפו אליהם רבים מאנשי המיליציה המקומית ואחד מאותם " בחורים מצוינים " הוביל אותם למקום שבו הניחו האינדיאנים את העץ לרוחב הנהר . 
צ’רץ ’ ואחד מאנשיו זחלו בין ענפיו המכוסים עלים של העץ הנפול וכשהציצו מעבר לנהר ראו אינדיאני יושב על גדם העץ – מעשה לא רגיל מצדו של אינדיאני אויב בבוקר שלאחר ההתנגשות עם המיליציה של ברידג'ווטר . 
צ’רץ ’ כיוון אליו את רובהו , אבל בן לווייתו האינדיאני ביקש שלא יירה ; הוא חשב שהאיש עשוי להיות אינדיאני ידידותי . 
אבל כשהאינדיאני , ששמע אותם מן הסתם , הסב אליהם את פניו , ראה הסקונט מיד שזהו פיליפ . 
הוא כיוון אליו את רובהו וירה , אבל איחר את המועד . 
ראש השבט התגלגל מהגדם ונמלט ליער . 
צ’רץ ’ ואנשיו חצו את הנהר בריצה על הגשר המאולתר , ועד מהרה נתקלו בקבוצה של נשים וילדים , ביניהם גם אשתו של פיליפ ובנו בן התשע . 
עקבות טריים הובילו דרומה והשבויות הסבירו לצ’רץ ’ שאת העקבות השאירו ראש השבט קווינפין ואנשיו , שהחליטו לשוב לביתם בחוף המערבי של מפרץ נאראגנסט . 
אבל איפה פיליפ ? 
השבויות טענו שאינן יודעות , " מפני שהוא נמלט בבהלה למשמע הירייה הראשונה שירו האנגלים ומאז הן לא ראו אותו ולא שמעו ממנו " . 
צ’רץ ’ השאיר מספר אנשים לשמור על השבויות והלך עם שאר אנשי פלוגתו אחרי העקבות הטריים , בתקווה שיצליחו להשיג את האויב . 
היה זה בוקר קיצי לח וחם , ואחרי ריצה של קילומטרים ספורים על גדתו המזרחית של הנהר כבר היו בגדיהם ספוגים זיעה . 
הם הגיעו לחלק רדוד של הנהר וראו שהנאראגנסט עבר במקום הזה לצד השני . 
המים הגיעו עד לבתי השחי שלהם , אבל הם חצו במהירות את הנהר והמשיכו במרדף . 
אחרי מרדף של קילומטר נוסף הבין צ’רץ ’ שחשיבותם של השבויים שנפלו לידיו מחייבת אותו לשוב בהקדם אל גשר העץ המאולתר ולהוביל אותם לברידג'ווטר עוד לפני רדת החשיכה . 
אלא שהסקונט סירבו להפסיק את המרדף . 
הם הסבירו שהנאראגנסט הרגו את אחיה של אוואשונקס וברצונם לנקום את דמו . 
צ’רץ ’ מינה אינדיאני בשם לייטפוט כמפקדם " ואיחל להם שילכו ויעשו את המוטל עליהם כמו גברים " . 
" וכך הם שעטו לדרכם , " כותב צ’רץ ’ , " כמו עדר סוסים . 
למחרת שבו לייטפוט ואנשיו עם 13 שבויים . 
הם השיגו את הנאראגנסט , הרגו רבים מהם " ושמחו מאוד על ההזדמנות שניתנה להם לקחת נקם " . 
צ’רץ ’ שלח את השבויים לברידג'ווטר וחזר לחפש את פיליפ כשהסקונט מובילים בראש . 
הם הגיעו למחנה נטוש שממנו הסיקו שהפוקנוקט נמצא בקרבת מקום . 
תוך כדי צעידה מהירה ביער גילו נשים וילדים רבים שהיו עייפים מכדי להתקדם בקצב ההליכה של הקבוצה העיקרית שנעה לפניהם . 
השבויים סיפרו שפיליפ ולוחמים רבים נמצאים בקרבת מקום . 
השעה כבר הייתה מאוחרת אבל צ’רץ ’ דחה על הסף את הרעיון להפסיק את המרדף . 
הוא ביקש מהסקונט להודיע לשבויים " שאם הם ישמרו על הסדר ועל השקט , לא יאונה להם כל רע " . 
עם רדת הלילה הם יכלו לשמוע את קולותיהם של אנשי פיליפ שחטבו עצים והקימו מחנה . 
צ’רץ ’ ערך את אנשיו ואת השבויים במעגל והודיע להם שהם עומדים להעביר את הלילה בישיבה שקטה בביצה . 
ואם מישהו מהשבויים ינסה לברוח , איים , " הוא יהרוג מיד את כולם " . 
עם עלות השחר הסביר צ’רץ ’ לשבויים שהוא ואנשיו עומדים לתקוף את פיליפ . 
הוא לא יכול לוותר על שום לוחם שיישאר לשמור עליהם , אבל לטובתם מוטב שלא ינסו לברוח . 
אחרי שהלחימה תסתיים , עליהם לבוא בעקבותיו ולהסגיר את עצמם לידיו בשנית . 
אם לא יעשו כן , הוא יצוד אותם ויהרוג את כולם עד אחד . 
צ’רץ ’ הוציא שני בני סקונט לסיור בשטח . 
התברר שבדיוק באותו הזמן הוציא גם פיליפ סיירים משלו . 
אנשיו של פיליפ הבחינו באנשי הסקונט ורצו חזרה למחנה כשהם " משמיעים את הקולות המחרידים ביותר שהצליחו להמציא " . 
עד שצ’רץ ’ ואנשיו הגיעו למקום , הפוקנוקטים כבר נמלטו לביצה הסמוכה , משאירים מאחוריהם על האש את הסירים הרותחים ואת הבשר הנצלה . 
פיליפ השאיר מספר אנשים בפתח המקום שדרכו נכנסו האינדיאנים לביצה והוביל קבוצת לוחמים לצדה האחד של הקרקע הבוצית , בעת שאייזק האולנד הוביל קבוצה אחרת לצד השני . 
אחרי שהציבו את האנשים במרווחים שווים סביב כל היקף הביצה , נפגשו צ’רץ ’ והאולנד בנקודה הרחוקה ביותר של הביצה , בדיוק כשקבוצה גדולה של לוחמי אויב הגיחה מתוכה . 
ביחסי כוחות כאלה יכול הפוקנוקט לגבור בקלות על צ’רץ ’ ועל האנשים המעטים שהיו איתו ולחסל את כולם . 
אבל סקונטי בשם מתיאס קרא פתאום בשפתם של האינדיאנים , " אם תירו ולו ירייה אחת , דמכם בראשכם ! " מתיאס המשיך והודיע שהם חלק מכוח אנגלי גדול ושהביצה מכותרת לגמרי . 
רבים מבני הפוקנוקט עשו את מה שעשו אחיהם לנשק ביום הקודם : הם קפאו על מקומם ולא זזו גם כשאנשיו של צ’רץ ’ הוציאו את הרובים הטעונים מידיהם . 
לא הרחק מהביצה היה מכתש בקרקע שצ’רץ ’ דימה ל " קערת פונץ' " . 
הוא הורה לשבויים לקפוץ לתוכו , הפקיד עליהם משמר של לוחמים אחדים – כולם חמושים בשלושה רובים טעונים מהשלל – וצלל חזרה לביצה לחפש את פיליפ . 
כמעט מיד מצא צ’רץ ’ את עצמו עומד בפועל פנים - אל - פנים מול מנהיג הפוקנוקט ורבים מלוחמיו . 
בשלב הזה הייתה התנהגותו של ראש השבט צפויה לגמרי . 
בכל פעם שלחצו את פיליפ אל הקיר או איימו עליו , הוא נס על נפשו . 
בעוד צ’רץ ’ ושני הסקונטים שעמו עסוקים בחילופי אש עם לוחמי הפוקנוקט , הסתובב פיליפ וברח חזרה לכניסה לביצה . 
כאן היה מגיע אולי סופו של ראש השבט , אלמלא היה אחד מהאנשים שהשאיר צ’רץ ’ במארב מחוץ לביצה שתיין ידוע לשמצה בשם תומס לוקאס . 
לא ברור אם בדיוק ברגע זה לגם לוקאס מבקבוקו אם לאו , אבל הוא " לא היה דרוך על משמרתו כנדרש " , כלשונו של צ’רץ ’ , ובמקום שלוקאס יהרוג את האויב , הרג הפוקנוקט את לוקאס ופיליפ נמלט . 
בינתיים היו ידיו של צ’רץ ’ מלאות עבודה בביצה . 
שני לוחמי אויב הניחו את נשקם אבל השלישי , שלפי תיאורו של צ’רץ ’ היה " ברנש חסון וקודר עם שתי צמות קשורות בבד אדום ועור של נחש פעמונים גדול כרוך על גבו ועל חלק מראשו " , סירב להיכנע . 
התברר שזה היה טוטוסון , ראש השבט שתקף את דרטמות ואת קסרקטין קלרק ' ס . 
צ’רץ ’ השאיר את הסקונט לשמור על שני השבויים והתחיל לרדוף אחרי טוטוסון . 
כשנראה לו שראש השבט עומד להישמט מידיו , הוא עצר כדי לירות בו . 
לרוע המזל היה זה בוקר לח במיוחד והרובה של צ’רץ ’ סירב לפעול . 
טוטוסון , שביקש לנצל את ההזדמנות , הסתובב וכיוון את הרובה שלו אל צ’רץ ’ , אבל גם הוא לא פעל . 
וכך התחדש המרדף . 
לרגע איבד צ’רץ ’ את ראש השבט בצמחייה העבותה , אבל מיד הוא עלה שוב על עקבותיו . 
הם רצו דרך שטח מכוסה צמחייה צפופה במיוחד כשהאינדיאני נתקל בזלזל של גפן והשתטח אפיים ארצה . 
לפני שהספיק לקום שוב על רגליו , הרים צ’רץ ’ את רובהו ובמכת קת יחידה רוצץ את גולגולתו . 
אבל אז גילה צ’רץ ’ שזה איננו טוטוסון . 
ראש השבט הצליח איכשהו להתחמק ועכשיו , מטורף מזעם , הוא התגנב מאחורי צ’רץ ’ ו " התנפל עליו כמו דרקון " . 
בשנייה האחרונה פתחו הסקונט באש . 
לא היה חסר הרבה שהכדורים שלהם יהרגו דווקא את מי שנועדו להציל ( לדברי צ’רץ ’ , הוא " הרגיש את משב הרוח שלהם כשחלפו ליד ראשו " ) , אבל הם השיגו את התוצאה הרצויה . 
טוטוסון ויתר על ניסיונו להרוג את הקפטן האנגלי ונמלט לביצה . 
הם לא הצליחו לתפוס את פיליפ . 
גם לא את טוטוסון . 
ולמרות זאת הצליחה פלוגתו הקטנה של צ’רץ ’ , שמנתה 18 חיילים אנגלים ו - 22 אינדיאנים בלבד , להגיע ביום ההוא לאחד ההישגים הגדולים ביותר של המלחמה . 
עם תום הלחימה , כשקיבצו יחדיו את כל שבוייהם , התברר שהם לכדו בסך הכול 173 אינדיאנים . 
צ’רץ ’ שאל את מקצתם מה הם יכולים לספר לו על מנהיגם . 
" אדוני , " ענה אחד מהם . 
" פיליפ יהיה מוכן למות עכשיו מפני שעשית אותו מסכן ואומלל כמו שהוא עשה פעם את האנגלים , אחרי שהרגת את כל שארי בשרו או לקחת אותם בשבי . 
כשהגיעו באותו לילה לברידג'ווטר , הם נאלצו להכניס את השבויים למקום היחיד שיכול להכיל את כולם – מכלאה מגודרת שבה נהגו התושבים לכנס את עדרי הצאן והבקר שלהם . 
הסקונט הועמדו על המשמר וצ’רץ ’ דאג לספק לשומרים ולשבויים כאחד מזון ומשקה . 
" הם העבירו את הלילה בנעימים , " נזכר צ’רץ ’ , " והשבויים צחקו בקול גדול כמעט כמו החיילים , שכן זה זמן רב הם לא זכו לקבל טיפול כה טוב . 
ביום ראשון , ה - 6 באוגוסט , יומיים אחרי שצ’רץ ’ הביא את שבוייו לפלימות , שהתה ויטמו עם אחרוני הפוקסטים בקרבת טונטון , כשחבורה מאנשי המיליציה המקומית תקפה אותה . 
האנגלים תפסו 26 שבויים , אבל ויטמו הצליחה להימלט . 
מיד אחר כך היא ניסתה לחצות את נהר טונטון , אבל עוד בטרם הגיעה לפוקסט שבגדה המזרחית התפרקה הרפסודה הרעועה שעליה שטה והיא טבעה . 
כעבור יום או יומיים התגלתה גופתה העירומה על חוף גרדנר'ס נֶק , המקום שבו עמד פעם כפרו של אביה , קורביטנט . 
האנגלי שמצא את הגופה לא זיהה את המתה , לכן הוא כרת את ראשה ושלח אותו לטונטון . 
מיד עם הגיעו לעיירה הוקע ראשה של האלמונית על מוט והוצב בטווח ראייה של האינדיאנים שנפלו בשבי ימים אחדים קודם לכן . 
בתוך זמן קצר ידעו כל תושבי טונטון של מי הראש הזה . 
לדברי אינקריס מזר , " הפוקסטים פצחו בקינה נוראה כאחוזי דיבוק , וצעקו שזהו ראשה של מלכתם . 
לא עבר זמן רב לפני שגם קווינפין , בעלה של ויטמו , נפל בשבי והוצא להורג בניופורט ב - 25 באוגוסט . 
מצפון לבוסטון זכה הניפמוקי סָגָמוֹר ג'ון בחנינה אחרי שהסגיר את בעל בריתו לשעבר מַטוּנָס . 
ב - 27 ביולי צפו האנגלים מהצד בעת שסגמור ג'ון ואנשיו קשרו את מטונס לעץ בכיכר העיר בוסטון והרגו אותו ביריות . 
כעבור חודש פותו סגמור סֶם ועוד כמה מראשי השבטים של הניפמוק להסגיר את עצמם וגם הם הוצאו להורג בכיכר העיר . 
בעת ההיא כבר היה טוטוסון , מחריבם של דרטמות ושל קסרקטין קלרק ' ס , בין המתים . 
אינדיאנית זקנה דיווחה שימים ספורים אחרי מות בנו בן השמונה ממחלה , " הפך לבו של טוטוסון לאבן בקרבו והוא מת מצער " . 
האישה כיסתה את גופתו של טוטוסון בענפי שיחים ובעלים והסגירה את עצמה לשלטונות סנדוויץ' , שם חלתה גם היא ועד מהרה ירדה בעקבות מנהיגה לקבר . 
במונחים של אחוז הנפגעים ביחס לכלל האוכלוסיה , האנגלים ספגו במלחמה הזאת אבידות בשיעור שכיום קשה לנו לקלוט אותו . 
במהלך 45 החודשים של מלחמת העולם השנייה , איבדה ארצות הברית פחות מאחוז אחד מכלל אוכלוסיית הגברים הבוגרים שלה ; במלחמת האזרחים האמריקנית נע אחוז הנפגעים בין 4 ל - 5 אחוזים ; ב - 14 החודשים של מלחמת המלך פיליפ , איבדה מושבת פלימות 8 אחוזים מגבריה . 
אבל אבידות האנגלים בטלות בשישים בהשוואה לאבידותיהם של האינדיאנים . 
מתוך אוכלוסייה של כ - 20 אלף ילידים , לפחות 2,000 נהרגו בקרבות או מתו מפצעיהם ; 3,000 מתו ממחלות ומרעב ; 1,000 נמכרו לעבדות ונשלחו לחוץ לארץ ; ומעריכים שעוד 
כ - נמלטו אל האירוקוויי במערב או אל האַּבּנָקי בצפון . 
בסך הכול ספגה האוכלוסייה האינדיאנית של דרום ניו אינגלנד אבידות בשיעור שנע בין 60 ל - 80 אחוזים . 
הסכסוך המקומי של פיליפ עם מושבת פלימות צמח למלחמה אזורית שמבחינת סדר הגודל באחוזים , עשתה שמות באוכלוסיית הילידים של ניו אינגלנד לא פחות מהמגיפה שהשתוללה שם בשנים 1619 - 1616 . 
בסופו של דבר , המנצח בסכסוך לא היה מי שהוכיח גבורה גדולה יותר בשדה הקרב , אלא מי שיכולתו להחזיק מעמד הייתה גדולה יותר . 
המושבות ספגו כמה תבוסות קשות , אבל הן יכלו לסמוך על עזרתה של אנגליה שסיפקה להן מזון , נשק ותחמושת . 
לאינדיאנים לא עזר אף אחד , ובקיץ הם נשארו בלי עתודות המזון והתחמושת הדרושות לניהול המלחמה . 
אילו הצליח פיליפ לגייס את עזרת הצרפתים , ייתכן שהעניינים היו מתפתחים בצורה שונה . 
אבל חלומו של ראש השבט על ברית צרפת - פוקנוקט התנפץ לרסיסים אחרי שהמוהוק תקפו אותו בפברואר בעידודו של מושל ניו יורק , אנדרוס . 
הפוריטנים מעולם לא הודו בזה , אבל אנדרוס והמוהוק היו אלה שקבעו בסופו של דבר את התוצאה של מלחמת המלך פיליפ . 
באוגוסט כבר היה ברור לכול שהלחימה מתקרבת לסיומה . 
אבל כולם ידעו שהמלחמה לא תסתיים סופית כל עוד האדם שאחראי לה , פיליפ ממאונט הופ , מסתובב חופשי . 
עד יום שישי ה - 11 באוגוסט , פורקו רוב היחידות האנגליות שהתרוצצו פעם ברחבי מושבת פלימות . 
רק בנג'מין צ’רץ ’ והסקונטים הנאמנים שלו עדיין סרקו את השטח . 
הם שבו זה עתה בידיים ריקות מעוד יום חיפושים בפוקסט וצ’רץ ’ החליט שכבר לא אכפת לו מה יאמרו שלטונות פלימות ; הוא הולך לבקר את אליס שלו . 
צ’רץ ’ ואנשיו עלו על המעבורת המפליגה לאי אקווידנק . 
אליס ושני בניה התגוררו עתה בניופורט בביתו של הסוחר הנכבד פֶּלֶג סנפורד , וצ’רץ ’ וחלק מאנשי פלוגתו רכבו על סוסיהם בדרך בת 12 הקילומטרים המובילה מהמפרץ לביתו של סנפורד . 
אליס שלחה מבט אחד בבעלה והתעלפה מרוב הפתעה . 
בדיוק כשהתחילה לשוב להכרתה , הבחין צ’רץ ’ בשני רוכבים הדוהרים בדרך . 
הוא פנה אל אנשי פלוגתו ואמר להם , " האנשים האלה מביאים איתם חדשות . 
השניים היו סנפורד וקפטן רוג'ר גולדינג , ידידו משכבר הימים של צ’רץ ’ והימאי שהציל את חייו שנה לפני כן בקרב בשדה האפונים . 
ואכן היו חדשות בפיהם . 
בשעה מוקדמת יותר של היום הופיע בקצה הדרומי של חצי האי מאונט הופ אינדיאני משבט פוקנוקט . 
האיש דיווח שברח זה עתה מפיליפ , מפני שראש השבט הרג את אחיו שהציע לבקש הפסקת אש . 
האינדיאני שוהה עכשיו באי אקווידנק והוא מוכן להוביל את צ’רץ ’ אל מחנהו של פיליפ . 
צ’רץ ’ פנה אל אליס וחייך בהתנצלות . 
הוא ואנשיו עדיין לא הספיקו להסיר את האוכפים מסוסיהם . 
" האישה , " כתב לימים , " נאלצה להסתפק בביקור קצרצר בשל הציד שציפה לנו . 
צ’רץ ’ שאל את סנפורד וגולדינג אם הם רוצים להצטרף אליו . 
הם נענו להזמנה בחפץ לב וחיש מהר עלו כולם על סוסיהם ורכבו צפונה אל מאונט הופ . 
העריק המתין להם במעבורת . 
הוא היה , לדברי צ’רץ ’ , " בחור נבון שסיפר את סיפורו בחן רב . 
פיליפ , אמר האינדיאני , נמצא על רמה קטנה מוקפת ביצה טובענית לרגלי הצוקים הנישאים של מאונט הופ . 
ראש השבט חזר אפוא למרכז הסמלי , גם אם לא הממשי , של ארצו , והאינדיאני המתכחש הציע להוביל את צ’רץ ’ אליו ו " לעזור לו להרוג אותו כי כך ינקום את מות אחיו " . 
כבר הייתה שעת חצות כשהכוח הגיע למחנהו של פיליפ . 
בנוסף לסנפורד ולגולדינג באו עם צ’רץ ’ , כתגבורת לחבורה הוותיקה של לוחמי הסקונט , גם כמה מהמתנדבים הקבועים שלו , ביניהם כיילב קוק , נכדו של נוסע המייפלאוור פרנסיס קוק . 
היה איתם גם אינדיאני משבט הפוקסט בשם אוֹלדֶרמָן , שעזב את ויטמו בתחילת המלחמה והציע להוביל את צ’רץ ’ למפקדה שלה מיד אחרי הקרב בשדה האפונים – קרב שבו נלחם צ’רץ ’ נגד אותם בני סקונט שהיו כעת חסידיו הנאמנים . 
הייתה זו יחידה קטנה – כתריסר אנשים בסך הכול – אבל היא יכלה בהחלט לשמש דוגמה מייצגת לקהילה דו - גזעית שנאמנויותיה הסבוכות מתנתקות ומתחברות מחדש בתוך הטראומה של המלחמה . 
צ’רץ ’ הציב את גולדינג , האיש שלו חב את חייו , בראש הכוח שעתיד לתקוף את מטהו של פיליפ . 
גולדינג ואנשיו היו אמורים לזחול על גחונם דרך השיחים , כשהפוקנוקטי העריק מראה להם את הדרך , עד שיגיעו לטווח ראייה מהאויב . 
עד אז יציב צ’רץ ’ את שאר האנשים ברווחים שווים סביב גבולה החיצוני של הביצה . 
מניסיונם הם ידעו שהאינדיאנים נוהגים לבנות את בתיהם הארעיים כשפתחיהם פונים תמיד אל הביצה . 
הם גם ידעו ש " פיליפ רגיל להיות ראשון הבורחים " , כלשונו של צ’רץ ’ . 
בעת שגולדינג ואנשיו יתקפו , ינוס ראש השבט מיד אל הביצה ושם ימתינו לו צ’רץ ’ ואנשיו . 
באפלולית השוררת בביצה בשעות הבוקר המוקדמות קשה להבחין בין ידיד לאויב , לכן הורה צ’רץ ’ לגולדינג ולאנשיו לצעוק במלוא גרונם ברגע שיתחיל הקרב . 
כל האחרים " התבקשו לירות רק באנשים שיבואו דרך הביצה בשקט " . 
עם פיליפ נשארו כעת רק קומץ מאנשיו הקשוחים והנאמנים ביותר . 
ביניהם היה גם הלוחם הצעיר שירה כנראה את הירייה הראשונה ביוני 1675 . 
הוא יהיה אחד מהראשונים שימותו בבוקר ההוא . 
והיה שם גם השורד האולטימטיבי , אַנָווֹן . 
איש לא ידע את גילו המדויק , אבל הוא לחם לצדו של מאסאסויט , אביו של פיליפ , כבר לפני עשרות שנים . 
קרוב לוודאי שהוא היה גם בין הלוחמים שנשאו את אלכסנדר הגוסס על כתפיהם חזרה למאונט הופ . 
וזה שנה ויותר הוא היה לצדו של פיליפ לאורך כל הדרך , פשוטו כמשמעו . 
בחודש האחרון לבדו הם עברו מאות קילומטרים , צועדים לרוחב מולדתם ולאורכה , נרדפים עד צוואר כל העת . 
פיליפ , כמדומה , מעולם לא רצה להילחם . 
גם כשאשתו ובנו עמדו ליפול לידי האנגלים , ברח ראש השבט והפקיר אותם לגורלם . 
כשנרדמו באותו הלילה , הייתה עייפותם מהולה במתח ובפחד גדולים מהרגיל . 
אחרי עריקת אחיו של הלוחם שהוצא להורג , ידעו כולם שהאנגלים יבואו בקרוב . 
ועם עלות השחר , התעורר פיליפ מחלום . 
עליהם לעזוב מיד , אמר לאנוון ולאחרים . 
בחלומו הוא נפל בידי האנגלים . 
הם נבגדו . 
אחד מהלוחמים קם ועמד להשתין . 
נשמעה ירייה ומיד אחריה התחילו הצעקות . 
כמו בתגובה מותנית , קפץ פיליפ על רגליו , הטיל את קרן אבק השריפה ותרמיל הכדורים על שכמו , תפס את רובהו והתחיל לרוץ . 
הוא השאיר לאנוון ולשאר הלוחמים , שנשארו מאחור , את התפקיד לאסוף את מיטלטליהם ולעכב את האנגלים זמן רב ככל שיוכלו . 
בעת שראש השבט שלו צלל למעבה הביצה האפלה , צעק אנוון אחריו , " איוּטָש ! 
איוּטָש ! " כלומר , " הילחם ! 
הילחם ! " לעולם לא נדע אם פיליפ פנה לשלוח מבט אחרון באנוון . 
אנחנו כן יודעים שהוא המשיך לרוץ . 
הירייה הראשונה הפתיעה את צ’רץ ’ . 
הוא חשב שאחד מחייליו פלט כדור במקרה . 
אבל היריות נמשכו והוא ידע שהמארב הצליח . 
בחלק המזרחי של הביצה הוצבו שני אנשים : כיילב קוק בן העשרים וחמש והפוקסטי אולדרמן . 
הם ראו אינדיאני מתקדם לעברם . 
הוא רץ , דיווחו לאחר מעשה , " כאיילה שלוחה " . 
האיש היה לבוש באברקיים ובגרביים בלבד . 
הם המתינו עד שיגיע לטווח ירייה וכשהיו בטוחים שהוא אחד מאנשי האויב , לחץ קוק על ההדק אבל רובהו סירב לפעול . 
עכשיו היה הכול תלוי באולדרמן . 
לפוקסטי 336 היה רובה מוסקט ישן עם פתח הצתה גדול שסבל פחות מהלחות של שעות הבוקר המוקדמות . 
הוא לחץ על ההדק והמנוף המחזיק את אבן הצור ( הנוקר ) הכה על לוחית ברזל קטנה ויצר ניצוץ שירד דרך פתח ההצתה לתוך בית ההצתה המלא חומר נפץ . 
אירעה התפוצצות קטנה שהציתה את אבק השריפה שבקנה הרובה ושיגרה שני קליעים ; אחד מהם פילח את לבו ההולם בחוזקה של פיליפ . 
הוא נפל אפיים ארצה לתוך הבוץ כשהרובה תחוב תחת גופו . 
הלוחמים שבאו אחריו שמעו את היריות ופנו לכיוון ההפוך . 
וכל אותה העת נשמעו קריאותיו של אנוון , " איוּטָש ! 
איוּטָש ! " 
כיתוב לתמונה בעמוד 336 במקור : בריח המוסקט המיוחס לרובה שהרג את פיליפ 
אולדרמן וקוק מיהרו למצוא את צ’רץ ’ ואמרו לו שהם הרגו את פיליפ . 
הוא הורה להם לשמור את הידיעה בסוד עד תום הקרב . 
הלחימה נמשכה עוד מספר דקות אבל רוב לוחמי האויב , בפיקודו של אנוון , איתרו בקצה המערבי של הביצה פרצה בכיתור האנגלי והצליחו להימלט . 
צ’רץ ’ אסף את אנשיו ברמה שעליה בנו האינדיאנים את המחסה שלהם ובישר להם על מותו של פיליפ . 
כל הלוחמים , אינדיאנים ואנגלים כאחד , השמיעו שלוש קריאות הידד . 
הסקונט אחזו בגרביו ובמכנסיו של ראש השבט , גררו את גופתו בבוץ והטילו אותה ליד המקלט . 
" הוא נראה כמו חיה גדולה , עירומה , מלוכלכת ואומללה למראה , " נזכר צ’רץ ’ . 
כשאנשיו מכונסים סביבו וגופתו המרובבת בבוץ של פיליפ מוטלת לרגליו , השמיע צ’רץ ’ את גזר דינו : " כשם שגופותיהם של אנגלים רבים נשארו מוטלות על הקרקע ונרקבו באין להן קבר , כך לא תובא לקבורה גם אף עצם מעצמותיו של פיליפ . 
הוא הורה לאחד מלוחמי הסקונט , שכבר הוציא להורג לוחמי אויב רבים , לקחת את גופתו של המלך פיליפ ולבתר אותה . 
הסקונטי הרים את קרדומו , אבל עצר כדי לשאת נאום קצר . 
" פיליפ היה אדם גדול , " אמר , " והרבה אנשים פחדו ממנו , אבל למרות היותו גדול כל - כך אני אקרע לו עכשיו את התחת . 
אמר ועשה . 
חיש מהר בותר גופו של פיליפ לארבעה חלקים . 
אחת מכפות ידיו של פיליפ הייתה מצולקת מאוד , כתוצאה מהתפוצצות אקדח . 
צ’רץ ’ העניק את כף היד במתנה לאולדרמן וזה שם אותה בבקבוק רום ובשנים הבאות הרוויח " פרוטות רבות " מהצגתה בפני סקרנים מכל רחבי ניו אינגלנד . 
בדיוק חודש לפני האירוע הזה , ביום חמישי ה - 17 ביולי , חידשו אנשי קהילת פלימות רשמית את הברית שכרתו אבותיהם עם האלוהים , בליידן חמישים שנים קודם לכן . 
" יען כי חרף היותנו צאצאיה של גפן אצילית , " הכו על חטא , " נעשינו צמח מנוון ונטע זר לאלוהים ; ועל אף היותנו בניה ובנותיה של ציון , גבה לבו של הדור הזה . 
מאותו יום ואילך ניצחון רדף ניצחון וביום חמישי , ה - 17 באוגוסט , ערך הכומר ג'ון קוטון יום של תפילה והודיה לבני קהילתו . 
באותו יום , מיד עם תום התפילה ההמונית , הגיעו בנג'מין צ’רץ ’ ואנשיו עם הפרס הגדול של המלחמה . 
" בתהלוכת ניצחון הובא לפלימות ראשו של פיליפ שנהרג יומיים או שלושה קודם לכן , " נכתב ברשומות הכנסייה , " וכך בעצם היום שבו נשאנו דברי שבח והלל ראו עינינו בישועתו של אלוהים . 
הראש הוקע על אחת מחומות המתחם המבוצר שגודלו כ - 30 מטרים על 30 מטרים , סמוך למקום שבו הוקיע מיילס סטנדיש ב - 1623 את ראשו של ויטוּומט אחרי הניצחון בווסאגוסט . 
ראשו של פיליפ הוצג בפלימות במשך למעלה מעשרים שנה והיה לאטרקציה המפורסמת ביותר של העיירה עוד הרבה לפני שמישהו נתן את דעתו על חתיכת הגרניט הידועה בשם פלימות רוֹק . 
פיליפ מת , אבל אנוון , " הלוחם הראשי " של ראש השבט עדיין הסתובב חופשי . 
ולמרות גילו המתקדם של אנוון , טען המושל , המושבה לא תהיה בטוחה כל עוד הוא חי . 
היה עוד לוחם מפורסם שטרם נתפס : טוספקין , המנהיג השחור של הנמסקט . 
טוספקין היה פַּאוּוַאו ּ וראש שבט כאחד והאינדיאנים טענו שהוא חסין כדורים . 
צ’רץ ’ היה אמור לצוד ולהרוג את שני הלוחמים המהוללים הללו , אבל היו לו רעיונות אחרים . 
לא מכבר פנו אליו שלטונות מפרץ מסצ'וסטס וביקשו את עזרתו במלחמתה של המושבה נגד האַבֶּנָקי במיין , שם עדיין השתוללו הקרבות . 
עם טוספקין ואנוון לצדו , חשב צ’רץ ’ , הוא יוכל אולי להכניע את האבנקי שעד כה היו בלתי מנוצחים . 
ב - 29 באוגוסט נודע לו שראש השבט השחור נמצא באזור הקרוי לקנהאם , כ - 10 קילומטרים ממערב לפלימות . 
אבל אחרי שני ימי חיפושים הוא הצליח למצוא רק את אשתו ואת ילדיו של טוספקין . 
צ’רץ ’ ביקש משתי נשים זקנות למסור הודעה בשמו לראש השבט שלהן . 
בהודעה נאמר שטוספקין " יוכל לפקד על האינדיאנים של צ’רץ ’ אם יוכיח שהוא גבר אמיץ כמו שכולם מספרים עליו " . 
עם קצת מזל , קיווה צ’רץ ’ , יסגיר טוספקין את עצמו בפלימות והוא יזכה במפקד אינדיאני חדש . 
כעבור שבוע התקבלה הודעה מטונטון שאנוון ואנשיו נראו במאונט הופ . 
ביום חמישי , ה - 7 בספטמבר , יצא צ’רץ ’ מפלימות עם חמישה אנגלים בלבד , ביניהם סגנו הנאמן ג'בז האולנד , ו - 20 אינדיאנים , לחפש את אנוון . 
הם חרשו את מאונט הופ במשך מספר ימים ותפסו אינדיאנים רבים ליד המבצר האנגלי הנטוש . 
כשלייטפוט העלה את הרעיון להשתמש במבצר כבכלא זמני , מצא צ’רץ ’ נחמה רבה במחשבה שסוף - סוף ייעשה שימוש מועיל במבנה שהולדתו בחטא . 
אחד השבויים האינדיאנים דיווח שאביו ועוד נערה באו זה עתה ממפקדתו של אנוון . 
הזקן והנערה התחבאו בביצה סמוכה והשבוי הציע לקחת את צ’רץ ’ אליהם . 
צ’רץ ’ השאיר את האולנד ואת רוב אנשי הפלוגה לשמור על השבויים ויצא עם קומץ אנשים בלבד לחפש את אביו של השבוי . 
אחר הצהריים הם מצאו את הזקן ואת הנערה , שכל אחד משניהם נשא סל עם מצרכי מזון . 
הם דיווחו שאנוון ועוד כ - 50 או 60 אנשים חונים בביצת סקוּאַנָקוֹנק , במרחק של מספר קילומטרים צפונית מכאן , בין טונטון לרהובּות . 
אם יצאו לדרך מיד , יוכלו להגיע לשם עם השקיעה . 
צ’רץ ’ התלבט מה לעשות עכשיו . 
היו איתו רק שישה אנשים . 
אנוון היה ידוע כאחד מלוחמיו הנועזים ביותר של פיליפ ולדברי האינדיאנים הוא הכריז ברבים ש " לעולם לא יתפסו אותו חי " . 
יתרה מזו , אנשיו היו " בחורים קשוחים וממיטב לוחמיו של פיליפ " . 
לתקוף אותם עם שישה אנשים בלבד יהיה מעשה מטורף . 
אבל אולי לא תהיה לצ’רץ ’ עוד הזדמנות טובה כמו זאת . 
כפי שידע מניסיונו , המעקב אחרי אנוון היה קשה במיוחד . 
הוא חנה כל לילה במקום אחר והיה " אדם פיקח מאוד " , כלשונו של צ’רץ ’ . 
אם יצאו לדרך מיד , הזקן והנערה יוכלו להוביל אותם היישר אליו . 
אם ימתינו עד מחר , הוא כבר ייעלם . 
צ’רץ ’ שאל את אנשיו אם הם מוכנים " לערוך ביקור אצל אנוון " . 
רובם הסכימו , אבל אחד מהסקונטים ציין שיהיה חבל מאוד " אם אחרי כל הדברים הגדולים שעשה , ישליך צ’רץ ’ את נפשו מנגד " . 
בסופו של דבר החליט צ’רץ ’ בכל זאת שאלוהים יהיה עמו . 
" הנני סמוך ובטוח , " אמר לאנשיו , " שאם תלכו איתי בנפש חפצה , ההשגחה העליונה הכול יכולה שגוננה עלינו עד כה תמשיך לעזור לנו גם להבא . 
למשמע הדברים אמרו הסקונטים פה אחד , " נלך איתך . 
צ’רץ ’ פנה לאנגלי היחיד שהיה עמו , כיילב קוק , ושאל אותו מה דעתו . 
" המפקד , " ענה קוק , " אין מקום שאפחד ללכת אליו כל עוד אתה עמדי . 
וכך הם יצאו בדרכם למחנהו של אנוון , כשהשבוי הזקן והנערה מראים להם את הדרך . 
שני מורי הדרך צעדו במהירות כה גדולה על אדמת הביצה הרכה עד שצ’רץ ’ ושאר אנשי הקבוצה התקשו לעמוד בקצב שלהם . 
הזקן טען שצ’רץ ’ חס על חייו , לכן אינו יכול שלא לשרת אותו ; אבל אם צ’רץ ’ רוצה להוציא את תוכניתו לפועל , הם חייבים להגיע לשם בהקדם האפשרי . 
אחרי כמה שעות הליכה עצרו פתאום מורי הדרך והתיישבו על הקרקע . 
הזקן הסביר שאנוון תמיד מוציא סיירים בשעות הדמדומים " כדי לוודא שהשטח פנוי " . 
לכן הם יוכלו להמשיך במסעם רק אחרי שיחשיך לגמרי . 
בעת שהמתינו לרדת הלילה , שאל צ’רץ ’ את הזקן אם יהיה מוכן לקחת רובה ולהילחם לצדו . 
האינדיאני הרכין את ראשו ואמר שהיה מוכן להוביל את צ’רץ ’ אל אנוון , אבל הוא לא ירים נשק על " ידידו משכבר הימים " . 
צ’רץ ’ אמר לו שהוא מכבד את רצונו וכשירדה החשיכה הם המשיכו ללכת . 
אחרי כברת דרך קצרה הגיע לאוזניהם קול תיפוף קצבי . 
הסקונטים זיהו מיד שזהו קולו של עלי החובט במכתש . 
נשותיו של אנוון טחנו תירס לארוחת הערב . 
הזקן הסביר שאנוון הקים את המחנה בבסיסו של צוק גבוה ותלול , מוקף משלושת עבריו ביצה שמנעה את הגישה אליו מכל נקודה אחרת . 
צ’רץ ’ והזקן זחלו אל שפת הצוק . 
למטה יכלו לראות את המדורות המהבהבות של אנשי אנוון . 
היו שם שלוש קבוצות אנשים . 
קבוצתו של " אנוון הגדול " , שכללה את בנו ועוד מספר אנשים , ישבה ממש לרגלי הצוק . 
האוכל שלהם התבשל על האש וצ’רץ ’ הבחין שרוביהם מונחים בצד , שעונים על ענף אופקי ומכוסים במחצלת כנגד הטל . 
הוא גם הבחין שהרגליים של אנוון והראש של בנו כמעט נוגעים בנשק . 
כיתוב לתמונה בעמוד 341 במקור : תחריט מהמאה ה - 19 המתאר את לכידתו של אנוון 
בעת ההיא כבר נעשה צ’רץ ’ מומחה לשימוש בתעוזה כנשק טקטי . 
שום אדם שפוי בדעתו לא היה מעז להיכנס למחנהו של אנוון בגלישה על פניו התלולות של הצוק . 
אבל צ’רץ ’ האמין שאם יוכל להסתתר מאחורי שני מורי הדרך האינדיאנים שלו , שהיו מוכרים לאנוון וללוחמיו , יש לו סיכוי לתפוס את רוביהם של האינדיאנים לפני שהם יבינו עם מי יש להם עסק . 
עם שני מורי הדרך בראשם , גלשו צ’רץ ’ ואנשיו במורד הצוק כשהם נאחזים מדי פעם בשיחים כדי לא להחליק למטה ומקווים שתיפוף העלי במכתש יחריש את קול צעדיהם . 
ברגע שהגיע למטה הניף צ’רץ ’ את קרדומו וניגש במהירות לחצובת הרובים . 
בנו של אנוון , שזיהה את האורח הלא קרוא , משך את השמיכה מעל לראשו " והתכווץ כמו כדור " . 
אנוון זינק על רגליו וקרא " הַאו ּ , " או " מה זה ? " אבל כשראה שהאנגלי יכול בקלות להרוג את בנו , נסוג מיואש ומובס והניח לצ’רץ ’ לקחת את הרובים . 
כעת שלח צ’רץ ’ את הסקונטים לכל קצוות המחנה עם הודעה לאינדיאנים : מנהיגם נפל בשבי וצ’רץ ’ " וצבאו הכביר " ינהגו בהם במידת הרחמים אם ייכנעו בשקט . 
התברר שרבים מלוחמי האויב הם קרובי משפחה של הסקונטים ולכן היו מוכנים להאמין לדבריהם . 
וכך הצליחו צ’רץ ’ וששת אנשיו להשיג במהירות כניעה מוחלטת בלי לשפוך אפילו טיפת דם אחת . 
אז פנה צ’רץ ’ אל אנוון ובעזרת מתורגמן שאל איזה אוכל הוא יכול להציע לו " מפני , " כך אמר , " שאני אבוא לסעוד עמך . 
בקול רועם ענה לו אנוון , " טָאוּבּוּט , " לאמור , " טוב ויפה . 
צ’רץ ’ בזק מעט מהמלח שנשא תמיד בכיסו על הבשר הצלוי ואכל אותו בהנאה יחד עם מעט תירס ירוק כתוש . 
כשהסתיימה הארוחה , הוא הבטיח לאנוון שכל עוד ישתפו אנשיו פעולה איתו ידאג שהם יושארו בחיים ; אולם את גורלו של אנוון תחרוץ מועצת פלימות . 
עם שוך ההתרגשות התברר לצ’רץ ’ שהוא זקוק נואשות לשינה , אחרי שהיה ער שני לילות רצופים . 
הוא אמר לאנשיו שאם יניחו לו לישון שעתיים , ישמור בעצמו עד סוף הלילה . 
אבל ברגע שנשכב לחטוף תנומה , גילה שהוא ער לחלוטין . 
אחרי שהתהפך כשעה על משכבו ולא הצליח להירדם , הוא קם וראה שלא רק אנשיו אלא גם כל שאר האינדיאנים שקועים בשינה עמוקה , כולם חוץ מאחד : אנוון . 
במשך שעה נוספת שכבו שניהם משני צדי המדורה ו " השגיחו זה על זה " . 
כיוון שצ’רץ ’ לא ידע לדבר בשפתם של האינדיאנים ואנוון , כך שיער , אינו יודע אנגלית , לא היה לאף אחד משניהם מה לומר . 
פתאום השליך הלוחם הקשיש את שמיכתו ופסע אל תוך החשיכה . 
צ’רץ ’ הניח שהוא הלך להשתין , אבל כשאנוון לא שב אחרי מספר דקות חשש צ’רץ ’ שהוא זומם משהו . 
הוא זז והתקרב אל בנו של אנוון . 
אם ינסה האב לתקוף אותו , יוכל הצעיר לשמש לו בן ערובה . 
ירח מלא עלה בשמים ובאור הרפאים הכסוף ראה צ’רץ ’ את אנוון מתקרב כשהוא נושא דבר מה בידו . 
האינדיאני ניגש אליו וכרע על ברכיו , הרים סל קלוע ואמר באנגלית רהוטה , " קפטן דגול , אתה הרגת את פיליפ וכבשת את ארצו ; וכיוון שאני ואנשיי היינו ככל הנראה אחרוני הלוחמים באנגלים , אני מניח שהמלחמה הסתיימה בניצחונך ולכן הדברים האלה שייכים עכשיו לך . 
בסל היו מונחות כמה חגורות ואמפאם . 
רוחבה של אחת מהן היה 23 סנטימטרים וחרוזיה היו שזורים בדוגמה של פרחים , ציפורים וחיות . 
צ’רץ ’ עמד עכשיו על רגליו וכשהניח אנוון את החגורה על כתפיו , היא הגיעה עד לקרסוליו . 
את החגורה השנייה נהג פיליפ לכרוך סביב ראשו והיו מחוברים אליה דגלים שהשתלשלו על גבו ; השלישית הייתה מיועדת לחזהו וכוכבים עיטרו את שני קצותיה . 
בשולי כל החגורות היו גדילים משיער אדום , שער אנוש ככל הנראה , ואנוון אמר שמקורו בארץ המוהוק . 
היו בסל גם שתי קרנות אבק שריפה מזוגגות ושמיכה אדומה מפוארת . 
אלה , הסביר אנוון , הם הדברים שפיליפ " אהב להתקשט בהם בטקסים הרשמיים " . 
שני הלוחמים שוחחו עמוק אל תוך הלילה . 
אנוון הזכיר בחיבה מיוחדת את התקופה שבה שירת תחת מאסאסויט , אביו של פיליפ , ואת " הניצחונות הגדולים שנחלו לפנים במלחמותיהם הרבות עם אומות אינדיאניות " . 
הם דיברו גם על פיליפ . 
לדברי אנוון , פעולות האיבה התחילו באשמת שני גורמים עיקריים : הדו - פרצופיות של האינדיאנים המתנצרים , דהיינו ג'ון סאסאמון , והפזיזות של הלוחמים הצעירים . 
הוא השווה אותם ל " זרדים שנערמים זה על זה עד שמעצם היותם רבים כל - כך מתלקחת בהם אש גדולה " . 
הוא דיבר גם על עניינים שברוח . 
אנוון אמר שמהלך המלחמה גרם לו להאמין בקיומו של " אל גדול שידו בכול ; והוא גילה שהכול נעשה בדברו של האל הזה , ומה שרצה שיקרה למי מהם – אנגלים או אינדיאנים – אמנם קרה במשך הזמן " . 
עם שחר הצעיד צ’רץ ’ את השבויים לטונטון , שם פגש אותו לוטננט האולנד ש " הביע את שמחתו הרבה למראהו ואמר שהישגו עולה על כל ציפיותיו " . 
למחרת שלח צ’רץ ’ את האולנד לפלימות עם רוב השבויים . 
הוא עצמו לקח את אנוון לרוד איילנד , כיוון שרצה להציג אותו בפני חבריו . 
הם נשארו בניופורט מספר ימים ורק אז יצאו לפלימות . 
בתוך חודשיים בלבד הביא צ’רץ ’ לפלימות 700 שבויים אינדיאנים . 
הוא קיווה שעצם החוב הגדול שהמושבה חבה לו ישכנע את המושל וינסלו לשקול בחיוב את בקשתו להעניק חנינה לאנוון ולטוספקין , אם זה אכן יסגיר את עצמו , בנימוק שהשניים יוכלו להיות לו לעזר רב במלחמה במזרח . 
אלא שמושל מסצ'וסטס ג'ון לוֶורֶט ביקש להיפגש בדחיפות עם צ’רץ ’ כדי לשוחח איתו על האפשרות שיפקד על יחידה במיין , והוא יצא מיד לבוסטון . 
אבל כשחזר לפלימות כעבור ימים אחדים , גילה " לצערו הרב " שראשיהם של אנוון ושל טוספקין גם יחד כבר מקשטים את החומות של פורט היל לצד ראשו של פיליפ . 
אחרית דבר 
מצפון 
אוניות העבדים התחילו להפליג מחופי ניו אינגלנד כבר בראשית הסתיו של 1675 . 
ראשונה הייתה אונייתו של קפטן ספּרֵג שהפליגה מפלימות בספטמבר עם 178 אינדיאנים . 
ביולי 1676 כבר נתנה פלימות גושפנקה רשמית לנטייה לסלק מתחומיה גברים ונערים אינדיאנים העלולים להוות סיכון ביטחוני כשפרסמה תקנה שלפיה " שום שבוי זכר שגילו עולה על ארבע - עשרה שנים לא יורשה לגור במושבה " . 
באותו סתיו התקשו האנגלים להחליט מה לעשות עם בנו בן התשע של פיליפ . 
כמרים אחדים טענו שהתנ"ך מייפה את כוחם של חברי המועצה להוציא את הילד להורג ; אחרים ביקשו לנהוג בו במידת הרחמים . 
בסופו של דבר נמכר בנו של פיליפ לעבדות , כמו אמו לפניו . 
מעריכים שבמהלך מלחמת המלך פיליפ נמכרו לעבדות לפחות אלף אינדיאנים , כשלמעלה ממחציתם באים ממושבת פלימות . 
מאונט הופ , שהיה בעבר הלב הצפוף והשוקק חיים של אוכלוסיית הילידים במושבה , התרוקן עד תום המלחמה כמעט מכל תושביו . 
56 שנים אחרי הפלגת המייפלאוור , צאצאיהם של הצליינים לא רק ניצחו את הפוקנוקט במלחמת חורמה , הם גם פתחו בשורת צעדים מכוונים ושיטתיים לטיהור ארצם מיושביה . 
בשנים שקדמו למלחמה היוו האינדיאנים כמעט 30 אחוזים מכלל אוכלוסיית ניו אינגלנד . 
ב - 1680 הגיע שיעורם לפחות מ - 15 אחוזים . 
אבל למרות הצלחתם של האנגלים לבסס את עליונותם הדמוגרפית , ניצחונן של המושבות במלחמה היה ניצחון פּירוּס , במקרה הטוב . 
המסים הכבדים שהוטלו כדי לממן את הוצאות המלחמה חנקו את הכלכלה האזורית . 
ב - , 1680 כשהועמד חצי האי מאונט הופ למכירה , לאיש מתושבי פלימות לא היו המשאבים הכספיים הדרושים לרכישתו והאדמה הועברה לידי קבוצת משקיעים מבוסטון . 
מאה שנים עברו בטרם חזרה ההכנסה הממוצעת לנפש בניו אינגלנד לרמתה מלפני מלחמת המלך פיליפ . 
כיתוב לתמונה בעמוד 346 במקור : מפת ניו אינגלנד של ג'ון פוסטר מ - 1677 
המלחמה שנועדה להסיר לנצח את האיום בהתקפה אינדיאנית השיגה בדיוק את ההפך . 
התהום העמוקה ורווית הדם שנפערה בין המתיישבים האנגלים לבין האוכלוסייה האינדיאנית ערערה לחלוטין את האיזון האזורי . 
בלי " אינדיאנים ידידותיים " שיחצצו בינם לבין אויביהם , נותרו תושבי הספר חשופים להתקפה מתמדת . 
במרוצת המאה הבאה ניהלה ניו אינגלנד סידרה של קרבות דמים עם האינדיאנים . 
וכיוון שהמושבות שפעלו בעבר כמובלעת פוריטנית אוטונומית , כבר לא היו מסוגלות להגן על עצמן , הן נאלצו לבקש את עזרתו של הכתר הבריטי . 
בתוך עשר שנים מתום מלחמת המלך פיליפ מינה ג'יימס ה - 2 מושל מטעמו שלקח לידיו את השליטה בניו אינגלנד ; ב - 1692 סופחה פלימות למסצ'וסטס . 
אגב מאמציהם לחסל את הילידים שקיבלו בברכה את אבותיהם וסייעו להם בימיהם הקשים , חיסלו תושבי ניו אינגלנד גם את אורח החיים של אבותיהם . 
הצליינים באו לאמריקה לא כדי לכבוש את היבשת , אלא כדי להקים מחדש את קהילות סקרובי וליידן . 
כשהגיעו לפלימות בדצמבר 1620 ומצאו אותה ריקה מתושבים , הם היו בטוחים שהאלוהים נתן להם את כל מבוקשם . 
אבל כבר בסתיו ובחורף הקשה הראשון התברר להם שניו אינגלנד רחוקה מלהיות שוממה . 
עדיין נותרו בה ילידים רבים , שהתעלמות מהם או הכעסתם היו עלולות לעלות לצליינים בחייהם . 
אמונותיהם הדתיות של הצליינים אמנם מילאו תפקיד מכריע בהתפתחויות של עשרות השנים הבאות , אבל דווקא יחסיהם המתהדקים עם האינדיאנים הם אלה שהפכו אותם לאמריקנים . 
באלצם את האנגלים לאלתר , מנעו האינדיאנים את התאבנותה של מושבת פלימות ככת של קנאים דתיים העשויים מקשה אחת . 
לאנגלים , מצדם , הייתה השפעה עמוקה על האינדיאנים , שיצרו במהרה תרבות חדשה ודינמית , עשירה בהשפעות מערביות ומקומיות כאחד . 
כאומה שלמדה עם הזמן להבין שכוחה טמון בין השאר בגיוון הדמוגרפי שלה , הייתה אמריקה צריכה לראות בחמישים השנים הראשונות של מושבת פלימות דוגמה טובה למה שיכלה להיות מההתחלה . 
אלא שבאמצע המאה ה - 17 חל שינוי הדרגתי בעמדותיהם של רבים מהאינדיאנים ומהאנגלים . 
אחרי שנשארו רק עם חלק זעיר מאדמותיהם , התחילו יותר ויותר צעירים משבט פוקנוקט לטעון שהגיע הזמן להיפטר מהאנגלים . 
ילדי הצליינים , לעומת זאת , חמדו את השטחים שעדיין נותרו בידי הפוקנוקט וכבר ציפו בקוצר רוח ליום שבו התוצאות המתמשכות של המחלות ושל העוני יחסלו אותם לגמרי . 
וכך התחילו שני הצדדים לחלום על עתיד שהאחרים לא יהיו כלולים בו . 
במשך שנים השתמש פיליפ בהבטחה לצאת למלחמה כאמצעי להפיס את דעתם של לוחמיו שהתמרמרותם גברה מיום ליום . 
למרות זאת , בכל פעם שהדברים הגיעו לכלל משבר ממשי , הוא נסוג ; ודומה שגם ב - 23 ביוני 1675 עדיין קיווה שאפשר יהיה שוב למנוע את המלחמה . 
אבל במקום שהמושל וינסלו יספק לפיליפ את התמיכה שלה נזקק נואשות כדי לרסן את לוחמיו , הוא רק החמיר את מצבו . 
לאמיתו של דבר , התעקשותו להרשיע את טוביאס ואת האחרים ברצח של סאסאמון הייתה הניצוץ שהצית את האלימות . 
בעצם סירובו להכיר בעובדה שהצרות של פיליפ הן גם הצרות שלו , נעשה וינסלו אשם במלחמת המלך פיליפ לא פחות מכל אחד אחר . 
בסופו של דבר , כל אחד משני הצדדים רצה בדיוק את מה שהצליינים חיפשו ב - : 1620 מקום שלא יצטרכו להתחלק בו עם אף אחד . 
אבל מרגע שמאסאסויט החליט להיעשות בן בריתם של הצליינים , שוב לא הייתה ניו אינגלנד שייכת לצד אחד בלבד . 
וכדי שהשלום יהיה בר קיימא , היו האחרים צריכים לדעת לוותר . 
כי ברגע שמישהו מהם היה מואס בעבודה הקשה של שמירה על החיים בצוותא – ובכל ההתפשרויות , התסכולים והעיכובים שבהכרח נבעו מהם – הוא היה מעמיד את עצמו בסכנה שיאבד לו הכול . 
זה היה לקח שברדפורד ומאסאסויט למדו במהלך שלושה עשורים ממושכים של שיתוף פעולה . 
ואנו יכולים היום ללמוד לא מעט מהעובדה שילדיהם הצליחו לשכוח אותו במהירות כה רבה . 
מלחמת המלך פיליפ הסתיימה רשמית עם מותו של ראש השבט ב - , 1676 אבל מבחינתו של בנג'מין צ’רץ ’ הלחימה רק התחילה . 
בין השנים 1689 ל - 1704 הוא עמד בראש חמישה " מסעות למזרח " כלומר למיין , שם לחם בצרפתים ובאינדיאנים . 
במסעות האלו השתתפו רבים מהסקונטים שלחמו לצדו נגד פיליפ וכן תינוק המלחמה של צ’רץ ’ , בנו קונסטנט , ששירת תחת פיקודו בדרגת קפטן . 
ב - , 1702 עם פרוץ מלחמת המלכה אן כבר היה צ’רץ ’ כה שמן , עד ששני עוזרים היו צריכים לתמוך בו כשהתנודד כברווז בשבילים הקפואים שבהם פסע פעם בגאון כאיש צעיר . 
ב - 1716 פרסם צ’רץ ’ בעזרת בנו תומס את הספר Entertaining passages Relating to Philip ' s War ( סיפורים מבדחים ממלחמת המלך פיליפ ) . בעת ההיא כבר יצא ספרה של מרי רולנדסון על תקופת שבייה אצל האינדיאנים במהדורות רבות . 
אבל ספר נוסף , ספרו של ויליאם ברדפורד Of Plymouth Plantation ( על מטעת פלימות ) עדיין היה כתב - יד . 
הוא נמסר לעיונם של היסטוריונים שונים שכתבו ספרים על ניו אינגלנד , ביניהם גם אינקריס מָזֶר וויליאם הוברד שסיקרו את מלחמת המלך פיליפ , ובסופו של דבר השאיל נכדו של ברדפורד , סמיואל , את כתב - היד המכורך עור עגל לכומר תומס פרינס , שהפקיד אותו ב - 1728 בספרייה שבמגדל הפעמונים של כנסיית אולד סאות בבוסטון . 
ושם הוא נשאר מונח למעצבה בארבעים השנים הבאות . 
האינדיאנים של דרום ניו אינגלנד לא השאירו שום תיעוד בכתב על מה שעבר עליהם מאז הופעת המייפלאוור . 
אבל אין זה אומר שהסיפור האינדיאני לא סופר מעולם . 
במקום בכתב העבירו אותו האינדיאנים מפה לאוזן , וכמעט מיד עם בואם לאמריקה , התחילו האנגלים לרשום את האגדות והסיפורים האינדיאניים ששמעו ממקורות שונים . 
האינדיאנים של קייפ קוד ושל האיים , שנודעו לימים בשם וַמפָּנוֹאֶג , סיפרו את הסיפור על מוֹשוֹפ ּ , ענק מיתולוגי בעל מאפיינים רבים של מנהיג אינדיאני . 
בהתחלה היה מושופ ידידם הטוב והמיטיב של בני עמו , אבל עם השנים חלו בו שינויים מדאיגים . 
הוא התחיל לדרוש מהם מסים לא מוצדקים ויצר מחלוקות במקומות שפעם עזר להשכין בהם שלום . 
הוא גם התחיל להציק לבני משפחתו . 
" הוא היה מכה את אשתו הזקנה על כל עניין של מה בכך , " מספרת אחת הגרסאות , " ואת ילדיו על עוד פחות מזה . 
באחד הימים , כשחמשת ילדיו שיחקו על שפת הים סמוך לביתם באָקינָה , בקצה המערבי של האי מרתה'ס ויניארד , נעץ מושופ את הבוהן הענקית שלו בחול . 
מי הים התחילו לעלות וזרמו לעבר ארבעת הבנים והבת ; וכשהמים גאו סביבם הרימו הבנים את אחותם בניסיון נואש להצילה . 
ברגע שעמדו לטבוע הפך מושופ את הילדים ללווייתנים קטלניים ופקד על בניו להשגיח על אחותם . 
אשתו של מושופ מיאנה להינחם על אובדן ילדיה . 
בכייה הבלתי פוסק עצבן את הענק שהניף את האישה באוויר והשליך אותה בכוח עד שנחתה על החוף הסלעי של סקונט , שם חייתה עד יומה האחרון כשהיא מתחננת לעזרה מהאנשים שחלפו על פניה בסירות הקאנו שלהם . 
בסופו של דבר הפכה האישה לאבן וכשהגיעו האנגלים הם שברו את ראשה ואת שתי זרועותיה . 
אבל אז , מושופ כבר נעלם ו " איש לא ידע לאן " . 
אשתו , לעומת זאת , נשארה בסקונט עד עצם היום הזה בתור סלע פגום הניצב על קו המים . 
האגדה הזאת נרשמה לראשונה במאה ה - 18 . 
בעת ההיא כבר הצטמצם מספרם של האינדיאנים מקייפ קוד והאיים לכמה מאות בני - אדם שרובם חיו בשמורות - העיירות מַשפִּי בקייפ קוד ואָקינה במרתה'ס ויניארד . 
למרות מאמציו של בנג'מין צ’רץ ’ לבוא לעזרתם , פחת מספרם של בני הסקונט בהתמדה ומשבט שמנה ב - 1700 יותר מ - 400 נפש נותרו ב - 1774 רק 6 גברים ו - 19 נשים . 
בשנים הבאות התמתנה האגדה על מושופ , בדיוק כמו האגדה על אבות הצליינים , ונותרה רק גרסה מרוככת של סיפור שבעבר היה הרבה יותר מעציב . 
הגרסה המוקדמת של הסיפור , שהועלה על הכתב בין השנים 1792 ל - , 1829 שיקפה את הכעס , הפחד , הבלבול ועוגמת הנפש שהרגישו האינדיאנים של האזור בעקבות המלחמה שאילצה אותם להילחם בבני עמם . 
במאה ה - 19 כבר העדיפו האינדיאנים של דרום ניו אינגלנד לזכור את מלחמת המלך פיליפ כסכסוך שבו האינדיאנים נלחמו באנגלים ותו לא . 
אבל עבור אלה שחוו את המלחמה על בשרם או הכירו את האנשים שהשתתפו בה , זו לא הייתה שאלה של מי נלחם נגד מי ; הם הרגישו כמו חלק ממשפחה שנהרסה בגלל פעולותיו המפחידות וחסרות הפשר של מי שהיה פעם אביהם הרחום והאהוב . 
ב - 1741 ביקש תומס פוֹנס בן ה - 95 שישאו אותו באפיריון לחוף פלימות . 
פונס שמע שעומדים לבנות רציף על סלע חסר ייחוד שעמד על קו הגאות בקרבת טאון בּרוק . 
בדמעות בעיניו הצהיר פונס שהוא שמע מאביו , שבא לפלימות ב - , 1623 שהצליינים עלו מהסירה אל החוף דרך סלע זה וכך הוא היה למקום שבו דרכה כף רגלם לראשונה בעולם החדש . 
באותו יום נולדה האגדה על פלימות רוֹק ( Plymouth Rock ) . 
ב - 1769 הקימה קבוצה של תושבי פלימות את האולד קולוני קלאב ( מועדון המושבה הישנה ) וקבעה את ה - 22 בדצמבר כיום האבות המייסדים שבו יחגגו מעתה ואילך את נחיתת הצליינים על הסלע . 
המפגש הראשון של המועדון התקיים בפונדק של תומס סאותוורת האולנד על קול'ס היל . 
אבל כשהתחזקו המחלוקות הפוליטיות בשנים שקדמו לפרוץ המהפכה האמריקנית , החליטו החברים , שרובם היו לויאליסטים , דהיינו , נאמנים לכתר , לפרק את המועדון . 
וכך הם פינו את הדרך לסיעה היריבה , " בני החירות " , שהשתלטה – פשוטו כמשמעו , כפי שהתברר בהמשך – על פלימות רוק . 
למרות עדותו רווית הדמע של פונס , נבנה רציף עם מילוי אבן מעל לסלע . 
אבל חלקו העליון עדיין בצבץ מעל שכבת החול שכיסתה את הרציף , וביום האבות המייסדים של שנת 1774 הופיע במקום קולונל תיאופילוס קוטון עם פועלים ועם כל הציוד שנדרש לעקירת הסלע מתוך הרציף כאילו היה שן נגועה . 
אבל כשקוטון וחבריו לסיעת בני החירות ניסו לעקור את הסלע כדי להעמיסו על העגלה הממתינה , קרה אסון . 
הסלע התבקע לשניים – כמטפורה , אמרו כמה הוגי דעות , לקרע המאיים להפריד בין המושבות האמריקניות לבריטניה . 
קוטון ואנשיו השאירו את חלקו התחתון של הסלע , שעל פי אותו רעיון ייצג מן הסתם את הלויאליסטים , נעוץ בקרקע ואת חלקו האחר הובילו לכיכר העיר , שם הם הניחו אותו ליד תורן החירות שהוקם לא מכבר . 
כיתוב לתמונה בעמוד 351 במקור : צילום דאגֵרוטַייפ מ - 1853 שבו נראה רציף הדג'ס בפלימות , מסצ'וסטס , וקבוצת אזרחים עומדת סביב חלקו החשוף של פלימות רוק 
הצליינים חזרו אפוא לכותרות ויחד איתם חזרו גם בנג'מין צ’רץ ’ ומרי רולנדסון . 
מהדורות מחודשות של ספריהם הופיעו כשהמאבק באינדיאנים מסמל הפעם את מלחמתן של המושבות לעצמאות . 
רצה הגורל ונכדו של צ’רץ ’ , שגם שמו היה בנג'מין , הועמד לדין באשמת סיוע חשאי לאנגלים בעת המצור על בוסטון . 
האינדיאנים , לעומת זאת , גילו נאמנות רבה יותר למאבק האמריקני על החירות והחופש . 
אינדיאני מרוד איילנד בשם סימיוֹן ( שמעון ) סיימון , שלפי הדיווחים היה צאצא ישיר של מאסאסויט , נלחם לצדו של ג'ורג' וושינגטון לאורך כל שמונה השנים של המהפכה . 
בימיה הראשונים של מלחמת העצמאות כבש הצבא הבריטי את כנסיית אולד סאות בבוסטון . 
אחרי פינוי הבריטים ב - , 1776 התברר שכרכים רבים מספרייתו של פרינס במגדל הכנסייה , ביניהם גם כתב - היד של ברדפורד , נעלמו וכנראה אבדו לנצח . 
אבל הדבר לא עיכב כהוא זה את התעוררות המיתוס של האבות הצליינים . 
ב - 1802 נשא ג'ון קווינסי אדמס , שיתמנה כעבור 23 שנים לנשיא השישי של ארצות הברית , נאום חגיגי בפלימות בטקס השנתי לציון יום האבות . 
אבל אדמס האינטלקטואל , שהתחנך בעיר ההולנדית ליידן בעת שאביו כיהן כשגריר בהולנד , לא התעניין בסלע והעדיף במקום זה להתמקד בתרומתם של המהגרים לממשל האמריקני . 
בין שאר דבריו הוא הזכיר את אמנת המייפלאוור כמסמך שבישר את פריחת הדמוקרטיה האמריקנית . 
" מסמך זה הוא אולי הדוגמה היחידה בהיסטוריה של המין האנושי , " הטעים אדמס , " להסכם חברתי מקורי ותכליתי מעין זה , שפילוסופים תיאורטיקנים רואים בו את המקור הלגיטימי היחיד לממשל . 
האמנה התקבלה על דעתם של כל האנשים המרכיבים את הקהילה , ביחד ולחוד , והתאחדותם סביבה היא אשר הפכה אותם לאומה . 
כעבור 18 שנים היה דניאל ובסטר הנואם המרכזי בחגיגות שנערכו במלאת מאתיים שנים לבואם של הצליינים לעולם החדש . 
בנאומו של ובסטר , שהופץ ברבים והעניק לצליינים הכרה לאומית רחבה , הוצג פלימות רוק כסמל לאידיאלים המוצקים שעליהם מושתתת האומה האמריקנית . 
במרוצת השנים סותת חלק הסלע שהוצב בכיכר העיר בפטישיהם של ציידי מזכרות וממדיו הצטמצמו במידה ניכרת . 
ב - 1834 הוחלט להציבו בחזית של פילגרים הול ( Pilgrim Hall ) החדש , מבנה בסגנון ניאו - יווני שהוכרז כמוזיאון הציבורי האמריקני הראשון . 
ואז קרה שוב אסון . 
הסלע הועמס על עגלה ובעת שזו חלפה על - פני בית - המשפט העירוני , השתחרר אחד מפיני הגלגלים . 
הגלגל נפל והסלע החליק מהעגלה ונבקע לשניים . 
הפעם הודבקו שני החלקים זה לזה במעט מלט והסלע הוצב על מקומו בשלום . 
צאצאיהם הגאים של הצליינים לא היו האמריקנים היחידים שביקשו לאחות את קרעי העבר ליריעה חדשה ומשופצת . 
גם אצל התושבים האינדיאנים של דרום ניו אינגלנד , כמו הוומפנואג ממַשפִּי שבקייפ קוד והפיקווט מקונטיקט , התעורר מחדש הצורך בזהות ותכלית . 
ב - 1833 נסע הפיקווטי ויליאם אַפֶּס , שהיה כומר מתודיסטי , לקייפ קוד כדי לסייע בארגון פעולות המחאה נגד גזילת אדמות האינדיאנים בידי התושבים המקומיים הלבנים , שנקראו לימים מרד המַשפִּי . 
ב - 1836 נשא אַפֶּס הרצאה בבוסטון , בשם " שבחו של המלך פיליפ " . 
בהרצאתו טען אַפֶּס שמלחמת המלך פיליפ הייתה " אירוע לא פחות נאצל מהמהפכה האמריקנית " . 
אף - על - פי שהפיקווט והוומפנואג כאחד לחמו במלחמה לצד האנגלים , בחר אַפֶּס להתעלם מהעובדה הזו והעדיף להציג את פיליפ כמנהיג של מאבק כלל - אינדיאני לחירות . 
דבריו של אַפֶּס משקפים את השינוי שחל בהתייחסות למלחמת המלך פיליפ ברחבי ארצות הברית . 
ב - 1814 פרסם וושינגטון אירווינג את המאמר פיליפ מפוקנוקט , שמן הסתם הייתה גם לו השפעה על השבחים שחלק אַפֶּס למנהיג האינדיאני . 
ב - 1829 נערכה בניו יורק הצגת הבכורה של המחזה מֶטָמוֹרָה ( שיבוש של מֶטָקוֹם , אחד מהשמות האינדיאניים הרבים של פיליפ ) בכיכובו של השחקן האמריקני הנערץ ביותר של התקופה , אדווין פורסט . 
מטמורה היה כל מה שפיליפ שאף בכל מאודו להיות – חזק , אצילי ואמיץ - והמחזה הוצג בהצלחה במשך עשרות שנים . 
אמריקה השלימה אפוא סגירת מעגל . 
במקום אויב בוגדני , היו פיליפ והפוקנוקט מעתה פטריוטים שמלחמתם נגד הפוריטנים כאילו ניבאה את המהפכה האמריקנית . 
ב - 1855 ביקר בוסטוני אחד בחנות לספרים עתיקים בקורנהיל שבלונדון ובמהלך חיטוטיו עיין גם בספר עלום של היסטוריה כנסייתית . 
להפתעתו מצא בספר ציטטה מכתב - יד שנראה כמו על מטעת פלימות של ויליאם ברדפורד . 
חיש מהר התברר שספרו של ברדפורד התגלגל בדרך כלשהי לספריית הבישוף של לונדון בפולהאם פאלאס . 
איש לא ידע כמדומה כיצד הוא הגיע לשם , אבל בטרם עבר זמן רב הוכן העתק מלא של כתב - היד והספר יצא לאור ב - 1856 . 
במדינה שהייתה עסוקה מעל לראשה באתגר של ההתפשטות מערבה ובסערה המתקרבת של מלחמת האזרחים , עוררה הופעת הספר " סנסציה ספרותית של ממש " , כלשונו של ההיסטוריון סמיואל אליוט מוריסון . 
כעבור שנתיים פרסם הנרי ווֹדסוֶורת לונגפלו פואמה בשם חיזורו של מיילס סטנדיש שהפכה מיד לרב מכר . 
הפואמה מתארת בלשון מליצית את השיחה בין פריסילה מולינס לג'ון אולדן , שבה ניסה אולדן למסור לה את הצעת הנישואים של חברו מיילס סטנדיש והיא הציעה לו שידבר בשם עצמו . 
הפואמה של לונגפלו , שהתבססה בצורה רופפת על המסורת של משפחת אולדן , נחטפה כלחמניות חמות ומספרים שבלונדון לבדה נמכרו ביום אחד 10,000 עותקים של הספר . 
כעת כבר לא הייתה כל דרך להימנע מכך שאנשים יתחילו להכיר את הצליינים לא כפי שהיו באמת , אלא כפי שסופרי העידן הוויקטוריאני רצו שהם יהיו . 
כעבור מספר שנים , עם פרוץ מלחמת האזרחים , הצורך של הציבור במיתוס שישחזר וישקם את השורשים הלאומיים נעשה דוחק עוד יותר , וב - 1863 הנהיג אברהם לינקולן את חג ההודיה – חנגה של קתרזיס לאומי שהייתה מביכה , ומן הסתם גם מזעזעת את הצליינים יראי האלוהים . 
זמן מה לפני פרוץ מלחמת האזרחים רכש הפילגרים סוסאייטי ( Pilgrim Society ) , הארגון שבנה את פילגרים הול , את הרציף שבו נמצא החלק התחתון של פלימות רוק . 
הארגון החליט שמן הראוי לקדש את הסלע הזה ולשמרו במבנה מתאים . 
אבל כיוון שהסגידה לשני סלעים באותו שם נראתה חסרת היגיון , הועבר ב - 1880 חצי הסלע שהוצב בחזית הפילגרים הול חזרה אל המזח ואחרי יותר ממאה שנים הוא התאחד מחדש עם חציו שנשאר על שפת הים . 
ועדיין היה ספרו הגדול של ברדפורד מונח בספרייתו של הבישוף האנגלי . 
ב - 1896 החליט ג'ורג' פריזבי הוֹר , סנטור ממסצ'וסטס , שהגיע הזמן להחזיר את המסמך המפורסם למולדתו . 
הוֹר היה צאצא ישיר של ג'ון הוֹר מקונקורד , האיש שפדה את מרי רולנדסון משבייה , לכן התאים לו בהחלט להיות האדם שיפדה את ספרו של ברדפורד מגלותו הממושכת באנגליה . 
הוֹר הפליג ללונדון ופתח בהליכים שעם סיומם ב - 1897 שב הספר הביתה , לניו אינגלנד . 
ב - 1891 הוציאה חבורה שעם חבריה נמנו הכומר האפיסקופלי של דוקסברי , רופא ורבים מצאצאיו של סטנדיש , את גופת אבי המשפחה מקברה . 
אולי היה צדק פואטי בכך ש - 271 שנים אחרי שוד הקברים האינדיאניים בחורף , 1620 היה האיש האחראי למעשה ההוא קורבן לפגיעה דומה בכבודו . 
מכל מקום , גולגולתו של סטנדיש ועצמותיו נבדקו בקפדנות ונמדדו והרופא הכריז ש " העצמות מעידות על אדם חזק ובעל מבנה גוף חסון " . 
הגולגולת הייתה גדולה להפתיע ו " בעלת צורה מוזרה " , והכומר העיר בנימוס שלרבים מצאצאיו של סטנדיש העומדים סביב הקבר יש צורת ראש דומה . 
בלסתו התחתונה של סטנדיש נותרה רק שן אחת וצבעם של אניצי השיער המעטים שדבקו בגולגולת היה חום - אדמדם מעורב באפור . 
אבל הדבר שהפתיע את כולם היה אורכו של השלד – מטר ושבעים , גובהם הממוצע של הגברים במאה ה - 17 . 
האומנם היה סטנדיש גבוה יותר מכפי שסברו תחילה ? 
כלל וכלל לא , אמר הרופא . 
הוא הסביר שכאשר " הגוף האנושי מתפרק בקבר , העצמות מתפזרות ונמעכות תחת משקלם של מכסה הארון המרקיב ושל האדמה , ולכן " שלד קבור יהיה בדרך כלל ארוך יותר משהיה האדם בחייו " . 
כמו כל הצליינים , גם סטנדיש נעשה אחרי מותו איש גדול יותר משהיה אי - פעם בחייו . 
עם בוא המאה החדשה הפכה מלחמת האזרחים לזיכרון רחוק , מלחמות האינדיאנים במערב הפרוע התקרבו לסיומן ואזרחי ארצות הברית כבר יכלו להסתכל בנוסטלגיה רומנטית על אוכלוסיית הילידים של אמריקה . 
חג ההודיה והדימוי המרגיע של שיתוף הפעולה האנגלי - אינדיאני תפסו אפוא את מקומם של פלימות רוק ושל הברית כמיתוס השולט של הצליינים . 
ואף - על - פי שההתעניינות האזורית במלחמת המלך פיליפ לא דעכה גם במחצית הראשונה של המאה ה - , 20 הסכסוך ההוא משך מעט מאוד תשומת - לב מחוץ לניו אינגלנד . 
בדמיון האמריקני העממי , ההיסטוריה של האומה התחילה עם הצליינים ואחר כך דילגה על 150 שנים היישר למהפכה ולקרב לקסינגטון וקונקורד , שבו הביסה המיליציה המקומית את הצבא הבריטי והניסה אותו חזרה לבוסטון . 
המבוכה הרעיונית של שנות השישים הולידה הכרה מחודשת בזהות האינדיאנית , שקראה תיגר על הסגידה הלאומית לחג ההודיה . 
ב - 1970 הכריזו אקטיביסטים אינדיאנים על חג ההודיה כעל יום אבל לאומי ופלימות נבחרה כמקום הטבעי לעריכת טקסי הזיכרון . 
בעשרות השנים האחרונות זכו האינדיאנים של ניו אינגלנד , שנחשבו בעבר ל " אומה נכחדת " , לתחייה מחודשת . 
רבים מהשבטים שהשתתפו במלחמת המלך פיליפ קיבלו הכרה פדרלית ; בעיקר חזרו לכותרות הפיקווט והמוהוק , שהקימו בתי קזינו רווחיים להפליא . 
צאצאיהם של הצליינים היו , בעיקר , פוריים . 
לפי הערכה שנעשתה ב - 2002 חיים כיום בארצות הברית כ - 35 מיליון צאצאים של נוסעי המייפלאוור , כ - 10 אחוזים מכלל אוכלוסייתה של האומה האמריקנית . 
פלימות של היום היא תערובת של המקודש עם הקיטשי , מקום שיש בו בתים המייצגים ארכיטקטורות של תקופות שונות ומלכודות תיירים , מקום שבו רובצת המייפלאוור II בנחת לצד מבנה הגרניט הראוותני המסוכך על שרידיו המבוקעים של פלימות רוק . 
במרחק של מספר קילומטרים ממרכז העיר פלימות , על גדתו הצפונית של נהר אִיל , שוכנת מטעת פלימות ( Plymouth Plantation ) , שחזור יישובם של הצליינים כפי שנראה ב - , 1627 השנה האחרונה שבה עדיין חיו כל המתיישבים המקוריים בתוך המתחם המגודר שהוקם לצורך הגנה מהתקפה אינדיאנית . 
התכנון וחומרי הבנייה נחקרו בקפדנות ; המדריכים במקום , הלבושים בבגדי התקופה , בקיאים בשפה ובמנהגים של אנגליה בראשית המאה ה - 17 ויודעים הכול גם על הדמויות ההיסטוריות שאותן הם אמורים לגלם . 
אחרי הצעקנות הדביקה של אתרי הזיכרון על שפת הים , מטעת פלימות בפני עצמה , היא תזכורת מוצלחת מאוד לזמנים עברו . 
מחוץ לגדר המתחם יש שחזור של יישוב אינדיאני קטן המכונה נחלת הוומפנואג ( Wampanoag Homesite ) . המדריכים ביישוב הזה אינם עושים כל ניסיון להעמיד פנים שאינם חיים כאן ועכשיו , באמריקה של המאה ה - 21 . 
אבל גם מחוץ לשמורה הקטנה של 1627 עדיין מרחפות רוחות הרפאים של העבר . 
מחקר ארכיאולוגי גילה שקסרקטין קלרק ' ס , המקום שבו כמעט איבד בנג'מין צ’רץ ’ את אשתו ובנו , עמד בשטח שבו נבנתה מטעת פלימות המשוחזרת , בין נחלת הוומפנואג ליישוב הצליינים . 
ביום ראשון , ה - 12 במארס , 1676 אירע במקום הזה טבח אכזרי שגבה את חייהם של 11 מתושבי פלימות , רובם נשים וילדים . 
כפעולת תגמול הוציאו שלטונות פלימות להורג ארבעה אינדיאנים שהואשמו בהשתתפות בהתקפה . 
כיום משמש השטח מגרש חנייה ואין בו שום נקודת ציון היסטורית . 
אולם כל כמה שיוצרי המיתוסים של אומתנו היו רוצים שמלחמת המלך פיליפ תהיה כלא הייתה , היא אינה עומדת להיעלם . 
14 החודשים העקובים מדם בין יוני 1675 לאוגוסט 1676 הטביעו חותם בל יימחה על התפתחותה של ניו אינגלנד בפרט ושל אמריקה בכלל . 
קל ללגלג על הניסיונות שנעשו בעבר לרומם ולקלס את הצליינים , בפרט בשים לב למה שעוללו בניהם ונכדיהם לאינדיאנים . 
אבל כדאי בכל זאת להסתכל על האנשים האלה בפחות ציניות ולזכור שבמשך יותר מחמישים שנים הם חיו בשלום לצד שכניהם האינדיאנים . 
התעלומה הגדולה בכל הסיפור הזה היא כיצד הצליחה אמריקה לפרוץ מתוך החושך הנורא של מלחמת המלך פיליפ ולהיעשות למה שהנה כיום – ארצות הברית . 
התשובה האפשרית נמצאת אולי באישיותו של מי שהוגדר כאמריקני הראשון שלחם באינדיאנים , בנג'מין צ’רץ ’ . 
בשנים שאחרי מלחמת המלך פיליפ , כשההתפשטות חסרת המעצורים מערבה הגדירה מחדש את האמריקניות , נוצר גם אמריקני מסוג חדש : איש הסְפָר , פוחח שהוא שלב ביניים בין פרא אדם לאיש תרבות , המתייחס בחשדנות טבעית לכל צורה של סמכות ומעדיף להישען על תושייתו , על אומץ לבו ועל כישוריו כדי לשרוד . 
משיכתו של צ’רץ ’ אל הישימון שאבותיו עשו הכול כדי להתרחק ממנו היא אשר ייחדה אותו משאר תושבי ניו אינגלנד . 
עם פרוץ המלחמה ביוני 1675 הוא היה האיש הנכון במקום הנכון ; ובתור שכזה , הוא היה לאב - טיפוס אמריקני אמיתי . 
מתוך הלהבות המחשלות של אחת מהמלחמות הנוראות ביותר שהתחוללו מאז ומעולם על אדמת צפון אמריקה , יצא צ’רץ ’ עם זהות שחלקה נלקח מהצליינים , חלקה מיורדי הים , חלקה מהאינדיאנים וכולה אך ורק שלו . 
העובדה שטיפוסים רבים כל - כך מההיסטוריה ומהספרות האמריקנית מזכירים אותו – מדניאל בון ודייווי קרוקט עד נטי בַּמפּו ּ ועד רמבּו ֹ – לא מפחיתה במאומה מהמקוריות ומהצבעוניות שובות הלב של האישיות שהציג בספרו Entertaining Passages Relating to Philip ' s War ( סיפורים מבדחים ממלחמת המלך פיליפ ) . גם אם צ’רץ ’ של צ’רץ ’ הוא אמיץ , ערמומי וטוב מכדי להיות אמיתי , זה לא שייך כלל לעניין . 
ממילא הייתה אמריקה עתידה להיעשות אומה של אנשים שהמציאו את עצמם מחדש וקידמו את עצמם . 
אני רואה בסיפורו של צ’רץ ’ משהו מיוחד מפני שניתן ללמוד ממנו כיצד מתוך הסיוט של מלחמה בישימון יכולה לצמוח יום אחד חברה המבטיחה חופש וצדק לכול . 
עולם שנקלע לפתע למצב של טרור ותוקפנות יכול להגיב בשתי דרכים . 
האחת היא דרכו של מוזלי : תתנהג כמו משוגע ותחזיר לאויב באבי אביו . 
אבל כפי שהוכח במלחמת המלך פיליפ , השתוללות משולחת רסן והפחדה רק מלבות את התוקפנות . 
האחרת היא דרכו של צ’רץ ’ : במקום לתעב את האויב , נסה ללמוד ממנו הרבה ככל האפשר ; במקום להרוג אותו , נסה לשדל אותו בדברים כדי להטות את לבו אליך . 
ומעל לכול , תתייחס אליו כאל בן - אדם . 
עבור צ’רץ ’ , ההצלחה במלחמה נמדדה לא בהרג , כי אם בהיכנעות . 
ומבחינה זו אפשר לומר שהוא צפה מראש את היצור המבורך ובר השינוי שבסופו של דבר , אחרי הכרזת העצמאות ואישור החוקה , נעשה לארצות הברית של אמריקה . 
צ’רץ ’ מסיים את ספרו על המלחמה בסיפור קטן השופך אור על אישיותו . 
בינואר 1677 ביקשו ממנו פרנסי פלימות לפקד על כמה מבצעי טיהור . 
במשך אותו חורף הוא הצליח לשבות עוד אינדיאנים רבים . 
אחד השבויים היה אינדיאני בא בימים שהתחבב מיד על צ’רץ ’ והוא שאל אותו לשמו . 
" קַנצ ֶ ' נס , " ענה הזקן , " מצפּוּן . 
" מצפון , " חזר צ’רץ ’ על דבריו בחיוך , " אם כך , המלחמה הסתיימה ; זה הדבר שהם מחפשים , כי המחסור בו גדול . 
צ’רץ ’ היה אמור להעביר את הזקן לפלימות , משם היו שולחים אותו מן הסתם לעבדות באיי הודו המערבית . 
אבל במקום זה הוא שאל אותו היכן היה רוצה לבלות את שארית חייו . 
האינדיאני נקב בשמו של אנגלי מסוונזי שהכיר לפני המלחמה . 
צ’רץ ’ ערך מספר בירורים וכעבור זמן קצר הגיע קנצ'נס לביתו החדש . 
מדובר בניצחון קטן , ללא ספק , אבל בחורף של 1677 זה היה המיטב שיכול בנג'מין צ’רץ ’ לעשות . 
תודות 
כתיבתו של ספר זה התחילה ב - 1995 בעקבות כינוס אינדיאני שנערך באי ננטאקט בחסות האגודה ההיסטורית של ננטאקט . 
בכינוס פגשתי את ג'ון פיטרס , או צב איטי בשמו האינדיאני , שהיה אז רופא שבטי של הוומפנואג ומנכ"ל הרשות לענייני אינדיאנים של מסצ'וסטס ; טוני פולרד , או נאנפאשמט , המנהל של מוזיאון פלימות פלנטיישנ’ס ומפנואג אינדיאן ; ואת ראסל גרדנר , או האייל הקורא הגדול , אז ההיסטוריון של שבט ומפנואג . 
גרדנר , במיוחד , היה לי לעזר רב במחקרי לקראת כתיבת Abram ' s Eyes , ( עיני אברהם ) , הספר על מורשת האינדיאנים של אמריקה שכתבתי אחרי הכינוס . 
למרבה הצער , שלושתם נפטרו בתחילת עבודתי על הספר הזה – עבודה שהסתמכה רבות על התובנות שקיבלתי מהם , הן במישור הספרותי והן במישור האישי , לפני למעלה מעשר שנים . 
אני חייב הרבה גם לנשות שבט ומפנואג הלן ונדרהופ מנינג וג'וּן מנינג , שהנחו אותי במחקריי הקודמים על מרתה'ס ויניארד , ולאליזבת ליטל המנוחה , שלא היה שני לה בידיעות על האינדיאנים של ננטאקט . 
תודתי נתונה גם לאלברט " באד " איגן המנוח ולאשתו דורותי איגן על התמיכה שקיבלתי מהם באמצעות קרן איגן ומכון איגן ללימודים ימיים . 
תודה רבה גם לצוות של ג'בז האולנד האוז ושל אייזק וינסלו האוז . 
תודה מיוחדת לצוות המקצועי של האגודה לגנאלוגיה היסטורית של ניו אינגלנד ולאגודת מייפלאוור על תרומתם החשובה והמתמשכת לידע שלי על ניו אינגלנד של המאה ה - 17 . 
במחקרי באנגליה נעזרתי רבות במלקולם דולבי מסקרובי ובראסל קירבי , במג קירבי ובטים קונולי מלונדון . 
לארי אנדרסון ופרד ברידג' הראו לי את האתרים שבהם התנהלו הקרבות של מלחמת המלך פיליפ בקומפטון , רוד איילנד . 
תודתי נתונה גם לרוול קאר , אלפרד קרוסבי , ג'פרי קראולי , ג'אד ג'דסון , ג'ף קאלין , פרנסס קרטונן , ד"ר טימותי לפור , בת מנספילד , ריצ'רד ומרי פילבריק , טימותי פילבריק , אנדריו פירס , מייקל טוגיאס וצ'רלי סול . 
תודה מיוחדת לאלה וילקוקס סקאטו , רופאה שבטית והיסטוריונית של הנאראגנסט . 
הפקתי תועלת רבה מהערותיהם המחכימות של הקוראים הבאים : רוברט ס . 
אנדרסון , ג'יימס בייקר , פגי בייקר , ג'רמי בנגס , סוזן ביגל , תומס קונגדון , פיטר דרמי , פיטר גואו , ברברה הייל , מייקל היל , ג'ני פילבריק , מליסה פילבריק , מריאן פילבריק , תומס פילבריק , ניל סליסבורי , אריק שולץ , אלה סקאטו , קיית סטוולי , קרוליין טרוורס , לן טרוורס וג'ורג' וייטהד . 
כל השגיאות העובדתיות והפרשנויות המוטעות בספר הן שלי ושלי בלבד . 
אני אסיר תודה במיוחד למייקל היל על הסיוע במחקר ועל העצות החכמות שקיבלתי ממנו . 
תודה גם לסלסט ווקר ולטימותי ניומן . 
אלפי תודות לוונדי וולף , העורכת שלי בווייקינג פינגווין שהראתה לי שוב את הדרך . 
תודה להילרי רדמון ולהאל פסנדן על הערות העריכה וכן לקליף קורקורן , פרנצ'סקה בלנג'ר , קייט קריגס , מייקל ברנן , גרטשן קוס , גרג מוליקה והעורך הלשוני אדם גולדברגר . 
אני מודה גם לג'פרי וורד על המפות . 
אני חייב רבות לריצ'רד ג'ונסון מהרפר קולינס , אנגליה , על עצות העריכה שנתן לי ולרייצ'ל ניקולסון ועוזרתה על תכנון מסע המחקר שלי בבריטניה . 
ההיסטוריה של מושבת פלימות היא נושא שאני מהרהר בו זה זמן רב , אבל הסוכן הספרותי שלי סטיוארט קרישבסקי הוא אשר המריץ אותי לראשונה לכתוב עליה ספר . 
תודה לך , סטיוארט , על עזרתך הרבה . 
תודה גם לשנה כהן ולאליזבת קואן קילרמאייר . 
ומעל לכול , תודה לאשתי מליסה ד . 
פילבריק ולשני ילדינו , ג'ני ואיתן , להוריי מריאן ותומס פילבריק ולאחי סם פילבריק ומשפחתו , שהלכו איתי לאורך כל הדרך . 
הערות 
קיצורים 
AAS = American Antiquarian Society ( רשות העתיקות האמריקנית ) 
CCR = Colonial Connecticut Records ( הרשומות של מושבת קונטיקט ) 
EPRPW = Entertaining Passages Relating to Philip ' s War by Benjamin Church , edited by Henry Martyn Dexter ( סיפורים מבדחים ממלחמת המלך פיליפ מאת בנג'מין צ’רץ ’ , בעריכת הנרי מרטין דקסטר ) 
GNNE = Good News from New England by Edward Winslow ( חדשות טובות מניו אינגלנד מאת אדוארד וינסלו ) 
HIWNE = History of the Indian Wars in New England by William Hubbard , edited by Samuel G . 
Drake ( ההיסטוריה של מלחמות האינדיאנים בניו אינגלנד מאת ויליאם הוברד בעריכת סמיואל ג . 
דרייק ) 
HKPW = History of King Philip ' s War by Increase Mather , edited by Samuel g . 
drake ( ההיסטוריה של מלחמת המלך פיליפ מאת אינקריס מזר , בעריכת סמיואל ג . 
דרייק ) 
MHS = Massachusetts Historical Society ( האגודה ההיסטורית של מסצ'וסטס ) 
MR = Mourt ' s Relation , edited by Dwight B . 
Heath ( מורט'ס ריליישן בעריכת דווייט ב . 
הית ) 
NEHGR = New England Historical and Genealogical Register ( ספר הרשומות ההיסטוריות והגנאלוגיות של ניו אינגלנד ) 
NEQ = New England Quarterly ( הרבעון של ניו אינגלנד ) 
OIC = The Old Indian Chronicle , edited by Samuel g . 
Drake ( דברי הימים של האינדיאנים בעריכת סמיואל ג . 
דרייק ) 
OPP = Of Plymouth Plantation by William Bradford , edited by Samuel Eliot Morison ( על מטעת פלימות מאת ויליאם ברדפורד , בעריכת סמיואל אליוט מוריסון ) 
PCR = Plymouth Colony Records , edited by David Pulsifer and Nathaniel Shurtleff ( תולדות מושבת פלימות בעריכת דייוויד פולסיפר ונתנִאל שורטלף ) 
PM = The Plymouth Migration by Robert Charles Anderson ( ההגירה לפלימות מאת רוברט צ'רלס אנדרסון ) 
SGG = The Sovereignty an Goodness of God by Mary Rowlandson , edited by Neal Salisbury ( ידו החזקה וחסדו של אלוהים מאת מרי רולנדסון , בעריכת ניל סליסבורי ) 
WMQ = William and Mary Quarterly ( הרבעון של ויליאם ומרי ) 
מבוא – שני המסעות 
על הצורך האובססיבי של אמריקה במיתוס על מוצא האומה ראו ( 1 ) . 
התיאור הקצר של מסע הסיפלאוור לקוח מספרה של ג'יל לפור ( 2 ) . 
כפי שלפור מציינת , בנוסף לעבדים ממטעת פלימות הייתה על האונייה גם קבוצת עבדים ממסצ'וסטס , עובדה שחייבה את קברניט הסיפלאוור לקבל אישורים ממושל פלימות ג’וזאיה וינסלו וממושל מסצ'וסטס ג'ון לוורט כאחד . 
האישור שהוציא וינסלו , " אישור לתומס סמית בדבר הובלת שבויים אינדיאנים , 6 באוגוסט " 1676 לקוח מממסכי סטיוארט מיטשל ה - 2 ב - MHS . 
כפי שאלמון וילר לאובר מבהיר בספרו ( 3 ) , הסיפלאוור הייתה רק אחת מאוניות רבות שהובילו עבדים אינדיאנים מניו אינגלנד לברמודה ולאיים הקריביים במהלך מלחמת המלך פיליפ ואחריה . 
ראו גם את מאמרה של מרגרט ניול ( 4 ) . 
במכתב מ - 27 בנובמבר , 1683 המצוטט בספרה של לפור ( 5 ) , מתייחס המיסיונר הפוריטני ג'ון אליוט לכמה אינדיאנים שהיו אולי חלק ממטענה של הסיפלאוור : " בתקופת המלחמה נשאה מכאן ספינה רבים מהאינדיאנים המסכנים שלנו , כדי למוכרם לעבדות ; אבל כל האומות שאליהן פנו סירבו לקנותם . 
לבסוף היא נטשה אותם בטנג'יר ; ושם נמצאים אלה מהם שנותרו בחיים , או נולדו שם . 
אנגלי אחד , בנאי , הגיע משם לבוסטון : הוא אמר לי שהם היו רוצים שאנקוט צעדים כדי להחזירם הביתה , אבל איני יודע מה עליי לעשות . 
( 6 ) . 
ג'יימס דרייק מתאר בספרו ( 7 ) בצורה משכנעת עד כמה הייתה ניו אינגלנד קהילה דו - תרבותית לפני המלחמה : " ב - הממשל האנגלי והממשל האינדיאני היו כה כרוכים ומשולבים זה בזה עד שבהורגם איש את רעהו במלחמת המלך פיליפ הם הרסו גם חלק מעצמם ” , עמ' ; 196 דרייק טוען גם " שאסור לנו להניח שכל האנגלים והאינדיאנים בלי יוצא מהכלל היו מעוניינים בעימות דרמתי ” , עמ' 3 . 
דגלס ליץ' מספר בספרו ( 8 ) על ההצעה לבנות חומה סביב היישובים הראשיים של מסצ'וסטס , עמ' 166 - 165 . 
נתונים סטטיסטיים על שיעור ההרוגים בקרבות ובמעשי הטבח של מלחמת המלך פיליפ , ראו ( 9 ) וכן בהקדמה שכתב ניל סליסבורי לספרה של מרי רולנדסון , SGG עמ' I . 
פרק 1 – הם היו צליינים 
שיניתי את הכתיב ואת הניקוד של כל הציטוטים שבספרי כדי לעשותם נגישים יותר לקהל המודרני – צעד שהעורכים של OPP ושל MR כבר נקטו לפניי . 
באשר לתאריכים , בחרתי ללכת לפי הלוח היוליאני או " הלוח בנוסח הישן " שבו השתמשו הצליינים , עם יוצא מהכלל אחד . 
השנה הקלנדרית החדשה של הצליינים התחילה ב - 23 במארס ; אני קבעתי את תחילת השנה החדשה ל - 1 בינואר כדי למנוע בלבול . 
מי שרוצה לסנכרן בין " הלוח הישן " לבין הלוח שבו אנחנו משתמשים כיום , או " הלוח בנוסח החדש " , צריך להוסיף עשרה ימים לתאריך המופיע בטקסט . 
התיאור שלי על מסע המייפלאוור לאמריקה מבוסס ברובו על OPP , עמ' - 58 , 60 ועל MR , עמ' 5 - 4 . 
שני הכלבים מוזכרים ב - MR , עמ' 45 . 
בספרו של וו . 
סירס ניקרסון ( 10 ) מופיע ניתוח רב חשיבות של המסע . 
שמה של האונייה שהביאה את המהגרים לאמריקה לא מוזכר בשום מקום ב - OPP או ב - MR . 
אלמלא חלוקת האדמה שנעשה ב - 1623 ובה רשומות החלקות שניתנו לאלה " אשר באו הנה לראשונה במיי-פלאוור " , ייתכן שלא היינו יודעים עד עצם היום הזה מה היה שמה של אוניית הצליינים , אם כי ישנם מחקרים רבים המאשרים שהיא אכן נקראה מייפלאוור . 
באשר למצבה של קרקעית המייפלאוור , ניקרסון כותב שהיא הייתה מן הסתם " מלוכלכת מאוד בעשב ים ובמיני סרטנים שנטפלו אליה בעת שהותה במים במשך כל החודשים החמים ” , ( 11 ) . 
על אף שניסיונו של ניקרסון כיורד ים בסוף המאה ה - 19 מכשיר אותו להניח שרבים מנוסעי האונייה , אם לא רובם , שוכנו בדרגשים שנבנו בתאים האחוריים של האונייה , MR ממקם את תאו של בילינגטון בסיפון האמצעי ( עמ' 31 ) . בנוסף , עצתו של אדוארד וינסלו לנוסעים עתידיים לאמריקה , " בנו את תאיכם באופן פתוח ככל האפשר ” , מעידה שהתאים היו מבנים ארעיים שמוקמו בסיפונים האמצעיים ( MR עמ' 86 ) . על ממדיהם של הסיפונים האמצעיים , ראו ( 12 ) . 
על המקום החשוב שתפסה הבירה באנגליה ובאמריקה של המאה ה - , 17 ראו ( 13 ) . 
ישנן השערות רבות הנוגעות לטיבו של " מַגבֵּה ַ הברזל הגדול " שבו השתמשו לתיקון המייפלאוור . 
בהקדמתו לספר ( 14 ) , טוען ג'יי . 
רנדל האריס שהוא היה חלק ממכונת דפוס שהצליינים לקחו איתם לעולם החדש ( עמ' 5 - 4 ) , אבל כפי שמציג ג'רמי בנגס בצורה משכנעת בספרו ( 15 ) , זה היה בלי ספק מתקן שנועד " להרמת קורות כבדות לגובה ניכר " – משפט שהוא מובאה מהספר ( 16 ) , המופיעה ב-token=עמ' 10 - 9 בספרו של בנגס . 
ברדפורד מנתח את מניעיהם של הצליינים לעזיבת הולנד ב - OPP , ( עמ' 27 - 23 ) . ראו גם ( 17 ) . 
הסטטיסטיקות הנוגעות לשיעורי התמותה בימיה הראשונים של וירג'יניה לקוחות מהמאמר ( 18 ) . 
הקטע המתאר את אכזריותם של האינדיאנים לקוח מ - OPP , עמ' 26 . 
על אמונתם של הצליינים בתפקיד המרכזי שאנגליה נועדה למלא באלף החדש ראו ( 19 ) . 
על שאט נפשם של האנגלים מיחסה של ספרד לאינדיאנים באמריקה ועל טענתו של ריצ'רד האקלוט שאנגליה נועדה ליישב את העולם החדש , ראו ( 20 ) . 
על כוכב השביט שנצפה ב - , 1618 ראו ( 21 ) . 
מעניין לציין שפינאס פראט מתייחס בספרו ( 22 ) לכוכב השביט כאל הקדמה להתיישבות הצליינים בפלימות : " בשנה 1618 הופיע מעל גרמניה כוכב זוהר שהכה בתדהמה את כל חכמי אירופה ” , עמ' 477 . 
עבודת המחקר של ג'ון נאווין בנושא " מטעת פלימות : חיפוש קהילה בספָר של ניו אינגלנד " ( 23 ) נותנת ניתוח מעולה של הדינמיקות החברתיות , התרבותיות והבין - אישיות שנוצרו בין הצליינים בעת שהותם בהולנד ( עמ' 141 - 83 ) . ההערות על הקשרים הרוחניים ההדוקים בין הצליינים לקוחים ממכתב שכתבו ויליאם ברוסטר וג'ון רובינסון ב - 15 בדצמבר 1617 ומצוטט ב - OPP , עמ' 34 - 32 . 
( עמ' 90 - 89 ) . 
כמעט כל המידע המצוי בידינו כיום על ילדותו של ברדפורד באוסטרפילד , לבד מרישום הטבלתו , לקוח מספרו של קוטון מזר ( 24 ) . 
ראו גם את הסקירה הביוגרפית על ברדפורד בספרו של רוברט אנדרסון ( 25 ) . 
אני חייב הרבה גם להיסטוריון המקומי מלקולם דולבי על הסיורים שערך לי באוסטרפילד ובסקרובי ועל המונוגרפיה שלו ( 26 ) שהייתה לי לעזר רב ; ראו גם ( 27 ) . 
באשר לתנ"ך של ג'נבה , ששימש התנ"ך של הפוריטנים , ראו ( 28 ) . 
אדמונד הלר כותב בספרו ( 29 ) על תרומת ספר המרטירים של פוקס לתחושה ההיסטורית והרוחנית של האנגלים שהם עם בחירה . 
התיאור של אמונותיהם הרוחניות של הצליינים לקוח ממגוון רחב של מקורות , אבל העבודות הבאות עזרו לי במיוחד : ( 30 ) . 
את המידע על תיאולוגיית הברית , על השלבים שבאמצעותם עוקב הפוריטני אחר פעולתה של רוח הקודש ועל הבדלנות שאבתי מהתקציר המצוין שכתב אדמונד מורגן על האמונות הפוריטניות , המופיע בספר ( 31 ) וכן בספר אחר של אותו מחבר , ( 32 ) , בפרט בעמודים 32 - 18 . 
אני אסיר תודה גם לג'יימס בייקר על הערותיו המחכימות . 
בחוברת שמחברה אלמוני , שכותרתה ( 32 ) מצאתי הפנייה למאמר פרי עטו של הכומר אדוארד דניקליף , הטוען שתחריט האבן של הנחש מעל משקוף הדלת הדרומית של כנסיית סנט הלנה " מוקדם בהרבה משאר הכנסייה , דהיינו הוא נוצר כנראה במאה ה - . " 8 למידע על ויליאם ברוסטר ועל בית האחוזה בסקרובי , ראו ( 33 ) . 
התיאור של ברדפורד על הבריחה מאנגליה מופיע ב - OPP , עמ' 15 - 12 . 
על האתגרים שבפניהם ניצבו הבדלנים בהולנד , ראו ( 34 ) . 
ג'רמי בנגס , שערך לי סיור מאיר עיניים באתרי הצליינים בליידן , מתאר את " דֶה גרוּנֶה פּוּרט " במאמר " בתי הצליינים בליידן " , ( 35 ) . 
בנגס מתאר את חיי העבודה בליידן בספר ( 36 ) . 
אדמונד מורגן כותב בספר ( 37 ) , " היו זמנים שבהם גם האיכר החרוץ ביותר לא מצא שום דרך טובה להעסיק את עצמו ואת האנשים האמורים לעבוד בשבילו באופן קבוע ... ג'ון לואו , שכתב ב - 1705 . . . 
מציין כמובן מאליו שהאנשים העובדים בחקלאות בטלים ממלאכה חצי מהזמן , מסיבה זאת או אחרת ” , עמ' 64 . 
בספרו ( 38 ) מביא פרנסיס דילון ניתוח מאיר עיניים של יחסם של הצליינים אל שאר העולם : " הצליינים מעולם לא החמיצו הזדמנות למצוא פגמים קטנים באופיו של אדם והסתערו מיד על כל חטא שולי , אבל נוכלים גדולים הצליחו לרמות אותם פעם אחר פעם . 
ייתכן שהם לקו בקוצר ראייה מוסרי כתוצאה מנעיצת מבטים ממושכים מדי בזונה מבבל ” , עמ' 84 . 
ברדפורד מביא תיאור מעמיק ונוגע ללב של ברוסטר ב - OPP , עמ' 328 - 325 . 
לסיפור התיעודי של רדיפת המלך ג'יימס את ויליאם ברוסטר , ראו ( 39 ) . 
ג'ון נווין טוען בספרו על מטעת פלימות ( 40 ) שאילו התאפשר לברוסטר להמשיך בניהול המשא ומתן , " חיל החלוץ של הבדלנים אולי לא היה מאבד חלק כה גדול מחבריו ” , עמ' 201 . 
את המידע על וירג'יניה קומפני ועל הקולוניזציה הבריטית של אמריקה מצאתי בספרים ( 41 ) . 
במאמרו ( 42 ) מביא סמיואל אליוט מוריסון תיאור מעולה של ההליכים לקבלת זיכיון מווירג'יניה קומפני , עמ' 150 - 149 . 
ראו גם ( 43 ) . 
בספרו ( 44 ) כותב דייוויד בירס קווין על המסע של מר בלקוול בהקשר של התיישבות הבדלנים האנגלים בהולנד , עמ' 363 - 362 . 
הדיווח של ברדפורד על התקלות בהכנותיהם למסע לאמריקה , שכולל גם מכתבים מרוברט קושמן ואחרים , מופיע ב - OPP , עמ' 367 - 356 . 
הקטע המתאר כיצד פירש ברדפורד את כישלונותיו הפיננסיים במונחים רוחניים לקוח מספרו של מזר Magnalia , עמ' 204 . 
לתיאור המרצ'נט אדוונצ'ררס ולאופן שבו נערכה העסקה שלהם עם הצליינים , ראו ( 45 ) . 
ברדפורד כותב על הפרידה המרגשת של הנוסעים מדלפסהייבן ב - OPP , עמ' 48 - 47 . 
בספר ( 46 ) , שנכתב ב - , 1646 נזכר גם אדוארד וינסלו בסצנה הזאת , עמ' 91 - 88 . 
הוא מזכיר גם את " ההצעות הנדיבות " של ההולנדים בנוגע להתיישבות אפשרית באמריקה . 
למידע על המייפלאוור הסתמכתי בעיקר על ( 46 ) . 
חלק גדול מהחומר ההיסטורי המקורי על המייפלאוור וקברניטה לקוח מהמאמרים הבאים : ( 47 ) . 
ספרה של מרי בוסט ( 48 ) נותן סקירה טובה על הרקע הימי שממנו באו האונייה וקברניטה . 
מאמרו של צ'רלס בנקס ( 49 ) גם הוא סקירה שימושית מאוד . 
הסתמכתי גם על מחקר מ - 1997 בשם " הצוות של המייפלאוור " שלא פורסם , שבו ליקטה קרוליין פרימן טרוורס מידע רב על רב - החובל כריסטופר ג'ונס ועל קציניו . 
כתב - היד של המחקר הזה נמצא בפלימות פלנטיישן . 
מידע חשוב על אחד מנווטי האונייה כלול במאמרה של אירן רייט ( 50 ) . 
למידע כללי יותר על התרבות הימית במאה ה - , 17 ראו ( 51 ) . 
באשר למוצאם של נוסעי המייפלאוור , יש שפע של מחקרים גנאלוגיים שניתן לשאוב מהם מידע . 
מיד עם פרסומו ב - , 1986 נעשה ספרו של יוג'ין סטרטון ( 52 ) , הכולל נתונים ביוגרפיים שלוקטו בעזרת רוברט וייקפילד , למקור בה"א הידיעה של מידע על הצליינים . 
מאז התפרסם גם ספרו של רוברט אנדרסון ( 53 ) , שקבע סטנדרטים חדשים , ואלה התיישנו לאחרונה עם הופעת ספרו החדש של אנדרסון ( 54 ) הכולל ביוגרפיות מעודכנות ומחקרים חדשים . 
אחד המחקרים הוא של כיילב ג'ונסון , ( 55 ) , הקובע שהופקינס דנן אינו אלא סטיבן הופקינס שספינתו נטרפה בים סמוך לברמודה במסעו הקודם לווירג'יניה ב - 1609 . 
בעת שעבד בארכיון בליידן , הולנד , כתב ג'רמי בנגס מאמרים דוגמת ( 56 ) שתרמו רבות להרחבת אופקינו בכל הקשור למוצאם ההולנדי של הצליינים , זאת בנוסף לסדרת מאמרים שהתפרסמו בכתב העת של החברה לגנאלוגיה היסטורית של ניו אינגלנד , ( 57 ) בין השנים 2005 - 2000 . 
ראו גם את ( 58 ) בעריכת ג'רמי בנגס , עמ' 17 - 9 . 
ברדפורד מתאר את משפחת בילינגטון כ " משפחה של כופרים גמורים " בOPP , עמ' 234 . 
תיאור מרתק של שלושת ילדי משפחת מור שהובאו למייפלאוור ניתן למצוא בספרו של דייוויד לינדסי ממזרי מייפלאוור ( 59 ) , השואב את רוב השראתו מהמאמר ( 60 ) . 
בספר ( 61 ) שהופיע ב - 1945 מציע ג'ורג' ויליסון פרשנות חדשה למעשי הצליינים , המבוססת על הטענה שלמעלה ממחצית נוסעי המייפלאוור לא השתייכו לקהילת ליידן המקורית . 
להשקפתו של ויליסון , אמנת המייפלאוור הייתה אמצעי דיכוי שנועד לאפשר לבדלנים מהולנד לשלוט ברוב הלא - בדלני . 
בעשרות השנים שחלפו מאז התגלה במחקרים שערכו ג'רמי בנגס ואחרים שעל המייפלאוור היו יותר אנשים מקהילת ליידן מכפי שסברו תחילה , וגם לרבים מאלה שבאו מלונדון ומחלקים אחרים של אנגליה היו קשרים הדוקים עם הקהילה . 
אף - על - פי שלא ניתן לקבוע במדויק כמה בדלנים היו על המייפלאוור , בנגס הוכיח שמספרם של בעלי קשרים אישיים אלה הגיע ל - 52 לפחות , כך שאנשי ליידן היו הרוב . 
עם זאת , העובדה שרבים מנוסעי המייפלאוור לא היו קשורים לבדלנים נשארת בעינה ובעיית הסכסוכים הפנימיים , שאותם מתאר ברדפורד בלשון כה ציורית , התחילה לפני המסע לאמריקה ונמשכה במהלכו ולאחריו . 
כפי שמציין ג'ון נווין , כתוצאה מהסיוט של ההכנות בחרו רבים מאנשי ליידן להישאר בהולנד ; ומשום כך " רק אחוז זעיר מחסידיו של רובינסון נשארו בחיל החלוץ ששם פניו לניו אינגלנד , אולי פחות משישית מכלל הנוסעים ” , ( 62 ) . 
מכתבו העסיסי של קושמן המתאר את עריצותו של כריסטופר מרטין ואת הספידוול הדולפת נכתב לידידו הטוב של קושמן אדוארד סאותוורת מלונדון ב - 17 באוגוסט ; 1620 אחרי מות בעלה נישאה אלמנתו של סאותוורת , אליס , לוויליאם ברדפורד ומניחים שמכתבו של קושמן הגיע לידיו של ברדפורד דרך אליס . 
ברדפורד כותב על הונאתו של ריינולדס ב - OPP , עמ' 54 . 
באשר לספידוול , אדוארד ארבר כותב בספרו סיפורם של אבות הצליינים ( 63 ) " שוו בנפשכם לרגע איך יכלו פני הדברים להיות אילולא השינויים הגרועים שבוצעו בספידוול ... התרנים הגבוהים מדי של הספידוול ... היו אחת מנקודות המפנה של ההיסטוריה המודרנית ” , עמ' 346 . 
טענותיו של נתנִאל מורטון על היות כריסטופר ג'ונס שותף למזימת ההולנדים מופיעות בספרו ( 64 ) : " מפני שפניהם של הצליינים היו מועדות לנהר הדסון ; אבל בעת ההיא אחדים מההולנדים , שלמדו על כוונותיהם אלה , חשבו להקים בעצמם מטעה במקום ההוא , לכן הם שכרו במרמה את שירותיו של אותו ג'ונס כדי שירפה את ידיהם בלכתם לשם ( תחילה על - ידי עיכובם בעודם באנגליה ; וכעת , באמתלה של סכנת השרטונים וכדומה ) ” , עמ' 22 . 
אבל כפי שמציינים פרשנים רבים , מאדוארד ארבר ועד סירס ניקרסון , כל הראיות מוכיחות שג'ונס דווקא היה ידיד אמת לצליינים ; ריינולדס , לא ג'ונס , היה זה שפעל נגדם בחשאי . 
מכתבו של ג'ון רובינסון לצליינים מופיע ב - OPP , עמ' 371 - 368 . 
אדוארד וינסלו מדבר על הבדלנות המתונה של רובינסון בספרו ( 65 ) . 
ג'רמי בנגס מזכיר את דיווחו של אדוארד וינסלו על אמונותיו של רובינסון בספר ( 66 ) . 
ברדפורד מספר על מסע המייפלאוור ב - OPP , עמ' 60 - 58 . 
דייוויד קרסי מציג בצורה מעולה את הקשרים הנוצרים בין נוסעים במסע טרנסאטלנטי טיפוסי בספר ( 67 ) . 
אבל בהתחשב בחילוקי הדעות שפרצו בין הצליינים לזרים כשהמייפלאוור הגיעה לקייפ קוד , ספק אם הייתה הרבה אינטראקציה חיובית בין שתי הקבוצות במהלך החודשיים של המסע . 
גם קרסי וגם אני השתמשנו בביטוי " כולם בסירה אחת " . 
( עמ' 151 ) . הקטע שבו מתאר אלן וילרז את המייפלאוור II השוכבת באפס מעשה מופיע במאמרו ( 68 ) . 
סירס ניקרסון דן בהשפעות של זרם הגולף על המייפלאוור , וכן במהירות השיוט הממוצעת שלה לאורך המסע ובשימוש שעשה ג'ונס בקרוֹס - סטאף ( cross-staff ) בספרו ( 69 ) . 
פרק 2 – שרטונים מסוכנים וגלים אימתניים 
כל מי שכותב על ימיה הראשונים של המייפלאוור ליד חופי אמריקה נעזר רבות בספרו של סירס ניקולסון ( 70 ) שהתפרסם לראשונה ב - 1931 והופיע לאחרונה במהדורה מחודשת של הוצאת ( 71 ) בעריכת דולורס בירד קרפנטר . 
בבואו לנתח את העדויות שבידינו משתמש ניקרסון בניסיון הרב שצבר בחיים שלמים של שיט במימי קייפ קוד . 
כדרך שיכול לעשות רק יורד ים ותיק , הוא קבע את מצב הירח והגאות בימים 11 - 9 בנובמבר 1620 ובעזרת נתונים אלה שחזר את התנאים שבהם נאלצו רב - החובל ג'ונס ושאר אנשי צוותו לפעול . 
גם סמיואל אליוט מוריסון מזכיר את ניקולסון במאמרו רב התועלת ( 72 ) ומכנה אותו " יורד הים העתיק של קייפ קוד , היודע הכול על הרוחות והזרמים במים ההם ” , עמ' 1348 . 
את שמחתם של נוסעי המייפלאוור למראה היבשה מתאר ברדפורד במילים " לבם רחב משמחה " ב - OPP , עמ' 60 - 59 . 
התיאור של הארץ כ " ארץ טובה ומיוערת עד לשפת הים " לקוח מ - MR , עמ' 15 . 
מפת ניו אינגלנד של ג'ון סמית מופיעה בכרך הראשון של ( 73 ) . 
התיאור שלי על האופן שבו תמרן ג'ונס את המייפלאוור לצדו האחורי של קייפ קוד מבוסס על ספרו של ניקרסון , עמ' - 32 , 33 וכן על כתבתו של אלן וילרז המתארת את המסע שעשתה ב - 1957 ה מייפלאוור II , ההעתק של האונייה המקורית , לרוחב האוקיינוס האטלנטי ( 74 ) . 
ניקרסון מכנה את הפולק ריפ " הרצועה הזדונית ביותר של מי שרטון רדודים בחופי אמריקה " בספרו ( 75 ) . 
בספרה ( 76 ) כותבת ברברה צ'מברליין על סכנות השיט בצדו האחורי של קייפ קוד את הדברים הבאים : " שבריהם של למעלה מ - כלי שיט קבורים בחולות מי החופים של קייפ קוד ... על אודות שפת הים של צ’טהאם לבדה – שאינה אלא קילומטרים ספורים של חולות – נאמר שהיא קיבלה מחצית מכלל האוניות שהתרסקו על החוף המזרחי של ארצות הברית ” , עמ' 249 . 
ראו גם את מאמרו של ג'ון סטילגו ( 77 ) שבו הוא מצטט את קובלנתו המפורסמת של ג'ון סמית על המפות של האזור , שלדבריו לא היו " שוות את הנייר שהודפסו עליו , על אף שעלו לי בכסף רב ” , עמ' 90 . 
ניקרסון מתאר את הניסיון שעשה שמפליין ב - 1606 לחדור לתוך הפולק ריפ , בעמודים 44 - 43 של ספרו . 
ברדפורד מדבר על " המשברים האדירים " ב - OPP עמ' , 60 שם הוא מספר גם על " נאומי ההסתה הזועמים " , עמ' 75 . 
ויליאם סטרצ'י כותב על " זעקותיהם של הנשים ושל הנוסעים " שעל סיפון הסי ונצ'ר בספר ( 78 ) . 
ג'ון נווין מספר בספרו ( 79 ) על היעדר מחויבות הדדית בין הנוסעים הלא - בדלנים ועל התפקיד שכריסטופר מרטין מילא כנראה בהרגעת הרוחות , ( עמ' 292 - 287 ) , וכן על תלותם של הבדלנים בהנהגתו של רובינסון בהיותם בליידן , שם היו חברי הקהילה רגילים " להישמע לפסיקתם של הכומר ושל גבאי הכנסייה שלהם כמעט בכל עניין הנוגע למשמעת ולחילוקי דעות , הן במסגרת הכנסייה והן מחוצה לה ” , עמ' 289 . 
באשר לתיאור מערך החיבל והמפרשים של המייפלאוור , ראו ( 80 ) . 
אדמונד מורגן מדבר על ההשקפות השונות הנוגעות ליחסים בין דת ומדינה שרווחו במסורת הפוריטנית , בספרו ( 81 ) . 
הצליינים תפסו מקום טוב באמצע בין התיאוקרטיה הקיצונית שהונהגה במסצ'וסטס לבין ההתנערות המוחלטת משלטון הדת של רוג'ר ויליאמס . 
ג'רמי בנגס מנמק בצורה משכנעת את חשיבות ההשפעה ההולנדית על גיבושה של אמנת מייפלאוור , במאמריו ( 82 ) . 
הנחייתו של ג'ון רובינסון לצליינים " להיעשות מקשה אחת מבחינה פוליטית " היא חלק ממכתב הפרידה שלו שמופיע ב - OPP , עמ' 369 . 
בספרו ( 83 ) מכנה דניאל בורסטין את אמנת המייפלאוור " המסמך הבראשיתי של הממשל העצמי האמריקני " ומוסיף , " הריחוק הטרנסאטלנטי נתן למהגרים האנגלים האלה את ההזדמנות ואת הצורך לשלוט בעצמם . 
המסורת של ממשל עצמי , שהתמצקה באנגליה תחת כובד משקלן של מאות שנים , התחזקה באמריקה בכוחם של מאות קילומטרים " . 
בורסטין מצטט גם את הכרזתו המפורסמת של ג'ון קווינסי אדמס שהאמנה היא " הדוגמה היחידה בהיסטוריה של המין האנושי להסכם חברתי מקורי ותכליתי מעין זה , שפילוסופים תיאורטיקנים רואים בו את המקור הלגיטימי היחיד לממשל ” , עמ' 69 - 68 . 
עצתו של רובינסון בדבר בחירת מנהיג כלולה במכתב הפרידה שלו המופיע ב - OPP , עמ' 370 . 
תיאורו של ג'ון קרוור כ " איש עניו וירא שמים עד מאוד " מופיע בספר ההיסטוריה של הוברד ומצוטט בספרו של סטרטון ( 84 ) . 
אמנת המייפלאוור מופיעה ב - OPP , עמ' - 75 , 77 וב - MR עמ' 18 - 17 . 
נתנִאל מורטון הוא היחיד שמביא את רשימת החתומים על המסמך המקורי , שלא שרד , בספרו ( 85 ) שיצא לאור ב - 1669 . 
לדיון בשאלה מי ומי בחותמים על האמנה , ראו את מהדורת MR של הנרי מרטין דקסטר , עמ' , 9 הערת שוליים 27 . 
הערכת מספרן של האוניות היכולות לעגון בעת ובעונה אחת במפרץ פרובינסטאון לקוחה מ - MR , עמ' 16 . 
ברדפורד מדבר על מסעם " באוקיינוס הסוער ורחב הידיים " ועל " הישימון הנידח והנתעב " ב - OPP , עמ' 63 - 61 . 
תיאור המשלחת הראשונה של הצליינים שירדה לחוף קייפ קוד לחטוב עצים מופיע ב - MR , עמ' 19 - 18 . 
לפי תיאורם של הצליינים , העץ שאת ענפיו כרתו היה ערער , וכפי שדקסטר מעיר ( MR , עמ' , 11 הערת שוליים 32 ) , היה זה מן הסתם ערער אדום שהוא הגבוה מכל מיני הערער . 
פרק 3 – אל הרִיק 
כפי שתומס ביקנל מציין בספר Sowams , נתנִאל מורטון ממקם את סוֹוַאמס , כפרו של הפוקנוקט , " במקום שבו שני נהרות מתמזגים , כלומר ברהובּות או בסוונזי , אם כי לפעמים גם במאונט הופ , מקום מושבו העיקרי של פיליפ , בנו של מאסאסויט ” , עמ' 157 . 
על אף טענתו של ביקנל שהכפר סוֹוַאמס שכן בברינגטון , אחרים ממקמים אותו דווקא בווֹרן – שניהם ברוד איילנד של ימינו . 
כפי שאמרה לי אלה סקטו בשיחה פרטית , המילה מאסאסויט מציינת את תוארו של אדם , לא את שמו . 
אבל כדי למנוע בלבול , השתמשתי במילה כפי שהשתמשו בה הצליינים , כלומר כשם . 
טיבה המדויק של המגיפה היה נושא להרבה דיונים והשערות . 
ראו ( 86 ) . 
באשר להשפעותיה של המחלה על גודל האוכלוסייה , ראו ( 87 ) . 
קוק כותב על " מלחמות כרוניות " שהקטינו עוד יותר את אוכלוסיית הילידים במאמר ( 88 ) . 
כל הראיות המצויות בידינו מעידות שאנשיו של מאסאסויט קראו לעצמם פוקנוקט , לא ומפנואג . 
כפי שקתלין ברגדון טוענת בספרה ( 88 ) " המושג האתני ומפנואג שבו משתמשים כיום לציון צאצאיהם של הפוקנוקט לקוח כנראה מהשם ואפאנוס שנתנו חוקרי הארצות ועושי המפות ההולנדים לאינדיאנים שחיו סמוך למפרץ נאראגנסט ... בשפת דלוור פירוש המונח " אנשי המזרח " , וזה כנראה לא היה השם שבו כינו הילידים את עצמם ” , עמ' 21 . 
ברגדון מצטטת את הערכתו של דניאל גוקין באשר לגודל אוכלוסיית הפוקנוקט והנאראגנסט לפני המגיפה , עמ' 25 . 
ב - 1661 כתב רוג'ר ויליאמס שלפני ייסוד היישוב ברוד איילנד שקיבל לימים את השם פרובידנס , הוא יצר קשר עם קנוניקוס ומיאנטונומי , שני ראשי השבטים של הנאראגנסט , והם אמרו לו שמאסאסויט הוא " נתין שלהם והוא עצמו ועשרה מאנשיו הצהירו חגיגית שהם ואדמותיהם שייכים לנאראגנסט ” . 
ויליאמס פנה אז אל מאסאסויט וזה אישר שדברי הנאראגנסט נכונים אבל ביקש להדגיש ש " לא הוכנע במלחמה שהוא ואביו ניהלו עם הנאראגנסט ; ' אלוהים , ' אמר , ' הוא אשר הכה אותי במגיפה שכילתה את אנשיי ואילצה אותי להיכנע . 
" הנאראגנסט התלוננו שמאסאסויט מבקש כנראה " להפר את הצהרת האמונים שלו בחסותם של האנגלים מפלימות ” , ( 89 ) . 
אריק ג'ונסון מצטט את דבריו של רוג'ר ויליאמס על " ציפור קטנה שקיבלה את השם סייצ'ם " בעבודת הדוקטורט שלו , ( 90 ) . 
דיווחו של ויליאם ווד על תגובת האינדיאנים למראה האונייה האירופית הראשונה מופיע בספרו של ויליאם סימונס ( 91 ) יחד עם עוד דיווחים על מגעים ראשונים בין התרבויות . 
אני עצמי כתבתי על מסעותיהם של ורזאנו , גונסולד , שמפליין והרלו לניו אינגלנד בספרי ( 92 ) . 
דיווח על ביקורו של מרטין פרינג בקייפ קוד ב - 1603 וטיעונים משכנעים בזכות ההנחה שהוא בנה את המאחז שלו בטרורו ולא בפלימות , כפי שנטען לעתים קרובות , ניתן למצוא בספר ( 93 ) . 
על חוויותיו של אֶפֶּנַאו ּ באנגליה ועל שובו למרתה'ס ויניארד , ראו ( 94 ) . 
כאן גם מזכיר סמית את דבר היותו של אֶפֶּנַאו ּ " גבר גבה - קומה במיוחד , שהוצג בחוצות העיר בתור ' אחד מפלאי הטבע' תמורת תשלום ” , עמ' 403 . 
למידע כללי יותר על חטיפות אינדיאנים , ראו גם ( 95 ) . 
פינאס פראט מדווח על ניצולי האונייה הצרפתית שהתנפצה ב - 1615 אל חוף קייפ קוד במאמרו ( 96 ) . 
תומס דרמר מספר על פדיון המלחים הצרפתים מהשבי במכתב מ - 27 בדצמבר , 1619 המתפרסם בספר ( 97 ) . 
גם ברדפורד מזכיר את הספינה הצרפתית הטרופה ואת חששם של האינדיאנים שהמייפלאוור נשלחה לנקום את חטיפתם ואת הריגתם של המלחים ב - OPP , עמ' 84 - 83 . 
לפרטים על חייו של סקואנטו לפני פגישתו עם הצליינים , ראו את מאמרו של ג'רום דן ( 98 ) . 
תומס דרמר מדבר על " האיבה המחודשת והעמוקה של האינדיאנים לאנגלים " במכתב מ - 27 בדצמבר 1619 המתפרסם בספר ( 97 ) . 
המכתב הזה מתאר את ביקורו של מגלה הארצות בפוקנוקט , עם סקואנטו כמורה דרך . 
את המידע על סקואנטו אני חייב למאמרו של ניל סליסבורי ( 99 ) . 
במכתבו מה - 27 בדצמבר 1619 מספר תומס דרמר שהוא השאיר את סקואנטו בבית ידידיו בסאוואקואטוק , יישוב מצפון לנמסקט על גדות נהר טיטיקט שנקרא נהר טונטון בימינו ; ראו מפה ב - OPP , עמ' 306 . 
באשר למניעיו של סקואנטו , סליסבורי כותב , " הוא שאף לחדש את ימיה של רצועת פטוקסט תחת הנהגתו , באתר סמוך למקומה המסורתי ” , עמ' 243 . 
את המידע על הובמוק / צ'יפּי / סקואנטו שאבתי מהפרק " קוסמולוגיה ” , עמ' - 184 , 199 בספרה של קתלין ברגדון ( 100 ) ובמיוחד מעמודים 190 - 189 . 
פרק 4 – עד שלא יכניסו את עצמם לצרות 
מקובל לחשוב שאת הספר MR כתבו במשותף ברדפורד ואדוארד וינסלו . 
וינסלו כתב בוודאות אחדים מהפרקים האחרונים – למשל את תיאור המסע שלו לפוקנוקט יחד עם סטיבן הופקינס – וחתם בראשי תיבות על המכתב האחרון המתאר את חג ההודיה הראשון . 
לעומת זאת , הדעות והניסוחים בחלקים הראשונים של MR מעידים בבירור שברדפורד כתב אותם . 
תיאורם של אירועים כמו זה שבו מכניס ברדפורד את רגלו למלכודת הצבאים , או תיאור המפגש הראשון והמסע הנואש בסירה למפרץ פלימות , מדגימים היטב את ענוותנותו של מחבר ה - OPP אבל גם את קולו הייחודי . 
משום כך הרשיתי לעצמי לייחס רבים מהקטעים שציטטתי מ - MR לברדפורד . 
לתיאור של יום ראשון פוריטני אופייני , ראו ( 101 ) . 
הנרי מרטין דקסטר מעלה השערות בדבר המקום שבו כיבסו נשות הפוריטנים את בגדיהן במהדורה שלו ל - MR , עמ' 12 הערת שוליים 35 . 
את המידע על הצדפות הכחולות והרעלת הקיבה הוצאתי מאתר האינטרנט ( 102 ) . 
הצליינים מזכירים את הלווייתנים שראו במפרץ פרובינסטאון ב - MR , עמ' , 16 פרק ; 30 כל הקטעים המצוטטים להלן לקוחים מפרק זה ב - MR , אלא אם נאמר אחרת במפורש . 
תומס מורטון מזכיר את הכינוי " קפטן שרימפ " שדבק במיילס סטנדיש בספרו ( 102 ) . 
ג'ון סמית מתאר את מסצ'וסטס כ " גן עדן של חבל ארץ זה " בפרק " התיאור של ניו אינגלנד " בספרו ( 103 ) . 
הוא מדבר על התסכול שנגרם לו במגעיו עם הצליינים בספריו ( 104 ) . 
בנוסף לקובלנתו על טענת הצליינים כי " אם אינם יכולים להיות במעמד שווה לי , הם אינם מעוניינים באדם שיפקד עליהם ” , הוא כותב גם על האופן שבו " בורותם המגוחכת הביאה אותם למצב שבו נאלצו במשך למעלה משנה להתמודד עם מנה גדושה של ייסורים בסבלנות אינסופית ; זאת אחרי שאמרו לי שיהיה להם הרבה יותר זול ללמוד מהמפות ומהספרים שלי מאשר ממני " ; והוא כותב גם , " קנאים שוטים שכמותם לעולם לא יאמינו ... עד שלא יכניסו את עצמם לצרות ” . 
( 105 ) . 
סמית מייחס חלק נכבד מיהירותם קלת הדעת של הצליינים לאמונותיהם הדתיות הבדלניות וכן " לגאווה , לתחושת האני ואפסי עוד ולבוז לסמכות " שהולכות יד ביד עם רדיקליות . 
בספרו ( 106 ) דן ג'ון קנופ בצורה מעמיקה בדעותיו של סמית על הצליינים ועל שיטוטיהם בקייפ קוד , עמ' 96 - 92 . 
הפקתי גם תועלת רבה מפרשנותו הלמדנית של ג'ון סיליי על הרפתקאותיהם של הצליינים בקייפ קוד בספר ( 107 ) . 
סיליי טוען שהצליינים לא השתמשו כלל במפה של ג'ון סמית ובספר שכתב על ניו אינגלנד ; אילו היו משתמשים בהם , טען , " אני מסופק אם היו מבזבזים זמן כה רב בחיפוש נהר – שאינו בנמצא – על קייפ קוד עצמו , ובמקום זה היו פונים ישר לנתיב המים הקצר אך הרחב , שחודר אל פנים היבשת קצת צפונה משם , כפי שמראה סמית ” , עמ' 119 . 
אבל כפי שג'יימס בייקר אמר לי בשיחה פרטית , המפה והספר של סמית היו חלק מספרייתו של ויליאם ברוסטר . 
הנרי מרטין דקסטר מעריך שביום הצעידה הראשון שלהם עברו הצליינים 11 קילומטרים בקירוב ולא 16 כפי שהיו סבורים ( MR , עמ' , 16 הערת שוליים 48 ) . אמנם ייתכן שהצליינים ראו אזכורים של התירס האינדיאני או אפילו את הצמח עצמו בגן הבוטני של אוניברסיטת ליידן , ( ראו ( 108 ) ) , אבל ברדפורד מציין במפורש שהם " לא ראו כדבר הזה מימיהם ” , OPP עמ' 65 . 
על חוסר ההיכרות של האירופים עם התירס , ראו ( 109 ) : " תירס היה דבר חדש , זר ומוזר , ולפיכך היה נחות לדעתם של האנגלים מהדגנים המסורתיים יותר ” , עמ' 10 . 
ראו גם ( 110 ) הדן בגילויו של מאגר תירס בן אלף שנים , עמ' 8 . 
על המפרשית של הצליינים , ראו ( 111 ) . 
על תנאי מזג האוויר בניו אינגלנד של המאה ה - 17 בהשוואה לאירופה , ראו ( 112 ) . 
על הדפוס העונתי של היישובים האינדיאניים בניו אינגלנד , ראו ( 113 ) . 
כפי שג'ון קנופ מציין בספרו ( 114 ) , יש אירוניה מוזרה בעובדה שהצליינים קראו למקום שממנו גנבו את גרעיני התירס האינדיאניים קורן היל ( גבעת התירס ) וכעבור שבועות ספורים בלבד הם פוגשים את סקואנטו שהתגורר קודם באזור קורנהיל של לונדון . 
קנופ , ההולך בעקבות ספרו של ג'ון סיליי ( 115 ) , מדבר על " המשמעות הנבואית " של חוויות הצליינים בקייפ קוד , עמ' 95 . 
סיליי מדבר על שני השלדים שחשפו הצליינים כעל " מדונה ממין זכר וילד " ורואה אותם כסנונית ראשונה במה שקנופ מכנה " תהליך אימוץ של תרבות זרה או של התמזגות בין העולם הישן לחדש " , עמ' 92 . 
בהערות השוליים למהדורת MR שלו , מעלה הנרי מרטין דקסטר את ההשערה שלוח העץ המגולף ביד אמן שמצאו הצליינים בקבר האינדיאני , מתאר קלשון , " המחבר בין האסוציאציות הימיות לקבר ” , עמ' 33 . 
שחזור סדרת מקרי המוות בחורף הראשון מסתמך על מקורות שונים : " נוסעי המייפלאוור " של ברדפורד , OPP עמ' - 441 , 448 ועל מידע שלקח תומס פרינס ממסמכיו של ברדפורד ( שרבים מהם אבדו מאז ) והכניס לספרו ( 116 ) . 
במהדורת MR שלו , מספק הנרי מרטין דקסטר " קו זמן " , או תיאור כרונולוגי של השתלשלות האירועים , שהפקתי ממנו תועלת רבה ( עמ' 162 - 157 ) . סמיואל אליוט מוריסון מעריך ש " מפרץ הגנבים " של הנווט רוברט קוֹפִּין אינו אלא מפרץ גלוסטר אשר " בראש החוף של מושבת פלימות ” , עמ' 1352 . 
כשלעצמי , אני נוטה יותר להסכים עם הערכתו של ג'ון סיליי בספר ( 115 ) שמדובר בעצם במפרץ בוסטון , בעיקר לאור זיכרונותיו של קוֹפִּין על " נהר מעולה שניתן לשוט בו ” , עמ' 119 . 
על טכנולוגיות הנשק החם במאה ה - , 17 ראו ( 117 ) . 
על טכנולוגית הקשתות והחצים האינדיאניים , ראו ( 118 ) . 
אני מודה מקרב לב לד"ר טימותי לפור ששיתף אותי בניסיון האישי שצבר באוניברסיטת הרווארד בבניית " קשת סדברי " המפורסמת ובשימוש בה . 
על ההשפעה הפסיכולוגית של קריאות הקרב האינדיאניות על האנגלים , ראו את הפרק ( 119 ) . 
בפרק ( 120 ) , טוען ו . 
סירס ניקולסון שאתר " המפגש הראשון " הוא ( 121 ) , כשני קילומטרים מהציון ההיסטורי " בחוף המפגש הראשון " – ( 122 ) – ובמרחק של כקילומטר מנהר הרינג שלידו התקיים המפגש לדעתו של סמיואל אליוט מוריסון , OPP עמ' 102 - 101 ) . 
ב - MR לא מוזכר כיוון הרוח בעת שיוטה של המפרשית אל חוף פלימות , לכן תיאור האופן שבו נכנסו הצליינים למפרץ פתוח לפרשנויות . 
הנרי מרטין דקסטר וסמיואל אליוט מוריסון , למשל , טוענים בדיווחי המסע שלהם שהרוח נשבה בדיוק מהכיוון ההפוך . 
אפשר רק להצטער על כך שסירס ניקולסון בחר לא להתייחס גם לחלק הזה בהרפתקאותיהם של הצליינים בעולם החדש . 
אני עצמי הגעתי למפרץ פלימות בסירה קטנה , לכן אני נוטה להסכים עם דיווחו של מוריסון על הכניסה למפרץ , כפי שהוא מופיע ב - ( 123 ) . 
ראו גם את הערתו ב - OPP , עמ' 71 . 
בהערת שוליים בספרו טוען נתנִאל מורטון שהאי קלרק'ס נקרא כך " משום שמר קלרק , הקצין הראשון , דרך ראשון על חופו ” , עמ' 34 . 
יהיה מעניין להשתעשע ברעיון שהמסורות הקשורות לאדם הראשון שכף רגלו דרכה על האי קלרק ' ס , אירוע שמורטון תיעד כארבעים שנה בלבד לאחר המעשה , עברו משום מה מוטציה והפכו למסורות המפורסמות יותר הקשורות לאדם הראשון שכף רגלו דרכה על פלימות רוק , אירוע שסמיואל דייוויס מדווח עליו לראשונה ב - ( 125 ) . 
לדברי דייוויס , " קיימת מסורת בדבר זהותו של האדם הראשון שקפץ על הסלע כאשר הגיעו המשפחות לחוף ב - 11 בדצמבר ; 1620 אומרים שהייתה זו אישה צעירה , מרי צ'ילטון ” , עמ' 174 . 
לעומת זאת , צאצאיו של ג'ון אולדן , ביניהם גם הנשיא ג'ון אדמס , טענו כעבור שנים שהוא אשר עלה ראשון על הסלע . 
כך או כך , אלמלא טען זקן העדה ג'ון פונס ב - 1741 שהפלימות רוק " הוא המקום שבו נחתו אבות אבותינו ” , ייתכן שהסלע היה נותר קבור מתחת לרציף עד עצם היום הזה . 
לדיווחים מפורטים על המסורות הקשורות בסלע , ראו ( 126 ) . 
כמו השלדים מהקבר האינדיאני בטרורו , גם הסלע נעשה חשוב לדורות הבאים הרבה יותר משהיה חשוב לצליינים עצמם . 
באשר לדורותי ברדפורד , קוטון מזר כותב בספרו Magnalia : " בירידתם הראשונה לחוף נפלה בת זוגו האהובה במקרה מהסיפון וטבעה במימי המפרץ ” , עמ' 205 . 
במאמר שכותרתו " חיי האהבה של ויליאם ברדפורד " שהתפרסם ב - 1869 בכתב העת ( 127 ) טענה ג'יין גודווין אוסטן שהיא ראתה מסמכים המעידים כי דורותי התאבדה אחרי שנודע לה על אהבתו של בעלה לאליס סאותוורת , האישה שאיתה התחתן בסופו של דבר ב - 1623 . 
אבל ביולי 1931 טען ג'ורג' בומן בספרו Mayflower Descendant ש " דורותי ( מיי ) ברדפורד , אשתו הראשונה של המושל ויליאם ברדפורד , לא התאבדה ” , ( עמ' 103 - 97 ) והוכיח שמאמרה של אוסטן היה מצוץ מהאצבע . 
על כל פנים , גם אם אוסטן סילפה את העובדות , האפשרות שדורותי ברדפורד אכן התאבדה עדיין לא ירדה מהפרק . 
סמיואל אליוט מוריסון כותב שהימנעותו של ברדפורד " מהזכרת מותה בספרו עולה בקנה אחד עם הצניעות שבה תיאר את התפקיד שמילא בהנהגת המושבה ; אבל ייתכן שגם הוא חשד ( כמונו ) שדורותי התאבדה , אחרי שהתבוננה במשך שישה שבועות רצופים בגבעות החול החשופות של קייפ קוד ” , OPP עמ' xxiv . 
במאמר ( 128 ) טוען וו . 
סירס ניקולסון שלפי מסורת משפחתית שעדיין רווחה בקייפ קוד בתקופת ילדותו בשלהי המאה ה - , 19 דורותי ברדפורד אכן התאבדה . 
הוא גם מציין בספרו ( 129 ) ש " התופעה של דיכאון עמוק שנגרם לעתים קרובות כתוצאה ממחלת הצפדינה מוכרת היטב ליורדי הים ” . 
כאן יש מקום לקחת בחשבון גם את הטראומה הנפשית של עצם ההגירה . 
כפי שלאון גרינברג ורבקה גרינברג מעידים בספרם ( 130 ) , המתחים הנפשיים המתלווים לשלבים הראשונים של ההגירה יכולים להשפיע בצורה הרסנית על האדם : " בשלב הראשון , התחושות השולטות הן של כאב עמוק על כל הדברים שהאדם השאיר מאחור או איבד , של חשש מהלא ידוע , של בדידות עמוקה , מצוקה וחוסר אונים . 
האדם נכנס חליפות לתקופות של פרנויה , אובדן התמצאות וחרדות דיכאוניות והוא נוטה בשל כך לשקוע במצב של אובדן שליטה מוחלט ” , עמ' 97 . 
ב - OPP עמ' 92 מתאר ברדפורד את פחדם של המתיישבים פן האונייה תנטוש אותם על המצוק . 
בספרו ( 130 ) מעלה סירס ניקרסון את ההשערה שדורותי ברדפורד נפלה מבית האחרה , הסיפון הגבוה ביותר של האונייה : " לעתים תכופות תהיתי אם זו אכן הנקודה שממנה נפלה דורותי ברדפורד אל מותה במפרץ פרובינסטאון ” , עמ' 21 . 
ארבע שורות השיר החותמות את הפרק לקוחות משיר ארוך בהרבה שכתב ברדפורד בסוף חייו . 
השיר מופיע במלואו בספר ( 131 ) . 
פרק 5 – בעיצומו של החורף 
כל המובאות בפרק זה לקוחות מ - MR , עמ' 50 - 38 ו - OPP , עמ' - 77 , 78 אלא אם מצוין במפורש אחרת . 
כפי שציינתי בפרק הקודם , ישנם מקורות רבים המאפשרים לנו לשחזר את סדר המיתות בחורף הראשון : ( 132 ) של ברדפורד ומידע שהוציא תומס פרינס ממסמכיו של ברדפורד ( שרבים מהם אבדו מאז ) ופרסם ב - 1736 בספר ( 133 ) . 
במהדורת MR שלו , עמ' 162 - 157 מביא הנרי מרטין דקסטר תיאור מועיל של השתלשלות האירועים לפי סדר כרונולוגי . 
גם שמפליין וגם ג'ון סמית ביקרו במפרץ פלימות והשאירו תיאורים של האזור ושל אנשיו ; ראו מבוא ל - MR , עמ' xxiii - xix . 
על השפע המהמם של דגים , לובסטרים וצדפות בעת ההיא , ראו ( 143 ) . 
את דיווחו של רוג'ר ויליאמס על המגיפה שהניסה את הנאראגנסט מכפריהם אני מצטט בספרי ( 135 ) . 
את תיאור הצליינים המאזינים לקריאות האינדיאנים לקחתי מספרו של ריצ'רד ראת ( 136 ) ובעיקר מהפרק שכותרתו ( 137 ) . 
קית תומס מתאר בספרו ( 138 ) את האופן שבו חיזקה הרפורמציה של המאות ה - 16 וה - 17 את התחושה שהשטן נמצא בכל מקום : " עבור האנגלים מתקופת הרפורמציה , השטן היה ממשי יותר מתמיד ... מטיפים רבי השפעה מילאו את אוזני מאזיניהם במעשיות על התערבות שטנית בחיי היומיום ... יו ּ לטימר הבטיח למאזיניו שהשטן וחבורת הרוחות הרעות המלווה אותו מרחפים סמויים מהעין באוויר סביבם ” , עמ' 561 . 
על טכניקות הבנייה שבהן השתמשו הצליינים בחורף הראשון , למדתי מספרם של ג'יימס דיץ ופטרישה דיץ ( 139 ) . 
תודתי נתונה גם לפרט וודבורן וריק מקי , אמני שיחזור מפלימות פלנטיישן , על שהכניסו אותי בסוד טכניקות הבנייה שבהן השתמשו הצליינים . 
על תצורת העיירה , ראו את הפרק " חלקות האדמה לבנייה ולגינון של אלו שבאו ראשונים , כפי שנראו ב - ” , 1620 שחזור של ארבר בספרו ( 140 ) . 
ג'רמי בנגס כותב על ההשפעה האפשרית של ההנדסה הצבאית ההולנדית על תוכנית העיר של פלימות בספרו ( 141 ) . 
רוברט וייקפילד קובע על סמך עדויות שנבדקו בקפדנות איך התחלקו הצליינים במבנים הראשונים שנבנו בשנה הראשונה בפרק " שבעת הבתים של פלימות " מתוך ספרו ( 142 ) . 
על כלבי המסטיף האנגליים ראו באתר האינטרנט ( 143 ) . 
על הפומה של החוף המזרחי ראו באתר ( 144 ) . 
בספרו של ויליאם קרונון ( 145 ) ישנם כמה פרקים מצוינים על שיטות עיבוד הקרקע של האינדיאנים ; ראו במיוחד עמ' 33 - 19 . 
על הרקע המשפחתי של מיילס סטנדיש , ראו את ספרו של רוברט אנדרסון ( 146 ) . 
סטנדיש מזכיר את זכותו הצודקת לרשת את נחלת אבותיו " שנגזלה ממנו בעורמה " בצוואתו . 
ג'ון לייפורד מכנה את סטנדיש " נער שוטה " במכתב שוויליאם ברדפורד מזכיר ב - OPP , עמ' 156 . 
הערותיו של ברדפורד על " דברי הבלע " של ג'ון בילינגטון נרשמו בספרו של תומס פרינס ( 147 ) . 
גיליהם של הילדים שהתייתמו בחורף הראשון ( חלקם משוערים ) לקוחים מ - PM . 
באשר למאמצי הצליינים ליצור רושם שהם חזקים יותר מכפי שהיו באמת , בחיבורו " A Declaration " כותב פינאס פראט : " מצוקתם מהמחלות הייתה כה גדולה עד שהם חששו שפראי האדם יבחינו בכך , לכן הושיבו את הגברים החולים עם רוביהם על הקרקע כשגבם נשען אל העצים ” , ( 148 ) . 
על הדמוגרפיה של המיתות בחורף הראשון , ראו ( 149 ) ; לפי ממצאיהם , סיכויי ההישרדות של אלה שהיו חלק ממשפחה היו קצת יותר טובים וסיכויי ההישרדות של ילדים שלפחות אחד מהוריהם נשאר בחיים היו טובים בהרבה . 
גם ג'ון נווין מגיש בספרו ( 150 ) ניתוח מועיל על ההשלכות שהיו למיתות של החורף הראשון על ההרכב הדמוגרפי של המושבה . 
בנספח לספרו ( 151 ) מספר ג'יימס תצ'ר איך חשפו השיטפונות את עצמות הצליינים שנקברו בחורף הראשון , עמ' 327 . 
אני מודה לג'יימס בייקר על שהביא את הסיפור הזה לתשומת - לבי . 
למידע על " תותחיהם הגדולים " של הצליינים , ראו ( 152 ) . 
ריצ'רד ראת רומז בספרו ( 153 ) על החשיבות שייחסו המתיישבים לברקים ורעמים , עמ' 42 - 10 . 
לפי התיאור ב - MR , סמוסט אמר פשוט " Welcome " לצליינים ; אבל פרינס , שביסס כנראה את הכרונולוגיה שלו על רשימותיו המקוריות של ברדפורד ( שכאמור אבדו מאז ) , טוען שהוא אמר , " ברוכים הבאים , אנגלים ! 
ברוכים הבאים , אנגלים ! " ( 154 ) . 
פרק 6 – ביצה טובענית וקודרת 
כל המובאות בפרק זה לקוחות מ - MR , עמ' 59 - 50 ומ - OPP , עמ' - 79 , 87 כל עוד לא מצוין במפורש אחרת . 
אף - על - פי שהצליינים לא אמרו דבר על צבע עורו של סמוסט , הם ציינו כעבור זמן " שלעורם של האינדיאנים גוון דומה לזה של הצוענים האנגלים ” , MR , עמ' 53 . 
במאמרו ( 155 ) מעלה ג'ון הומינס את ההשערה ששני החצים של סמוסט מסמלים מלחמה ושלום , עמ' 56 . 
בספרה ( 156 ) קובעת קארן אורדהל קופרמן ש " השם שהוא ( סמוסט ) אמר לצליינים היה למעשה ' סומרסט ' , שם שקיבל מהדייגים ” , עמ' 185 . 
ברדפורד מספר על הכנס בן שלושה הימים " בביצה אפלה וטובענית " ב - OPP עמ' 84 . 
ויליאם קרונון , המצטט את ויליאם ווד , כותב על הביצות : " האינדיאנים מכנים את השטחים הנמוכים האלה ' משכנם של הינשופים ' ומשתמשים בהם כמקומות מסתור בעתות מלחמה ” , ( 157 ) . 
קתלין ברגדון כותבת בספרה ( 158 ) שבעת מלחמה , " האינדיאנים נסוגים למקומות של ביצות עמוקות , שם לא רק קשה יותר למצוא אותם אלא הם גם בקשר קרוב יותר למגנים שאינם בני אנוש ” , עמ' 192 . 
את המידע על תפקיד הפַּאוּוַאו ּ לקחתי מהפרק ( 159 ) וכן מהמאמר של ויליאם סימונס ( 160 ) . 
תיאור יכולתו של פאסאקונוויי " להפוך את עצמו לאדם זוהר " ודבריו הנוגעים לאי - יכולתו לפגוע באנגלים מופיעים בספרו של ויליאם סימונס ( 161 ) . 
במאמר ( 162 ) אומר ניל סליסבורי " שהנשק החזק ביותר של סקואנטו היה חוסר האמון והפחד ההדדי ששררו בין האנגלים לאינדיאנים ; הצורך הדחוף ביותר שלו היה ליצור לעצמו בסיס כוח שישחרר אותו מהתלות במושבה . 
משום כך הוא חיבל תחבולות משל עצמו ” , עמ' ; 241 סליסבורי מצטט גם את טענתו של פינאס פראט שסקואנטו הבטיח למאסאסויט שאם הוא יצדד באנגלים , " אויבים חזקים ממנו ייאלצו להשתחוות בפניו ” , עמ' 238 . 
ב - OPP מספר ברדפורד על טענתו של סקואנטו שברשות הצליינים מצויה מגיפת הדבר , וכדברים האלה כותב גם תומס מורטון בספרו ( 163 ) : " וכדי להעצים את פחדו של ראש השבט ( מאסאסויט ) , אמר לו פרא האדם הזה ( סקואנטו ) שאם הוא יפגע בחבורה האנגלית , הם ישלחו בו את המגיפה שתשמיד את כולם , והדבר עורר בו יראה גדולה ” , עמ' 104 . 
ב - GNNE כותב אדוארד וינסלו על " מעשהו המרושע של טיסקואנטום ( כלומר , סקואנטו ) אשר מרצונו לשלוט בבני ארצו באמצעות הפחד מאיתנו , ובתוך כך גם ממנו , אמר להם שהמגיפה טמונה אצלנו במחסן ; וכל אימת שיעלה הרצון מלפנינו אנו יכולים לשגרה למקום או לאנשים שנחליט להשמידם בעודנו יושבים לבטח בביתנו ” , עמ' 16 . 
בספרו מזכיר ניל סליסבורי את דרישתו של קוּאָדֶקווינָה שהצליינים יניחו את נשקם , עמ' 120 . 
לפרטים על שובה של המייפלאוור לאנגליה ועל מה שעלה בגורלה , ראו את ספרו של סירס ניקרסון ( 165 ) . 
השתמשתי גם במידע שאספה קרוליין פרימן טרוורס ב - 1997 ופרסמה באתר האינטרנט של פלימות פלנטיישן , ( 166 ) . 
ישנם הטוענים שסקואנטו למד את השימוש בדגים כבדשן חקלאי מהאיכרים האנגלים בניופאונדלנד , אבל את הטענה זו הפריך לחלוטין , לפחות לדעתי , בר סמכא כמו נאנפאשמט המנוח במאמרו ( 167 ) . 
על חקלאות הילידים באמריקה , ראו את ספרה של קתלין ברגדון ( 168 ) . 
הדו - קרב בין אדוארד דוטי ואדוארד לייסטר מוזכר בספרו של תומס פרינס ( 169 ) . 
פרק 7 - חג ההודיה 
כל המובאות בפרק זה לקוחות מ - MR , עמ' 87 - 59 ומ - OPP , עמ' - 87 , 90 אלא אם מצוין במפורש אחרת . 
כפי שהגנאלוג רוברט אנדרסון אמר לי בשיחה פרטית , " שלושה חודשים היה הזמן הממוצע שעבר בין פטירתו של בן זוג לנישואי האלמן או האלמנה ... ראיתי גם לא מעט מקרים של נישואים בתוך שישה שבועות . 
על נישואים בניו אינגלנד הפוריטנית , ראו ( 170 ) . 
על קצב החיים העונתי של האינדיאנים , ראו את הסקירה המצוינת בפרק ( 171 ) . 
על חשיבותו ההיסטורית של נהר טיטיקט , או טונטון בשמו העכשווי , לאינדיאנים ולאנגלים , ראו ( 172 ) . 
על הכרזתו של מיילס סטנדיש שסוֹוַאמס היא " הגן של הזיכיון ” , ראו ( 173 ) . 
קתלין ברגדון מדברת על משחקי המזל של האינדיאנים בספר ( 174 ) . 
הנרי מרטין דקסטר סבור שהדג שתפס מאסאסויט כדי להאכיל את וינסלו והופקינס היה בס מפוספס גדול , MR , עמ' 108 הערת שוליים 354 . 
תיאור האירוע שבמהלכו גילה פרנסיס בילינגטון את ימת בילינגטון לקוח מ - MR עמ' 44 . 
קתלין ברגדון כותבת על הפֶּנַייס לוחם אינדיאני בעל יכולות מיוחדות וסיבולת בלתי רגילה – בספרה ( 175 ) . 
ג'ון סיליי כותב על תפקידו של סטנדיש כיהושע של ברדפורד , הלא הוא משה , בספרו ( 176 ) . 
דקסטר ממקם את מפקדתו של קורביטנט בגרדנר'ס נק של ימינו ב - MR , עמ' , 54 הערת שוליים 379 . 
כפי שניל סליסבורי מציין בספרו ( 177 ) , המקום היחיד שבו ניתן לראות העתק של הצהרת האמונים שנחתמה ב - 13 בספטמבר 1621 הוא ספרו של נתנִאל מורטון ( 178 ) . 
על צרות האופק של הצליינים בהשוואה לכלל הפוריטנים , ראו ( 179 ) . 
על תיאור חג ההודיה הראשון של הצליינים אני חייב תודה לספרם של ג'יימס דיץ ופטרישה דיץ ( 180 ) . 
בני הזוג דיץ טוענים שבמקום תפילת הודיה בנוסח שהיה מקובל על הפוריטנים , חג ההודיה הראשון של 1621 היה דומה יותר לחג האסיף החילוני שנחוג באנגליה . 
לדעות מנוגדות , ראו ( 180 ) . 
בנגס טוען שהצליינים אמנם לא השתמשו בעצמם במונח חג ההודיה , אבל ההתכנסות עצמה הייתה חג ההודיה במיטבו . 
את המידע על ההיסטוריה של ביות תרנגולי ההודו בעולם החדש ובעולם הישן , שאבתי מספרם של קית סטוולי וקתלין פיצג'רלד ( 182 ) . 
על החורף כעונת הציד של תרנגולי ההודו , ראו ( 183 ) . 
את תיאור השינוי בצבעיהם של עלי הסתיו לקחתי מהמאמר " פנטזיה , עובדות וצבעי סתיו " באתר האינטרנט ( 184 ) . 
ב - , 1675 באחד הימים שקדמו לתחילת מלחמת המלך פיליפ , אמר מטקום לקווייקר ג'ון איסטון , " כאשר האנגלים באו הנה לראשונה , האנגלים היו כמו ילדים קטנים ואביו של המלך היה אדם גדול . 
הוא ריסן את יתר האינדיאנים ולא הניח להם לפגוע באנגלים , נתן להם תירס ולימד אותם איך לזרוע אותו , היה חופשי להשפיע עליהם רוב טובה ונתן להם פי מאה יותר אדמה משיש עכשיו למלך עבור אנשיו שלו . 
( 185 ) . 
פרק 8 – החומה 
תיאור בואה של הפורצ’ן לקוח מתוך OPP , עמ' 190 - 26 ו - MR , עמ' 96 - 84 את המידע על ההשפעה שהייתה להופעת הפורצ’ן על הדמוגרפיה של פלימות שאבתי מהניתוח של ג'ון נווין בספרו ( 186 ) . 
קטע מדרשתו של רוברט קושמן על " חטא האהבה העצמית " מופיע בהערת שוליים במהדורת פורד של OPP , כרך ראשון , עמ' 236 - 235 . 
כל התיאורים של התגרויות הנאראגנסט ושל אירועים אחרים בפרק זה מבוססים על OPP , עמ' 115 - 96 ועל GNNE של אדוארד וינסלו , עמ' - 7 , 24 אלא אם צוין במפורש אחרת . 
את התיאור של החומה שבנו הצליינים סביב היישוב לקחתי , בחלקו , ממכתבו של עמנואל אלתם מספטמבר , 1623 המופיע בספר ( 187 ) . 
ב - 1624 כתב ג'ון סמית , " העיירה מעוגנת בתחום של פחות מקילומטר ” , בהערה למכתבו של עמנואל אלתם ממארס 1624 המופיע בספר ( 188 ) . 
למידע על ההבדלים בין גרזניהם של חוטבי העצים האנגלים והאמריקנים , ראו כרך 3 של ( 189 ) . 
את המידע על עיגונה של פלימות בתוך החומה אני חייב לפרט וודבורן וריק מקי , אמני שחזור מפלימות פלנטיישן , שבשיחתם עמי הביאו לידיעתי את דבר קיומו של כלי החפירה הדומה לטורייה שנמצא בחפירות ארכיאולוגיות בג'יימסטאון . 
סמיואל אליוט מוריסון מזכיר את המשחק דמוי הקריקט בהערה ב - OPP , עמ' 97 . 
על החשיבות שייחסו הפוריטנים בניו אינגלנד של המאה ה - 17 לסימון גבולות ולתיחום , ראו ( 190 ) . 
קארן אורדהל קופרמן דנה בספרה ( 191 ) באירוניה שיש במצב שבו מצאו הצליינים את עצמם תלויים בשני אינדיאנים , סקואנטו והובמוק , הנקראים על שם האל שבעיני הצליינים ייצג את השטן . 
אי רצונו של ברדפורד להסגיר את סקואנטו לידי מאסאסויט נבע אולי ממניע שלאון ורבקה גרינברג מתארים בספרם ( 192 ) כצורך שיש למהגר ב " מישהו מוכר " : " את הכמיהה הזאת לאדם שניתן לסמוך עליו , היכול לטפל בדאגות ובפחדים שהוא מרגיש בעולם החדש והלא מוכר , או לפחות לנטרל אותם , ניתן להשוות לכמיהתו של ילד שהושאר לבדו והוא תר נואשות אחר פניה המוכרות של אמו ... הדוגמה הטובה ביותר לרעיון הזה הוא המושג האתנולוגי של ה ' החתמה ' " , עמ' 77 - 76 . 
אריק ג'ונסון מדבר על הרציחות האינדיאניות ב - ( 193 ) : " לעתים תכופות אין אנו יודעים עליהן דבר ; אבל רציחות רבות או ניסיונות רצח כן דווחו , אם כי לא את כולם ניתן להוכיח ” , עמ' 194 . 
כך או כך , קיים דמיון מדהים בין הרצח של סקואנטו , שמאסאסויט היה אולי אחראי לו , לבין רצח המתורגמן סאסאמון שביצע בנו פיליפ כעבור 53 שנים . 
בספרו ( 194 ) טוען סירס ניקרסון שהשלד האינדיאני שנשטף במונומואיק בסביבות 1770 " מהגבעה בין ראש המפרץ לקרואו פונד ” , היה כנראה של סקואנטו , עמ' 200 . 
פרק 9 - מסלול מסוכן 
אלא אם צוין במפורש אחרת , כל מה שכתבתי בפרק זה על תקיפת וסאגוסט ועל האירועים שהוליכו אליה , מבוסס על OPP , עמ' - 116;על 119 GNNE , עמ' 56 - 23 ועל תיאור החיים בווסאגוסט שכתב פינאס פראט ב - 1668 והתפרסם תחת הכותרת ( 195 ) . 
על השילוב הקטלני של תת תזונה וייאוש שממנו סבלו תושבי ג'יימסטאון , ראו ( 196 ) . 
על אגוזי האדמה כמזון לשעת דחק , ראו ( 197 ) . 
כפי שקופרמן מציינת במאמר " תומס מורטון , היסטוריון " המופיע ב - ( 198 ) , מורטון מביא בספרו כנען האנגלית החדשה ( New English Canaan ) דיווח מפורט על הפשיטה בווסאגוסט ששונה תכלית שינוי מגרסתם של ברדפורד ווינסלו . 
תיאור מחלת הטיפוס לקוח מהפרק " אנטומיה של מגיפה " מתוך ספרו של רוג'ר סקופילד ( 199 ) . 
תודתי נתונה לקרוליין טרוורס , מנהלת המחקר של פלימות פלנטיישן , על שהסבה את תשומת - לבי למידע הזה . 
בספר כנען האנגלית החדשה טוען מורטון שסטנדיש ואנשיו " העמידו פנים שהם מכינים סעודה לפראי האדם השוכנים בחלק ארץ זה ולשם כך הביאו איתם בשר חזיר ודברים נוספים , שאותם הניחו לפני פראי האדם ” , עמ' 110 . 
מורטון גם מאשים את סטנדיש ואת חבורתו בכך שלא היו מעוניינים באמת להציל את אנשיו של וסטון : " כי אילו הייתה לאנשי מטעת פלימות כוונת אמת לפעול למען רב - החובל וסטון או למען האנשים האלה , מדוע לא השאירו את פראי האדם בחיים והחזיקו אותם כלואים עד שיבטיחו את שלומם של שאר האנגלים , אשר איבדו את חייהם בשל ניהול עניינים כושל זה ” , עמ' 111 . 
מורטון טוען שמאז אירועי וסאגוסט ואילך , קראו המסצ'וסט לצליינים " סכינאים " או " שוחטים ” , עמ' 111 . 
ברדפורד ואייזק אלרטון כותבים על חוסר יכולתם לסחור עם האינדיאנים אחרי הפשיטה על וסאגוסט במכתב מ - 8 בספטמבר , 1623 שמופיע ב - ( 200 ) . 
בספרו ( 201 ) כותב דניאל ריכטר : " אפשרי בהחלט ... שהאומה ששמה ומפנואג או פוקנוקט לא הייתה קיימת למעשה לפני שמאסאסויט יצר אותה משאריות הפליטה של שבטים שהתמזגו בשנות העשרים של המאה ה - 17 במאונט הופ נק ובעוד מספר מקומות , כמו מאשפי שבקייפ קוד ” , עמ' 99 . 
בפרק " חיסול וסאגוסט " בספרו ( 202 ) טוען ג'ורג' וילסון שהדיווח של הצליינים על המזימות האינדיאניות " היה מצוץ מהאצבע והומצא אחרי האירוע , בניסיון להצדיק את סדרת הפעולות הבוגדניות שהצליינים תמיד התביישו בהן במקצת ” , עמ' 224 . 
ביקורת נוקבת על טענותיו של וילסון תוכלו למצוא בספרו של ג'רמי בנגס ( 203 ) . 
גישה קיצונית לכיוון הנגדי ניתן למצוא בגרסתו של צ'רלס פרנסיס אדמס כפי שהיא מופיעה בספר ( 204 ) . 
לפי " החישובים המוסריים " של וילאם וולמן בספרו ( 205 ) , הרתעה אלימה מהסוג שנקטו הצליינים כלפי המסצ'וסט אינה מוצדקת " כאשר היא מבוצעת מלכתחילה כפעולת הרתעה ותגמול גם יחד ” , כרך MC , עמ' , 113 ודומה שכזו הייתה הפעולה בווסאגוסט – לפחות מבחינתו של סטנדיש . 
מכתב הביקורת של ג'ון רובינסון על מעשי הצליינים מופיע ב - OPP , עמ' 375 - 374 . 
החגיגות לרגל נישואיו של ברדפורד עם אליס סאותוורת ( כולל הנפת הדגל הטבול בדם לכבוד מאסאסויט ) מתוארות במכתבו של עמנואל אלתם מספטמבר 1623 המופיע בספר ( 206 ) . 
פרק 10 - נר קטן אחד 
כל הציטטות בפרק זה לקוחות מ - OPP , עמ' - 120 , 347 אלא אם מצוין במפורש אחרת . 
למידע על גל ההגירה הגדול ראו ( 207 ) . 
מכתבם של המרצ'נט אדוונצ'ררס מה - 18 בדצמבר , 1624 המכנה את הצליינים " אנשים שוחרי מדון הנוהגים באכזריות ובקשיחות לב בשכניהם ובכל מי שלא רוקד על - פי החליל החברתי והדתי שלהם ” , מופיע ב - ( 208 ) . 
במאמר ( 209 ) טוען ג'ון דמוס שמושבת פלימות התאפיינה " ברמה חריגה של סכסוכי שכנים ” , עמ' 660 . 
לדברי נווין , " המתיישבים הראשונים נטו להתקוטט עם הבאים מקרוב הרבה יותר מאשר בינם לבין עצמם ” , עמ' ; 660 הוא טוען גם שבעקבות סילוקו של הכומר ג'ון לייפורד מפלימות , איבדה המושבה כמעט רבע מתושביה , ראו ( 210 ) . 
על תומס מורטון ומרימאונט התפרסמה כמות עצומה של חומר ( ראו ] 211 , וזה רק על קצה המזלג ) , אבל ייתכן שאת המילים הנוקבות ביותר שנכתבו מאז ומעולם על ההשלכות העתידיות של האירוע נוכל למצוא בסיפור הקצר של נתנִאל הותורן ( 121 ) : " הסכסוך החשוב הזה השפיע על פניה העתידיות של ניו אינגלנד . 
אילו הצליחו הצליינים האפרוריים להטיל את מרותם על החוטאים העליזים , כי אז הייתה רוחם מקדירה את כל האקלים והארץ הייתה הופכת לנצח לארץ של פנים קודרות , עמל מפרך , הטפות מוסר ופרקי תהילים ” , לקוח מתוך ( 213 ) . 
על נישואי אליזבת וורן וריצ'רד צ’רץ ’ , ועל בנם בנג'מין , ראו ( 214 ) . 
לדברי ריצ'רד סלוטקין בספרו ( 215 ) , " דניאל בון ולזר סטוקינג הם צאצאים ישירים שלו ( של מורטון ) ” , עמ' 63 . 
סיפוריו של מורטון על ההתקפה של סטנדיש ועל חוסר אנושיותם של הצליינים מופיעים ב - ( 216 ) . 
ויליאם הוברד כותב על מיילס סטנדיש בספרו ( 217 ) . 
הרולד פיטרסון מציין בספרו ( 218 ) שחרבו של סטנדיש המוצגת בפילגרים הול , " קצרה ב - 15 סנטימטרים מהחרב הממוצעת , עובדה שעשתה אותה נוחה יותר לשימושו של אדם קטן קומה ” , עמ' 9 . 
התיאור של אייזק דה רזייר על יום ראשון בפלימות של 1627 מופיע ב - ( 219 ) . 
ג'ון נווין מדבר על האופי המיליטריסטי של היישוב פלימות בספרו ( 220 ) , עמ' 576 ו - 631 . 
ברדפורד כותב על אכזבתו מאייזק אלרטון ב - OPP , עמ' 234 - 226 וכן עמ' 244 - 237 . 
לסקירה אוהדת יותר על אייזק אלרטון , ראו ( 221 ) . 
ג'ורג' לנגדון מביא סקירה מצוינת על התנהלותה הפיננסית של פלימות בספרו ( 222 ) . 
אדוארד וינסלו כותב שפלימות היא מקום שבו " הדת והרווח הולכים יד ביד " ב - GNNE , עמ' 70 . 
דוגמה לכלכלנים מודרניים הרואים את החלטתו של ברדפורד לזנוח את הגישה הקולקטיבית לחקלאות כראשיתו של הנס הקפיטליסטי שיעשה לימים את ארצות הברית של אמריקה למה שהיא , ראו ( 223 ) . 
למזלם הרע של הצליינים , התנסויותיהם המוקדמות בקפיטליזם לא היתרגמו בהמשך להצלחה הפיננסית שהם קיוו לה מלכתחילה . 
לסקירה על ההיסטוריה הפיננסית של מושבת פלימות , ראו ( 224 ) . 
לתעתיק של שטרות הקניין הקשורים לאדמות שמכר מאסאסויט למושבת פלימות , ראו ( 225 ) . 
פסיקתו של רוברט קושמן ש " מותר לקחת אדמה שאיש אינו מפיק ממנה תועלת " מופיעה ב - ( 226 ) . 
בנגס מציג בצורה מרתקת את השפעתו של רוג'ר ויליאמס על המדיניות של פלימות בכל הקשור לרכישת אדמות אינדיאניות ב - ( 227 ) . 
באותו מקום הוא מדבר גם על הסיבות העומדות מאחורי הקפדתן של רשויות פלימות על כך שכל רכישת אדמה מהילידים תקבל קודם את אישור המועצה , וכדבר הזה עושה גם ג'ורג' לנגדון בספרו ( 228 ) . 
קתלין ברגדון דנה בצורה מעמיקה ביחסיהם של האינדיאנים עם האדמה בספרה ( 229 ) : " במובן מסוים , ' בעלות על הקרקע' הייתה עניין של זהות ... הגישה לקרקע , שמבחינה טכנית הייתה ' בשליטה ' של ראש השבט ושל היחידה הקיבוצית , התבססה למעשה על צורך ועל זיקה מעשית לאדמה , לרוב בהקשר של משק הבית . 
שימוש בקרקע מאשר את היותו של אדם חבר בקהילה שיתופית , ואכילת התוצרת כמוה כ ' בעלות' על השטח שעליו היא גדלה ” , עמ' 139 - 138 . 
בנגס מתאר את אשרור הברית המקורית עם המושבה שעליו חתם מאסאסויט ב - , 1639 בספרו ( 230 ) . 
דייוויד בושנל מספר על אדמה שנרכשה מהאינדיאנים במקום שבו נמצאת פריטאון של ימינו , ושנמכרה לאחר מכן ברווח של 500 אחוזים במאמר ( 231 ) . 
עם זאת טוען בושנל שהצליינים " לא היו אשמים יותר מהאינדיאנים עצמם בהתפתחויות שהיו תוצאה טבעית של החוקים הכלכליים . 
אדמות שהפכו לחלק מהכוחות הכלכליים הכלל - עולמיים כתוצאה מהרחבת ההתיישבות האנגלית היו שוות מדרך הטבע הרבה יותר משמורות הציד של הילידים , והרווח ממכירת אדמות שהושבחו קודם למכירתן אינו בהכרח ספקולטיבי ” . 
ב - , 1675 מיד אחרי פרוץ מלחמת המלך פיליפ , טען ג’וזאיה וינסלו שבפלימות " לא מחזיקים אפילו שעל אדמה אחד שלא נרכש כדין ובתשלום נאות מבעליו האינדיאני ” . 
בנגס מביא את דבריו אלה בספרו ( 232 ) . 
לעומתו סבור דניס קונול שהחוקים הקולוניאליים האוסרים על אנשים פרטיים לרכוש אדמות " הוכנסו לספרים מתוך כוונה אחת בלבד : לדכא במושבות את שוק הנדל"ן המתפתח . 
כי אם יהיה שוק חופשי , הביקוש יהיה כה גדול עד שמחירי האדמות ירקיעו שחקים ” , ראו ( 233 ) עמ' 251 . 
ב - 12 באפריל 1632 תיאר ג'ון ויינתרופ ביומנו , שהתפרסם לימים בעריכת ריצ'רד דן ואחרים , את התקפת הנאראגנסט על מאסאסויט , עמ' - 64 ; 65 ב - 4 באוגוסט 1634 תיאר ויינתרופ באותו יומן את המתיחה שהכין מאסאסויט לווינסלו . 
בספרו ( 234 ) טוען סמיואל דרייק שמאסאסויט שינה את שמו ליוּסָמֶקִין ( נוצה צהובה ) אחרי התקפת הנאראגנסט על סוֹוַאמס , עמ' 25 . 
במאמרו ( 235 ) מסכם פיטר גומז במשפט ממצה אחד את היחסים בין הצליינים לפוריטנים : " האוקיינוס האטלנטי עשה מכולם ( אנשי בוסטון ופלימות ) בדלנים , וההגמוניה של בוסטון עשתה מכולם פוריטנים ” , עמ' 33 . 
לפרטים נוספים על ההבדלים בין צליינים לפוריטנים , ראו ( 236 ) . 
על ההבדלים בין הפוריטנים לצליינים בכל הנוגע לדרישות מחברי הכנסייה , ראו ( 237 ) . 
לדברי מורגן , " הדבר היחיד שהבדיל את הפוריטנים של ניו אינגלנד מהנהוג אצל הבדלנים הייתה הדרישה מהמועמד להפגין את השפעת עבודת האל על נשמתו ” , עמ' 90 . 
בספרו ( 238 ) מביא לנגדון סקירה מועילה על התפתחות הממשל בפלימות , עמ' 99 - 79 . 
ויליאם הוברד מספר על ההוצאה להורג של בילינגטון ב - ( 239 ) . 
תומס מורטון מתאר את שריפת ביתו בידי הפוריטנים ב - ( 240 ) . 
על סירובו של ברדפורד ב - 1645 לאפשר סובלנות דתית ועל רדיפות הקווייקרים , ראו ( 241 ) . 
בספרו ( 242 ) מביא סטרטון את הציטטה מפיו של תומך הקווייקרים ג'יימס קדוורת , " האוכף של פלימות , הסוס מהמפרץ ” . 
סטרטון מדבר גם על שלילת זכויות האזרח של אייזק רובינסון , עמ' 345 . 
הקטע שבו אני דן בהתפתחות הכלכלית של ניו אינגלנד בשנות השלושים של המאה ה - 17 מבוסס , ברובו הגדול , על ( 243 ) . 
אדם הירש מסביר איך ההתקפה על המתחם המבוצר של הפיקווט שינתה את היחס למלחמה ב - ( 244 ) . 
בספרו ( 245 ) מתייחס ויליאם קרונון לנאומו של מיאנטונומי בפני המונטוק כאל ניתוח לדוגמה של השפעות האירופים על האקולוגיה בניו אינגלנד , עמ' 164 - 162 . 
מותו של מיאנטונומי מידי המוהיגן מתואר ב - ( 246 ) . 
אדוארד ג'ונסון מתאר את השימוש ביש המזל שעשה מיאנטונומי בשריון גוף אנגלי עשוי ברזל בספרו ( 247 ) . 
ג'רמי בנגס מדבר על ההשפעה האפשרית של ההולנדים על הקמת איחוד המושבות של ניו אינגלנד בספרו ( 248 ) . 
הוא גם מצטט את דברי ג'ון קווינסי אדמס על היות איחוד המושבות " הדגם והאב - טיפוס שעל פיו הוקם ב - 1774 איחוד המדינות של צפון אמריקה ” , עמ' 212 - 207 . 
פרק 11 - אם קדמונית 
על הקריירה הדיפלומטית של אדוארד וינסלו , ראו ( 249 ) . 
סמיואל מווריק מכנה את וינסלו " ברנש חלק לשון וערמומי " ב - ( 250 ) . 
סמיואל אליוט מוריסון מספר במבוא למהדורת OPP שלו על כך שברדפורד " היה יכול להיעשות בעליה הבלעדיים של המושבה ” , עמ' xxv . 
ב - ( 251 ) כותב ג'ון דמוס על הניידות הבלתי רגילה של הצליינים , ילדיהם ונכדיהם , במיוחד בהשוואה לנעשה במפרץ מסצ'וסטס : " אחת מההשפעות העיקריות של כל תהליך ההתרחבות הזה הייתה פיזור המשפחות בצורה שלא הייתה מתקבלת כלל על הדעת בקהילות העולם הישן שממנו באו המתיישבים ” , עמ' 266 . 
לסקירה מעולה על האנשים שהובילו את התפתחות העיירות בפלימות , כולל ג'ון בראון ותומס וילט , ראו ( 252 ) . 
מרטין מזכיר גם את חששותיו של ברדפורד מההשפעה הרעה שתהיה למגמת ההתפשטות הזאת על המושבה , עמ' 111 . 
למידע על ג'ון בראון , תומס פּרֶנס ותומס וילט , ראו את הביוגרפיות בספרו של רוברט אנדרסון ( 253 ) . 
רוג'ר ויליאמס מתייחס לסגידה ל " אל האדמה " בספרו ( 254 ) . 
ג'ון קנופ מציג בספרו ( 255 ) , עמ' , 51 את הנזיפה שקיבל ג'וזף רמסדן על בניית ביתו ביער " במרחק גדול מדי מיתר הבתים ” , הלקוחה מהרשומות של פלימות . 
ג'ורג' לנגדון מביא סקירה טובה על כל הכרוך ברכישת מגרש ובניית בית בעיירה טיפוסית בפלימות בספרו ( 256 ) . 
על כמות העץ שנדרשה לבניית בית במאה ה - , 17 ראו ( 257 ) ; על צריכת עצי ההסקה בבית ובעיירה ממוצעים בניו אינגלנד של המאה ה - , 17 ראו ( 258 ) . 
אני מודה לפרט וודבורן ולריק מקי מפלימות פלנטיישן על שהסבו את תשומת - לבי לשני המקורות הללו . 
ברדפורד תיאר את הוצאתו להורג של גריינג'ר ב - OPP , עמ' 321 - 320 . 
על האולטימטום של ברדפורד מ - 1655 מדבר לנגדון בספרו ( 259 ) , עמ' 67 . 
מכתב הקינה של ברדפורד על " הקשר ההדוק והמקודש " של בני קהילתו נפתח במילים , " הו איזה קשר מקודש זה היה , כל עוד היה בלתי מופר . 
כמה מתוקים היו פירותיו ! 
אבל משעה שיתפשט הריקבון בנאמנות זו , חורבנם לא יאחר לבוא ” , OPP , עמ' , 33 הערת שוליים 6 . 
בספרו ( 260 ) מתאר ברדפורד סמית את משפחתו המורחבת של ברדפורד ואת קשיי הקליטה של בנו ג'ון , עמ' - 210 , 212 וכך עושה ג'ון נווין בספרו ( 261 ) . 
ברדפורד מספר על המהירות שבה נעשו האינדיאנים מיומנים בציד ברובה ב - OPP , 207 . 
בספרו ( 262 ) דן פטריק מלון בכושר השיפוט שגילו האינדיאנים כשהעדיפו את רובי המוסקט החדישים עם בריח הצור על הרובים הישנים עם בריח הפתיל , עמ' 33 - 31 . 
מלון מתעד גם את השינויים שחלו ביחסם של שלטונות המושבה למכירת נשק חם לאינדיאנים , עמ' 51 - 42 . 
ברדפורד כותב על סכנת האינדיאנים החמושים בשירו " בישימון הזה ” , שניתן למוצאו באוסף המצוין ( 263 ) . 
ב - ( 264 ) מצטט איזידור מאייר את דבריו של ברדפורד על לימודי העברית שלו , עמ' 291 . 
קוטון מזר כותב על ימיו האחרונים של ברדפורד ב - Magnalia , כרך , 2 עמ' 208 - 207 . 
את תיאורי אתר הקבורה האינדיאני בבֶּר'ס היל לקחתי מהספר ( 265 ) . 
אריק שולץ ומייקל טוגיאס מזכירים בספרם ( 266 ) את מציאת שרשרת הנחושת " שניתנה על פי ההשערות למאסאסויט כמתנה מאדוארד וינסלו ” , עמ' 238 . 
קונסטנס קרוסבי מצטטת במאמר ( 267 ) את דבריו של ויליאם ווד על התפעלותם של האינדיאנים " מההמצאות המוזרות " של האנגלים , עמ' - 194 ; 195 קרוסבי גם מצטטת את דבריו של רוג'ר ויליאמס על המילה " מניטו " ומסבירה את הטיותיה השונות , עמ' 194 - 192 . 
וירג'יניה דג'ון אנדרסון כותבת על " שאילה בין תרבותית " ב - ( 268 ) . 
על החשיבות הסימבולית שייחסו האינדיאנים למוצרים המערביים , ראו ( 269 ) . 
על יחסי האינדיאנים עם הנצרות כתבתי בספרי ( 270 ) , שם אני מצטט גם את תיאורו של זכיאוס מייסי על מפגשי התפילה בכנסיות האינדיאניות של ננטאקט , עמ' 124 - 123 . 
ראו גם את ( 271 ) . 
הדיווח של ג'ון אליוט על הערותיו של מאסאסויט הקשורות בנצרות לקוח מתוך ( 272 ) . 
ויליאם הוברד מספר בספרו ( 273 ) על ניסיונותיו של מאסאסויט להתנות את אחת מעסקות מכירת האדמות שלו בסוונזי בהתחייבות שהמיסיונרים יפסיקו לנצר את אנשיו , עמ' 47 - 46 . 
על יחסם של האנגלים לפראות האמריקנית , ראו ( 274 ) . 
במאמר ( 275 ) מצטט פיטר תומס את ההערכה של מריל בנט בדבר כמות התירס שצורך כל אינדיאני בשנה , המופיעה ב - ( 276 ) . 
על האופן שבו אימצו האנגלים מאכלים אינדיאניים , ראו ( 277 ) . 
על השימוש בוואמפּאם , ראו ( 278 ) . 
על המושג " סְפָר " בניו אינגלנד שלפני מלחמת המלך פיליפ , ראו ( 279 ) . 
בספרו ( 280 ) מספר דרט רוטמן על " היותן של העיירות בפלימות מפוזרות ” , יותר מאלו של מפרץ מסצ'וסטס וקונטיקט , עמ' 24 . 
על המילה " נטופ " ועל שימושי השפה בניו אינגלנד של המאה ה - , 17 ראו ( 281 ) . 
פרנסיס בייליס כותב בגילוי לב על הקרבה שאפיינה את היחסים בין האינדיאנים לאנגלים במושבת פלימות בספר ( 282 ) : " האנגלים והאינדיאנים היו כה מעורבים אלה באלה עד שכולם הכירו זה את זה באופן אישי . 
הכנסת האורחים של כל גזע תוגמלה תמיד באופן מיידי ולבבי . 
על אף שהתגוררו ביישובים נפרדים , הם היו קרובים אלה לאלה והודות להרגלי הנדידה של האינדיאנים ולביקוריהם התכופים , הם הכירו את בתי האנגלים לא פחות טוב משהכירו את הוויגוואמים שלהם ” , כרך , 2 עמ' 17 . 
על משפטו של פיץ' ראו ב - OPP , עמ' - 299 , 301 ובשני מכתבים שכתב רוג'ר ויליאמס לג'ון ויינתרופ באוגוסט 1638 המצוטטים ב - ( 283 ) . 
עוד על המשפט ראו ( 284 ) . 
בספרו ( 285 ) כותב ג'יימס דרייק שבאמצע המאה ה - 17 " האינדיאנים והאנגלים נכנסו לתקופה של הסתגלות והפריה תרבותית הדדית . 
למעשה , שתי הקבוצות מצאו ביניהן דמיון ומכנה משותף יותר משהיה קיים בפועל , אולי עקב מין חוסר הבנה הדדי ” , עמ' 45 . 
שטר הקניין מ - 1657 שעליו שרטט מאסאסויט את הפּיקטוֹגרמה שלו נמצא ב - ( 286 ) ; ראו גם ( 287 ) . 
לפרטים על " חייו האחרים " של אוסמקין / מאסאסויט כראש שבט של הניפמוק , ראו ( 288 ) . 
אחד מהמלומדים הראשונים שהבחין בנוכחותו של אוסמקין / מאסאסויט אצל הניפמוק היה סמיואל דרייק , המביא בספרו ( 289 ) מסמך שבו נזכרת התלונה שהגיש אוסמקין / מאסאסויט ב - 1661 לשלטונות מסצ'וסטס נגד אונקס והמוהיגן , עמ' - 102 ; 103 בהערת שוליים כותב דרייק , " מכאן נראה שמאסאסויט התגורר זה זמן אצל הניפמוק . 
ייתכן שהוא נתן את פוקנוקט לבניו ” . 
מעניין לציין שבמסמך נוסף שמביא דרייק מתלונן ג'ון מייסון , איש ציבור מקונטיקט שתמך באונקס , במכתב לשלטונות מסצ'וסטס כי " אלכסנדר , הידוע גם בשם ומסוטה , ראש שבט סוֹוַאמס , שנמצא כעת בפלימות , טוען שהאינדיאנים משבט קובוג שייכים לו ; והוא גם מאיים לפתוח הקיץ במלחמה נגד אונקס מסיבה זו ” , עמ' 103 . 
על היחסים בין הניפמוק ליתר השבטים בניו אינגלנד , ראו ( 290 ) . 
לפי מכתב של ג'ון אליוט הנושא את התאריך בחודש הראשון ” , 1661 אוסמקין / מאסאסויט שינה בשלב זה את שמו פעם נוספת וקרא לעצמו מצ'יפה , ( 291 ) . 
האזכור האחרון של אוסמקין / מאסאסויט ברשומות של מועצת פלימות הוא מה - 4 במאי , 1658 שם נאמר שהוא ובנו חשודים במתן מחסה לאינדיאני שהואשם ברצח , PCR , כרך , 2 עמ' ; 133 קיים גם שטר קניין מ - 1659 ששמו של אוסמקין / מאסאסויט מופיע עליו , אבל הוא איננו חתום ; ראו ( 292 ) . 
על טענתו של ריצ'רד סמית שלא ידע על התקנה האוסרת עליו לרכוש אדמות מהילידים , ראו ( 292 ) , עמ' 286 - 285 . 
בנגס מתייחס שם גם לסירובו של ומסוטה להיפרד מחלק מהשטחים שאותם הסכים אביו למכור לעיירה טונטון , עמ' 84 . 
על ג'ון סאסאמון , ראו ( 293 ) . 
לדברי קאוואשימה , ייתכן שסאסאמון היה זה שהמריץ את ומסוטה לאמץ שמות אנגליים לו ולאחיו ; בקשתו הנושאת את התאריך 13 ביוני 1660 רשומה ב - PCR , כרך , 2 עמ' 192 . 
בספרו ( 294 ) מתאר ויליאם הוברד איך הביא מאסאסויט את שני בניו לביתו של ג'ון בראון , עמ' 47 - 46 . 
פרק 12 - המשפט 
בספרו ( 295 ) כותב ג'ון לנגדון , " עבור האנשים שעזבו את אנגליה כדי להתיישב בפלימות , הפתרון של עבודת האלוהים בעולם חדש היה מסעיר , מאתגר והרפתקני . 
ב - , 1650 ההרפתקה כבר הסתיימה והספונטניות שהציתה את לבות המתיישבים הראשונים נעלמה ” , עמ' 140 . 
לנגדון כותב גם על אמנת אמצע הדרך והשלכותיה על פלימות , עמ' 133 - 130 . 
ג'וזף קונפורטי מספק סקירה מעולה על הדור השני של האנגלים בפלימות בספרו ( 295 ) . 
השוואתם ל " נצר מנוון לגפן זרה " לקוחה מ - ( 296 ) . 
על ההתפתחויות הכלכליות בניו אינגלנד והשפעת הרסטורציה , ראו ( 297 ) . 
לנגדון כותב על היות פלימות הענייה במושבות ניו אינגלנד ועל האפשרות הקורצת לישועה כלכלית בחוף המערבי של חצי האי מאונט הופ בספרו ( 298 ) . 
בספרו ( 299 ) מזכיר ג'רמי בנגס את ההכרזה מ - 1640 שבה אזור קאוּסוּמפּסיט נק , כלומר מאונט הופ , " הוכר כמקום מושבם העיקרי של האינדיאנים והזכות לגור בו תהיה שמורה להם ” , עמ' 63 . 
ראסל שורטו כותב על נפילת ניו נדרלנד לידי האנגלים בספרו ( 299 ) . 
סמיואל מווריק , שהיה אחד המתיישבים הראשונים במסצ'וסטס , נעשה אחד מנציגיו של המלך צ'רלס ה - , 2 ובכתב - יד מ - 1660 המדווח על הנעשה בניו אינגלנד הוא מכנה את תושבי פלימות " הולנדים למחצה " ומדבר על " יחסי המסחר המתוקים " שלהם עם ניו נדרלנד . 
על תומס וילט ועל יחסיו עם ג'ון בראון , וכן על מיקום ביתם בסוונזי ( סנטרל פולס , רוד איילנד של ימינו ) , ראו ( 300 ) . 
לנגדון מדבר על כישלון מאמציה של פלימות לקבל כתב זכויות חדש מהמלך בספרו ( 301 ) . 
ב - 4 במארס 1662 הורתה מועצת פלימות לתומס וילט " לדבר עם ומסוטה על אדמותיו העומדות למכירה ועל התחייבותו לא למוכרן מחוץ למושבה ” , PCR , כרך 4 עמ' 8 . 
למידע נוסף על ג’וזאיה וינסלו ועל אשתו פנלופי , ראו ( 302 ) . 
סמיואל דרייק נותן סקירה מצוינת על השתלשלות האירועים שהובילה למותו של אלכסנדר בספרו ( 303 ) , עמ' 43 - 31 . 
דרייק השתמש בשום שכל בחומרים הלקוחים מ - ( 304 ) . 
ב - HIWNE טוען הוברד שאלכסנדר מת " מרוב רוגז ועצבנות ” , עמ' 50 . 
בספר ( 305 ) מציגים אריק שולץ ומייקל טוגיאס את התיאוריה הרפואית של מוריס רובינס לפיה אלכסנדר מת מדלקת התוספתן והרופא שנתן לאלכסנדר " סם פעיל " – תרופה משלשלת חזקה – רק החמיר את מצבו . 
הדיווח המאוחר של ויליאם ברדפורד הבן על האירוע מופיע במכתב שכתב ג'ון קוטון לאינקריס מזר ב - 19 במארס ; 1677 קוטון גם מדבר על " התקהלות ההמונים " שבאו לחגוג את עלייתו של פיליפ על כס המנהיג העליון של הפוקנוקט ב - ( 306 ) . 
זמן קצר לפני פרוץ המלחמה ב - , 1675 אמרו פיליפ ויועציו לג'ון איסטון ולעוד מספר אנשים מרוד איילנד שהם מאמינים כי אלכסנדר " אולץ לעמוד לדין והוצא להורג בהרעלה ” , טענה המופיעה ב - ( 307 ) . 
ג'ורג' לנגדון מספר על החלטתו של וינסלו להעביר את משפחתו לסיילם ולשכור עשרים שומרים שיאבטחו את ביתו בספר ( 308 ) , עמ' 170 . 
ב - ( 309 ) נותן פיליפ רנלט סקירה מפורטת של האירועים בין השנים - 1662 , 1675 וכמוהו עושה גם ג'ני פולסיפר ב - ( 310 ) . 
לתיאור גיאולוגי של מאונט הופ , ראו ( 311 ) . 
האגדה המספרת על האבן שיידה פיליפ והגיעה עד פּוֹפַּסקווֹש נֶק מופיעה ב - ( 312 ) , עמ' 54 . 
הוברד טוען ב - HIWNE שהתואר " המלך פיליפ " דבק בראש השבט לנוכח " הופעתו הגאה והמתנשאת " בפני מועצת פלימות , עמ' 52 . 
סמיואל דרייק מביא בספרו ( 313 ) מכתב לא מתוארך ששלח פיליפ לנציג של מושל מסצ'וסטס , שבו נכתב לאמור : " המושל שלך אינו אלא נתין של צ'רלס מלך אנגליה . 
אני לא נושא ונותן עם נתין . 
אני אנהל משא ומתן לשלום רק עם המלך אחי . 
כשהוא יבוא , אהיה מוכן לקראתו ” , כרך , 3 עמ' 24 . 
הדברים שנשא פיליפ ב - 1662 בפני מועצת פלימות מתועדים ב - PCR , כרך , 4 עמ' 25 . 
פיטר תומס טוען ב - ( 314 ) ש " פחות מ - 20 אחוזים מהשטחים הפתוחים של ניו אינגלנד היו מתאימים לחקלאות ” , עמ' 24 . 
בספרו ( 315 ) מביא ג'ון דמוס את הסטטיסטיקות על גודל המשפחות במושבת פלימות , עמ' 192 . 
בספרו ( 316 ) כותב ס.פ. קוק שבין השנים 1634 ל - 1675 " נהנו הוומפנואג מהחיים היציבים ביותר שיכלו לצפות להם האינדיאנים במאה ה - ” , 17 עמ' 37 . 
על פיליפ כמגדל חזירים , ראו ( 317 ) , עמ' 602 - 601 וכן את הספר ( 318 ) . 
מכתבו הלא מתוארך של ג'ון סאסאמון למושל פּרֶנס , שבו הוא מודיע על בקשתו של פיליפ להטיל אמברגו בן שבע שנים על מכירה וקנייה של אדמה אינדיאנית , שמור בפילגרים הול והועתק גם ב - ( 319 ) . 
ג'רמי בנגס , שתעתק את כתב - היד השמור בפילגרים הול , מעריך שהוא נכתב ב - 1630 . 
שטר המכר של האדמה שמכר פיליפ לטונטון ב - 1664 מופיע בספרו של ג'רמי בנגס ( 320 ) . 
ב - ( 321 ) מצטטת קתלין ברגדון את תיאורו של רוג'ר ויליאמס על האופן שבו אדם במעמד נמוך מברך לשלום ראש שבט , עמ' 104 . 
ראו גם את ספרה של ברגדון ( 322 ) , שם היא מצטטת את הערותיהם של ויליאמס וגוקין על היחסים של ראש השבט עם נתיניו . 
התיאור של ג'ון ג'וסלין על מחלצותיו של פיליפ המהלך ב - 1671 ברחובות בוסטון , לשם הגיע בהמרצתו של ג'ון אליוט כדי לדבר עם שלטונות מסצ'וסטס , מובאים בספר ( 323 ) . 
הופעתו של פיליפ בננטאקט ב - 1665 מתוארת בספרי ( 324 ) , שבכתיבתו הסתמכתי בעיקר על ההיסטוריון המקומי זצ'יאוס מייסי . 
את רשימותיו של מייסי , שלא יצאו לאור , ניתן למצוא ב - ( 325 ) ובספרו של עובד מייסי ( 326 ) . 
החלטת האינדיאנים של ננטאקט " להפנות עורף " לפיליפ התקבלה באסיפה כללית שנערכה באוגוסט 1675 . 
בספרו ( 327 ) מעריך ס.פ. קוק שב - 1675 מנו הוומפנואג 5,000 נפש , עמ' 39 . 
בנו של פיליפ אמור להיות בן תשע ב - , 1676 מכאן שהוא נולד ב - ; 1667 וכיוון שהורים רבים נוטים להכין צוואה בעקבות לידת צאצאם הראשון , הנחתי שהקרע בין פיליפ לסאסאמון אירע זמן קצר לאחר לידת הבן ; מכל מקום , בספטמבר 1667 כבר היה לפיליפ מתורגמן חדש בשם טום . 
למידע על חייו של ג'ון סאסאמון , ראו ( 328 ) . 
בספרו ( 329 ) מביא ג'ון איסטון את טענות הפוקנוקט שסאסאמון היה " אדם רע שהמלך פיליפ ביקש ממנו לכתוב את צוואתו והוא רשם חלק גדול מהאדמה על שמו אבל קרא כאילו כתב את מה שפיליפ אמר לו , ואחרי שהדבר התגלה לפיליפ הוא ברח ממנו ” , מתוך ( 330 ) . 
איסטון מביא גם את טענתו של פיליפ שכל האינדיאנים הנוצרים הם " צבועים ” , עמ' 10 . 
אני מזכיר בספרי ( 331 ) את דבריו של פיליפ על היות הנצרות חשובה בעיניו פחות מכפתור מעילו , עמ' 120 . 
על הצרות שהיו לפיליפ אחרי שנחשד ב - 1667 בקשירת קשר עם הצרפתים וההולנדים , ראו PCR , כרך , 4 עמ' 166 - 164 . 
על עסקת המקרקעין שהתבצעה ב - 17 בספטמבר 1667 בין פיליפ לתומס וילט , כשהמתורגמן טום משמש עד , תוכלו לקרוא בספרו של ג'רמי בנגס ( 332 ) . 
בנגס מדבר גם על הלחצים החדשים שהופעלו על הפוקנוקט בעקבות הקמת סוונזי , עמ' - 127 , 128 ומונה את מספר העברות הבעלות שבוצעו בעקבות האצת קצב מכירת האדמות האינדיאניות , עמ' 163 . 
בספרו ( 333 ) מתאר ויליאם הוברד את האסטרטגיה שנקטו המושל פּרֶנס ומייג'ור וינסלו במגעיהם עם מנהיגי הוומפנואג והמסצ'וסט , ואת התוצאות ההרסניות שהיו לאסטרטגיה זו בהקשר של מלחמת המלך פיליפ . 
ג'רמי בנגס מגנה את מנהגו המפוקפק של ג'וסיה וינסלו למשכן מקרקעין אינדיאני כאמצעי לגביית חובות ואומר ש " כמוהו כהפקעת אדמות " בספרו ( 334 ) . 
באשר לאומץ לבו המשוער של פיליפ , סמיואל דרייק כותב בהערת שוליים למהדורת דרייק ל - HIWNE של הוברד , עמ' 59 : " בשום מקום לא מצאתי תיעוד אותנטי המאשר שהוא היה אדם אמיץ . 
לעומת זאת מצאתי שפע הוכחות לכך שהתכונות הללו היו חסרות לו לחלוטין . 
הדברים שאמרו פיליפ ויועציו ביוני 1675 לג'ון איסטון מרוד איילנד על הזמנים שבהם האנגלים היו " כמו ילדים קטנים " ואביו היה " אדם גדול " מופיעים ב - ( 334 ) . 
ב - HIWNE מתייחס הוברד ל " נזקים הפעוטים באדמת המזרע " ששימשו לפיליפ אמתלה לאיים במלחמה ב - , 1671 עמ' 53 . 
הדיווח של יו ּ קוֹל מסוונזי במארס 1671 על האינדיאנים מכל האזור המתאספים במאונט הופ , " ושם הם עסוקים בהכנת קשתות וחצים וחניתות ובתיקון רובים ” , מופיע ב - ( 335 ) . 
ריצ'רד קוגלי מצטט את דברי קול בסקירתו על המעורבות של ג'ון אליוט במגעים של פיליפ עם המושבות פלימות ומסצ'וסטס ב - , 1671 בספר ( 336 ) . 
בספרו של פרנסיס בייליס ( 337 ) ניתן למצוא את הדיווח המפורט ביותר על מה שקרה ב - 1671 בין הפוקנוקט לאנגלים בכלל ובטונטון בפרט ; בייליס מצטט גם את הנזיפה ששלחו שלטונות מפרץ מסצ'וסטס לפלימות : " היחס שנתתם לו , והצעדים שנקטתם נגדו , לא הועילו לעשותו נתין נאמן של מושבתכם ” , עמ' 23 . 
נעזרתי גם בסקירתו של סמיואל דרייק על אירועי אותה שנה שהתפרסמה ב - OIC , עמ' - 63 , 68 ובספרה של ג'ני פולסיפר ( 338 ) . 
חלק גדול מהתיעוד המתייחס לאותו קיץ גורלי נמצא ב - PCR , כרך , 5 עמ' 80 - 63 . 
ג’וזאיה וינסלו מזכיר את כוונתו כביכול של פיליפ לחטוף אותו ואת המושל פּרֶנס ולתבוע סכום כסף גדול תמורת שחרורם , בהערת שוליים למכתב מ - 24 במארס 1671 ששלח המושל בילינגהם למושל פּרֶנס , ( 339 ) . 
ויליאם הוברד כותב ב - HIWNE על הלוחם האלמוני שניער את חוצנו מפיליפ אחרי התקפלותו של ראש השבט בטונטון באפריל 1671 : " בראות אחד מלוחמיו הבכירים של פיליפ , איש בעל אומץ ונחישות גדולים בהרבה משלו , את אופיו ואת התנהגותו הפחדניים , הוא השליך את רובהו לרצפה , קרא לראש השבט ' מוג לב עם כבד לבן ' או משהו אחר ברוח זו , ונשבע שלעולם לא ילך שוב עם פיליפ או יילחם תחת פיקודו ; ומאותו יום ואילך הוא פנה לאנגלים וממשיך עד היום להיות חייל נאמן ונחוש בסכסוך הזה ” , עמ' 59 - 58 . 
באותו מקום מתאר הוברד גם איך בנו של מטונס ראש שבט ניפמוק " עזב את טונטון כשהוא נרגז כל - כך עד שהחליט לעשות נגד האנגלים את מה שהיה אמור להיעשות ב - 1671 ולא נעשה , ומתוך רשעות וזדון גרידא הרג אנגלי שהיה מהלך לתומו בדרך ” , עמ' 44 . 
בספרו ( 340 ) טוען ויליאם האריס שתוכניתו של פיליפ לתקוף את האנגלים ב - 1671 בוטלה " לפחות פעמיים בשל גשמים עזים , כפי שנודע לימים מפיהם של כמה אינדיאנים ” , עמ' 21 . 
במכתבו מה - 1 בספטמבר אל המושל פּרֶנס , המובא כלשונו ב - ( 341 ) , מתאר ג'יימס ווקר את החרפות והגידופים שהמטיר פיליפ השתוי על ראשו של סאסאמון . 
סמיואל דרייק כותב על מצב תוכניות המלחמה של הפוקנוקט אחרי 1671 : " יש להם עוד הרבה מה לעשות , לפני שיוכלו לפתוח במלחמה שיהיה להם סיכוי כלשהו לנצח בה . 
נתחיל מזה שברשות הוומפנואג אין כמעט נשק חם , ויידרש זמן רב להשיג כמות מספקת ממנו ” , OIC , עמ' 86 . 
ג'רמי בנגס מתאר את מכירת החיסול של שטחי האדמה האחרונים שנותרו לפיליפ סביב מאונט הופ בספרו ( 342 ) . 
הוברד טוען ב - HIWNE שמספר אינדיאנים משבט נאראגנסט גילו כעבור זמן שהשבט שלהם " הבטיח להעמיד לרשות הפוקנוקט 4,000 לוחמים באביב של שנה זו , ” , 1676 עמ' 58 . 
בספרו ( 343 ) כותב ויליאם האריס שכבר שנה מראש התחילו הפוקנוקט במאונט הופ " לאגור כמויות גדולות מתמיד של תירס , כמלאי לשעת מלחמה ... כוונותיהם של האינדיאנים נחשפות גם באגירת אבק שריפה , כדורים וחצים . 
כשהאנגלים הבחינו במעשיהם ושאלו לפשר הדבר , העמידו האינדיאנים פנים שמדובר בהכנות למלחמה נגד המוהוק , אבל בפועל הן נועדו למלחמה באנגלים ובהם בלבד ” , עמ' 23 . 
סמיואל דרייק מזכיר את ביטול התקנה האוסרת על מכירת אבק שריפה לאינדיאנים בסתיו 1674 ב - OIC , עמ' 96 . 
את המידע על משפט הרצח של סאסאמון שאבתי מ - ( 334 ) . 
במכתב מה - 18 בנובמבר 1675 כותב תומס ויילי לג'ון קוטון על " חולשתו " של ג’וזאיה וינסלו ועל " בריאותו הלקויה ” , ( 345 ) . 
בנוסף לשמיעת עדותו של עד ראייה אינדיאני , נאמר למושבעים שגווייתו של סאסאמון התחילה " לדמם מחדש כאילו נרצח שוב " כשטוביאס ניגש אליה ; מבחן האשמה העתיק הזה , שכונה " הקזת דם " ( cruentation ) והיה מקובל לקיימו במשפטי רצח , היה בעל ערך משפטי מפוקפק ; ראו ( 346 ) . 
ויליאם הוברד מספר ב - HIWNE שפיליפ לא היה אוזר די אומץ לפתוח במלחמה " אלמלא הסכנה שריחפה על ראשו מאז ההרשעה במשפט הרצח של סאסאמון " , עמ' 58 . 
בספרו ( 347 ) כותב דגלס ליץ' בהערת שוליים לדבריו של ויליאם האריס שהאינדיאנים מעדיפים להילחם בקיץ והאנגלים מעדיפים להילחם בחורף : " האנגלים , שחששו ממארבים , לא אהבו להילחם באינדיאנים בחודשים שבהם העלווה הייתה סמיכה והביצות מרופשות וקשות לחדירה ” , עמ' 63 . 
סמיואל דרייק דן בסיפורים המסורתיים על חוסר יכולתו של פיליפ לשלוט בלוחמיו ביוני , 1675 וכן על תגובתו מלאת הצער למשמע ההודעה על מות האנגלי הראשון , ב - OIC , עמ' 57 - 56 . 
ראו גם את ספרו של ג'ון קלנדר ( 348 ) על המסורות המשפחתיות הנוגעות לאי - רצונו של פיליפ לצאת למלחמה : " זעמם של אנשיו הצעירים אילץ אותו לצאת למלחמה בניגוד לשיפוטו ולנטיותיו ; ואף - על - פי שצפה מראש והתנבא שברבות הימים יעקרו האנגלים בשקידה את כל האינדיאנים , עדיין הוא התנגד למלחמה בהם , וחשב שהיא רק תאיץ את הקץ ותגביר את חורבנם של בני עמו " , עמ' 73 . 
פרנסיס בייליס כותב בספרו ( 349 ) על בקיאותם של האינדיאנים בתנאי השטח ובאורחות החיים של האנגלים כאחד : " הם הכירו את הרגליהם של האנגלים , את מזגם , את מוצאם ומובאם , את יכולת ההתגוננות שלהם ואפילו את המנהגים הביתיים של כל משפחה אנגלית במושבה . 
הם הכירו את פרטיהם של כל נהר , כל פלג , כל יובל , כל לשון ים , כל מפרץ , כל אגם ובריכה , וידעו על כל תופעה יוצאת דופן בארץ . 
היו להם חברים ואויבים בין האנגלים ; את חלקם הם חיבבו והיו קשורים אליהם ; את האחרים הם לא סבלו והשתדלו להתרחק מהם . 
בקצרה , נראה שהם הזדהו עם האנגלים בערך כמו שהיוונים מזדהים עם התורכים " , עמ' 17 . 
פרק 13 - ליבוי האש 
בפרק זה הסתמכתי בעיקר על מהדורת הנרי מרטין דקסטר לספרו של בנג'מין צ’רץ ’ ( 350 ) ; הודות לבקיאותו של דקסטר בהיסטוריה ובגיאוגרפיה של ניו אינגלנד , מהדורה זו היא מקור מידע שערכו לא יסולא בפז . 
מהדורה מעולה נוספת יצאה לאור ב - 1975 בעריכת אלן ומרי סימפסון ; בנוסף למבוא רב עניין , המהדורה שלהם כוללת גם מבחר גדול של איורים שימושיים מאוד . 
סמיואל דרייק אסף סקירות חשובות רבות בנות זמננו על מלחמת המלך פיליפ בספרו עב הכרס ( 351 ) . 
ראויים לציון במיוחד שלושת מאמריו המורחבים של נתנִאל סלטונסטאל על המלחמה וסקירתו של ריצ'רד הצ'ינסון . 
חשיבות רבה יש לדיווחו של ג'ון איסטון על ניסיונותיה הכושלים של משלחת קווייקרים מרוד איילנד להציע פתרון של שלום לבעיותיו של פיליפ עם פלימות ; דיווח זה כולל גם מידע חשוב על חודשיה הראשונים של המלחמה . 
שני כמרים פוריטנים כתבו את תולדות הסכסוך : אינקריס מזר פרסם ראשון את ספרו ( 352 ) שנכתב בחיפזון ומיד אחריו פרסם ויליאם הוברד את ספרו ( 353 ) שקיבל את ברכתם הרשמית של שלטונות מושבת מסצ'וסטס . 
אני השתמשתי במהדורות של סמיואל דרייק לשני הספרים האלה ; המהדורה שלו לספר ההיסטוריה של מזר כוללת גם את הספר שכתב בנו קוטון מזר . 
מקור חשוב נוסף בן זמננו הוא מכתביו של ויליאם האריס שנאספו ונערכו בידי ויליאם ליץ' בספר ( 354 ) . 
ספרו של דניאל גוקין ( 355 ) ייחודי בכך שהוא נותן תיאור מלא חמלה על תלאות האינדיאנים המתנצרים בתקופת הסכסוך . 
ניל סליסבורי ערך מהדורה מצוינת של הספר שכתבה מרי רולנדסון על קורותיה בשבי האינדיאני , ( 356 ) , שהיה לרב המכר האמריקני הראשון והוליד סוגה חדשה של סיפורים מהשבי האינדיאני . 
ספרם של ריצ'רד סלוטקין וג'יימס פולסון ( 357 ) הוא אוסף שימושי של דיווחי אנשים בני התקופה . 
אוסף גדול וחשוב של מכתבים מהתקופה שלא פורסמו נמצא ברשות ( 358 ) . 
חסרונו הטרגי של הקול האינדיאני האותנטי מורגש בכל המקורות הללו , פרט ליוצא מהכלל אחד . 
בחורף 1676 התנדבו שני אינדיאנים מתנצרים , ג'וב קטנניט וג'יימס קואנפוהיט , לרגל לטובת האנגלים . 
ב - 24 בינואר , 1676 אחרי שובו לבוסטון מהחלק המערבי של המושבה שם חי במשך שבועות רבים עם האויב , נחקר ג'יימס בידי שלטונות מסצ'וסטס . 
לעדות שנתן יש שתי גרסאות : את הראשונה פרסמה MHS בצורה ערוכה ומצונזרת ; השנייה ארוכה ושלמה בהרבה והיא מופיעה בספרו החשוב של ג'יי . 
ה . 
טמפל ( 358 ) . 
עדותו של ג'יימס מספקת מידע שאינו מופיע בשום מקום אחר על תנועותיו של פיליפ במשך הקיץ , הסתיו והחורף של 1676 - 1675 . 
עדותו של אינדיאני מתנצר אחר , ג'ורג' ממיצ'ו ( המופיעה גם היא בספרו של טמפל , עמ' 101 - 100 ) מספקת מידע נוסף על פיליפ . 
באשר למידע משני על המלחמה , המקום הטוב ביותר להתחיל ממנו הוא ספרם של ג'ורג' אליס וג'ון מוריס ( 359 ) ; הספר , שיצא לאור ב - , 1906 מכיל אוסף מרתק של תצלומים מאתרי המלחמה . 
ספר נוסף שיצא לאור באותה השנה הוא ספרו של ג'ורג' בודג' ( 360 ) . 
בנוסף לשמות כל החיילים ששירתו בכל אחת מהיחידות של המושבה , כולל ספרו של בודג' סקירה מעולה על המלחמה ומספר גדול של מכתבים מהתקופה . 
ספרו של דגלס ליץ' ( 361 ) שיצא לראשונה ב - , 1958 נשאר עד היום מקור מידע חיוני . 
לא מכבר פרסם ריצ'רד סלוטקין את הספר ( 362 ) שבו הוא דן בהרחבה על מקומו של בנג'מין צ’רץ ’ בספרות ובתרבות האמריקנית , עמ' - 146 ; 179 סלוטקין גם כתב מבוא בשם ( 363 ) לסיפורו של צ’רץ ’ הכלול באוסף ( 364 ) . 
( 365 ) הוא סיפור מרתק המשלב את ממצאיהם האחרונים של מלומדים מתחומי האנתרופולוגיה והארכיאולוגיה . 
ספרו של מייקל פוגליסי ( 366 ) דן בשאלה אם תוצאות המלחמה השפיעו גם אחרי 1676 ומה היו ההשפעות האלה . 
בספרה ( 367 ) מנתחת ג'יל לפור בצורה פרובוקטיבית את הטקסטים הכתובים הרבים שנוצרו במהלך הסכסוך ואחריו ומראה כיצד הטראומה של המלחמה הבין - גזעית הפכה לאבן יסוד בבניית זהות אמריקנית ייחודית . 
בספרם של אריק שולץ ומייקל טוגיאס ( 368 ) ניתן למצוא , בנוסף לסיפור קריא ומפורט מאוד על המלחמה , גם מראי מקומות של אין - ספור אתרי מלחמה ברחבי ניו אינגלנד . 
בספרו ( 369 ) מציג ג'יימס דריק בצורה משכנעת את הטיעון שהסכסוך היה הרבה יותר מסתם מלחמה בין - גזעית . 
ניתוח היחסים האנגלו - אינדיאניים לאורך כל המאה ה - , 17 שמביאה ג'ני הייל פולסיפר בספרה ( 370 ) , שם את מלחמת המלך פיליפ בקונטקסט היסטורי ותרבותי מורכב ומסובך . 
יש שפע ספרים על אופי הלחימה האנגלו - אינדיאנית באמריקה הקולוניאלית . 
אחד הטובים שבהם הוא ספרו של פטריק מלון ( 371 ) , שבו מתאר מלון כיצד אימצו האנגלים את שיטות הלחימה האינדיאניות בעת מלחמת המלך פיליפ . 
בספרו ( 372 ) מתווכח גאי צ'ט עם התזה של מלון וטוען שבסך הכול הייתה לאינדיאנים השפעה מועטת בלבד על צורת הלחימה באמריקה . 
אבל לדעתי , גו'ן גרנייר מסביר בצורה משכנעת בספרו ( 373 ) מדוע לא כדאי לבטל בקלות כזאת את התזה של מלון . 
הספר ( 374 ) של ארמסטרונג סטרקי גם הוא שימושי מאוד וכמוהו ספרו של ג'ון פרלינג ( 375 ) . 
כל הציטוטים מסיפורו של צ’רץ ’ שמופיעים בפרק זה לקוחים מ - EPRPW , עמ' - 1 ; 48 תיאור הלוחמים של פיליפ לקוח מצ’רץ ’ , המתאר גם ריקוד של הסקונט שבו אוואשונקס הביאה את עצמה למצב שבו התכסתה ב " זיעה מקציפה ” . 
אפשר היה לצפות , אולי , שהמידע על נסיבות התפרצותה של מלחמת המלך פיליפ יהיה מלא סתירות . 
בנובמבר 1675 חיבר המושל ג’וזאיה וינסלו יחד עם תומס הינקלי את " תקציר סיפור תחילתה והתקדמותה של הצרה הנוכחית בינינו לאינדיאנים ” , המופיע בכרך 10 של PCR , עמ' - 362 ; 364 בתקציר טוענים השניים " שבתמימותנו היינו סמוכים ובטוחים שהיא לא תתפתח למלחמה ” . 
הם לא היו היחידים שהאמינו שסכנת המלחמה כבר חלפה . 
ב - 13 ביוני 1675 כתב רוג'ר ויליאמס למושל קונטיקט ג'ון ויינתרופ הבן , " תודה לאל שהסערה כבר חלפה . 
החשדות נגד פיליפ כבדים אבל כיוון שבידי המועצה המכובדת של פלימות ( כפי שאנו שומעים ) אין די הוכחות , הוחלט להניח לעניין , ותשקוט הארץ וכו ' " , ( 376 ) . 
פטריק מלון מדבר על השינויים האופייניים שבוצעו בבתים שהוסבו לקסרקטינים בספרו ( 377 ) , עמ' 96 . 
אריק שולץ ומייקל טוגיאס מתארים בצורה מעולה את מיקומם של הקסרקטינים השונים בסוונזי בספרם ( 378 ) . 
בהערת שוליים לספר ( 379 ) שיצא לאור ב - , 1739 כותב ג'ון קלנדר , " מפיהם של זקנים אחדים , שהכירו מקרוב את האינדיאנים לפני המלחמה ואחריה , שמעתי שגם הפַּאוּוַאו ּ השמיעו דברי נבואה מעורפלים ... דהיינו , שהם הבטיחו כי האינדיאנים יצליחו אם האנגלים יהיו אלה שיירו את הירייה הראשונה . 
אין ספק שהאינדיאנים דחו ככל האפשר את הפתיחה באש ונמנעו בכוונה מירי על האנגלים , והשתמשו כנראה בכל האמצעים העומדים לרשותם כדי להסית את האנגלים לירות ראשונים ” , עמ' 74 - 73 . 
ב - OIC מספר סלטונסטאל על האינדיאנים שביקשו מהאנגלי רשות להשחיז את קרדומיהם ביום ראשון , ה - 20 ביולי , עמ' 126 . 
אינקריס מזר מספר על ה - 24 ביוני שהיה " יום של תענית ותפילה בכל רחבי המושבה ונועד לחלות את פני האל ולבקשו שייתן לנו הצלחה במשימתנו הנוכחית " ב - HKPW , עמ' 54 . 
ג’וזאיה וינסלו כותב על חפותה של המושבה מכל פשע ועוון כלפי האינדיאנים ועל היות משפט הרצח של סאסאמון משפט צדק , במכתב מה - 29 ביולי 1675 למושל קונטיקט ג'ון ויינתרופ הבן , ( 380 ) . 
ג'ון איסטון כותב על " הזקן והנער " שירו באינדיאנים הבוזזים את הבית והרגו אחד מהם ב - ( 381 ) . 
ב - OIC מספר סלטונסטאל על קרקופם והריגתם של האב , האם והבן , עמ' 129 - 128 . 
על היסטוריית הקרקוף , ראו ( 382 ) . 
ב - HIWNE מתאר הוברד את ליקוי החמה ב - 26 ביוני , עמ' 68 - 67 . 
באשר למירוץ של צ’רץ ’ מטונטון לסוונזי , דגלס ליץ' כותב בספרו ( 383 ) : " צ’רץ ’ אולי לא היה חושב את עצמו לחכם גדול כל - כך אם האויב היה מציב מארב בינו לבין עיקר הכוח שעליו הוא היה אמור להגן ” , עמ' 38 . 
ב - OIC מתאר סלטונסטאל את סמיואל מוזלי כ " יורד ים ותיק מג'מייקה , חייל מעולה ונפש עשויה לבלי חת " , עמ' 128 - 127 . 
בספרו ( 384 ) מפרט ג'ורג' בודג' את מעשיו של מוזלי לפני המלחמה ולאחריה ומספר כיצד הרכיב את פלוגת המתנדבים שלו , עמ' 78 - 59 . 
על היחסים בין מוזלי לצ’רץ ’ כותב בודג' , " מוזלי היה הקצין הפופולרי ביותר בצבא ומן הסתם הוא עורר את חמתו של צ’רץ ’ ואולי גם את קנאתו כשהתעלם ממנו או התנגד לו ” , עמ' 73 . 
לדוגמה של מעיל עור ראם כמו זה שהיה שייך בעבר למושל מסצ'וסטס לוורט , ראו ( 385 ) . 
ב - HKPW מספר אינקריס מזר על " ניבולי הפה ודברי הנאצה הרבים ... של שודדי הים האלה " ואיך גרמו הצקותיהם הבלתי פוסקות לאובדן שליטה של אחד החיילים שצעק " אלוהים שונא את האנגלים ” , עמ' 58 . 
על הטקטיקות הצבאיות שהיו מקובלות באירופה של המאה ה - 17 ועל האופן שבו התאימו אותן לתנאים המיוחדים של המלחמה באינדיאנים , ראו את ספרו של פטריק מלון ( 386 ) . 
ג'ורג' בודג' כותב בספרו ( 387 ) על המהירות שבה הוחלפו הרובים עם בריח פתיל ברובים עם בריח צור בימיה הראשונים של המלחמה , עמ' 46 - 45 . 
דניאל גוקין מזכיר בספרו ( 388 ) את האמונה שרווחה לפני המלחמה " שמספיק אנגלי אחד כדי להבריח עשרה אינדיאנים ” , עמ' 438 . 
ב - HIWNE מדבר הוברד על האופן שבו מוזלי ואנשיו " הסתערו בזעם " על האינדיאנים ועל פציעתו של פֶּרֶז סאוואג' , עמ' , 70 וכן על דפי התנ"ך הקרועים , עמ' 76 . 
ב - OIC מספר סלטונסטאל על בואו של קורנליוס ההולנדי לכפרו של פיליפ שננטש זה עתה ומתאר איך חבש את כובעו של המנהיג בתרועת ניצחון , עמ' 130 . 
ב - HIWNE מספר הוברד על החבורות המשוטטות של הכלבים האינדיאניים חסרי הבעלים ועל שדות התירס , עמ' 72 . 
ב - 6 ביולי 1675 מספר בנג'מין באטן במכתב לסר ג'ון אלן על הסוס שנלכד בשדות מאונט הופ וזוהה כסוסו של פיליפ " לפי האוכף המיוחד שלו ” , ( 389 ) . 
רוג'ר ויליאמס מספר על דרישת הנאראגנסט להסבר מדוע הצטרפו מסצ'וסטס ורוד איילנד למלחמה ולא הניחו לפיליפ ולפלימות ליישב את הסכסוך בינם לבין עצמם , במכתב ששלח ב - 25 ביוני 1675 לג'ון ויינתרופ הבן , ( 390 ) . 
הוברד מתאר את האינדיאנים של ניו אינגלנד כ " אנשים התועים במבוך " ב - HIWNE , עמ' 59 . 
ג'ון איסטון מספר על ניסיונה הכושל של ויטמו להסגיר את עצמה לשלטונות האי אקווידנק ב - ( 391 ) . 
הוא מדבר גם על הוראה שניתנה לאינדיאנים הניטרליים לעבור לאזורי החוף של תחום מחייתם , תוך הבטחה שאם " לא יתערבו בענייניהם של האנגלים איש לא ייגע בהם שם לרעה " , עמ' 16 - 15 . 
סלטונסטאל מתאר את התקפתו של קורנליוס ההולנדי על האינדיאנים שניסו להעלות את סירות הקאנו שלהם לחוף מאונט הופ , עמ' 130 . 
איסטון מספר על הצהרתו של פיליפ שלחימה " היא הדרך הגרועה ביותר ” , עמ' 9 . 
על שעבוד האינדיאנים מדרטמות ומפלימות , ראו ( 392 ) . 
לאובר כותב גם על שעבוד האינדיאנים במלחמת פיקווט , עמ' - 123 , 124 ואילו ג'יימס מולדון דן במאמר ( 393 ) באופן שבו שימשה התנהגותם של האנגלים באירלנד תקדים להרבה ממה שקרה באמריקה , עמ' 289 - 267 . 
על מאמציו של צ’רץ ’ להבטיח שבני הסקונט יקבלו יחס הוגן אחרי המלחמה , ראו את המבוא שכתבו אלן ומרי סימפסון למהדורה שלהם לספרו של צ’רץ ’ , עמ' ; 39 הם מביאים בספרם גם את רשימת הרכוש שהשאיר צ’רץ ’ במותו , כולל " זוג עבדים כושים " שערכם נאמד ב - 100 פאונד , עמ' 41 . 
ויליאם ברדפורד הבן מספר על הקרב בביצת הארזים של פוקסט ב - 21 ביולי 1675 במכתב ששלח לג'ון קוטון והועתק ב - 1914 על - ידי ( 394 ) . 
ב - HIWNE מתאר הוברד בפרוטרוט את אובדן העצות של החיילים האנגלים בביצה , עמ' 87 - 84 . 
ב - OIC מספר סלטונסטאל איך ריחפו האינדיאנים בקלילות על - פני הבוץ הטובעני " כשרוביהם חבוקים בזרועותיהם ( ואם היה צורך ) גם ירו במצב זה ” , עמ' 134 . 
גם ג'יימס קדוורת כותב על הקרב הזה ומסביר את תוכניתו לבנות מוצב בפוקסט ולהקים " חיל מצב קטן " במכתב ששלח ב - 20 ביולי 1675 לג’וזאיה וינסלו , ( 395 ) . 
ב - HIWNE מספר הוברד על הימלטותם של פיליפ וויטמו תוך חציית נהר טונטון ועל מאה הנשים והילדים שהשאירו מאחוריהם בפוקסט ; הוא מתאר גם את הקרב בניפסצ’וק ואת בריחתו של פיליפ בסופו של דבר לארץ הניפמוק , עמ' - 87 ; 93 ראו גם את מה שכתב על כך אינקריס מזר ב - HKPW , עמ' 65 . 
המקור הטוב ביותר למידע על הקרב בניפסצ'וק הוא מכתב שכתב נתנִאל תומס ב - 10 באוגוסט 1675 ומופיע כנספח ל - HKPW , עמ' 233 - 227 . 
במכתב מה - 3 ביולי 1675 מדווח אוביאס סנדרס למייג'ור פיץ ג'ון ויינתרופ שמנהיג המוהיגן אונקס " נועד עם שליחיו של פיליפ במשך שלושה ימים בחשאי ביער וקיבל מהם ואמפאם ומעילים ” , ( 396 ) . 
האינדיאני המתנצר ג'ורג' ממיצ'ו סיפר על המצב שבו היו פיליפ ואנשיו כשבאו למנמסט ב - 5 באוגוסט , , 1675 בעדותו שמובאת בספרו של טמפל ( 397 ) . 
דיווח ממיצ'ו שלדברי פיליפ , " אם האנגלים היו תוקפים אותו ואת אנשיו בביצה שבארצו עוד יום או יומיים הם היו תופסים את כולם , מפני שאבק השריפה שלהם אזל כמעט ; הוא גם אמר שאילו היו האנגלים דולקים בעקבותיו ( בניפסצ’וק ) כשעשה את דרכו אליהם , קרוב לוודאי שהיו תופסים אותו ” , עמ' - 100 ; 101 ממיצ'ו גם סיפר איך מנהיג הניפמוק קיבל את הוואמפאם של פיליפ . 
ב - OIC מדבר סלטונסטאל על מעיל הוואמפאם של פיליפ , עמ' 154 . 
הוברד כותב על האופן שבו הצליח פיליפ " ללבות את אש המלחמה " ב - HIWNE , עמ' 91 . 
פרק 14 - אלוהי צבאות 
הוברד מתאר את ההתקפה על ברוקפילד ב - HIWNE , עמ' - 89 ; 104 אינקריס מזר עושה זאת ב - HKPW , ע' - 67 ; 70 וסיפורו של תומס וילר על ההתקפה מופיע ב - ( 398 ) . 
ב - HIWNE מספר הוברד גם על הקרב בסאות דירפילד , עמ' 110 - 109 . 
על התנבאותם של הפַּאוּוַאו ּ האינדיאנים אחרי סופת ההוריקן שהתרחשה ב - 29 באוגוסט 1675 מספר סלטונסטאל ב - OIC , עמ' 158 . 
אינקריס מזר מצטט ב - HKPW מכתב המפרט את החטאים ( " התהדרות מבישה במלבושים ובתסרוקות מפוארות וחיבה יתרה למסבאות הרבות " ) שבהם אשמה ניו אינגלנד , עמ' ; 83 הוברד מדבר על " היום הקטלני והעצוב ביותר " בבלאדי ברוק ב - HIWNE , עמ' - 113 ; 117 הוא מתאר גם את הקרב שניהל מוזלי עם האינדיאנים מיד אחר כך , עמ' 119 - 117 . 
דניאל גוקין מתאר בלי כחל וסרק את מעשי הזוועה שביצע מוזלי באינדיאנים בספרו ( 399 ) . 
ג'ורג' בודג' מביא מכתב מה - 16 באוקטובר 1675 שבשוליו כותב מוזלי : " נ"ב , הוריתי לשסות כלבים בשבויה האינדיאנית כדי שאלה יקרעו אותה לגזרים ” , בספרו ( 400 ) . 
מכתב מ - 5 באוקטובר 1675 שבו מתאר ג'ון פינצ'ון את ההתקפה על ספרינגפילד מופיע בנספח ל - HKPW , עמ' 245 - 244 . 
הוברד מכנה את האינדיאנים " בני שטן מלאי עורמה וכוונות זדון " ב - HIWNE , עמ' 123 . 
גוקין מתאר " באיזו כניעות ופיוס ורוח נוצרית " קיבלו האינדיאנים המתנצרים את הגזירה לעבור לדיר איילנד ב - 20 באוקטובר , 1675 בספרו ( 401 ) . 
ההצעה לבנות חומת מגן סביב היישובים העיקריים של מסצ'וסטס מוזכרת בספרו של דגלס ליץ' ( 402 ) . 
בספרם ( 403 ) מביאים אליס ומוריס את האגדות שנפוצו בעמק נהר קונטיקט על עלילותיו של פיליפ בסתיו של 1675 ומוסיפים , " עם זאת היה קשה למצוא את טביעות אצבעותיו בלחימה שהתנהלה בעמק ” , עמ' 96 . 
בספרו ( 404 ) טוען ג'יי . 
אר . 
טמפל שהניפמוק היו הכוח העיקרי של האינדיאנים לכל אורך המלחמה : " יש לנו יותר סיבות לקרוא לסכסוך שהתנהל בשנים 1676 - 1675 מלחמת הקובוג והנאשווי מאשר לקרוא לו מלחמת המלך פיליפ . 
כוחו של פיליפ נשבר מיד בהתחלה . 
הוומפנואג , בני שבטו , נטשו אותו ... ואילו ברית הקובוג תמכה במטרה ללא סייג ולא נטשה אותה עד שאיבדה כל תקווה ” , עמ' 99 . 
ג'יימס קואנאפוהיט מספק את המידע הטוב ביותר על מעשיו של פיליפ בסתיו ובחורף של - 1675 ; 1676 לדברי ג'יימס , " אחד ממנהיגי הלוחמים של האינדיאנים מהדלי ומנורתהמפטון , שהיה גבר עז נפש ... תכנן להרוג את פיליפ ועמד להוציא את תוכניתו לפועל ; הוא טען שפיליפ התחיל במלחמה עם האנגלים שהמיטה עליהם אסון ” . 
הדברים מובאים בספרו של טמפל ( 404 ) . 
המכתב מ - 20 באוקטובר 1675 שבו דורשת מרי פריי משלטונות מסצ'וסטס לנקוט צעדים נגד הנאראגנסט מופיע ב - ( 405 ) . 
אינקריס מזר כותב ב - HKPW על " החרב שצעדה מזרחה ומערבה וצפונה והיא פונה עתה שוב דרומה ” , עמ' 102 . 
ויליאם האריס טוען שאילו כוח כלל - אינדיאני היה מנחית על האנגלים מכה מתואמת מיד בהתחלה " בתוך שעה או שעתיים היו האינדיאנים יכולים לקטול 5,000 איש , גדולים כקטנים . 
ועוד בטרם היו האנגלים מצליחים להתעשת ולהגן על עצמם , ומתחילים להילחם , האויב היה יכול למרבה הצער להרוג עוד 5,000 איש ; עד כדי כך היינו חסרי הגנה כאן ” , ( 406 ) . 
בכתיבת הקטעים על קרב הביצה הגדולה ועל צעדת הרעב , נעזרתי בעיקר ב - EPRPW של בנג'מין צ’רץ ’ , עמ' - 48 ; 64 ב - HIWNE של הוברד , עמ' - 137 ; 165 ב - HKPW של אינקריס מזר , עמ' - 102 ; 117 ב - OIC של סלטונסטאל , עמ' - 178 ; 198 וכן ב - ( 407 ) . 
אינקריס מזר מדבר על " אדוני אלוהי צבאות " ב - HKPW , עמ' 104 . 
הוברד זוקף לזכותו של מוזלי את תפיסתם של 36 שבויים בליל ה - 12 בדצמבר , עמ' ; 139 עם זאת , צ’רץ ’ טוען שהוא תפס 18 שבויים באותו לילה עצמו , מכאן שהמספר שעליו מדבר הוברד כולל את האינדיאנים שהביאו צ’רץ ’ ומוזלי ביחד . 
המכתב מה - 26 בדצמבר 1675 שבו מתאר ג'יימס אוליבר את הלינה תחת כיפת השמים בלילה שלפני ההתקפה על הנאראגנסט מופיע אצל בודג' , עמ' 175 - 174 . 
הוברד מספר על פלוגותיהם של ג'ונסון ודוונפורט שרדפו אחרי האינדיאנים לתוך הביצה " בלי להמתין לפקודה " ב - HIWNE , עמ' 144 . 
הוברד טוען שאלוהים " אשר הורה לבני ישראל את הדרך בלכתם במדבר עם עמוד האש ... הורה עתה לכוחותינו את המקום במבצר שדרכו יוכלו להיכנס ” , עמ' 145 . 
אריק שולץ ומייקל טוגיאס טוענים שאת חלק המבצר שנראה לפוריטנים לא גמור " תכננו הנאראגנסט כך בכוונה , כדי שהאנגלים יתקפו בנקודה מאובטחת היטב ... ואילולא אזל לנאראגנסט אבק השריפה בעיצומו של הקרב ... הכניסה שתוכננה בתחכום כה רב לא הייתה נתפסת כנקודת תורפה אלא כתכסיס צבאי מבריק ... שהביא לנאראגנסט ניצחון מוחץ ” , עמ' 260 . 
בהערת שוליים למהדורה שלו מספרו של הוברד HIWNE , כותב סמיואל דרייק על קפטן דוונפורט : " נראה שבהיותו לבוש במעיל משובח מעור ראם , האינדיאנים חשבו בטעות שהוא המפקד העליון של הכוח ורבים מהם כיוונו אליו בבת אחת ” , עמ' 146 . 
הובארד טוען ב - HIWNE שהחיילים " היו נרגזים יותר מאשר מבוהלים מאובדן מפקדיהם ” , עמ' 148 . 
בנג'מין צ’רץ ’ אינו נוקב בשמו של מוזלי , אבל כפי שציינו פרשנים רבים , אי - אפשר לטעות בזהותו של הקפטן ממסצ'וסטס שאיים להרוג את סוסו של גנרל וינסלו אם ינסה להיכנס למבצר של הנאראגנסט . 
באשר להחלטה לשרוף את המבצר ולצעוד בו בלילה לוויקפורד , כותב הוברד ב - HIWNE , ” רבים מאנשינו הפצועים מתו באותו לילה , ומותם היה נמנע אולי אלמלא הוכרחו לצעוד קילומטרים רבים בלילה הקר והמושלג , בטרם נחבשו פצעיהם ” , עמ' 151 . 
בודג' , לעומת זאת , סבור ש " מנקודת מבט צבאית טהורה , הנסיגה המיידית לוויקפורד הייתה ההחלטה הנכונה ביותר ” , עמ' 189 . 
אני מודה למייקל היל שסיפק לי את הנתונים ההשוואתיים על שיעור הנפגעים בקרב אַנטיטָם , היום הכי עקוב מדם במלחמת האזרחים האמריקנית . 
הוברד כותב על אוניות האספקה שקפאו בקייפ קוד ב - HIWNE , עמ' 154 . 
סלטונסטאל מדבר ב - OIC על חמשת ימי החרדה שעברו על תושבי בוסטון לפני שהגיעו אליהם החדשות על תוצאות הקרב : " חששות כבדים התעוררו בלבנו שאנשינו נספו מידי האויב או מהשלג , וגרמו לנו כאב לב גדול ” , עמ' 185 . 
התייחסותו של בודג' לקרב הביצה הגדולה כאל " אחד הניצחונות הגדולים ביותר בהיסטוריה שלנו מאז ומעולם " לקוחה מ - ( 408 ) . 
הוברד מספר ב - HIWNE כיצד מצאו החיילים האנגלים בוויגוואם במבצר את האמנה שקנונצ'ט חתם עליה בבוסטון ומסביר מדוע היא הוכיחה לדעתם שהאינדיאנים " הפרו במודע את תנאי האמנה שעליה חתמו ” , עמ' 160 . 
רוב מה שידוע לנו על ג'ושוע טפט לקוח ממכתב ששלח רוג'ר ויליאמס ב - 14 בינואר 1676 למושל מסצ'וסטס ג'ון לוורט , שבו מצטט ויליאמס בהרחבה את עדותו של טפט , ( 409 ) . 
ראו גם ( 419 ) . 
הוברד מביע את סלידתו מטפט ב - HIWNE , עמ' 162 . 
ג'יימס קואנאפוהיט מדווח שהניפמוק ירו על הנאראגנסט הראשונים שבאו אליהם עם שתי קרקפות אנגליות , באומרם " שהם היו חבריהם של האנגלים בקיץ שעבר ומשום כך לא האמינו לשליחים הראשונים ; לאחר מכן באו שליחים נוספים מהנאראגנסט והביאו איתם עוד ראשים ... רק אז האמינו האינדיאנים לנאראגנסט וקיבלו את הקרקפות ... וכעת הם מאמינים שהנאראגנסט והאנגלים נלחמים ביניהם ושמחים על כך ” , מתוך ( 411 ) . 
פרק 15 - דרך זרה 
ג'יימס קואנאפוהיט מסר בעדות שנתן ב - 24 בינואר 1676 דיווח מפורט על פגישותיו של פיליפ עם הצרפתים ; כל הציטוטים המיוחסים לדיפלומט הצרפתי לקוחים מנוסח העדות המופיע בספרו של טמפל ( 412 ) . 
ב - HKPW כותב אינקריס מזר , " צרפתי שבא מקנדה חי בין האינדיאנים , הסית אותם נגד האנגלים , הבטיח לספק להם תחמושת ואמר שהם יבואו בקיץ הבא לעזור להם ” , עמ' 177 . 
לפני שהוצא להורג , טען ג'ושוע טפט ש " פיליפ הבטיח לנאראגנסט להתחלק איתם באבק שריפה שיספקו הצרפתים . 
הוא אמר שהם הציעו לצרפתים כסף מניו אינגלנד תמורת התחמושת , אבל אלה לא לקחו את הכסף ודרשו רק עורות בונה או שרשרות ואמפאם . 
טפט אמר שהצרפתים שלחו לפיליפ מתנה , כלומר רובה מפליז וחגורות כדורים תואמות ” , ( 413 ) . 
מושל ניו יורק אנדרוס כתב ש " פיליפ ו - 300 או 400 אינדיאנים מהצפון , לוחמים כולם , באו למרחק של 60 או 70 קילומטרים מצפון לאולבני " , במכתב מ - 6 בינואר 1676 השמור ב - ( 414 ) . 
ב - 25 בפברואר 1675 העיד תומס וורנר , שהיה שבוי בעבר בידי האינדיאנים , ש " ראה 2,100 אינדיאנים , כולם אנשי מלחמה , מתוכם 500 או 600 אינדיאנים צרפתים עם קני קש נעוצים באפם ” . 
עדותו מופיעה ב - ( 415 ) . 
ניל סליסבורי אמר לי בשיחה פרטית ש " האיבה בין המוהוק לצרפתים ולאינדיאנים שלהם התפתחה כבר ב - 1609 ואולי עוד קודם ” . 
ב - HKPW מספר אינקריס מזר על כישלון מאמציו של פיליפ לגייס את תמיכת המוהוק וכותב , " וכך הוא זמם להשיג את שיתוף הפעולה של המוהוק בדרכי מרמה ; אבל בור כרה ויחפרהו , וייפול בשחת יפעל , ומעשיו הרעים יחולו על ראשו " , עמ' 169 - 168 . 
ב - 4 במארס 1676 כתב אנדרוס מאולבני ש"כ - לוחמי מוהוק ... שבו אמש ממרדף אחרי פיליפ ו - 500 הלוחמים שהיו עמו , שאותם הם הביסו והביאו עמם כמה שבויים עבור הכתר וגם שיער או קרקפות של לוחמים אחרים שהרגו ” . 
ראו ( 416 ) . 
סטיבן ווב נותן סקירה מעולה על החורף של פיליפ בניו יורק בספרו ( 417 ) . 
עדותו של ג'יימס קואנאפוהיט שבה הוא מתאר את משימת הריגול שלו ושל ג'וב קטנניט מופיעה ב - ( 418 ) . 
דניאל גוקין מספר איך הגיע ג'וב לביתו בקיימברידג' בליל ה - 9 בפברואר במטרה להציל את לנקסטר בספרו ( 419 ) . 
כל הציטטות מפיה של מרי רולנדסון לקוחות מהספר ( 420 ) . 
את המידע על רולנדסון ועל משפחתה שאבתי מהמבוא שכתב ניל סליסבורי לספר , עמ' 20 - 7 . 
ב - HIWNE מצטט הוברד את הפתק שהשאיר ג'יימס המדפיס במדפילד , עמ' 171 . 
בספר ( 421 ) מזכיר פרנסיס ג'נינגס מכתב ששלח ריצ'רד סמית ב - 8 באוגוסט 1675 לשלטונות קונטיקט , שבו הוא טוען שראש שבט מהנאראגנסט הביא אליו את ויטמו ומאה גברים , נשים וילדים , עמ' 311 הערת שוליים 36 . 
על כיסים נשיים בניו אינגלנד של המאה ה - , 17 ראו ( 422 ) : " הכיס הנשי לא היה מחובר לבגד , אלא נקשר סביב המותניים בפתיל או בחגורה ... הכיס יכול להיות שקיק מתוקן ומוטלא מאריג פשוט תוצרת בית או קישוט אישי מהודר , רקום בדוגמה עשירה ” , עמ' 34 . 
אולריך כתבה גם סקירה מאירת עיניים על חייה של רולנדסון בשבי , עמ' 234 - 226 . 
על הפגישה בין פיליפ לקנונצ'ט ב - 9 במארס , 1676 ראו את ספרו של טמפל ( 423 ) . 
דברי הנאצה שהשמיע ריצ'רד סקוט נגד דניאל גוקין מופיעים בדיווח מה - 4 במארס 1676 של סיימון וילארד , ( 424 ) . 
ג'ני פולסיפר מציינת שסקוט שירת תחת פיקודו של קפטן מוזלי ב - ( 425 ) . 
על האיומים בתקיפת האינדיאנים המתנצרים שהוגלו לדיר איילנד מספר דניאל גוקין בספרו ( 426 ) . 
החלטת מועצת המלחמה לשלוח את האינדיאנים הנוצרים של נמסקט לאי קלרק'ס מופיעה ב - PCR , כרך 5 עמ' 187 . 
כל הציטוטים מדברי בנג'מין צ’רץ ’ לקוחים מ - EPRPW , עמ' 71 - 66 . 
הקטע שבו אני מספר על קרב הדמים של פירס מבוסס בעיקר על המקורות הבאים : HIWNE של הוברד , עמ' - 172 ; 177 ( 427 ) . 
במכתב מ - 19 באפריל 1767 כותב הכומר של רהובּות נואה ניומן , " קבורת ההרוגים ( מהקרב של פירס ) נמשכה שלושה ימים ” , ( 428 ) . 
במכתב מתחילת אפריל 1676 מתאר ג'ון קינגסלי את ההתקפה על רהובּות : " הם שרפו את תחנות הרוח שלנו ושברו את האבנים , כן , את אבני הריחיים ; והם מצאו את מה שהיה חבוי באדמה , תירס ועופות , הרגו את הבקר ולקחו את החלקים האחוריים ואת כל היתר השאירו ” , CCR , כרך 2 עמ' ; 446 הוא מזכיר גם את התושב שנהרג עם ספר התנ"ך בידו ומכנה אותו " אוויל ” . 
רוג'ר ויליאמס מתאר את ההתקפה על פרובידנס ואת פגישתו עם האינדיאנים במכתב מ - 1 באפריל , 1676 ששלח לאחיו רוברט ויליאמס המתגורר באי אקווידנק , ( 429 ) . 
ב - HKPW כותב אינקריס מזר על " מגיפת השפעת הקטלנית שהפילה חללים כמעט בכל עיירה בניו אינגלנד . 
אינני מכיר אפילו משפחה אחת שלא נפגעה ... כאן בבוסטון ראינו ... ארון קבורה רודף ארון קבורה , שלושה או ארבעה מובאים לקבורה באותו יום ” , עמ' 154 - 153 . 
רוב הציטוטים המובאים בתיאור לכידתו והוצאתו להורג של קנונצ'ט לקוחים מכרך 2 של HIWNE , עמודים 60 - 55 . 
ב - OIC מספר סלטונסטאל איך הפיקווט , המוהיגן והניאנטיק " התחלקו ביניהם בכבוד להשמיד נסיך דגול כזה ” , עמ' 232 . 
תשובתו המזלזלת של ראש שבט הניפמוק למכתב האנגלי הדן באפשרות לפתוח במשא ומתן להסכם שלום , שניתנה ב - 12 באפריל , 1676 מופיעה בספר מאת דניס קונול ( 430 ) . 
על פריחת אגוזי האדמה שעשתה אותם לא ראויים למאכל , ראו ( 431 ) . 
גם מכתבו של ראש השבט סגמור סֶם , שנוסח בלשון מנומסת יותר , מופיע בספר של קונול , עמ' 201 . 
בקשתו המאוחרת של סמיואל מוזלי " לחמש 50 או 60 אינדיאנים מתאימים או נאמנים על חשבון המדינה " , מופיעה בפרוטוקול האסיפה הכללית של מועצת מסצ'וסטס מיום ה - 5 במאי , 1676 ראו ( 432 ) . 
דניאל גוקין מתאר את שובם של האינדיאנים המתנצרים מדיר איילנד כ " חגיגה " בספרו ( 433 ) . 
על הקרב בטרנר פולס , ניתן לקרוא ב - HIWNE של הוברד , עמ' 234 - 229 . 
סגמור סֶם מספר איך התקפתם של טרנר וקפטן הנצ'מן " השמידה את האינדיאנים האלה " ואיך פיליפ וקווינפין " עזבו אותם ושבו לארצם " במכתב ששלח ביוני למושל לוורט ; ראו OIC , עמ' 272 . 
פרק 16 - הצד הנכון של הגדר 
כל המובאות על בנג'מין צ’רץ ’ לקוחות מ - EPRPW , עמ' 182 - 71 . 
למידע נוסף על אוואשונקס , ראו ( 434 ) . 
אינקריס מזר מספר על תקיפת סוונזי ב - 16 ביוני 1676 ב - HKPW , עמ' 162 . 
הוברד מביא ב - HIWNE תיאור מפורט של הריגת הזקאיה וילט ב - 26 ביוני ועריפת ראשו , עמ' 242 . 
סמיואל סיוול מתאר ביומנו איך הפוקנוקט ממאונט הופ הצטערו על מותו של וילט וקוננו עליו , עמ' ; 25 סיוול גם מצטט את דברי משרתו השחור של וילט ש " פיליפ נראה בריא ושלם , ויש איתו כאלף אינדיאנים ( משבטים שונים ) , אבל הם חולניים ; שלושה מהם מתו בעת שהותו שם ” , עמ' 25 . 
העדויות שנתנו פיטר , בנה של אוואשונקס , ואינדיאנים נוספים משבט סקונט מופיעות ב - PCR , כרך 5 עמ' 203 - 200 . 
על קביעת מקומו של החוף שבו מצאו לבסוף צ’רץ ’ והסקונטים אלה את אלה אני חייב תודה לספרו של מוריס רובינס ( 435 ) . 
כפי שמספר ג'ון קלנדר בספרו ( 436 ) " הפַּאוּוַאו ּ של פיליפ ניבאו לו שהוא לא ימות מידיו של אנגלי , והם אכן צדקו ; אינדיאני היה זה שירה והרג אותו ” , עמ' 73 . 
ב - HIWNE מספר הובארד איך " עריקת הסקונטי שברה את לבו של פיליפ ” , עמ' 272 . 
טלקוט מכנה את מנהיגת הנאראגנסט הידועה בכינוייה קווין " נאד זקן מלא ארס " במכתב מ - 4 ביולי 1676 שנמצא ב - CCR , כרך , 2 עמ' 459 - 458 . 
הוברד מתאר את עינויו של לוחם הנאראגנסט השבוי בפירוט מזעזע ב - HIWNE , כרך , 2 עמ' 64 - 62 . 
ב - ( 437 ) כותב ויליאם האריס על פלוגתו של טלקוט : " אנשי קונטיקט אלה שבו אינדיאנים רבים והרגו את כולם , למעט מספר נערים ונערות . 
מעשיהם כה הפחידו את האינדיאנים שהם מיהרו להסגיר את עצמם לידי שלטונות מסצ'וסטס , פלימות ורוד איילנד , שם חסו על חיי כולם פרט לחייהם של הרוצחים הידועים לשמצה ” , עמ' 77 . 
ג'יימס דרייק משווה את רמת האלימות במלחמת האזרחים האנגלית לזו של מלחמת המלך פיליפ ומתאר את מה שמכונה " צדק של מנצחים " שהתחיל להרים ראש בשלבי הסיום של שני הסכסוכים ב - ( 438 ) ; הוא מזכיר גם את העובדה שבמלחמת המלך פיליפ לא נרשמו כל מעשי אונס ומספר שפוריטנים רבים ראו בעבדות אלטרנטיבה הומנית : " בקונטקסט ההיסטורי המסוים הזה , העבדות נתפסה בעיני רבים מהקולוניאליסטים כאלטרנטיבה רחומה וכדאית במיוחד להוצאה להורג ” , עמ' 55 . 
בספרו ( 439 ) מצטט אלמון לאובר את המכתב ששלח ג'ון אליוט ב - 13 ביוני 1675 למושל מפרץ מסצ'וסוטס , שבו הוא מביע את התנגדותו לשעבוד האינדיאנים , עמ' 305 . 
בספר ( 440 ) מספר דניאל גוקין על דרישת האינדיאנים " לשמור על שקט מוחלט בעת צעידתם ותנועתם " וכיצד הם לא היו מוכנים לסבול את הרעש שהקימו הנעליים של האנגלים ומכנסי העור שלהם , עמ' 442 . 
( 441 ) משווה בין חרבו של צ’רץ ’ ( המוצגת ב - HMS ) לכלי הנשק של " שודדי הים הקריביים ” , עמ' 56 - 55 . 
במבוא לסיפורו של צ’רץ ’ בספר ( 442 ) כותב ריצ'רד סלוטקין על הביטויים הימיים באוצר המילים של צ’רץ ’ : " מונחים כמו ' נווט ' התגלגלו על לשונו בקלות גדולה יותר מאשר ' מורה דרך ' או ' סייר ” , והוא דיבר על ' הפקימה ' שביצעו האינדיאנים בזמן הקרב . 
נטי במפו , שבמובנים מסוימים דומה לצ’רץ ’ , הוא כל כולו יצור של אדמה ויער ; אצל צ’רץ ’ נותרה עדיין טיפת לחלוחית של מי מלח ” , עמ' 372 . 
ההשוואה שעורך קוטון מזר בין עלילותיו של צ’רץ ’ ל " רומנים הטיפשיים הישנים , שבהם היו המלכים מנצחים המון ענקים ” , מופיעה ב - HKPW , עמ' 197 . 
מכתבו של ויליאם ברדפורד מ - 24 ביולי 1676 לג'ון קוטון מופיע בגיליון ה - 15 בינואר 1876 של ( 443 ) . 
הוברד כותב ב - HIWNE על המפגש בין אנשי המיליציה של ברידג'ווטר לאינדיאנים ומוסיף , " מספרים שפיליפ גזז זה עתה את שערו כדי שלא יזהו אותו ” , עמ' 261 . 
הוברד גם מספר על האינדיאנים הנואשים שנאלצו להרוג את ילדיהם , עמ' ; 276 בספר ( 444 ) כותב ויליאם האריס , " לא פעם הרגו האינדיאנים את ילדיהם , בין השאר משום שלא היה להם במה להאכיל אותם . 
האינדיאנים גם שילמו לאישה קשת לב משלהם כדי שתהרוג את ילדיהם ” , עמ' 61 . 
ב - OIC מספר סלטונסטאל על האינדיאנים שידיהם רעדו כל - כך עד שלא יכלו לירות ברוביהם , עמ' 281 . 
בהערת שוליים ל - EPRPW נותן הנרי דקסטר רשימה מפורטת של המקרים שבהם השתכר תומס לוקאס בפומבי , עמ' 135 . 
ב - HKPW מספר אינקריס מזר על מותה של ויטמו ועל הקינה הנוראה שהשמיעו אנשיה כשראו את ראשה הכרות , עמ' ; 191 אינקריס מזר כותב גם על התפקיד שמילא סגמור ג'ון בהוצאתו להורג של מטונס , עמ' 185 . 
סמיואל סיוול תיעד את תליית ראשי השבטים של הניפמוק בכיכר העיר בוסטון ביומנו , עמ' 27 . 
תיאור מותו של טוטוסון לקוח מצ’רץ ’ . 
אבל בשיחה פרטית אמרה לי אלה סקטו שטוטוסון דווקא נשאר בחיים ונמלט לקונטיקט , והיא נמנית עם צאצאיו . 
ב - ( 445 ) משווה ג'ון לנגדון בין שיעור הנפגעים במלחמת העולם השנייה לאחוז הנספים מבין תושבי פלימות במלחמת המלך פיליפ , עמ' - 181 ; 182 תודתי נתונה למייקל היל שסיפק לי את הנתונים על שיעור הנפגעים במלחמת האזרחים האמריקנית . 
ב - ( 446 ) מביא שרבורן קוק את הנתונים הסטטיסטים הנוגעים לשיעור הנפגעים מקרב האינדיאנים במלחמת המלך פיליפ , עמ' 22 . 
ב - ( 447 ) כותב סטיבן וב ש " ההתקפה של האנגלים והאירוקוויי על כוחותיו של פיליפ הייתה הפעולה המכרעת ביותר בכל המלחמה ” , עמ' 370 . 
פיליפ הקדים את זמנו כשהכיר בחשיבות גיוסם של בני ברית אירופים למלחמתו נגד האנגלים . 
ב - ( 448 ) כותבים פרד אנדרסון ואנדריו קייטון : " בשנות העשרים של המאה ה - , 18 כבר היה ברור כשמש שלילידים המבקשים להגן על האוטונומיות שלהם דרושים בני ברית וספקי נשק אירופים . 
בכל התנגשות בין מתיישבים לילידים , ממלחמת מטקום ( המלך פיליפ ) ועד לההתקוממות הימסי שהביאה בסופו של דבר לחיסול השבט , הדבר שהכריע את הכף לטובת המושבות האנגליות לא היו הכישורים הצבאיים של המיליציה – שהיו זניחים ברוב המקרים – אלא יכולתם של המתיישבים לחדש את מלאי הנשק , התחמושת והמזון שלהם בעוד שלרוב האינדיאנים לא הייתה יכולת כזאת , פרט לאלה שהיו להם בני ברית אירופים שדאגו לאספקה שוטפת ” , עמ' 88 . 
אינקריס מזר טוען ב - HKPW שבלילה האחרון של חייו " חלם פיליפ שהוא נופל בידי האנגלים ” , עמ' 194 . 
את תיאור אופן פעולתם של רובי בריח הצור לקחתי מספרו של פטריק מלון ( 449 ) . 
מעשים כמו גרירת גופותיהם של מורדים ידועים לשמצה וביתורן היו מקובלים באנגליה של המאה ה - ; 17 מיד אחרי הרסטורציה הוצאה גווייתו של אוליבר קרומוול מקברה ובותרה לארבעה חלקים . 
התיאורים של טקס חידוש הברית עם האלוהים שנערך בכנסייה ב - 18 ביולי ושל שובו של צ’רץ ’ עם ראשו של פיליפ ביום התפילה וההודיה שחל ב - 17 באוגוסט , לקוחים מ - ( 450 ) . 
ב - Magnalia כותב קוטון מזר על תגובתו המוזרה , והתמוהה למדי , למראה ראשו של פיליפ בפלימות : " בהזדמנות אחת עקרתי את הלסת מהגולגולת החשופה של הלווייתן הכופר הזה ” , עמ' ; 197 וג'יל לפור מסבירה בספרה ( 451 ) , " בגניבת עצם הלסת של פיליפ , סכר מזר אחת ולתמיד את פיו של פיליפ ושם קץ לחילול השם ( קרי , דברי הנאצה ) שלו ” , עמ' 175 - 174 . 
בספרם ( 452 ) מתארים שולץ וטוגיאס את בניית המתחם המבוצר בפלימות בזמן המלחמה וכותבים , " על חומת המתחם הזה הוקע ראשו של פיליפ אחרי מותו ” , עמ' 126 - 125 . 
אבנעזר פירס , שהוסמך על - ידי זרוִוייָה מיטצ'ל , אחד מצאצאיו של מאסאסויט , לכתוב את ( 453 ) , מאשים את צ’רץ ’ בהגזמה רבתי בכל הנוגע לתיאור עלילותיו בעת המלחמה , ובפרט בסיפור הגלישה במורד הצוק לפני תפיסת אנוון , עמ' 208 - 207 . 
אבל גם אם הסלע של אנוון , שנמצא בעיר רהובּות ונושא לוחית זכרון ( ראו את ספרם של שולץ וטוגיאס , עמ' 131 ) אינו תלול כפי שמתאר אותו צ’רץ ’ , די למסתכל לדמיין את הנסיבות שבהן התבצעה הירידה הזאת כדי להעריך את התעוזה שהייתה דרושה לשם כך . 
ב - HIWNE מזכיר הוברד את דבריו של אנוון שהדו - פרצופיות של האינדיאנים הנוצרים והפזיזות של הלוחמים הצעירים היו הגורמים העיקריים לפרוץ המלחמה , ומצטט את אמירתו שהמלחמה גרמה לו להאמין בקיומו של " אל גדול שידו בכול ” , עמ' 278 - 277 . 
ביוני 1677 שלח ג’וזאיה וינסלו את רוב אוצרותיו של פיליפ כמתנה למלך אנגליה ; במכתב הנלווה הוא תיאר אותם כ " חפצים אינדיאניים נדירים , ממיטב שלל המלחמה , והקישוטים ודברי הערך המובחרים ביותר של המורד הדגול ראש השבט פיליפ , שרובם נפלו בידי קפטן בנג'מין צ’רץ ’ ( איש נאמן מאוד , והמצליח שבמפקדי הצבא שלנו ) בעת שהרג אותו ; אלה הם כתרו , הענק שלו ושתי חגורות בעבודת - יד אינדיאנית מכסף וזהב ” , מתוך ( 454 ) . 
כפי ששולץ וטוגיאס מציינים בספרם ( 455 ) האוצרות והמכתב נשלחו דרך גיסו של וינסלו מאסקס , אנגליה , וזה כפי הנראה מעולם לא מסר אותם למלך . 
מקום הימצאם הנוכחי של הפריטים הללו נותר " בגדר תעלומה ” , עמ' 140 . 
הוברד טוען ב - HIWNE שצ’רץ ’ ואנשיו הביאו 700 שבויים אינדיאנים בין יוני לאוקטובר 1676 ועוד 300 " באו מרצונם החופשי ” , עמ' 273 - 272 . 
אחרית דבר - מצפון 
אלמון לאובר כותב בספרו ( 456 ) על הפלגת ספרג מפלימות עם 178 עבדים , וכן על החוק הקובע שכל האינדיאנים ממין זכר שגילם ארבע - עשרה ומעלה יסולקו מהמושבה , עמ' 125 ו - 145 . 
בספרה ( 457 ) נותנת ג'יל לפור סקירה מעולה על העבדות בתקופת מלחמת המלך פיליפ ועל הוויכוחים שהתנהלו סביב השאלה מה לעשות עם בנו של פיליפ , עמ' 163 - 150 . 
ב - ( 458 ) עורך שרבורן קוק חישוב זהיר של מספר האינדיאנים שנמכרו לעבדות ברחבי ניו אינגלנד ומעריך שלפחות 511 אינדיאנים נמכרו רק בפלימות , עמ' 20 . 
ב - ( 459 ) כותב ג'יימס דרייק שלפי חישוביו " ב - היו האינדיאנים 25 אחוזים מאוכלוסיית ניו אינגלנד , אבל עד 1680 פחת שיעורם באוכלוסייה ל - - 8 12 אחוזים בלבד ” , עמ' ; 169 ולא רק משום שהאוכלוסייה האינדיאנית הצטמצמה בצורה דרמתית בעת המלחמה , אלא גם משום שהאוכלוסייה האנגלית צמחה בצורה ניכרת ב - 1680 . 
בספרו ( 460 ) מספר ג'רמי בנגס על חוסר יכולתה של פלימות לגייס את המשאבים לרכישת חצי האי מאונט הופ ב - , 1680 עמ' 184 . 
בספרו 1676 טוען סטיבן וב ש " ההכנסה לנפש בניו אינגלנד שבה לרמתה מ - 1675 רק אחרי ; 1775 והיא עלתה מעבר לרמה של טרום 1676 רק ב - ” , 1815 עמ' 243 . 
וב כותב גם , " מרגע שהפוריטנים טיהרו מקרבם את ' עובדי האלילים הברברים ' הם לא רק החצינו את המחסום שהעמידו הילידים לצמיחה של ניו אינגלנד , אלא אף העצימו אותו . 
קו הגבול שחצץ מעתה בין המתיישבים לילידים ... החליף את המבנה התאי של כפרים אינדיאניים ואנגליים המעורבים אלה באלה ובלם ביעילות רבה יותר את ההתפשטות של ניו אינגלנד . 
מלחמת המלך פיליפ התישה את כוחה הפיזי ( והנפשי ) של הפוריטניות , הגבילה את הגבולות הטריטוריאליים של ניו אינגלנד וצמצמה בצורה דרמתית , מבחינה פוליטית וכלכלית כאחד , את יכולתן של המושבות המאוחדות להדוף את הגל הגואה של האימפריה הבריטית ” , עמ' 412 . 
ראו גם ( 461 ) . 
ריצ'רד סלוטקין כותב בספרו ( 462 ) , " הדבר שבו רצו הצליינים יותר מכול היה לוח חלק שעליו יוכלו לשרטט את חלומם : קווי מתאר של אנגליה פוריטנית למהדרין ” , עמ' 38 . 
בנג'מין צ’רץ ’ מתאר את קורותיו אחרי מלחמת המלך פיליפ ואת חמשת ה " מסעות למזרח ” , כלומר למיין , שם לחם בצרפתים ובאינדיאנים , בחלק השני של EPRPW ; ראו גם את המבוא שכתב הנרי מרטין דקסטר לכרך השני , עמ' xxxii - vii . 
ריצ'רד סלוטקין כותב במבוא לסיפורו של צ’רץ ’ בספר ( 463 ) שצ’רץ ’ " השמין מאוד " בזקנתו ונזקק לסיועם של שני שומרי ראש אינדיאנים , עמ' 375 . 
ב - 1718 הביא עודף המשקל למותו של צ’רץ ’ , פשוטו כמשמעו , כשסוסו כשל והוא הוטל מעבר לראשו ; צאצאיו סיפרו לימים ש " הקולונל היה כה שמן וכבד , ונפילתו הייתה כה קשה , עד שאחד מכלי הדם שלו נקרע והדם ניגר מפיו בזרם . 
מיד הביאו אליו את אשתו ; הוא ניסה לדבר אליה אבל לא הצליח , ומת בתוך 12 שעות ” . 
הדברים מופיעים במבוא שכתבו אלן ומרי סימפסון לסיפורו של צ’רץ ’ , עמ' 41 - 39 . 
לתקציר גלגוליו של כתב - היד של ברדפורד , ראו את המבוא שכתב סמיואל אליוט מוריסון ל - OPP , עמ' xiv - vii . 
הקטע שבו אני מספר את האגדה על מושופ מבוסס על חמש גירסאות שונות שאסף ויליאם סימונס בספרו ( 464 ) . 
את הגרסה המוקדמת ביותר רשם בנג'מין בסט ב - 1792 והוא שמע אותה מפי בן ומפנואג בשם תומס קופר שסבתו האינדיאנית ראתה במו עיניה את בואם של האנגלים למרתה'ס ויניארד ב - 1643 . 
על המכות שנהג מושופ לתת לאשתו ולילדיו סיפר סופר אנגלי שגדל במרתה'ס ויניארד בסוף המאה ה - 18 ותחילת המאה ה - 19 ושמע את האגדה מאומנתו בת הוומפנואג , עמ' 183 . 
על היעלמות מושופ , " איש לא יודע לאן ” , סיפר ג'יימס פרימן ב - , 1807 עמ' 187 . 
על האופן שבו האגדות האינדיאניות משקפות אמיתות היסטוריות המשתנות תדיר , כתבתי בספרי ( 465 ) . 
ספר זה כולל גם פרשנות להיסטוריה של ילידי ננטאקט כפי שהיא מיוצגת באגדות של מושופ , עמ' 15 - 13 . 
על קורות האינדיאנים של ניו אינגלנד אחרי מלחמת המלך פיליפ , ראו ( 466 ) . 
אחרי 1701 הוקצו לאינדיאנים משבט הסקונט שנלחמו עם בנג'מין צ’רץ ’ כ - 800 דונם קרקע בין סקונט לאסאוומפסט ; לפרטים , ראו את ספרו של מנדל , עמ' 51 . 
הנתונים הסטטיסטיים של אוכלוסיית הסקונט במאה ה - 18 לקוחים מספרו של בנג'מין וילבור ( 467 ) . 
על גלגוליו של הפלימות רוק ראו ( 468 ) . 
בספרה ( 469 ) מנתחת ג'יל לפור את השינוי שחל בהתייחסות למלחמת המלך פיליפ כפי שהוא משתקף בדבריהם של וושינגטון אירווינג וויליאם אפס , וכן במחזה מֶטָמוֹרָה , עמ' 186 - 226 . 
לפור מספרת גם על האינדיאני סימיוֹן סיימון , צאצא ישיר של מאסאסויט , שלחם לצדו של ג'ורג' וושינגטון לאורך כל שמונה השנים של המהפכה האמריקנית , עמ' 235 . 
לפרטים נוספים על סימיון ראו את המאמר של אי . 
בי . 
דימוק שהופיע ב ( 470 ) וצוטט על - ידי לפור . 
מסמכים המעידים על שירותו של סימיון בתקופת המלחמה ניתן למצוא בארכיון הלאומי בוושינגטון הבירה . 
תודתי נתונה לריצ'רד פיוזר , הארכיבאי הראשי של ( 471 ) על שהסב את תשומת - לבי למסמכים הללו . 
אבנעזר פירס , שלא נמנה עם מעריציו של בנג'מין צ’רץ ’ , מספר בשמחה לאיד על נכדו הבוגדני ב - ( 472 ) ומוסיף , " אילו היינו אינקריס מזר , היינו אומרים מן הסתם שאלוהים נתן לו כגמולו ” , עמ' 162 . 
על התפתחות המיתוס של הצליינים , ראו ( 473 ) . 
ג'יימס בייקר כותב ב - ( 474 ) על כך שרק בתחילת המאה ה - 20 תפס חג ההודיה הראשון " את מקומם של העלייה לחוף ושל שאר הדימויים הפטריוטיים הישנים הקשורים במהגרים בתודעה העממית " , עמ' 351 - 350 . 
ב - ( 474 ) מתאר אי . 
ג'יי . 
וי . 
יוג'ין את הוצאת גופתו של סטנדיש מקברה ב - , 1891 עמ' 129 - 122 ו - 159 . 
אני מודה מקרב לב לקרוליין טרוורס , מנהלת המחקר בפלימות פלנטיישן , על שהסבה את תשומת - לבי למקור הזה . 
הנתונים הסטטיסטיים הנוגעים למספר צאצאיהם של נוסעי המייפלאוור לקוחים מ - ( 475 ) . 
למידע על השפעת הסיפור של צ’רץ ’ על התפתחותן של מסורות ספרותיות אמריקניות , ראו את המבוא של סלוטקין לספר ( 476 ) וכן את ספרו ( 477 ) . 
על הקמת פלימות פלנטיישן ועל התפתחותה , ראו את ספרם של בני הזוג דיץ ( 478 ) . 
ג'יימס דיץ מוכיח לטענתו " ללא צל של ספק " שקסרקטין קלרק'ס נמצא בשטח של פלימות פלנטיישן ב - ( 479 ) , מחקר שלא פורסם ונמצא בספרייה של פלימות פלנטיישן ; תודה לקרוליין טרוורס על שהסבה את תשומת - לבי למסמך הזה . 
בהקדמתם לסיפור של צ’רץ ’ כותבים בני הזוג סימפסון , " איש לא היה מעוניין במלחמת שמד פחות מבנג'מין צ’רץ ’ ” , עמ' 63 . 
צ’רץ ’ מספר על האינדיאני הזקן ששמו קנצ'נס ( מצפון ) ב - EPRPW , עמ' 182 - 181 . 
המלחמה שלי חסרה לי כל כך 
אנתוני לויד 
מפתח 
הגדרה של ' בוסני ' 
תושבי בוסניה הם ברובם סלאבים דרומיים . 
חרף היותה עדיין הגדרה שנויה במחלוקת , ניתן להכליל ולומר שהללו שאבותיהם קיבלו עליהם את הדת הנוצרית האורתודוקסית הם סרבים - בוסנים , בעוד הללו שקיבלו את הדת הקתולית הפכו לקרואטים - בוסנים . 
הרוב , שירשו צורה רופפת של האסלאם , הם מוסלמים - בוסנים . 
לשם הפשטות בספר זה הם יצוינו כסרבים , קרואטים ומוסלמים . 
לאחרונה המונח ' בוסני ' , או Bo?niak , מציין בדרך כלל מוסלמים - בוסנים . 
לֹא חֹק צִוַּנִי מִלְחָמָה , 
לֹא תְּשׁוּאוֹת עָם , לֹא עַסְקָנִים , 
רַק תַּאֲוַת עִנּוּג בּוֹדֵד 
דָּחֲפָה אוֹתִי לָעֲנָנִים . 
הַכֹּל שָׁקַלְתִּי : שְׁנוֹת עָבָר 
דָּמו ּ לְהֶבֶל , וּמִזֶּה 
שְׁנוֹתַי - לָבוֹא רַק הֶבֶל מוּל 
חַיִּים כָּאֵלֶּה , מָוֶת זֶה . 
ו.ב. ייטס , טייס אירי חוזה את מותו 
פרולוג : היער 
סְרֶבּרֶניצה , קיץ 1996 
בין סבך העצים היו קרחות יער בהן שירת הציפורים גוועה לגמרי , חללים מוצלים , ריקים מצלילים : מרגע שכף רגלך דרכה שם שום רעש לא הגיע אליך מן העולם שבחוץ פרט לאִוושת הרוח הקיצית , ואליה לא היה כדאי שתטה את אוזניך אם אתה לבדך , שכן אז מוחך החל לתעתע בך ומה ששמעת לא היה עוד רק רחש העשב . 
העצמות המוטלות לאורך קילומטרים של אדמת יער זרעו סימני דרך בתווַי גס שהוליך מזרחה בין הגבעות מסְרֶבּרֶניצה , שובל שהיה נקטע ושוב מתחדש במקומות שבהם בליל שופע נוסף ציין היכן נעשתה עצירה אחרונה או קומץ מן הפצועים מדי או המותשים מכדי להמשיך , נתגלה . 
האזור כולו היה רווי במורשת ההרג . 
היו בו קברי - אחים בעמקים שבהם קובצו השבויים , הוצאו להורג ואחר - כך כוסו בשכבה סתמית של עפר ששנה לאחר מכן עדיין היתה אטומה והצחינה מריקבון . 
במקומות אחרים , צורבים יותר במראם ובריחם , הצמחיה הנמוכה החביאה שלדים בודדים , אנשים שניסו לשרוד לבדם אך נלכדו וחייהם נקצצו או ניטלו מהם בירייה . 
אפילו צדי הדרכים הוטבעו בחותם המאורעות של הקיץ הקודם . 
סמוך לאחד הצמתים נערם שלד בחליפה מקווקוות - דק ליד עמוד של בטון . 
בין פקעת העצמות שקרסו ושיחי האוכמניות והטחב עמלו להשיבן במהירות חזרה אל האדמה , אפשר היה להבחין כי זרועותיו של האיש נכבלו בתיל אל העמוד . 
יהיה הגורל שנפל בחלקו אשר יהיה , ספק אם היה זה מהיר או נטול כאבים . 
אילו ניתן היה לשרטט תרשים של דרכי מיתה אפשריות , המתים של סְרֶבּרֶניצה היו מצביעים על רובן . 
אחדים שלחו יד בנפשם מתוך בהלת הייאוש ; אחרים נפלו בקרבות ירי מבולבלים עם כוחותיהם שלהם או כוחות האויב ; ורבים אחרים נכנעו ועשו מסע רגלי אחרון בשמש הקיצית כדי להיערך בשורות עם חבריהם , כשטרטור המקלעים הרפה בגבם היה הצליל האחרון ששמעו , פרט אולי ללחש מלים אחרונות של אהבה או חרטה . 
הסרבים הדירו את רגליהם מהיער ככל שיכלו . 
בכפרים של מזרח בוסניה שלט עדיין ביד כבדה פולחן המתים , האמונה כי הנשמה ממשיכה לשוטט סביב הגוף אחרי מותו . 
לכן הדבר האחרון שסרבי מבני המקום רצה בו היה להיכנס ליערות הקודרים הללו כשהוא בגפו , במיוחד משום שרוב המקומיים היו לכל הפחות שותפים להילולת הדמים שהתנהלה תחת סכך העלים . 
אבל לא רק הסרבים שקשקו מפחד הרוחות . 
על חוליית סיור של חיילים אמריקאים מקרב כוחות נאט"ו בבוסניה הוטל לאבטח קבר - אחים כדי שחוקרי פשעי המלחמה יוכלו לחשוף את הגופות . 
למעלה ממאה מוסלמים היו קבורים בצלע התלולית שבראשה שביל עפר המוליך לכפר צֵרסקה , מקבץ אחד מני רבים של בתים נטושים זה מכבר , שנדחקו שבורים בין העצים . 
האמריקאים לא ממש ציפו לצרות , אבל במידה והיו נתקלים באש היו משיבים – כדברי הסמל הראשון שלהם , שלא הותירו כל מקום לספק – ' אש מוחצת כליל . 
לרשותם עמד מערך גדול של ציוד שאילו נעשה בו שימוש היה מסוגל ליישר את מרבית ההריסות שעוד נותרו מהכפר וחלק ניכר מהיער . 
רק שמשום - מה המשאב המאיים ביותר שבידיהם היה דווקא הסמל הראשון עצמו . 
הוא היה גבר מגודל , חודשים ספורים לפני שעמד לפשוט את מדיו , וכל מעשיו ודבריו נאפדו במעטה חלקלק של בטחון ומשוכנעוּת כמו אלה שמוצאים בין גברים המאמצים להם בקלות את ההרג כמקצוע . 
הוא היה צנחן בסבב השירות הראשון שלו בוויטנם , מקלען במסוק בשני . 
אנשיו כינו אותו האנטיכריסט ומילאו ללא סייג אחר כל הוראותיו , וקצינים בכירים נהגו בו מתוך כבוד חשדני . 
ואולם בלילה הראשון למשימה , כשהגיע הזמן לשלוח סיור רגלי לתוך העצים , חייל שחור וגבוה ממיסיסיפי סרב לצאת מתוך ג'יפ ההַאמְבִי . 
הוא אמר שהוא שומע קולות מגיעים מתחתית התלולית , היכן שעבודת החוקרים גילחה את הרובד העליון של האדמה בחושפה קומץ ראשון של עצמות . 
אמא שלו סיפרה לו הכול על העסק הזה עוד במיסיסיפי , כך אמר לסמל הראשון . 
הוא מוכן לצאת מול כל אויב בכל מקום בעולם , אבל אין במאגר שלהם נשק חזק מספיק כדי לעמוד בפני מה שהוא שמע מתחתית התל . 
החיילים האחרים פרצו במין צחוק , אבל זה היה צחוק יבש שגווע במהירות לתוך הלילה . 
הקנטורים הרגילים לא הושמעו , והם החלו לגרור רגליים , מתווים צורות בלתי נראות בין אבני השביל ונמנעים מלהצליב מבטים . 
החייל השחור נשך את שפתו התחתונה , הרכין את ראשו ופרש ׂ את ידיו . 
' בחיי , הסמ " ר , ' הוא מלמל , ' אני לא מבלבל לך את הביצים . 
מפקד פחות מנוסה היה עושה שם עניין ודוחק את החייל למצב שבו היה מסרב לפקודה והפחד שלו היה ניצת גם בין שאר האנשים ומעיב על המשימה בימים ובלילות הבאים . 
אבל הסמל הראשון לא נזקק להוכיח את סמכותו , ולעצם העניין , הבין כיצד אמונות טפלות עשויות לאחוז בחיילים כשהם בשטח . 
באוויר יש לפעמים ויברציות שאפילו הצבא הכי מודרני בעולם עשוי להתעלם מהן במחיר אובדנו . 
לכן הוא ניקב את החייל במבט , ניתק את הקשר גם כן לכמה רגעים כדי להביט אל היער , אחר - כך הביט שוב בעיני החייל המבוהל . 
הוא פקד עליו לעלות ולהחליף אותו מאחורי מקלע ה 0.50 שעל ההַאמְבִי ושלח את הבחורים הלבנים אל בין העצים . 
הלחץ השתחרר במהירות רבה כל - כך שיכולת לשמוע את שריקתו . 
מזה תשעה חודשים המלחמה נגמרה . 
הרבה ממנה עדיין עמד באוויר , מספיק כדי להזין את זכרונותיי ולכלכל בתוכי נוסטלגיה עגמומית . 
חזרתי והרצתי בראש את סלילי העבר של ארבע השנים האחרונות , מדוכא , תר ללא הרף אחר ידידים שעמם אוכל לנתח נתיחה שלאחר המוות הכול שוב ושוב בתקווה לתפוס מחדש ולו חלק זעיר מאותה אופוריה לוהבת ומשכרת , למקם הכול בתוך איזשהו הקשר . 
גופות המוסלמים שעדיין שכבו בדיוק היכן שנהרגו העניקו עירוי ישיר חזרה לזמנים ההם , חיבור שהמריץ את כל המנגנון מחדש . 
במשך ימים אחדים עקבתי אחר עבודתו של הצוות לפשעי מלחמה בעת שחפר בצֵרסקה , כשהמוח שלי נובר בלי הפסק בעבר כמו לשון המגששת מורסה . 
הריח והזבובים החריפו משעה לשעה , אבל הנימה המתנשאת של דובר הצוות היא ששברה אותי לבסוף . 
הוא נראה כמי שאינו מסוגל לתקשר מבלי למסור לקהל שלו מונולוג צדקני ששילב יראת שמיים עם פתולוגיה בתערובת שהיתה גורמת לקדוש לחפש דלי להקיא בו . 
הוא הצליח לקשר בין הקורבנות המוטלים בתחתית התלולית לבין הרוצחים הלא - נוכחים שלחצו על ההדק . 
כל אחד היה מצליח לעשות זאת . 
אבל שרשרת הקישורים בינו עצמו לבין ה ' חיות' שעברו כך דימוניזציה , התפרקה . 
הוא נראה כמי שסבור שאדם חייב להיות משהו מיוחד במינו כדי להרוג שבויים . 
תמיד היה קשה להקשיב לאנשים שלא היו במלחמה כשהם מתחילים להשמיע את דעותיהם עליה . 
חרף התיעוב השמור אצלי למי שמתנהג כאילו הוא מין יצור עליון רק משום שזכה לראות קצת פעילות בקרב , אין שום דבר שיכול להכעיס אותי יותר מאיזה חמור - קופץ - בראש שמופיע אחרי שהכול כבר נגמר ומתחיל לדבר גבוהה - גבוהה על האיך והלמה . 
תקשיבו קצת לקשקשת ההערכות המחודשות שנפלטת מפי כתבים ונציגי נאט"ו בסרייבו מהדור שאחרי הסכסוך , ואתם מתחילים לתהות אם בכלל מדובר באותה המלחמה . 
כך שכאשר ידיד בעל דם אמריקאי ויוגוסלבי מעורב שאל אם ארצה לחזור אתו אל היער כדי לחפש את גופתו של קרוב משפחה , הסכמתי ברצון . 
כל דבר היה עדיף מלהקשיב לדובר הצוות לפשעי מלחמה . 
עם הידיד הזה הייתי בחברה טובה , הוא הסתובב בבוסניה משך רוב המלחמה , ומכאן שהייתי יכול לסמוך על כך שלא יעלה לי העצבים עם דרשות . 
הוא ניחן בתובנה יוגוסלבית וחוש הומור ניו - יורקי ; סלנג אגבי ומלות קישור קלחו בשיחה אתו בשילוב שמחץ את המאזין , על אחת כמה וכמה משום שנראה כאילו הדובר אינו ער לעובדה שהיו כל - כך מצחיקים . 
אחד הניצולים מסְרֶבּרֶניצה נתן לו הוראות היכן נראה לאחרונה אחיינה של אשתו , ככל הנראה פצוע ונישא בידי שניים אחרים . 
אלא שהפרטים היו כהרגלם מעורפלים . 
לעולם אל תשאלו בוסני איפה משהו נמצא . 
התשובה תהיה , אחת מן השתיים , חידה שיקח שעות לפצח , או הכללה כה גולמית עד כי תהיו נבוכים מכדי לבקש רמזים נוספים . 
כך קרה שהידיד ואני מצאנו את עצמנו מדשדשים סביב כברת יער עצומה בחיפוש אחר ' עץ שוכב ' . 
את האחיין המת כמובן לא מצאנו , אבל אחרים היו שם בכמויות . 
המתים מעולם לא איבדו את קסמם בעיניי . 
בתחילת המלחמה צער , הלם או אימה למראה מצבן של גופות עדיין מיתנו את סקרנותי . 
מחזה של התעללות ברוטלית ננעץ כמו קוץ בעיניי למשך ימים , הבעה או תנוחה של גוויה עוררו בי עצב וכעס . 
אבל ככל שאתה מאבד את מניין המתים שראית , סף הרגישות הסמוי שבך עולה ומנטרל את מרבית התגובות . 
נותרת רק הסקרנות . 
חלקה נובע מתוך חוסר היכולת שלי לקשר בין המחשבה על אדם חי ונושם לבין הקליפה שהמוות משליך מאחור , גם בהיותי עד לכל המעבר מחיים למוות . 
אלוהים לא היווה חלק מעברי , וכיום יש לי ספקות עזים לגבי קיומה של הנשמה , אבל כשאני מתבונן בגוויה נדמה לי תמיד כאילו חסרים בה הרבה יותר מאשר החיים . 
והיו כמה יוצאי דופן טורדי - מנוחה , כשנראה כי המוות נותן יותר משהוא לוקח . 
פעם ראיתי רוסייה שנהרגה . 
בחורה בתחילת שנות העשרים שלה , ארוכת שיער וגמישת גזרה , שנפגעה מרסיס של פגז בחָזָה ּ , אחד מאותם פצעים זעירים שקשה להאמין שהם מסוגלים להרוג אבל הם הורגים . 
עם המוות נעלם מעורה זֹהַב - שמש גס כשהוא נסוג לטובת זיו כחול ושמימי . 
בחייה היא היתה יפה להדהים . 
במותה היתה כה יפהפייה עד שהיית מוכן לגייס צבא שיבזוז את טרויה רק כדי להחזיק בארון הקבורה שלה . 
לא רציתי להעמיק מדי בהתבוננות לתוך התגובה שהתחוללה בתוכי ופניתי משם וממנה , מרופה ידיים למשך ימים . 
רבים מהמתים נשאו עמם את תעודות הזהות שלהם , שפוזרו בידי מחפשי השלל סביב עצמותיהם , והפנים החד - ממדיים בתצלומי השחור - לבן נראו ערטילאיים במידה כזו שנראו כמעט לא שייכים . 
אך גם אילו בעליהם היו עדיין בחיים , התצלומים היו בודאי מיושנים . 
כל מי ששהה בבוסניה בזמן המלחמה , פניו השתנו במישור שהוא מעבר לגופני בלבד . 
אפילו עיניו של דובר הצוות לפשעי מלחמה היו קורנות באור אחר לו ּ נוכח שם כשהכול התרחש . 
לומר שמשהו אבד בעיניים שהיו עדות לכל הטירוף , יהיה כה נדוש , כה בלתי הולם לדבר על מבטיהם החלולים של הילדים . 
אבל בעיניהם של הבוסנים ניכר לא מה שאיבדו אלא דווקא מה שחלקם הרוויחו . 
טעם הרשע , בין אם הרשע שלך או של אחר , מותיר סימן בל יימחה על קשתית העין . 
אפשר להבחין בו מנצנץ ברגעים של התבוננות פנימית כשהשרירים רפויים . 
אינני יודע אם הייתי מזהה את התצלום מלפני המלחמה בתעודת הזהות שלי – הבעת התום התינוקי , השיער הסתור , התמימות הסקרנית – אילו ראיתי אותו מוטל ביער באותו יום . 
האדם ההוא כמעט זר לי כיום . 
השמש שקעה נמוך יותר בשמיים , הצללים העמיקו , מצב רוחי התקדר . 
הייתי נקי רק מזה ימים ספורים , עיניי כלות בשרשרת לילות ללא שינה במלון בטוּזלה , וכמו תמיד עם שוך ההדף הנרקוטי חשתי גולמיות , רגישות - יתר , מחשבותיי היו מסתערות ושוככות כמו גאות הגלים . 
עברתי גמילה מפרכת במִגוון של מעונות מעורפלים , טרופי מלחמה , אבל היער ההוא היה לבטח אחד המוזרים שבהם . 
ידידי דיבר ללא הרף , אך התגובות שלי הפכו יותר ויותר מרוחקות . 
המתים שלהם ; המתים שלי ; קסמי המוות וחופרי קברים שלא קלטו כלום ; לאומנות , פשיזם , שדות קטל מאוזנים ואשמה הדדית : כל הברברת שאפשר לשמוע על בוסניה . 
אפשר לפרק אותה ולהרכיב אותה מחדש בכל צורה שתבחר , להתעטף במעטה של התערבות או פיוס ולפלוט את אותן המלים בסדר שונה כדי לספסר בצידוקים שלך בעד כל עמדה שתרצה לנקוט , עד שעצם המחשבה על הנושא מבחילה אותך ; אפשר לאסוף את העצמות האלה כמו ערכת לגו ולעשות מהן ככל העולה על רוחך , עד שלפתע אתה מגלה שהם , המתים , הם אלה שמושכים בחוטים שלך . 
עליך לזנוח הרבה מאחור לפני שתגיע להכרה , לפני שנופל בבוא הזמן לידיך הרמז הדק – אתה בוחן אותו ונוכח כי מה שנחשב הוא רק היחסים בין הרוצחים , הקורבנות ובינך . 
התבונן עוד קצת ותראה שהפערים ביניכם אינם כה גדולים . 
עצום עיניים , פתח את ידך ותגלה שאתה בן - כלאיים . 
פקח אותן שוב , התבונן במראה והנה מביט בך אדם אחר : זקן ומושפל יותר . 
אנשים מכנים זאת תבונה , אבל זהו רק תחליף לתקווה . 
לפני שנעלם בצלילה קפואה לתוך מימי נהר המיליאצקה ומתוך חיי , הסביר לי מומצ'ילו פעם את המנטליות של הרוצחים הבוסנים במלים בודדות וקצרות : ' בבוקר הם שונאים את עצמם , בצהריים את כל העולם . 
ואיפה עכשיו אתה , מומצ'ילו ? 
המלים שלך נישאות מתקופה אחרת , מעידן אספמי שחלף מזמן , כשהכול היה כל - כך שונה . 
האם צלחת את המים לפני שהמלים הפכו תקפות גם לגביך ? 
יכולת להזהיר אותי . 
פנים , צלילים ואורות החלו לנוע בראשי כנגד הרקע האפל של העלווה ; פצפוץ הלהבות וצליפת הפגזים ; דרקו ֹ והג'וקרים ; זקנה ששיניה השבורות צנחו מדממות על חזה ּ ; אוזן כרותה של נערה ; המכתב האחרון במעטפה הכחולה ; חמדו ּ , הטיגריסים והמתקפה הסופית ; חיילים מבוהלים , צחנת העשן ושאון הירי . 
עכשיו שחלפה , המלחמה שלי חסרה לי כל - כך . 
1 
סרייבו , קיץ 1993 
צלף של צבא ממשלת בוסניה הוצב באחת הקומות העליונות של רב - קומות שרוף המשקיף על הסרבים בגְרְבּאביצה . 
הוא היווה עבורנו נקודות ציון צליליות לאורך היום . 
גרנו למטה ברחוב הסמוך לבניין הפרלמנט ההרוס של סרייבו ברצועה צרה של העיר שהיתה דחוקה בין קו - החזית על נהר המיליאצקה ובין השממה הפתוחה של ווֹיבוֹדֵה פּוּטניקה , הרחוב שזכה לכינוי ' סמטת הצלפים ' זמן קצר לאחר פרוץ המלחמה . 
האזור ניחן ביתרונות מסוימים , אבל אלה היו יחסיים לחלוטין במסגרת התמונה הכללית של המלחמה בסרייבו . 
קִרבתנו לסרבים מנעה מהם בדרך כלל להנחית עלינו אש ארטילרית כבדה מחשש שיחטיאו ויפגעו בחיילים שלהם , מעברו האחר של הנהר הקטן . 
אשכולות הבניינים הצפופים העניקו הגנה מפני אש אוטומטית כל עוד ידעת לאורך אילו סמטאות לרוץ ומזלך לא בגד בך בדמות פגז מרגמה . 
רק כאשר החלטת לצאת מגבולותיה הקלאוסטרופוביים של התבנית הצרה בחיפוש אחר מזון או כדי להפיג את השעמום המחניק , רק אז החלו הצרות באמת . 
לא היתה שום דרך להתחמק ממנה , אם רצית להגיע לאיזשהו מקום בבירה דרכך עברה בווֹיבוֹדֵה פּוּטניקה . 
היה עליך לרוקן את המחשבות , למלא את הריאות אוויר ולטוס למרכז העיר בידיעה שאם משהו יקרה לא תשמע אותו , פשוט תימחץ אפיים ארצה בחבטה אדירה . 
היו מי שלא טרחו כלל לצאת מהאזור . 
הם המתינו לאחרים שיביאו להם מזון ומיום ליום החווירו מזעם ומתסכול . 
אחרים לא טרחו לרוץ . 
הם אמרו שהם מאמינים בגורל , אבל לדעתי הם פשוט מאסו בחיים , מותשים מהמאמץ הנפשי הכרוך בהתמודדות עם אופייה האקראי של האלימות . 
מטחי קלשניקוב ורסיסי פגזים , אלה היו מן - הסתם האלילים החדשים של העיר , אבל לא היה טעם שתניח לפניהם את גורלך על מגש . 
גם כך , כל כמה שמיהרת להשתטח על האדמה , ידעת שתמיד תהיה זריז פחות מקליע נחוש . 
אלא שרובנו המשכנו להתאמץ בכל זאת בתקווה שכך נערים על זמן התגובה של האנשים הפזורים בגבעות מסביב . 
אֵנדרֵה ואני ישבנו בגבינו אל קיר הבית . 
השעה היתה שעת בוקר מאוחרת והשמש של חודש מרץ עמדה גבוה בשמיים ונעה באיטיות כלפי דרום - מערב בהותירה אותנו בצל שחרץ המבנה . 
היינו שקועים בפעילות הפנאי העיקרית של סרייבו לעתות מלחמה : מעשנים ומעבירים זמן בתקווה ששום דבר לא יקרה לנו , ושאיפשהו , לא משנה איפה , יקרה משהו שיקטע את החדגוניות ויעניק לנו תחושה שהזמן מתקדם , שמשהו מתקדם . 
המלחמה נמשכה מזה כמעט שנה ועדיין סופה לא נראה . 
תושבי העיר הלכו ושקעו בייאוש , תחושה שהיתה מידבקת אפילו לגבי זר שהיתה לו האפשרות להסתלק . 
השיחה שלנו התנהלה על - פי דפוס קבוע : אני שואל המון שאלות כדי לרדת לעומק המצב , בעוד אֵנדרֵה , יוגוסלבי ממוצא הונגרי , מקשיב בעירנות ואז פותח בתשובה . 
הוא עשה זאת תמיד כך : ' ובכן , אנטוניו , ' נהג לומר מהורהר , ' המצב הוא כזה ... ' צליפת - שוט פתאומית של קליע קטעה את שיחתנו והבטנו בבניין הרב - קומתי . 
צלף צבא הממשלה חזר למקום גם אם לא יכולנו לראות אותו , והוריד ירייה על משהו שראה מעבר לנהר . 
שני צדי הבניין הגלויים לעינינו שמרו כמעט תמיד על מראה קבוע : החזית היתה משטח רחב של מסגרות - חלונות שחורות ומעוקמות , הצד הדרומי בטון מחורר כמו גבינה שוויצרית מפגזי הטנקים . 
זכורה לי רק פעם אחת כאשר הבניין נראה אחרת . 
כמה חיילים מוסלמים טיפסו על הגג בלילה ושלשלו כרזה ארוכה במורד הצד הפונה ישירות אל הסרבים . 
' DON ' T WORRY BE HAPPY ' אמרה הכרזה בכתב אנכי , כל אות גובהה מטר . 
הסרבים ירו בה לגזרים בבוקר המחרת . 
עד היום לא הצלחתי להבין האם הם קלטו את הבדיחה . 
בתום דממה של שניות אחדות השיחה שלנו התחדשה . 
ואז הצטלצלה באוויר יריה נוספת . 
אֵנדרֵה עצר שוב והפעם זקר אצבע בציפייה לדבר - מה . 
מעבר לנהר הושב לכיוון הבניין מטח של אש מקלעים בקול נפץ עמום שנשמע רק אחרי שצליפת הקליעים העלתה מעלינו שביבי בטון בתמרות של עשן אפור , בלתי מזיק למראה . 
אֵנדרֵה עדיין החזיק את אצבעו זקורה כממתין לדבר - מה אחר . 
הצלף ירה שוב , אלא שהפעם חלפה שנייה קצרצרה בין צליפת היריה שלו להתנפצויות אדירות והבזקים כשמקלע נ"מ ניקב את הקומות העליונות של הבניין ברעם מתגלגל ומורט עצבים . 
בעקבות קול הנפץ האחרון השתררה דממה . 
הצלף לא חזר לירות כל היום . 
אֵנדרֵה חדל להצביע ופנה אלי בחיוך . 
' ובכן , אנטוניו , ' אמר , ' זה מה שנקרא אצלנו " אש מחנכת " . 
* * * 
סרייבו היתה בית - ספר מהסוג שאף - פעם לא היה לי . 
את המלים הללו של אֵנדרֵה שמעתי רק זמן קצר אחרי שהגעתי לעיר ועדיין לא ידעתי כמעט שום דבר על מלחמה , אם כי הימים הבאים התגודדו בזה אחר זה כדי להשליך אבנים לתוך המים השלווים של תמימותי . 
מלבד הסיבות העמוקות יותר להיותי שם , המסלול שהביא אותי לבירת בוסניה היה רצוף במנות שוות של מקריות וכוונה , אבני דרך שנפרשו למן אזהרה נבואית ביום מותו של טיטו כמעט עשור קודם לכן ועד שיחה מסטולית עם עריק סרבי במארכּש בשלהי האביב של שנת 1991 . 
עם בוא הקיץ של 1992 סיימתי קורס לתואר שני בצילום עיתונאי . 
קורות החיים שלי , מעודכנות בהסמכה החדשה , פשטו בתיבות הדואר של לונדון . 
בזבזתי ארבעה חודשים לפני שנואשתי מלקבל תשובה . 
לא היה רגע מסוים כלשהו שבו החלטתי לנסוע לבוסניה על דעת עצמי , אם כי זכור לי הדחף המואץ שחשתי מוקדם יותר באותה שנה כאשר עמדתי משותק לנוכח תצלום שהופיע בעיתון בריטי והראה לוחם סרבי עם סיגריה ביד בועט באזרח מוסלמי הרוג בעיר בשם ביילינה . 
לצַּלָם עצמו נועד תפקיד בסיבוב הגמר של חווית המלחמה שלי , אבל זה היה עדיין רחוק ; מרכיב בעתיד שאותו אפילו לא הייתי מסוגל לשער . 
ידעתי שאם אסע התקציב שלי יהיה נמוך , לבטח לא מספיק כדי לשכור מתורגמן , ולכן צלצלתי למסעדה הסרבית בנוטינג היל ושאלתי אם מישהו שם יוכל ללמד אותי סרבו - קרואטית . 
קול מופתע בצדו האחר של הקו הסכים לפגוש אותי בתחנת הרכבת התחתית של נוטינג היל כדי לדון באפשרות . 
בעודי ממתין ולהקות אילמות של נוסעים יומיים מרופשי - נעליים נחפזות על פניי בקדרות הקרה של ערב חורפי , הבחנתי בבחורה יפהפייה שחיכתה בפתח התחנה . 
שיערה הארוך צנח במורד חצי גבה , צבעו השחור תואם רק לעיניה האפלות . 
היא עישנה סיגריה בסחיבות עמוקות כאילו זו האחרונה בחפיסתה . 
מִימָה היתה מנוֹבִי סאד . 
אמה היתה קרואטית , אביה סרבי . 
היא עזבה את יוגוסלביה כדי להימלט מן הסנקציות ושנאה את משטרו של מילושביץ' . 
היא הסכימה לנסות וללמד אותי את יסודות השפה . 
על העצה שלה לגבי בוסניה היא חזרה באוזניי כמו מנטרה במשך רוב שיעורי - הערב שלנו : ' יש שם אנשים מטורפים . 
מאוד מטורפים . 
רוב האינטלקטואלים ברחו . 
החלאות עלו אל פני השטח . 
עליך מאוד להיזהר . 
מאוד . 
השיעור המסכם התנהל במתכונת שונה . 
היא שאלה אם אהיה מוכן להתחתן איתה כי משרד הפנים עושה לה צרות . 
בתחילת השנה ובעוד סופו של החורף נראה באופק חשתי מוכן לקראת הצפוי לי , המושג הגולמי שהיה לי על מלחמה . 
מִימָה הכירה לי את ידידיה מהאמרסמית' , עומאר ואיזידורה , זוג מוסלמי - סרבי מסרייבו . 
הוריה של איזידורה היו עדיין בעיר . 
היא שאלה אם אהיה מוכן להעביר להם חבילה של תרופות וכסף וכמה מכתבים , ואמרה שאם ארצה לשהות בדירתם אתקבל כאורח רצוי . 
היא שרטטה למעני תרשים של העיר וסימנה באיקס את ביתם . 
האיקס נראה קרוב מדי לקו האדום העבה שבו ציינה את קו - החזית , אבל באותו רגע חשבתי שיהיה גס מצדי להזכיר זאת . 
סרייבו נראתה מקום מובן מאליו להתחיל בו את מסעי , ושמחתי לרכוש שם קשרים . 
כסיום למצעד ההכנות שלי עדיין ייחלתי למצוא לעצמי מעסיק . 
המחשבה לצאת למלחמה ללא אצטלה מקצועית ריפתה מעט את ידי . 
ללא חוזה לא תהיה לי כל מטרה לממש מלבד זו שלי , שהיתה מעורפלת למדי : פשוט להגיע למלחמה כשאני משתמש במידת האפשר בעיתונאות ככרטיס פתוח לשהוּת ארוכה ככל שארצה בבוסניה . 
חשתי שאני זקוק ולו ּ לאיזשהי ברכת - דרך מעוגנת בחוזה , איזשהי רשת בטחון מעשית ונפשית שבה אוכל להיתלות כצידוק במקרה שהכול ישתבש . 
שום דבר לא בא . 
לא נותרה בידי ברירה אחרת מלבד ליטול את האחריות המלאה למעשיי . 
שני ידידים מהקולג' עמדו לצאת מלונדון למולדובה בסקודה חבוטה שהיתה רחוקה מלהיות המרכבה המוזהבת עליה חלמתי . 
הם התכוונו לעבור בבודפשט , לא רחוק מהגבול הקרואטי . 
ניסיתי לקזז את משקל ההגיון כדי להגיע לתשובה שתצווה עלי ' סע' . 
ונכשלתי . 
התוכנית שלי לא היתה הגיונית . 
ואז אמרתי לעצמי על הזין ונסעתי בכל זאת כשבוקר קריר אחד פשוט זרקתי את התיקים שלי לתוך הסקודה . 
ההחלטה לא היתה קשורה כלל לאומץ , יותר להתרת רסן האחריות שלי , הפקדה של עצמי בידי המקרה . 
המסע על - פני אירופה בסקודה עבר כמו סעודה אחרונה בת שבוע ששִׂיאה ּ בבר ריק – למעט הזוהמה – בבודפשט ובו שני ידידיי ואני השתכרנו יחד בטרם נפנה לדרכינו הנפרדות . 
בשלב מסוים של הערב מכונת התקליטים התעוררה פתאום לחיים כאילו הופעלה ביד לא - נראית ונערה הונגרית נכנסה וניגשה לשולחן שלנו . 
היא לבשה שמלה שחורה קצרה , עיניה הירוקות החתוליות מלוכסנות , עורה חיוור ושיערה הכחול - שחור נקי עד כדי כך שהדיף ריח כשל מתכת הנשק . 
מבלי להוציא הגה היא רמזה לי לקום , הניחה את זרועותיה סביבי , הצמידה אותי אליה והחלה לרקוד כשהיא מתנודדת אט - אט לצלילי Cruel של 2U . 
חשתי צעיר ובר מזל . 
נדמה היה כאילו רקדנו כך בשתיקה מוחלטת זמן רב מאוד לפני שהמוסיקה נגמרה , אני התיישבתי והיא חייכה ונעלמה בדלת . 
אני מנסה להילחם באמונות טפלות בכוח ההגיון , אבל עם השתייה והעישונים והמשמעות של אותו ערב אחרון לא יכולתי להימנע מתחושה שהיא היתה מין אות - רפאים של מזל לעתיד . 
מצד שני , יתכן שהיא היתה פשוט משועממת ובהפסקה בין לקוחות . 
מכאן ואילך הייתי לבד ברכבות ובאוטובוסים עד שהגעתי לספְּליט שבחוף הדלמטי . 
במשרד האו"ם בשדה התעופה נפנפתי לראווה במכתב כיסוי והמלצה שהכין למעני אחד מידידיי בלונדון ובו נטען כי הנני צלם . 
בתמורה קיבלתי תעודת עיתונאי של האו"ם , כרטיס המעבר שלי בהרקולס שהטיס סיוע לבירה הבוסנית הנצורה . 
לא היה לי מושג אז מהי אימת המוות , רק חשש מפני מה שצופן בחובו העתיד . 
הנחיתה לא היתה בצורת חיגה לוליינית איטית . 
לפתע המטוס פשוט צלל צלילת חרטום ומבעד לחלונות ראיתי את סרייבו עולה ומתנשאת מתחתינו . 
דונמים רבים של בתים קטנים והרוסים ציינו את הקצה המערבי של הבירה ואלה נחסמו בתווַי צפוף וקווי של מבנים גבוהים יותר ובנייני מגורים התחומים ברכסים גבוהים מצפון ומדרום . 
מן המתחם ההרוס של שדה התעופה נלקחתי בנגמ"ש אוקראיני לבניין הדואר והטלגרף , מרכז התקשורת של העיר ונכון לאותו זמן בסיס ראשי של האו"ם . 
משם ואילך פג כוחה של תעודת העיתונאי מטעם האו"ם . 
שני צרפתים צעירים מארגון סיוע ישבו ממתינים בבניין הדואר והטלגרף , ושאלתי אם אוכל לחזור איתם למרכז העיר . 
השתדלתי להיראות נונשלנטי , שכן שום דבר לא מזמין סירוב מיידי כמו ריח התמימות . 
קיפלתי אמנם אוזני חמור במפה ששרטטה עבורי איזידורה בלונדון , אבל נראה היה כי ללילה הראשון שלי בעיר כדאי שארשם בהולידיי אִין , המלון הפעיל היחיד בסרייבו באותה עת . 
שם תהיה לי לפחות האפשרות לראות איפה אני נמצא ולקבל מושג מה הולך לפני שאני נקלע בטעות לצרות . 
הצרפתים נעצו לרגע עיניים חשדניות במטען שלי , אחר - כך העמיסו אותו למכוניתם . 
דהרנו במהירות ובדממה בעוד העיר אצה על פניי משני צדי הדרך בטשטוש אפור ומטונף . 
המלחמה היתה הדבר הכי טוב שהיה יכול לקרות להולידיי אִין . 
היא העניקה בדל סמלי של אופי למה שאחרת היה נראה כאחיה התאום של תחנת שירות בדרכים : תחנת מעבר ריקה , מכוערת ומשמימה הכלואה בריבוע צבוע צהוב וחום מחרידים , עם אוכל גרוע וצוות נרגן . 
הצד הדרומי לא היה ראוי אמנם למגורים בשל הנזק שהסבו לו הסרבים מעברו הנגדי של המיליאצקה , אבל היה בטוח מספיק . 
אם בגלל הבנה שבשתיקה מצד הפיקוד הסרבי כי המלון משמש נקודת ריכוז עבור התקשורת בסרייבו ולכן יש להשאיר אותו שלם ואם בגלל איזו עסקה שהושגה , בטחונו של המלון הובטח . 
מדי פעם אחד הצלפים השתמש בגג או בקומה העליונה כעמדת ירי , ועורר עוד ' אש מחנכת' בתגובה , אבל בסך הכול המלון נותר בלא פגע אחרי טבילת האש הראשונה . 
קיבלתי חדר ושכבתי על המיטה מחייך בהתמוגגות . 
הגעתי . 
סוף - סוף מלחמה כוללת ואני בתוכה . 
כמו בתזמון הנכון מטח של אש אוטומטית רשרש אי - שם בעיר . 
צחקתי שוב ושוב . 
לא היתה לו כל משמעות לגביי ולא הבנתי איזו משמעות עשויה להיות לו לגבי מישהו בכלל . 
ידעתי שיהיה עלי לחצות איכשהו את ווֹיבוֹדֵה פּוּטניקה כדי למצוא את משפחתה של איזידורה , אבל לא הייתי משוכנע מה קורה בצד האחר , שכן הפרטים במפה היו מעורפלים . 
ואולם , בבוקר המחרת גבר צעיר שהסתובב בפוּאייה של המלון הציע ללוות אותי לפי הכתובת שבידי . 
יסמין לא ביקש דבר בתמורה , וגם כשהצעתי לו בהמשך מעט מזומנים הוא סרב בנחישות . 
מי שלא ביקר בה עשוי לקבל את הרושם כאילו בוסניה היתה פשוט בִּצה של שנאה והרג . 
כזו לפעמים היא היתה . 
אבל מכל המקומות בעולם בהם ביקרתי רק שם ידעתי בוודאות גמורה שאם אעצור בעיר זרה , ביום או בלילה , בתוך שעה יארחו אותי באחד הבתים , יאכילו אותי בכל מה שהיה ראוי להם עצמם למאכל וילעיטו אותי במשקה מבלי לצפות לדבר בתמורה . 
כל עוד נשמרת מנושאים כגון דת , מלחמה או פוליטיקה , הכנסת האורחים הבלקנית לא היתה עשויה אלא לעתים רחוקות להוות בעיה . 
אך נוסף להצצה ראשונה בחום של הבוסנים , יסמין העניק לי גם הזדמנות לחזות בעיקשות הלא - רציונלית שלהם . 
בשעה שהלכנו לפינת המלון , המחסה האחרון שלנו לפני ' סמטת הצלפים ' , הוא אמר שלא ירוץ לצד האחר בצירוף ההסבר כי הוא ' בחיים לא רץ בשבילם ' . 
אפילו כזר שזה מקרוב הגיע הבנתי שאם היו מקומות שכדאי לעבור אותם בריצה הרי ווֹיבוֹדֵה פּוּטניקה היתה בהחלט אחד מהם : ללא נפש חיה נראית לעין , כביש ריק גדוש אשפה , והסרבים משקיפים עלינו מגבוה במרחק של מאות מטרים ספורות . 
כדי להרוג אותנו לא נדרשה מיומנות של צלף , כל אחד שמסוגל ללחוץ על הדק היה מצליח בכך . 
הייתי בדילמה . 
לרוץ לבדי היה מעשה בלתי נסלח של גסות ומוגות - לב לנוכח אדיבותו של יסמין . 
מאידך , ללכת את קטע הדרך ולהסתכן בכך שאיירה למוות ביומי הראשון למען הגינונים , נראה לי טפשי באותה המידה . 
הפשרה היתה לא - נוחה ומעט מגוחכת : בשעה שפסע לאיטו ופניו נשואות אל הגבעות , התקדמתי אני לפניו כמו סרטן לסירוגין לשני הצדדים בתקווה שאם מישהו ירצה לירות בנו הוא יבחר תחילה במטרה הקלה . 
הגענו לעבר האחר ואחרי שחמקנו שחוחים בסמטה צרה , נכנסנו במבואו של בית ארבע - קומתי שחזיתו משטח מבעבע של טיח מתקלף . 
פנים חדר המדרגות היה חשוך וקריר , ודקות אחדות בחנו לאור גפרורים את השמות על הדלתות שבמעלה מדרגות האבן . 
הוריה של איזידורה לא נראו מופתעים במיוחד כאשר נקשנו לבסוף על דלתם . 
המלחמה טיפחה כושר המצאה מיוחד בקרב כל מי שנתקעו בתחומיה , וכך , באמצעות קשר גורדי של תקשורת שאותו לא הבנתי לאשורו אך שילב חובבי רדיו וקשרים טלפוניים רחוקים , נתקבלה כאן איכשהו מלונדון התרעה על האפשרות שאגיע . 
כישות מהעולם שבחוץ , בעלת חלק באותה נורמליות שלווה שנשכחה בסרייבו מזמן , וכחוליית החיבור לבני משפחתם בלונדון , התקבלתי בביתם כמו הבן האובד . 
הם נצמדו אלי כדי לזכות בידיעות חיצוניות וחשתי עד כמה השפה החלקית שהצלחתי לקלוט מפי מִימָה אין בה די . 
בפעם הראשונה ולא האחרונה גיליתי שמשהו בדירה הזו נגע ללבי . 
בשעה שקרעו ופתחו את המכתבים המצורפים לחבילה הקטנה עמדה דקות אחדות דממה שבמהלכה חשתי רגש מוזר גואה בתוכי . 
קשה היה להגדיר את הרגש הזה , הוא לווה בתחושה של מבוכה גדולה וענווה . 
חשתי לפתע עצב רב , שאותו נאבקתי להסביר לעצמי בעוד עור גבי מצטמרר כאילו בציפייה לרעות . 
שלושה אנשים התגוררו בדירה . 
אביה של איזידורה , פֶּטַר , היה סרבי ממונטנגרו שחי בסרייבו עשרים ושמונה שנים . 
כפרטיזן במלחמת העולם השנייה הוא לחם בכולם , כך סיפר לי מאוחר יותר , צ ֵ ' טניקים , אוּסטשה , איטלקים וגרמנים , והניף את ידיו ללחוץ על ההדק ברובה דמיוני תוך כדי ההסבר . 
הוא היה בן ששים ושמונה אך למראית העין צעיר בהרבה , קטן ודחוס בכושר , שיערו השחור כמעט שאינו מסגיר כל סימני שיבה . 
עיניו קרנו בעוצמה שמעולם לא ראיתיה פוחתת אלא שלוש שנים אחר - כך , וגם אז לרגע אחד בלבד . 
הוא היה מתמטיקאי , אקסצנטרי וקשה עורף ככל בני הבלקן . 
לא היה שום סיכוי שיעזוב את ביתו בגלל מלחמה , גם אם זו התדפקה על מפתנו . 
אך כבר ברגעים הספורים והראשונים לפגישתנו היה ברור שאשתו , ילנה , לא היתה מסוגלת לעמוד בלחצי הסכסוך באותה הקלות . 
היא היתה סרבית שנולדה בקרואטיה , ועצבות גדולה היתה נסוכה עליה וניכרה בעיניה המושפלות , בחיוורון עורה ובדרך שבה הטתה את ראשה בערגה הצדה כשדיברה . 
שרויה בפחד ובדכאון עמוק , היא לא העזה לצאת מתחומי הרחוב הקטן אלא פעמיים בלבד במהלך אחד - עשר החודשים מאז החלה המלחמה . 
עם פנים כמו דיוויד בואי צעיר ודקדנטי , גוף צנום וקווצות משתלחות של שיער מבריק ושחור , הטיפוס השלישי בחדר התפרקד בכורסה מרוטה כשסיגריה מתנודדת ברישול בין אצבעותיו הארוכות ונראה כמו ' הדוכס הלבן והרזה ' בכבודו ובעצמו שהושתל כאן בדרך מסתורית היישר ממועדון לילה מחתרתי בברלין . 
מומצ'ילו היה משהו מעין אחיין , בן שלושים וחמש ועבורי – בעל ברית טבעי שבו התגלמה רוח ההתנגדות למלחמה ולטירוף שלה , איכות שהיית יכול למצוא בקרב מספר הולך ומִדלדל של בני אדם ככל שהזמן נקף והתעמולה הסוחפת כפתה על רובם לתמוך באחד הצדדים , או כאלה שפשוט נשחקו לגמרי מחמת הכוחות והסבל שנדרשו כדי לשמור על פתיחות . 
הוא נמלט מעיר הולדתו ציסַק שבקרואטיה כאשר החלה שם המלחמה ב , 1991 כי חרף היותו סרבי מומצ'ילו לא היה מוכן להילחם עבור שום צד . 
את הבקרים בילה במכירת גליונות של אוסלובּוז'נייה בפינה סמוכה לבית החולים הממשלתי , ומכאן שאת מִקצֵה הייסורים של ווֹיבוֹדֵה פּוּטניקה היה עליו לרוץ מדי יום , אם כי למרבה האירוניה את הקליע שפגע בשוקו הוא ספג דווקא כשליקט עצי הסקה מאחורי הבית . 
אחר הצהריים הוא פשפש אחרי עסקאות בשוק השחור או אחר קיצורי דרך אל חלוקת הסיוע , תמיד עם עין אחת דרוכה להזדמנויות והשנייה להופעתן של כנופיות מגייסים - בכפייה שצבאו על העיר . 
הוא היה מהשורדים הטבעיים של בוסניה ובמהרה היה לי drug – ' חבר ' – מדריך וחונך . 
הדירה היתה חד - מפלסית , בת שבעה חדרים ששניים מהם השקיפו ישירות על קו החזית . 
אלה היו מצולקים מקליעים וניטשו ללא שימוש מאז פרוץ הלחימה . 
החדר המרכזי שבו בילינו את מרבית זמננו פנה במחצית אורכו בזווית ישרה דרך קמרון ארכיטקטוני בולט בחריגותו נוסח שנות הששים . 
בקצהו האחד היו מטבח קטן ופינת אוכל , וסביב הקמרון עמדו מספר כסאות ותנור - גז . 
בחוץ השלג עדיין נח על האדמה בגלדי קרח אפורים . 
החום שהפיץ התנור הקטן בעל הלהבה הגחמנית מיקד סביבו את השיחות שניהלנו מדי לילה עם רדת החשיכה . 
הקהילה המקומית היתה מלוכדת , כצפוי לאור הנסיבות , וכה מעורבת מבחינת שיוכה הדתי עד כי לא הניחה שום אפשרות לשפוט מי – הסרבים , המוסלמים או הקרואטים – מהווים את עיקר האוכלוסיה . 
בשלב זה של המלחמה עדיין חיו בסרייבו לא פחות מ 60,000 סרבים , כרבע מכלל התושבים שנותרו בעיר . 
חלקם הצטרפו לצבא הממשלה ולחמו לצד שכניהם המוסלמים כנגד מי שנחשבו בעיניהם כוחות של תוקפנות לאומנית המאיימים על עירם האהובה ; אחרים , וביניהם פֶּטַר , נשארו משום שלא רצו לעזוב את בתיהם וקיוו שהמלחמה תסתיים במהרה ; ומספר קטן יותר גילו אהדה פעילה כלפי אלה שהפגיזו את העיר , אך היו לכודים בתוך בתיהם בשל התעבות קווי החזית שכיתרו את הבירה . 
הדיונים שלנו סביב התנור נתנו בָּמָה לטיעונים מכל גווני הקשת והפכו לעתים קרובות לפרשיות חמות - מזג של קולות מורמים ומחוות פראיות . 
בשלב זה לא היה לי בסיס ממשי לדעה משלי על המלחמה . 
היה ברור שהעיר סובלת ושבמקומות שונים בבוסניה מתבצעים מעשים מחרידים . 
אך רשמיי לגבי הסכסוך עוצבו עד אז בהדרכתה של מִימָה , שבדרך כלל האשימה את כל הצדדים במידה שווה . 
לכן , בויכוחים אלה נהגתי כבורר אילם . 
חילופי דברים זועמים מדי נקטעו לרוב באיבם , כביכול להגן על הרגישויות שלי , וכך זכיתי איכשהו בתפקיד של משכין השלום . 
הקשבתי בעניין למה שנאמר . 
מומצ'ילו צידד בהתערבות בינלאומית ובתקיפות מסיביות מהאוויר על הכוחות הסרבים הצרים על העיר . 
הוא היה משוכנע שכך תבוא המלחמה לסיומה המהיר ותותיר תקווה כלשהי להשבת קיומם - בשלום של הפלגים הדתיים השונים . 
בדעה זו תמך גם אֵנדרֵה , ידיד ושכן שידיעת האנגלית שלו סייעה לי לתפוס בויכוחים פרטים אשר אחרת הייתי מחמיץ . 
ואולם , אֵנדרֵה שלל את הסרת האמברגו על הנשק שסיכל את יכולת הלחימה של ממשלת בוסניה . 
הוא סבר שנסיגת חיילי האו"ם תגרור פעולת תגמול מיידית מצד הסרבים , שישטפו במהירות דרך קווי ההגנה הרופפת של סרייבו . 
פֶּטַר התנגד הן למתקפות אוויריות והן להסרת האמברגו . 
הוא אמר ששני המהלכים רק יאריכו ויחריפו את המלחמה . 
למרות שלא היה מחסידי האסטרטגיה הפוליטית והצבאית שיצאה מפּאלֵה , עיירת סקי ממזרח לסרייבו שעליה הכריזו הסרבים של בוסניה כבירתם , בנשמתו הוא היה יוגוסלבי , וחלוקת היציר הזה לא היתה בעיניו צעד רצוי . 
ואף על פי כן , אם נדחק לפינה , נאמנותו היתה נתונה בסופו של דבר לסרבים . 
המלחמה בעיר היתה חוויה מוזרה , ערטילאית בהרבה משציפיתי . 
ראשית , ה ' אויב ' מעולם לא נראה . 
המתכת שקצרה את חיי האנשים נחתה כמטר פתאומי של שאון ואבק , התלקחויות של אנרגיה שקשה היה לשוותן לאנשים בלתי נראים המושכים בהדק או בפתילי הצתה . 
בעוד הימים גולשים לשבועות , היו פעמים שבהן יכולנו להתבדח על הכול מתוך המקלט שלנו , הרחם בעלת שבעת החדרים . 
פֶּטַר היה מצחקק ומניע את ראשו מצד לצד בשעה שקרב יריות הֵעצים בחוץ , ומומצ'ילו גלגל עיניים וחייך כאומר ' שוב אותו החרא ' . 
רעבנו רק לעתים רחוקות , אם כי המזונות שאכלנו היו מגוונים באיכותם במידה עצומה . 
לפעמים , כשמומצ'ילו ניצל אחד מהקשרים שיצר בתוך מרכזי חלוקת הסיוע , התכנסנו לאור נרות סביב השולחן בפינת האוכל ומצאנו ארוחה של פסטה , בשר וביצים . 
בפעמים אחרות השלמנו את מה שהשיג בכל הדברים שהצלחנו ללקט בין הגינות העזובות שגבלו בבניינים הסמוכים , וערב אחד מסוים התענגנו על מעדן אמיתי של סרפדים מאודים וחלזונות מטוגנים . 
והיו לילות שבהם ילנה לא יכלה להציע לנו יותר מנתח מחומם של שומן והרקנו את החתיכות השמנוניות לתוך הצלחות שלנו , משתדלים שלא להביט זה בעיני האחר . 
אבל מהמלחמה אי אפשר להתנער כל - כך בקלות . 
לעתים הרגשות שלנו השתנו כאילו תואמו על - פי שעון סמוי , ושאון הלחימה שבחוץ חדר לתוכנו . 
פרט למלמולים של ילנה בהינו באפר הבוער של הסיגריות שלנו או לתוך תנור הגז בשעה שקליעים ורסיסים הלמו בקירות הבית , ננעצו במצבי הרוח שלנו , שאבו אותנו לארץ צללים אפלה בה קיומנו היה רק קיום של יצורים חסרי אונים שמטרתם היחידה היא כנראה להדוף את השממון הקודר , המבהיל לעתים , שליווה את מאמצינו להסתדר , פשוט להמשיך ולחיות עד שמשהו – רחוק עד כדי היותו בלתי נראה – יבוא ויישנה את המצב . 
לי תמיד היתה דרך להימלט . 
יכולתי לנסוע לשדה התעופה , לנופף באותה תעודת זהות שנתן לי האו"ם ולעלות על מטוס לספְּליט . 
בתזמון הנכון , יכולתי לנחות בלונדון עוד באותו יום , והידיעה הזו הגנה עלי מפני הייאוש שאחז באנשי סרייבו . 
אבל בצעד כזה לא רציתי לנקוט ולא בחרתי לנקוט , ובקִרבה ההדוקה של הדירה , מתוך השותפות לחייהם , מצאתי שאני נוהה לכל הפחות אחר מצבי הרוח והרגשות של האנשים שעמם חייתי . 
עם הזמן נפטרתי מאפוד המגן שרכשתי בלונדון . 
לבשתי אותו כי הייתי מודע כמה קל היה למות ברחובות , במיוחד כזר שכללי הלחימה חדשים לו , ונוכחתי שהחיים כאן אינם דבר שניתן לנהוג בו בקלות ראש . 
אבל תוך זמן קצר גיליתי שהאפוד , על כל פנים מבחינתי , חוצץ ביני לבין האנשים שגילו לי את ידידותם יותר משהוא חוצץ בין גופי לקליעים . 
משקלו הרב חדל לנחם אותי ובמקום זה רק גרם לי בושה בנוכחות האנשים שהכרתי , אנשים להם לא היתה כל דרך מילוט . 
התחלתי להשאיר אותו בחדרי במלון , ושם סופו שהעלה אבק . 
בחוץ , ברחובות , לעומת זה , המלחמה הניבה לקחים שהיו פחות תת - הכרתיים ויותר מהויות פיסיות קשות ומיידיות . 
ימים ספורים לאחר שהגעתי ירו עליי . 
לאור תחושת הבטחון ההולכת ומתחזקת שלי החלטתי לטייל לבדי אל העיר העתיקה . 
סרייבו היתה אז מבחינתי רק סדרה מעורפלת של רשמים . 
רציתי להכיר אותה טוב יותר . 
שמות המקומות והגבעות מסביב היו עדיין זרים לי , כמו גם הפרספקטיבה הכוללת על העיר שנגלתה לי רק לשניות חטופות מבעד לחלון ההרקולס ביומי הראשון . 
כהולך רגל , רק לעתים רחוקות הגעת לאנשהו ישירות – בחרת תמיד מסלול מזוגזג שהעניק מחסה מהאש . 
הגעתי לצומת כאשר שתי קשישות עמדו לצאת מקרן בניין . 
המחזה היה בהחלט מבדח , שתיהן קטנות ועגלגלות , מעט כפופות , גופן ארוז במעילים עבים שחורים שנעטפו סביב הבטן ברצועות בד ארוכות כדי לשמור עליהן מהקור . 
בתווך גררו ביניהן השתיים עגלת ילדים מעץ עמוסה תפוחי אדמה . 
הן התקדמו בקצב משתרך ולא הגבירו אותו גם כשעזבו את המחסה שהעניק הקיר וצעדו לתוך ההצטלבות הפתוחה . 
מומצ'ילו כבר יעץ לי לחצות את האזור הזה בריצה משום שהיה כעין מטווח פתוח עבור הסרבים שבבניינים מדרום . 
פתחתי בריצה קלה וכמעט התיישרתי במקביל לזקנות עם העגלה כאשר האוויר החורפי הדומם נפרץ בבליל של צלצולים , צליפות ושריקות . 
ניצוצות נראו באספלט , ענן פתאומי של אבק עלה מהקיר שברקע . 
גלגל קטן ניתז מן העגלה וחתיכות של תפוחי אדמה עפו לכל עבר . 
הכול נגמר תוך שניות . 
עקפתי במהירות את הזקנות . 
הן לא היו מסוגלות להליכה מהירה יותר וסרבו בהחלטיות להרפות מאחיזתן בעגלה שכעת חרקה על שלושה גלגלים . 
מתנשמות ומקללות בחימה הן השיגו אותי עומד חוסה בצדו של הקיר המרוחק . 
הזעם השתולל בתוכי . 
מישהו ניסה כרגע להרוג אותי בלי כל סיבה . 
אפילו לא נשאתי עלי נשק . 
הוא ירה גם בשתי דמויות שצלליותיהן , לא משנה מאיזה טווח , לא יכלו להסגיר אלא מה שהיו באמת – שתי סבתות זקנות המושכות בעגלת ילדים . 
ציפיתי שהשתיים תהיינה שותפות לתחושת ההפתעה , הקטרוג והכעס . 
אבל הן בקושי הביטו לעברי . 
הן סקרו לרגע את העגלה , אמרו ' אוי ' ו ' זין בתחת' , ' זין בתחת שלו ' ו ' זין בתחת של אבא שלו ' , קיללו ' את הכוס של האמא שלו ' , אחר - כך שוב אמרו כמה פעמים ' אוי ' ויצאו לדרכן , גוררות ומגלגלות את המטען החורק מאחור . 
אדישותן הרגיזה אותי אף יותר מקליעיו של היורה , אך כשסיפרתי את הסיפור למומצ'ילו הוא רק חייך במתינות , משך בכתפיו ופתח את ידיו כשכפותיהן פונות כלפי על . 
' ככה זה עכשיו , ' אמר וצחק . 
' זה ... נורמלי . 
ה ' נורמליות' של סרייבו הופיעה בלבושים שונים . 
העיר היתה גדושה במלכודות סמויות , מבנים של כוח ונאמנות שהיו רחוקים מן העין , אפילו מעיני האנשים החיים בה . 
הקרבות תחילה ריסקו ואחר - כך מחקו את ההיררכיה הישנה של הסמכויות והסדר החברתי הישן . 
בתוך שבועות מפרוץ המלחמה , בעת שקווי העימות עוד היו נזילים , אלפים נמלטו מהעיר ואת מקומם תפסו פליטים מאזורי הכפרים שהביאו תרבות מזן חדש לבירה ועמה גם מתחים חדשים . 
בהיעדר צבא מקצועי , הקבוצות היחידות שהצטיינו במידה ממשית כלשהי של ארגון , כלי נשק וסדר פנימי היו כנופיות העבריינים ואלה נטלו על עצמן את משימת ההגנה על העיר . 
במשך תקופה ארוכה האסטרטגיה של הממשלה היתה נתונה בידי אנשים כמו יוּקה פְּראזינה , צ ֶ ' לו ֹ וסאצו ֹ : פושעים קשים וחידתיים בעלי עדת נאמנים מקומית וחיבה להרג . 
בהמשך אותה שנה הקרבות עם הסרבים לא התנהלו בין קווי השוחות , אלא בתוך סרייבו עצמה כשהממשלה ביקשה לחלץ את השליטה מידי אותן מאפיות משוסעות באמצעות הקמת גוף מרכזי וחוקי של כוחות מיוחדים ויחידות משטרה נאמנים לה . 
לפי שעה ברונים עירוניים אלה והכפופים אליהם שמרו על כוח בלתי מעורער . 
בדרך כלל לא היה כל קושי לזהות את אנשי השררה שכן אלה עברו בעיר אפופים בפמליות של שומרי ראש , אך היו גם יוצאים מהכלל . 
אחר צהריים אחד כשהייתי בדרכי הביתה משיטוטיי , האווירה ברחובות השתנתה – כפי שתמיד השתנתה לפני שהתחוללה איזו רעה . 
לעתים השינוי בא ללא כל אזהרה , אך בדרך כלל קדמה לו תחושה פתאומית של אי - נוחות , מין חשמל תלוי באוויר שהניס את האנשים מהמדרכות . 
התחושה מבשרת - הרע נסקה בעוצמתה כמו התכנסותה של תזמורת , המתיחות והדממה מרטו את עצביך עד כי אתה כמעט ייחלת לרעש שיקרע אותן שוב לרווחה . 
התחושה היתה אילמת אך מתפצחת . 
לא יכולת לראות אותה , אבל צבעה היה שחור . 
ואז הוא הגיע : קראאמְפ ּ הזעזוע הכפול של אש פגזים וצליפה מנסרת אוויר של קליעים . 
הקולות כמעט הביאו עמם הקלה , אך היה להם גם פן הפוך : תקופות שהתארכו כדי שבוע כשכולם ידעו כמתוך הסכם שבשתיקה שאפשר לטייל בבטחה ברחובות סרייבו לעיניהם הגלויות של הסרבים – והסתיימו באופן בלתי נמנע בדם ובבכי כאשר הלחימה המתחדשת קצרה אבידות מופרזות מתוך ההמונים הפגיעים . 
מיהרתי למצוא מחסה בתוך בניין הפרלמנט הבוסני ההרוס , הצתתי סיגריה והמתנתי . 
בפנים עמדה האנדרלמוסיה הרגילה של חיילים , גם הם שותקים ומעשנים , ויחידה חדשה של שחורי מדים שהתגודדו בקבוצה משל עצמם באפלולית . 
פיצוצים פרצו מאחורי מגדלי התאומים של יוניס מצפון ומייד בעקבותיהם הגיעה אש מקלעים ורובים כבדה ממזרח . 
מרגע זה המתח שכך והחיילים החלו לדבר ביניהם בקולות נמוכים ומישהו צחק . 
שניים מלובשי השחורים קרבו אלי ושאלו מי אני ומה מעשיי . 
שאלותיהם לא הסגירו איום , רק סקרנות , ונראה כאילו תשובותיי מספקות אותם בהחלט . 
אלא שאז ניגש אלינו גבר גוץ לבוש חולצת - טי ורודה , מכנסי הסוואה מנומרים ונעלי בית . 
הוא לא היה חמוש אך נשא עליו ווֹקי - טוֹקי . 
אחרי שקשקש לעבר שני הלוחמים משהו מהיר מכדי שיכולתי להבינו , הוא נעץ לעברי אצבע להדגיש את דבריו . 
החיילים פנו אלי כעת בנימה קרירה ורשמית . 
' איפה המסמכים שלך ? 
' דרשו לדעת . 
הצגתי להם את דרכוני ואיזו אסמכתא בוסנית שהצלחתי להנפיק , אבל אלו לא ממש הניחו את דעתם . 
השמן בחולצת - הטי הורודה המשיך לדבר . 
לי נראה מובן מאליו שהוא סתם איזה מחרחר - ריבים חסר משמעות שלא מצא שום דבר טוב יותר לעשות מאשר לזרוע חשד בלבם של חיילים משועממים . 
הערכתי את המצב והגעתי למסקנה כי מפגן של נחישות יטה שוב העניינים לצדי ; הוא נראה לי מזן הבריונים הקולניים שמתקפלים לנוכח עימות . 
לקחתי אוויר , סבתי אליו בחדות ואמרתי לו ' ללכת להזדיין ' . 
קליעים עדיין המטירו בחוץ בשעה ששני החיילים גררו אותי לתחנת המשטרה . 
עוד צעקותיו של השמן נמוגות במרחק , השניים כבר השילו את מעטה העוינות , אם כי לא היה כל טעם להתווכח . 
אחד אחז בזרועי מעל המרפק , אלא שהלפיתה לא היתה חזקה והזכירה נבל בסרט הוליוודי מסוג ב' שדוחף מישהו לתוך מכונית בידיעה שהאקדח בכיסו יוכל לגבות את סמכותן של אצבעותיו . 
דלת תחנת המשטרה היתה מעברו הנגדי של הכביש . 
מאחורינו התנהלו חילופי ירי בלתי פוסקים , ומבול האש הסרבית צלף סביב הפתח והמדרכה שבחוץ . 
מכונית ובתוכה בליל של שוטרים וחיילים הגיחה מאחורי הסיבוב , ספגה שני כדורים בדלת ואז נזרקה משפת המדרכה והתרחקה בחריקת צמיגים . 
עצרנו וזרועי שוחררה . 
החיילים הביטו זה בעיני זה ואחר - כך בפתח שמעבר לכביש . 
לא הייתי מסוגל להאמין שהם שוקלים לחצות את הכביש עד לשם . 
' תראו , ' אמרתי כשנוכחתי שאי - ההבנה עומדת לצאת מכלל שליטה , ' אפשר יהיה לברר הכול אחר - כך . 
למה שפשוט לא נחזור לבניין הפרלמנט , נעשן סיגריה ונשוב כשהכול ייגמר ? 
' החייל שאחז קודם בזרועי נראה כעומד להסכים להצעתי , אבל המבט הבוחן שנתן באחר נענה בהינע ראש לשלילה . 
תהיה מידת הסמכות שהיתה לחרא הקטן בורוד אשר תהיה , ניכר שהיתה גדולה יותר מהפחד מפני האש של הסרבים . 
כולנו שתקנו לרגע והבטנו בקיר המרוחק והדלת הצרה בעוד האש מצטלצלת סביבנו . 
' כשנגיד רוץ אז תרוץ , הבנת ? 
' אמר אחד החיילים . 
מייד חשבתי שזו תוכנית חולנית שהגה השמן : בהינתן האות אני אהיה היחיד שירוץ לתוך ברד הקליעים – משהו כמו סצנת הסיום של ' קיד וקאסידי ' . 
אבל לא היתה לי הרבה ברירה . 
יש גבול עד כמה אתה יכול להתווכח עם אנשים חמושים . 
בלי הרבה תקווה רטנתי שחסר להם שלא יבואו איתי בטרם אחד מהם צעק , ' רוץ . 
שלושתנו קרענו את הכביש בריצה ולרגע נתקענו כולם יחד בפתח במשולש של איברים נחבטים . 
לסרבים המחזה ודאי נראה משעשע באופן היסטרי . 
בפנים , מוצא כוח בזעם שלי , התפרצתי : ' לעזאזל , אני לא מאמין שהכרחתם אותי לעשות את זה . 
אבל הם רק צחקו , למרות שקורטוב ההקלה שליווה את צחוקם קלקל את מפגן הגבורה שביקשו להפגין , הציעו לי סיגריה וליוו אותי למשרד בקומה העליונה . 
הוזמנתי לשבת בידי קצין משטרה חמור מבט ואפור שיער שישב מעברה האחר של מכתבת עץ גדולה . 
הוא לבש חולצה מגוהצת למשעי ונראה כבעל דרגה כזו או אחרת , אם כי אחרי שנוכחתי איזה תוקף נקשר כאן לחולצות - טי ורודות ונעלי בית כבר לא הייתי משוכנע אם לפסים שעל הכותפות שלו היתה בכלל משמעות . 
הוא שאל אותי לשמי ועוד כמה פרטי חולין ואז הטה את השיחה ללונדון . 
היתה לו בת שגרה ליד איזלינגטון , כך אמר , והוא ביקר בעיר בסוף שנות השמונים . 
הוא שאל אם סרייבו מוצאת חן בעיניי ומה דעתי על המלחמה . 
בצורה כזו פטפטנו עוד כשעה עד שלבסוף הוא חייך ואמר שמבחינתו אני רשאי ללכת . 
מוכה תמהון אמרתי שחשבתי שאני עצור , הסברתי לו מה קרה , כולל חציית הכביש , ואמרתי שאזדקק לפחות לאיזשהו מכתב מהמשטרה , משהו שאוכל להציג במקרה של תקרית דומה . 
הוא נופף בביטול והניע את ראשו לשלילה . 
ומה עם השמן , שאלתי , מיהו בכלל ? 
' המפקד , ' נאמר לי בתשובה , כאילו היה בזה כדי להסביר הכול . 
שעה שכבר עמדתי לוחץ את ידו ופונה ללכת , עוד שאלתי אותו מי בעצם אחראי על האזור של בניין הפרלמנט . 
הוא רק התבונן בי כמו בילד טיפש וצעיר מכדי להבין , ומשך בכתפיו . 
' הבט , ' אמר לי , שוקל באיטיות את דבריו , ' אנו עוברים תקופה קשה . 
הגיבורים של היום , חלקם הפושעים של אתמול . 
ואז יצאו המלים שהייתי עתיד לשמוע במהלך הסכסוך עוד אלפי פעמים , הקֶצֶר - במעגל שביטל כל ניסיון לנתח את הבלבול , נימת ההכנעה שלוותה תמיד בכתפיים שמוטות ובזרועות מונפות באוויר : ' מה אפשר לעשות ? 
' הוא אמר . 
' זו מלחמה . 
2 
מרקו יצא מגדרו כדי להרוג מישהו למעני . 
בן עשרים וארבע , שולט בשלוש שפות ובעל השכלה טובה , הוא שימש כצלף בהא או ֹ אס , המיליציה הקרואטית הקיצונית שעדיין הצליחה לשמור על זיקה רופפת לצבא הממשלה בסרייבו . 
נפגשנו במועדון הלילה האחרון שעוד נותר בעיר , ה BB , מרתף מפגשים מיוזע שהעניק לצעירי סרייבו הזדמנויות קלות לחיזור בתקופה שבה המלחמה אגרה את התשוקה ביד אחת בעוד האחרת מתירה את המעצורים . 
העוצר שהוחל בבירה ציין את העובדה , שמרגע שנכנסת פנימה נתקעת שם עד עלות השחר אלא אם כן רצית להסתכן בבילוי הלילה במעצר , תענוג שכבר יצא לי לטעום ממנו במסגרת הסאגה המתמשכת של יחסיי עם ה ' חוק ' הבוסני . 
הבירה שהושגה בשוק השחור והוגשה בבר היתה גרועה עד כדי לגרום הנגאובר מלווה בהשלכות כימיות על המוח , והאדים שנישאו מהגנרטור איימו בחנק המונים , אבל על טוהר האווירה ב BB לא היו עוררין . 
אביזרי האופנה כללו מיני תת - מקלעי סקורפיון קשורים - לקרסול לַגברים , ומגפי זמש שחורות בגובה הירך לנשים הערפדיות . 
בערב מוצלח אפשר היה אפילו לקלוט באוזן אש פגזים כשהבס השתתק . 
חרף סיפוקים קלים שכאלה המלחמה החלה להטביע בי את חותם אכזריותה כשחזיתי בקורבנות הראשונים שלי מככבים כפתיח לתקרית קודרת יותר והיא שהביאה אותי בסופו של דבר לעזוב את סרייבו . 
היוזמה התגבשה בי בהדרגה לנוכח הסבל הגופני שסבלו אחרים . 
במסיבה שערכו כמה מידידיו של מומצ'ילו הבחנתי בקביים שנערמו בסמוך לדלת בַּמקום שבו היו אמורים להיות מעילים . 
לא יותר מעשרים איש היו בחדר , אבל בכניסה הונחו לפחות ארבעה זוגות קביים על - ידי הפצועים שדידו פנימה ומיהרו להתיישב . 
אומדן הנפגעים בבוסניה הפך לנושא כאוב בסיומה של המלחמה . 
הטענה בדבר 250,000 הרוגים נתקלת לעתים קרובות בערעור – לרוב מצד חצאי - מלומדים שמעולם לא היו במקום אך האומדנים המתוקנים שלהם נזרקים בפזיזות גם מפיות הפוליטיקאים כדי להצדיק ולמרק מאשמה את מדיניות אי - ההתערבות שלהם . 
אבל די היה להישאר אז זמן מספיק , והמתים והפצועים נערמו מהר כל - כך עד כי מחצו ודרדרו זה את זה מהרציפים הצרים של הזכרון . 
את הגופה הראשונה שלי הראו לי ילדים . 
נתקלתי בהם מחוץ לבית , חבורת רחוב קטנה וקשוחה של בני עשר בהנהגת זאטוט נושא אקדח . 
עמדנו ועישנו ואז אחד מהם שאל אם אני רוצה לראות צ ֵ ' טניק מת . 
הם הובילו אותי דרך מבוך לא גדול של דירות בזוזות בקו החזית כשאנו מטפסים מעל קירות ממוטטים וזכוכית כתושה , ולבסוף רמזו לי לעבר אחד החדרים . 
וילונות כחולים קרועים התנופפו ברוח הקלה סביב חלון חסר מסגרת שהשקיף על גשר וְרְבָּניה והגדה שבשליטת הסרבים היתה בטווח של זריקת אבן בלבד . 
' הזדרז , ' הם הזהירו אותי , ' אחרת הצלפים יפגעו בך , ' וכיוונו את מבטי לעבר גופה שהיתה מוטלת בפתח הדירה בקצה הנגדי . 
חשתי כאילו הם משתפים אותי בחוויָת ילדות מוזרה . 
מן הנקודה בה עמדתי הגוויה היתה לא יותר מגוש חסר צורה במעיל צבאי , רק יד אחת לבנה ונפוחה מציצה מתוך השרוול . 
אחר - כך שאלתי את מומצ'ילו מדוע הסרבים לא פינו אותה בחסות החשיכה . 
' זהו מקום גרוע מאוד , ' הוא אמר , ' אתה שולח כמה אנשים בלילה להוציא גופה אחת , ובבוקר יכולות להיות שם שלוש גופות . 
את הקורבנות הבאים שלי ראיתי בשעת שיחה עם רופא שהכרתי בבית החולים הממשלתי . 
זוג מבוגר הובהל פנימה על אלונקות . 
הם טיילו בעיר העתיקה ונורו במקלע נ"מ . 
גושים גדולים הועפו מתוך גופם והותירו פצעים מעוררי חלחלה , חורים פעורים בעצמות מבוקעות , דם ובשר מרוטש . 
הגבר , שהיה ודאי למעלה מבן שבעים , גנח והתאמץ לגעת באשתו שהשמיעה קול מבעבע , כמו מים הנשאבים לתוך צינור הניקוז . 
אחת מרגליה כאילו היתה מסובבת הפוך . 
האלונקה החלה לטפטף דם לנגד עיניי . 
היה ברור שהיא לא תחיה . 
זה היה הגוף המושחת הראשון שראיתי מעודי והוא ננעץ במוחי לזמן ארוך אחר - כך , זכרון לא רצוי שהיה מזנק מעצמו כמו בובת - קפיץ מפלצתית , ספוגה בדם . 
צר היה לי על גילם לא פחות מאשר על פצעיהם . 
תיארתי לעצמי את כל התלאות שביניהן ניווטו בודאי בהצלחה כדי להישאר יחדיו כל חייהם , ואז בּאם בּאם בּאם , מפוצצים אותם בנשק שנועד ליירט מטוסי סילון . 
אפילו המתים לא הצליחו לחמוק מכיעורה של המלחמה . 
כמה ימים אחרי שנורה הזוג הקשיש נקלעתי ללוויה . 
הטקס נערך במגרש כדורגל שהוסב לבית קברות כדי להתמודד עם שלל המתים בבירה . 
עד אז לא יצא לי לראות לוויה מוסלמית והייתי מלא סקרנות . 
נצמדתי , במרחק שנראה לי מכובד , אל פמליה של תריסר אנשים . 
עוד בטרם הוטמנה הגופה בבור נפתחה עלינו אש אוטומטית מצלע גבעה רחוקה . 
הזכרון שלי מעלה זאת כְּרגע דומם של קפאון מוחלט : קברן שטוח על בטנו לפניי , בוהה לשמיים וידו עדיין אוחזת באת ; האימאם וכל השאר שרועים פעורי עיניים , חוסים בין הקברים ; ארון המתים מעץ גס ניטש במשופע על האדמה התחוחה זה לא מכבר . 
ורק הקולות נעים , פסקול של צליפות וטחטוחים בעוד הקליעים פוגעים באדמה מסביב . 
אך מכל זה נעדר מרכיב מכריע אחד : ' הם ' , ' ההם ' , ' אלה ' , כפי שכינה אותם יסמין . 
לעולם לא ראיתי שום לוחם סרבי . 
וגם לא היה לי שום מושג מה פירוש הדבר לראות אדם עומד מולך וללחוץ על ההדק . 
הייתי בקִרבה גדולה ללחימה , היא התנהלה סביב ביתנו כמעט מדי לילה , אבל זו היתה נוכחות חסרת תנועה וחסרת פנים . 
רציתי לדעת איך יהיה לירות באנשים . 
חשתי שזהו המפתח להבנה גדולה בהרבה . 
היה בי צורך עז לגלות . 
ואז פגשתי את מרקו ב BB . 
הוא היה שתוי , נתקע בי שעה שהתנודד בדרכו אל הבר והתנצל . 
קשרנו שיחה , המשכנו לשתות והסתבר לי שהוא צלף . 
הוא שאל אותי אם ארצה לעלות אתו לחזית . 
יומיים אחר - כך נפגשנו בבסיס היחידה שלו , בניין בית - ספר ישן סמוך למאפייה . 
חבריו לנשק היו אוסף מוזר , ערב - רב של ותיקי - קרבות מבוגרים וקָרֵי - מבט , שרבים מהם לחמו בסרבים שנתיים קודם לכן בווּקוֹבַר שבקרואטיה , ומגויסים בני - עשרה שכבר התנסו בלחימה בסביבות סרייבו . 
ביניהם היו גם שתי נשים . 
האחת מכוערת , גדולה ופצועה . 
היא סיפרה שהרגה חמישה אנשים והמפקד שלה אמר לי שהיא הצלף המצטיין של היחידה . 
השנייה היתה היפהפייה מכל הלוחמות הקרביות שהזדמן לי לראות . 
היא היתה בתחילת שנות העשרים לחייה , בלונדינית חיוורת - עור בעלת גזרה שלא היתה מביישת את מסלול הדוגמניות ברומא . 
ההא או ֹ אס דגל באידיאולוגיה פנאטית שאילו מומשה במלואה היתה הופכת את כל בוסניה , עד נהר הדְרינה , לחלק מקרואטיה במחיר חייהם של כל הסרבים החיים בדרך . 
התקשיתי להאמין כי יפהפייה כמוה עשויה להיתפס לקנאות דתית שכזו , במיוחד לאחר שנודע לי כי היא עצמה חיה בין סרבים עד פרוץ המלחמה . 
בתקווה לגלות אצלה ולו צל של חמלה הומנית שאלתי אותה אם היא באמת שונאת את כל הסרבים כולם . 
' אני מקווה שהסרבים היחידים שאראה בחיים יהיו אלה שאהרוג אחר - כך בעצמי , ' אמרה . 
עם שקיעת השמש מרקו ואני , יחד עם שני קלעים נוספים , יצאנו מהבסיס ומתחומי העיר במעלה מדרונות ירוקים וצפונה , לעבר הקווים שהשקיפו על הפרבר ווֹגוֹשצ'ה שבשליטת הסרבים . 
בדרך , עם רדת החשיכה , קפצנו למפקדת שדה ששכנה בבית נטוש . 
שם קיבלנו עדכון על המצב מפי קצין בצבא הממשלה . 
יותר ויותר התברר לי שהמלחמה הינה מאבק לא - שקול . 
האש היוצאת היתה לעולם רק אחוז קטן מן האש הנכנסת , מה שניכר עוד לפני שאֵנדרֵה השמיע את השנינה הצינית ההיא על ערכיה החינוכיים . 
חיילי הממשלה שפגשתי בקווים סביב הבית שלנו תמיד התלוננו כמה מעט תחמושת יש בידיהם ולרובם היה מזל אם בכלל קיבלו מדים , כל שכן מגפיים . 
המפקד באותה מפקדה נראה מותש כליל , עיניו שקועות עמוק כל - כך בתוך ארובותיו עד כי בקושי נראו . 
כמו הרבה בוסנים אחרים הוא השתוקק לשוחח עם זר ולשמוע דעה נוספת על המלחמה , כמעט מייחל לכך שהמילים המגיעות מהעולם שבחוץ תוכלנה לעשות סדר בדברים , להציע אולי ניצוץ של תקווה במקום שבו לא היתה עוד כל תקווה . 
אני חושש שהם נכזבו תמיד ממה שהיה לי לומר . 
מצדי , שאלתי אותו מה מכעיס אותו יותר מכול כמפקד . 
' נמאס לי , ' הוא אמר בנימה עגומה עד כדי כך שלרגע כבר הצטערתי על השאלה , ' לשלוח את הבחורים לקו עם בקושי מחסנית לאדם , ועוד לבקש מהם לחסוך באש . 
אחרי התדרוך פנו שלושת הצלפים איש לדרכו . 
אני נשארתי עם מרקו . 
כעשרים דקות אחר - כך זחלנו לעבר תלולית עפר לחה המשקיפה על עמדות הסרבים , כמאתיים מטרים לפנינו . 
חשד מעורפל רפרף במוחי כשתהיתי באיזו מידה הגבירה נוכחותי את דבקותו של מרקו במשימה . 
ממקומנו על צלע הגבעה , בין עצים שעמדו בפריחת האביב ונראו זוהרים באור הכוכבים הבהיר , זכינו במבט פנורמי על קווי הקרבות וחילופי האש הספורדיים שפרצו בעמק מתחת . 
משכי הדממה נוקבו בפרצי אש מטרטרים ; פגזים נותבים שטו וניתרו מבין המורדות בקשתות סגולות - אדומות , חינניות להפליא ; הבזקים מתוזמרים שבעקבותיהם מהלומות מהדהדות ציינו את פגיעת המרגמות ; מתוך השטח בשליטת הסרבים הבזיק מקלע נ"מ סדרה של פסי אש בודדים לאורך ציר מושלם וקבוע לעבר עמדה משמאלנו . 
זה היה באמת נפלא . 
מרקו לא נראה מתרשם . 
אחרי כשעה הוא השמיע קול נחירה ופנה אלי . 
' היי , אנגלי , אתה רוצה לראות ? 
' נהם לעברי והושיט את קת העץ של הרובה שלו , קלשניקוב בגרסת צלפים . 
מבעד לכוונת לראיית - לילה חזיתי בעולם ירוק זרוע נקודות אך צלול להפליא ובו פגזים נותבים הותירו שבלים מושהים כמו זנבות של כוכבי שביט . 
סקרתי את עמדות הסרבים מולנו : השוחות התבלטו כמו צלקות בנוף שאותן קטעו בונקרים מוצללים ובתים הרוסים , קטנים כבתי - בובות . 
ואז כתם שחור זע באדמה סמוך לאחד הבונקרים , נעמד ולבש צורת אדם . 
עצרתי את נשימתי וקירבתי את הכוונת אל עיני . 
רציתי ללחוץ על ההדק , למחוק את הדמות חסרת הפנים שנראתה בכוונת . 
ירי שלא היה שונה מלירות כילד בדרורים בגינה . 
לא היה מדובר בהרג , לא היתה כאן שום תמורה אנושית , רק הצורך לשים סוף למשוואה הדק - קליע - גופה . 
כל - כך קל ופשוט . 
לא עשיתי דבר . 
אדישותי התפוגגה למגעו הצונן של ההדק . 
לוחם סרבי חסר - שם זחל חזרה לתוך העמדה מבלי שאי - פעם ידע על הרגע הרה הגורל . 
אך מרקו הבחין בשינוי בתנוחה שלי ורצה לדעת את סיבתו . 
' מה אתה רואה שם ? 
תן לי אותו ... ' אמר וחטף ממני את הרובה . 
מומצ'ילו צחק ארוכות כשסיפרתי לו מה קרה . 
הוא התנדנד בכורסא וחזר שוב ושוב על המלים ' הצלת ָ צ ֵ ' טניק אחד ! 
' עם המחשבה כמה הייתי קרוב ללחוץ על ההדק , כמה חסר משמעות לחלוטין היה לגבי אותו כתם קטן ושחור , השבתי לו חיוך עקום למדי . 
אבל לא יריתי . 
זו לא היתה המלחמה שלי ולא היה לי כל תירוץ או סיבה להרוג אף - אחד . 
אז עוד היו לי ערכים כאלה . 
במשך זמן - מה חיי בסרייבו התנהלו כך כמעט ללא שינוי והסתגלתי בקלות לקצב של כל יום ויום . 
לעתים היינו שרויים בפחד , לעתים בדיכאון . 
צחקנו הרבה , והרבה פעמים היינו משועממים . 
שתינו כמויות אדירות של קפה ועישנו אלפי סיגריות דְרינה שטעמן מר . 
קולות הירי איבדו מהחידוש שהיה בהם לגביי . 
אחרי שיורים עליך כמה פעמים , אפילו הריגוש הראשוני מתפוגג ומותיר בך את ההבנה כמה חסר טעם יהיה להיירות לחינם ברחובותיה של עיר זרה . 
ואז הקלות הנינוחה הזו התנפצה . 
אחר צהריים אחד גהרתי מתוך החלון , מעשן סיגריה , מתבונן בהרס וחולם בהקיץ , מרוקן ממחשבות . 
פגז מרגמה התפוצץ סמוך לבית הקרוב לבניין הפרלמנט , אחריו אחד נוסף , אחריו מטח שלם . 
קול קינתה של אשה חתך את האוויר , והיללה הנמוכה צמררה את עורי . 
רצתי החוצה . 
אשה צעירה נהרגה , היא נקטלה בהתפוצצות הראשונה כשיצאה מתוך הבניין אל המדשאה . 
פגז המרגמה נחת לידה ומייד הרגה ּ . 
אמה אחזה בה בזרועותיה . 
היא זו שבכתה . 
' לך תביא את המצלמות שלך , ' קרא אחד השכנים . 
קולו היה ניטרלי כאילו מסר לי הודעה ותו לא . 
אבל לא הייתי מסוגל לצלם את המראה . 
הכרתי את הבחורה שנהרגה . 
הכרתי את האנשים שהתגודדו סביב גופתה . 
הייתי חלק מכל זה , ויחד עם זאת מנותק . 
תחושת בלבול עמוקה הציפה אותי . 
לא היה שום דבר שהיה ביכולתי לעשות . 
היא מתה וזהו . 
פעמים רבות שוחחנו מתחת לסוכך בגן העזוב שבקצהו הרחוק של בניין הפרלמנט . 
לא היה בינינו כלום ; היא היתה עבורי רק פנים ידידותיות , תמיד עם סיגריה וסיפור באמתחתה , בחורה בלונדינית בשנות העשרים לחייה . 
אפילו לא חשתי מושפע במיוחד ממותה בקִרבה המיידית של אותם רגעים . 
עניין המצלמות הוא שפגע בי באמת . 
התרחקתי משם . 
שעות על גבי שעות התהלכתי בעיר , מלא שנאה עצמית , הבטחון והנוחות של חיי בסרייבו נשרו ממני כעור מת , מוחי הומה שאלות . 
למה הייתי שם ? 
חייבת היתה להיות סיבה . 
לא הייתי בוסני שתקוע בסרייבו , אלא זר שבאפשרותו לעזוב . 
למה אם - כן נשארתי ? 
האם הייתי חובבן חסר בושה המבקר יומיום בתוך סיוטיהם של אחרים ? 
אולי . 
נניח שבאמת רציתי להיות עיתונאי . 
הרי אפילו לא הצלחתי לקחת את המצלמה ביד בשעת הצורך . 
הזמן שביליתי בדירה פינק אותי , הרדים אותי . 
היה עלי להיות מטורף כדי להאמין שהימים הללו יימשכו לנצח . 
בלי עבר , בלי ששום רושם על - סמך דבריהם של אחרים הקדים את בואי לבית הזה , הגעתי ודייריו קראו בי כמו בספר פתוח . 
כזר במלחמה , רק להווה היתה משמעות שלאורה שפטו אותך האחרים . 
עברך היה חסר כל חשיבות . 
בתשוקתי ללמוד על המלחמה ביקשתי לי רק מעטה של אנונימיות בתוך הקהילה שחייתי בה . 
בסופו של דבר אפילו לא רציתי לשאת עלי מצלמה , לא כל שכן להשתמש בה . 
המצלמה , כמו אפוד המגן , היתה חיץ . 
אבל מן הנמנע היה שאשתלב לגמרי , טפשי להחריד לחשוב שהייתי מצליח לעשות זאת . 
המלים ' לך תביא את המצלמות שלך ' הגדירו אותי מחדש כַּזר שהייתי באמת . 
ואם המעמד הזה לא היה מקובל עלי , אם לא הייתי מסוגל להשתמש במצלמות שלי , הרי שלא היתה לי עוד כל סיבה להיות שם . 
לא יכולתי יותר להישאר שם ולהמשיך ולהיזון מצערם של האנשים שהפכו ידידיי – רק כדי ' לראות מלחמה ' . 
בחום שהופגן כלפי באותו בית השתמשתי כדי לכבול את עצמי ולהונות את עצמי . 
היה עלי להשתחרר . 
היה עלי להתחיל לעמוד על רגליי בכוחות עצמי . 
אותו יום בזתי לעצמי : כל מה שאי - פעם הוכחתי לעצמי לפתע נמחה כלא היה . 
אפילו לא הייתי מסוגל לשוחח על כך עם מומצ'ילו . 
מסובך מדי היה להסביר זאת , וממילא הייתי נבוך מכדי לנסות . 
כך עזבתי את סרייבו , ברגע שהיה עבורי קשה ומלא אשמה על שאני עוזב את שלושתם . 
למעשה אפילו לא אמרתי שלום כי הייתי נחוש בדעתי לחזור כאשר אוכל . 
מלחמה חדשה עמדה לפרוץ במרכז בוסניה , הפעם בין מוסלמים לקרואטים . 
הפרטים לא היו ידועים לי , אבל החלטתי לנסוע לשם . 
3 
הרצגובינה , קיץ 1993 
בבר פגשתי באחד הערבים לוחם הא וו או ֹ שסיפר לי סיפור . 
התחושה היתה כאילו נתן לי בד חלק שהלך והתמלא מיום ליום , משיחת מכחול אחת אחרי השנייה . 
רק שנה כמעט אחר - כך , כאשר היריות האחרונות של המלחמה בין המוסלמים לקרואטים הוסיפו את חתימתן הסופית , הצלחתי לראות אותו בשלמותו ולהבין למה החייל התכוון . 
הוא ישב שיכור וחמוץ - פנים , הסרבל הצבאי ספוג הזיעה דבוק לגופו בתחושה מוכרת כמו נשל לעורה של לטאה זקנה . 
עיניו ננעצו באותו מבט ארעי וחלול שפוגשים תכופות בעיני מי שחזר זה עתה מקרב , ריקנות חד - ממדית שבאופן רגיל נשקפת רק מעיני גורים ובני אדם זקנים ביותר . 
רק שאצל הלוחמים היא אף - פעם לא נמשכת לאורך זמן , ותמיד מתחלפת במשהו קשה ומרושע יותר . 
אבל אם אי - פעם תרצו לשמוע סיפור שיהיה קרוב ככל האפשר לאמת , דברו עם אדם בעל עיניים כאלה , כי בתוך זרם התודעה הקולח מפיו תגלו את האמת בטרם תהיה לו שהות להתעשת ולהשחית את תיאור המציאות עם מה שנדמה לו שהוא היה אמור להרגיש , או מה שהוא סבור שהיה עליו לעשות , במקום לספר מה באמת הרגיש ומה באמת עשה . 
הנה מה שהחייל סיפר לי : 
זו היתה תחילתו של הסכסוך בין המוסלמים לקרואטים בהרצגובינה , כאשר הלאומנות הקרואטית הצליחה להכות שורשים חזקים בקרקע הסלעית והלא - פוריה של מוחות האנשים החיים שם . 
החייל השתייך ליחידה קטנה ממערב מוֹסטר , כולם חברים מילדות . 
מפקדם היה אתלט צעיר ששמו יצא לפניו בכוחותיו ובתעוזתו על המסלול . 
הוא היה אדם טוב , כך סיפר החייל , אמיץ וחזק . 
בוקר אחד כשעסקו , כפי שניסח זאת החייל , בניקוי השטח ממוסלמים , האנשים טיפסו במורד מדרונותיה הצפוניים - מערביים של העיר דרך שיחים ננסיים ועשב קוצני , הצמחיה היחידה שצמחה על צלעות הגבעות ההן . 
הם קרבו לכפר מוסלמי קטן ונתקלו באש רובים . 
כל האזרחים , אמר החייל , כבר עזבו את האזור . 
האתלט היה הראשון שפרץ מהמחסה ויצא מתוך העמק השטוח כדי לדלג על פני כברת אדמה פתוחה לעבר הבתים . 
קול פיצוץ קל נשמע , והוא נפל . 
החלק הקדמי של רגלו הועף ממוקש , והוא שכב לעיני חבריו נאנק ומתפתל מכאב . 
אנשיו היו במבוכה . 
כדי לחלץ את מפקדם היה עליהם לפנות תחילה את הדרך ממוקשים , דבר שהיה בלתי אפשרי לכשעצמו בגלל האש הנגדית עליהם . 
הם קראו לו להחזיק מעמד והוא השיב לקריאה . 
אז פתחו והחזירו אש כבדה מצדם , אבל לא הצליחו לאתר את מיקומו המדויק של הצלף , ואף לא להבין כמה חיילים מוסלמים בדיוק היו בכפר . 
כל אותו זמן האתלט שכב בשטח הפתוח זועק ומקלל . 
מעט אחר - כך אחד האנשים , ידידו הקרוב של האתלט , החל לזחול לעברו כשהוא מגשש בסכינו אחר מוקשים בין אניצי העשב . 
רק אחרי שהאיש שכב זמן - מה ללא תנועה הבינו השאר שנהרג מקליע בודד . 
החיילים השתוללו מזעם ובזבזו המון תחמושת בירי על הבתים הריקים , אך למרות הכול לא יכלו להגיע אל אף אחד מהשניים , וככל שעלה חומו של היום דומה היה שהאש הנגדית רק מתגברת יותר ויותר . 
האתלט ידע שידידו נהרג . 
הוא קרא פעמים אחדות אל אנשיו וביקש שייטשו אותו . 
בעודו מוטל שם הוא עשה ודאי הערכת מצב משלו , שכן לפתע הוא שלף את אקדחו ופוצץ לעצמו את הראש . 
' יש שתי דרכים למות כאן , ' סיכם החייל . 
' אתה יכול למות למען הדבר הנכון מהסיבה הלא - נכונה , או למות מהסיבה הנכונה למען הדבר הלא - נכון . 
לא שאלתי אותו אם הם חילצו את הגופות . 
המלחמה בין המוסלמים והקרואטים : מלחמה שיכולה להרחיב את המושגים אומץ - לב ומוגות - לב עד הנקודה שהמוח שלך מתפקע רק מעצם הניסיון לגשש אחר ערכים כמו צדק ועוול . 
האנליטיקנים אומרים היום שזו היתה רק הופעת חימום רווית - דם לקראת האטרקציה העיקרית , הסכסוך בין הסרבים והמוסלמים . 
הם מחמיצים את הנקודה . 
כשהמלחמה השילה את מחלצותיה כמו חשפנית זולה , רק מעטים סרבו להכיר בקווי גופה האמיתיים . 
הסכסוך החל מצד הסרבים , אשר שאפו ליצור ' סרביה גדולה ' מתוך המוץ שנותר בעקבות התפוררותה של יוגוסלביה . 
נגד הסרבים התארגנה ברית בין הקרואטים והמוסלמים , שבאותה תקופה עדיין ביקשו לחיות יחד בבוסניה חילונית , רב - לאומית ועצמאית מסרביה . 
עבור הללו שרצו בדו - קיום , וביניהם גם סרבים רבים , הברית היתה העוגן שאליו נכבלו האידיאלים שלהם . 
אלא שהכול החל להתמוטט לקראת סופה של , 1992 התפרקות שהתפשטה באביב 1993 והובילה למלחמה כוללת . 
אפילו המוחות הליברליים והסובלניים ביותר הועמדו בפני הברירה לעזוב את בוסניה – מה שהיה בדרך כלל בלתי אפשרי לגבי המוסלמים המנותקים – או להיאחז במורשות דתיות נשכחות כדי למצוא לעצמם תווית כלשהי שתבטיח את הישרדותם . 
סכסוך שני זה הוא שהרג את האידיאל הליברלי בבוסניה . 
לא היה מאזן של אשמה בגורמים שהובילו למלחמה בין המוסלמים לקרואטים . 
זו פרצה כאשר מנהיגיהם האופורטוניסטים של הקרואטים בהרצגובינה ראו באי - התערבותה של הקהיליה הבינלאומית שעת כושר להשתלט על גלילות נרחבים של טריטוריה מוסלמית . 
הלחימה בסרבים סייעה לקרואטים לשכלל את השיטות שכעת החלו ליישם בבוסניה – תעמולה מתסיסה , פרעות ומעשי טבח . 
ואולם , מרגע שהמלחמה היתה בעיצומה , המאמצים לטפול את האשמה הפכו לרוב רלוונטיים כמו למצוא שעיר לעזאזל בשעה שמצית הבעירה הראשונה מסתובב בחופשי והעיר כבר עולה בלהבות . 
אם המלחמה כולה היתה מין טרגדיה אפית הרי שבהתעלמות מן הסכסוך המוסלמי - קרואטי כאילו נטשת את התיאטרון לפני מות הגיבור . 
וזאת עוד לפני שבכלל החלה המערכה האחרונה . 
אני נכנסתי אליה רגע אחר עלות המסך , וזמן קצר אחר - כך נשלחתי למעצר . 
שוב . 
ההרקולס מסרייבו ירד לקרקע בספְּליט בעבּורי סופה . 
מלבדי היה במטוס רק אזרח אחד נוסף , בוסני בסוף שנות השלושים לחייו בעל אף נשרי ומתורבת של מלומד . 
כמתורגמן עבור אחד העיתונים הזרים בעיר הוא הצליח לשים את ידו על אחת מאותן תעודות עיתונאי כה נכספות שהנפיק האו"ם , תעודת המעבר שלו לצאת מהבירה . 
אני מסופק אם אי - פעם חזר לסרייבו . 
יצאנו יחד מהמכס ושעה קלה עמדנו על המדרכה מחוץ למסוף נמל התעופה בשתיקה רוגזת בעוד נהגי מוניות ואנשי כוחות האו"ם חולפים על פנינו בחופזה . 
כאשר כלי טיס תולש אותך לפתע מסיטואציה מלחמתית ומציב אותך בתוך כיס האוויר המבלבל של השלום , אתה נותר בודד מאוד . 
לפתע האוויר סביבנו נקרע בקול התרסקות מחריד כאילו נפתחה עלינו הפגזה ארטילרית אדירה . 
רגעים אחדים עמדנו בוהים זה בזה מוכי - תמהון כמי שנפלו קורבן לבדיחה אכזרית שבה המלחמה משיגה אותנו בכל זאת ומבלי שהיתה לה כל זכות לכך . 
הברק קרע את מבטינו בהבזקים מתוך ערימות הענן שהתחשרו מהים האדריאטי . 
סופה . 
רק סופה . 
הצחוק פרץ מהבטן , כמעט מקפל אותנו לשניים , מאיים למחוץ את צלעותינו שעה שהתגלגלנו מהמדרכה , טופחים זה לזה על השכם מתוך הכרה בפחד ובהקלה המשותפים . 
אבל כאשר התאוששתי בסופו של דבר ונפרדתי מהבוסני לשלום בלחיצת יד , הבחנתי כי העור שתחת עיניו רעד בעוויתות , ודמעות עגומות פרצו מתוך מסרק הריסים וזלגו במורד פניו . 
ספְּליט , בעקבות סרייבו , היתה כמו פרי הלוטוס לחושים , פיצוץ של מסעדות חוף , אור , מרחב , יין ונשים דלמטיות יפהפיות , בלתי מושגות . 
ועם זאת , משך היומיים של שהותי בה התקשיתי להירגע . 
לא היו לי מכונית או קשרים , ובלית ברירה התוכנית שלי להגיע למרכז בוסניה היתה כרוכה בנסיעת אוטובוס למוֹסטר – אשר אותו זמן כרעה בעצמה תחת הלחימה בין המוסלמים והקרואטים – ואז להתקדם בטרמפים צפונה - מערבה דרך קווי הקרבות שמספרם ועוצמת האש בהם התרבו מיום ליום . 
בלב בוסניה עיירה בשם ויטֶז הפכה למוקד של התעניינות תקשורתית אחרי שחיילי הא וו או ֹ טבחו בתושביו המוסלמים של הכפר אחמיצ'י חודש קודם לכן . 
שם העיירה פירושו ' אביר ' , אבל כאשר הגעתי בסופו של דבר לעיירה המכוערת מצאתי בה מעט מאוד אצילות . 
המלחמה העלתה את ויטֶז מתוך אלמוניות משמימה והפכה אותה בהדרגה לטבור הלחימה במרכז בוסניה : פעילות הקרבות סבבה סביבה כמו חישוקים באופָן מתגלגל לאִטו , ונוכחותו של גדוד בריטי במקום כמעט שלא הצליחה לבלום אותה . 
כיעד , היא נראתה לי בחירה מתבקשת , מקום שבו אוכל לראות מלחמה בתנועה ואולי אפילו להשתמש במצלמות שנדמה היה כי הפכו לקולו המושתק של מצפוני . 
בידיעה כי ככל שאאריך את שהותי בספְּליט ואהרהר בתוכנית כך זו תיראה מאיימת יותר , פעלתי במהירות כשאני מנצל את הזמן כדי להחליט אילו חפצים להשאיר בחדרון ששכרתי ממשפחה קרואטית ואילו אוכל לשאת על כתפיי בתרמיל הישן במשך מסע שאורכו לא - מוגדר . 
גם הפעם אפוד המגן התגלה כנטל מטריד . 
הוא שקל טון וגזל מקום . 
תחילה חשבתי להשאיר אותו או להיפטר משני הלוחות הקֶרָמִיים שבו , אבל לבסוף גם הוא נכנס לתרמיל , כולל הלוחות . 
אחר - כך טלפנתי הביתה . 
הבית : הייתי במרחק של שעתיים טיסה בלבד מלונדון , והוא נראה כה רחוק . 
יותר מאשר בגלל מיקום גיאוגרפי , תחושת הבידוד שלי נבעה מהלך - רוח . 
זו לא היתה בהכרח תחושה רעה ואמנם לפעמים אפילו התענגתי על החירות שבבדידותי . 
הזכרונות מלונדון , ממשפחתי ומן החיים באנגליה היו כמעט ערטילאיים , פנים ורגשות משונים העולים מתוך מערבולת של ענן מעורפל ומרוחק . 
כאילו כוח ההיזכרות שלי הגיע רק עד אותו רגע לפני שלושה חודשים כאשר התחלתי במסעי מזרחה . 
כל מה שהיה עד אותו יום נראה כחלום חצי - נשכח . 
הרגשות שלי איבדו את מוגדרותם . 
לא שחדלתי להתגעגע אל האנשים הקרובים לי , חשתי פשוט כל - כך מנותק עד כי לפתע לא ידעתי עוד מה אני רוצה וממה איכפת מחוץ לעולם המיידי של בוסניה , מעין מטמורפוזה מתמשכת שלא היה לי שמץ של מושג מה יתהווה בסופה . 
בלונדון הותרתי מאחור חברה . 
היינו יחד כשנה לפני שנסעתי לבוסניה . 
אהבתי אותה . 
ניסיתי לכתוב לה מסרייבו , אבל עם הזמן לא ידעתי מה עוד אוכל לספר , והמכתבים שלי פסקו . 
כעת חשתי מעורער ואשם . 
השיחות מתא הטלפון בבניין הדואר והטלגרף היו בגדר תרגילים מה לא לומר במקום מה לומר . 
המשימה למסור לה , ולאחרים בבית , מה חוויתי או חשתי היתה מעל ומעבר לכוחותיי . 
הצלחתי להוציא ' שלום , מה נשמע , אני בסדר ' , אבל אחר - כך המשכנו בבליל מחריד של שיחה עֵצִית ושתיקות ריקות כשעל הכול מעיבה הוודאוּת שלי כי אותיר את המאזין , אחת מן השתיים , בבורותו ומודאג , או חכם יותר ומודאג מאוד . 
איך אפשר לדחוס את המלחמה במרשם טלפוני מתקבל על הדעת ולהשאיר בצדו האחר של הקו אדם מאושר ? 
אך יותר מצער לגביי היה הקושי לקלוט משהו ממה שעבר עליהם שם באנגליה . 
ניסיתי להשוות בין האזנה לחדשות בבית ובין המחשבות על קביים , הרג וירי ; ענייני פנים מובהקים של שלום לעומת הפרטים המבודדים של המלחמה . 
שני עולמות שלא ניתן לפייס ביניהם : אתה מנסה לחבר ביניהם ומרגיש שהראש שלך מתפוצץ . 
עוד אני מהרהר בשיחות הטלפון ומריץ לעצמי בראש אי - הבנות , בקושי השגחתי בנסיעה עד שהאוטובוס עצר במֵטקוביץ' שעל הגבול הבוסני . 
פקידי המכס הקרואטים נהיו חשדניים שלא לצורך כלפי הדרכון הבריטי שלי וקראו לאנשי ' המשטרה המיוחדת' שיבדקו אותו בעצמם . 
כנראה שטיילים זרים נראו לעתים נדירות במסלול זה כשהם בגפם , או שלחלופין הפקידים היו כל - כך משועממים עד כי ההזדמנות להפגין מפגן כוח קטן היתה מפתה מדי . 
מחאותיי הוחלשו מעצמן מחמת תחושה מבצבצת של דז'ה וו ּ . 
הורידו אותי מהאוטובוס , ויחד עם נוסע נוסף לוויתי למחסן מכולות ריק . 
הרכב יצא לדרכו והותיר אותנו נצלים בחום לבדנו . 
שלפתי את חפיסת הסיגריות הטקסית בהמהום של השלמה והצעתי אחת לבן זוגי לנסיבות , גבר קשוח - מראה וקצוץ שיער בשנות העשרים לחייו . 
היה לו סיפור לא קטן לספר , אם כי הלֶקֶט הראשון היה קצר ולעניין . 
אֵריק היה עריק מחטיבת הצנחנים של לגיון הזרים הצרפתי , קנדי ממוצא איטלקי . 
החדגוניות והחום במקום הנידח שבו הוצבה החטיבה החלו לשעמם אותו , וכך הגיע לבוסניה כדי להילחם . 
הוא כבר היה בפעילות עם חיילים קרואטים שלחמו בבוסנים לאורך פרוזדור פוסבינה , מרחק רב צפונה , אבל גם שם הקיפאון בקווים נהיה משמים עם הזמן . 
כעת הוא היה בדרכו למרכז בוסניה – לקחת חלק בלחימה שהתנהלה שם . 
בשלב זה של השיחה בינינו לא נמסר לי הרבה יותר . 
עישנו ושינינו את הנושא לתהיות על מה שעומד לקרות לנו בהמשך . 
לא נאלצנו להמתין זמן רב כדי לגלות . 
שתי מכוניות הופיעו ובתוכן שוטרים צבאיים של ההא וו או ֹ , ומבלי שנאמרה כמעט אף מלה הסיעו אותנו כל אחד בנפרד למחנה בצ ָ ' פּלינה , בשטח הבוסני . 
מדהים כמה מהר מתרגלים לא להוציא הגה כשעליך לשאת ולתת עם הרשויות בבוסניה . 
עד מהרה אתה מגלה שלהסביר משהו יהיה בזבוז זמן ושעדיף פשוט לשתוק ולראות מה יקרה . 
חלק גדול מהמחנה ניזוק כתוצאה מהקרבות עם הסרבים שנה קודם לכן , אולם התאים הנפרדים שקיבלנו בחדר המשמר היו ללא פגע , למעט הגרפיטי הבלתי נמנע ששרבטו העצירים על הקירות : מונטז' של נשים עירומות , גסויות , תאריכים , שמות ודגל קרואטיה , כולם חרותים בגסות באבן . 
לא הייתי מופתע או מוטרד במיוחד מהשתלשלות האירועים . 
רק שבועות ספורים קודם לכן החל ההא וו או ֹ לתקוף את בני בריתו המוסלמים באזור ; היינו קרובים לאזור הלחימה , והאווירה היתה מתוחה ומכוערת . 
הופעתם של שני זרים כאן , שניהם בגיל הגיוס , לא היתה עשויה לחלוף בלא תגובה . 
הצצתי מבעד לצוהר הזעיר שבקצה התא לעבר החצר שלמטה . 
שתי יחידות קטנות של חיילים קרואטים סדירים , אותם יכולתי לזהות על - פי התגים שעל זרועותיהם , עמדו בפאתי החצר והמתינו בשקט לתדרוך מפי הקצינים . 
נסערים וקולניים מהם היו כארבעים החיילים הקרואטים - בוסנים של ההא וו או ֹ . 
אלה היו חמושים בכבדות ונראו כאילו לא מכבר השלימו פעולה צבאית . 
אחדים הטילו עצמם על הקרקע והחלו לנמנם בשמש , בעוד אחרים צעקו והדפו זה את זה תוך כדי לגימת ברנדי מבקבוקים . 
פניהם הנכלוליות וכתפיהם המתרברבות היו דוגמאות ראשונות לבהמיות החזירית ממנה הייתי עתיד לראות כה הרבה בחודשים הבאים . 
אחרי כשעה נלקחתי מהתא והובלתי לחדר קטן שבו נחקרתי בידי קצין הא וו או ֹ . 
הוא ניחן באותן פנים נחרצות , דמויות - את ושכיחות כל - כך בקרב פקידים קומוניסטיים - לשעבר , מסוג הפנים שנותנות לך להבין מייד כי שום דבר שתאמר או תעשה לא יוכל להשפיע על החלטה שנתקבלה מבעוד מועד . 
כך שנתתי הקדמה מינימלית המסבירה כי אני בדרכי למוֹסטר לפני שאניח לו לברבר בלי הפרעה על הבגידה שבגד אספסוף של מוסלמים פונדמנטליסטים בעם הקרואטי , ואת הנאום הזה הוא סגר בכך שהמסמכים שלי פג תוקפם ולכן אלקח בליווי משמר חזרה לקרואטיה . 
להפתעתי , אֵריק ואני מצאנו את עצמנו במכונית אחת לצורך המסע חזרה אל הגבול . 
העובדה ששרת לצד יחידה קרואטית שעדיין שמרה על נאמנותה לצבא ממשלת בוסניה די היה בה כדי לעורר חשד מצד ההא וו או ֹ , ולכן גם הוא נועד להיות מגורש . 
אלא שבמכונית היה רק שוטר צבאי אחד , ורגע אחרי שיצאנו משערי המחנה אֵריק פתח בסיפורים על הימים שבהם לחם בסרבים והצהיר על רצונו העז לשרת שוב בהא וו או ֹ המהולל . 
בתוך קילומטר הנהג קיבל את הסיגריות שהצענו לו ; כמה דקות אחר - כך הבאנו אותו לידי צחוק ; וקילומטרים ספורים משם פשוט עצר את המכונית , נתן לנו לצאת , הסביר כיצד להגיע למוֹסטר ואז הותיר אותנו עומדים בעיקול הדרך . 
השמש עמדה בפאתי השמיים . 
פרשנו את שקי השינה שלנו בקרחת של עצים ושיחים , חלקנו את הלחם והיין שהיו עמנו והחלפנו סיפורים . 
התוכנית של אֵריק היתה מעט יותר מורכבת מכפי שחשף בתחילה . 
מסתבר , שאחרי החוויות שעברו עליו בפרוזדור פוסבינה הוא שהה זמן - מה בזגרב אצל קבוצה של עובדי סיוע ערבים ולמד על מר גורלם של המוסלמים בבוסניה . 
כך שבמקום להצטרף אל ההא וו או ֹ , אֵריק למעשה ניסה להגיע למרכז בוסניה כדי לחבור לכוחות הממשלה , הארמייה של בוסניה - הרצגובינה . 
עולמו נחלק לשתי מחלקות : שכירי חרב ' טובים ' ושכירי חרב ' רעים ' . 
שכירי חרב טובים ידעו את מלאכתם וביצעו אותה , שכירי חרב רעים רק ישבו בברים וזיבלו זה לזה את השכל . 
אֵריק אמר שהוא מודע לתוחלת החיים הקצרה של שכירי החרב הטובים , ולכן הוא מתכנן ללחום בכמה מלחמות לפני שיפרוש מהמקצוע וישב לכתוב ספר על חוויותיו . 
מיומנותם של הלוחמים המקומיים לא זכתה להערכה רבה מצדו , והוא תיאר באיזו קלות ערך פשיטות לילה על עמדות הסרבים סביב הפרוזדור . 
' שני הצדדים כמעט שלא יצאו אל שטח ההפקר , ' הוא הסביר בענייניות . 
' הם נהיו כל - כך בטוחים שהאיום היחיד הוא מהפגזות , שאחרי כמה זמן אפילו לא טרחו להציב בלילה שמירה , ובחורף פשוט היו מתאספים בבונקרים שלהם ושותים . 
ערב אחד הייתי כל - כך משועמם , שזחלתי מהשוחה עם אר פי ג'י , אני ועוד בחור . 
הגענו לקווים של הסרבים , שמענו קולות מהבונקר ופגענו בו עם האר פי ג'י . 
שמענו את הפצועים צועקים וצורחים , אז רצנו חזרה לעמדות שלנו , שאותו זמן הסרבים הפגיזו אותן כנקמה . 
אחרי זה כבר הייתי מחכה בשטח ההפקר אחרי שאני פוגע בבונקר . 
היה עדיף לי להישאר שם , לעשן אפילו סיגריה , בזמן שהסרבים מפגיזים לנו את הקווים . 
אבל אחרי כמה זמן זה כבר נהיה טפשי . 
הקצינים היו מעודדים אותי לצאת לפשיטות , אבל הרבה מהאנשים שהיו איתי התחילו להתעצבן כי הם ידעו שכל פעם שאני יוצא עם האר פי ג'י מחכה להם הפגזה . 
אני לא מבין , הם רוצים להילחם את המלחמה או מה ? 
' 
צחקתי . 
יכולתי לתאר לעצמי בקלות את גישתם של רבים מן האנשים בשוחות , בני כפר ובני עיר שמצאו את עצמם בעל כורחם במדים והיו מרוצים להעביר את הזמן בשקט עד שצץ פתאום לגיונר מורעל ומחליט לקלקל להם את הכול . 
אֵריק דיבר בלא התפארות , במין בטחון נאיבי וכנות שנשאו עמם את צלצול האמת . 
לא היתה לי כל סיבה לפקפק בדבריו . 
הוא לא ניסה להרשים אותי , רק סיפר את הדברים כפי שקרו . 
ישנתי שינה חסרת חלומות תחת השמיים הפתוחים , וכאשר השחר היה לא יותר מאדמומית בצבעי פסטל באופק התגלגלנו שוב בדרכים . 
כעבור מספר קילומטרים הגענו לעיירה בשם צ'יטלוּק . 
האור עדיין היה כחול - אפור שליו של שעות הבוקר המוקדמות , והרחובות ריקים פרט לכמה כלבים מתמתחים וזוג חיילי הא וו או ֹ שחלפנו על פנינו מצונפים ושותקים , עיניהם כבויות משינה . 
מימיננו בהקו אורות מקומת הקרקע של מלון קטן , ועצרנו שם לקפה , גוררים את הכסאות אל שולחן שהיה עדיין לח מטל . 
הרגע נחקק בזכרוני בבהירות : דממת העיירה המתעוררת , קריאת תרנגול רחוקה , המופנמוּת הנינוחה במצב רוחנו , תחושת ההרפתקה חסרת הגבולות הנפתחת בפנינו , משיכת הכתפיים המזלזלת שבה החלטנו לשתות קפה במקום . 
כל אלה עמדו בסתירה כה גמורה למשמעות שהיתה עתידה להיות לרגע הזה בחייו של חברי למסע . 
לא יותר מחמש דקות אחרי שנכנסנו יצאו שלושה גברים במדים מהפוּאייה , התיישבו בשולחן סמוך והניחו את רובי - הסער שלהם על ברכיהם . 
שניים מהם נכנסו לא מזמן לשנתם העשרים , האחד גבוה ובלונדיני , האחר גוץ חסון ושיערו חום . 
השלישי האפיל כל - כך בנוכחותו על האכסדרה הקטנה עד כי בקושי השגחתי בתוויהם של השניים האחרים . 
הוא היה גבוה וצנום וניחן בדקוּת של פרגול שפיזרה כל רמז לחולשה . 
לראשו חבש את הכומתה הירוקה של לגיון הזרים כשהיא משוכה למטה ממצחו , ותחילה רק פיו התבלט מבין הצללים . 
אבל כאשר העיף בנו זוג עיניים רושפות , תכולות כקרח מתוך האפלולית , נדמה היה כאילו הן מפלחות אותנו ונעוצות בנקודה רחוקה כלשהי מאחורינו . 
הוא היה יצור קטלני . 
מעל עינו האחת נצנץ עמומות הפגיון המכונף של ה - Deuxiטme Rיgiment ֹ tranger Parachutiste , החטיבה של אֵריק , ולצדו גם המגן הזעיר של ההא וו או ֹ , משובץ אדום ולבן . 
משהבחין בסמלים , שאף אֵריק אוויר מלוא ריאותיו וניגש לשולחן שלהם . 
הם שוחחו משך כמה דקות כשהאיש ממטיר שאלות קצרות בקול שטוח ואז נועץ עיניים חדות באֵריק המשיב עליהן . 
בסופו של דבר הוא חייך חיוך אנמי לבן ולחץ את ידו של אֵריק . 
ואיזו לחיצת יד . 
עמה נגוזה בן - רגע כוונתו של אֵריק להצטרף לצבא הממשלה . 
הוא החליט להשליך את יהבו על ההא וו או ֹ . 
הצטרפתי לשולחן שלהם , כשהנוכחות שלי אינה מעוררת עוינות וגם לא עניין מופרז . 
הם שאלו אותי לאיזו יחידה אני שייך . 
אמרתי לשום יחידה . 
הם שאלו אותי אם אהיה מעונין להצטרף אליהם . 
אמרתי לא תודה . 
הם שאלו אותי מה אני עושה ולאן אני נוסע . 
אמרתי שאני צלם ושאני נוסע למרכז בוסניה , אבל מעונין לעבור תחילה במוֹסטר . 
הם שאלו אם אני רוצה הסעה לשם . 
אמרתי כן . 
הלגיונר היה צרפתי , חברו הגבוה הולנדי , והנמוך יותר אירי . 
הנחתי שהם בדרכם לתדרוך במפקדת ההא וו או ֹ בעיר . 
כלי התחבורה שלהם היה משאית של הצלב האדום . 
הם הסבירו לי שהסמל מעניק להם הגנה יעילה מפני האש של המוסלמים בעיקול פגיע במיוחד של הדרך בירידה אל העיר . 
קפצתי עם אֵריק מאחור והמשאית זינקה לדרכה כשמזון - תינוקות וארגזי תחמושת מקפצים לרגלינו בעוד הרכב מטלטל על האספלט הגס . 
זו היתה דרך מוזרה להגיע למלחמה , אבל לא יכולתי שלא לחייך על ההנאה הילדותית שהפקתי מהפרת האיסור המוחלט של הצלב האדום . 
' אני מקווה שאתה לא כועס שאני לא בא אתך למרכז בוסניה , ' צעק אֵריק כדי לגבור על הרעש . 
הוא לא נראה נבוך מהשינוי הפתאומי בנאמנות שלו , מה גם שלא היתה לו סיבה מיוחדת להיות נבוך , אבל הוא רצה להבהיר לי את העניינים בכל זאת . 
' פשוט הבחור הזה היה בלגיון , אנחנו מכירים את אותם האנשים ו ... ' נפנפתי את ההתנצלות . 
לא היה כל צורך שיצטדק בפניי . 
הוא בא לבוסניה כדי להילחם , ותהיה אשר תהיה התפיסה שאימץ בהמשך לגבי המטרה שלמענה הוא נלחם , זו כבר היתה עניין משני . 
הוא פגש עכשיו מישהו מה - c^eta הישנה שלו , שבט הלוחמים שלו , הלגיון . 
אלא אם כן השקפותיו על הצדק , האמת והשקר חושלו בברזל בעקבות אותו מפגש עם הערבים בזגרב , הרי שהנאמנות החדשה שבחר לעצמו היתה בחירה בלתי נמנעת . 
המשאית עברה במסלול מתעקל בין מצוקים חשופים וגיאיות תלולים לפני שהתגלגלה בחדות לתוך עמק הנֵרֶטְבה , הכבשן הצחיח והמוארך שבו שכנה מוֹסטר . 
למעט קומץ מִבלָטים צרים שהחזיק צבא הממשלה בגדה הקרואטית , קו החזית צוין על - ידי הנהר : ממערב – הקרואטים בחלק - הארי של העיר שלתוכו נכנסנו עכשיו , והמוסלמים דחוקים בגטו מופגז בגדה המזרחית . 
שכירי החרב החנו את המשאית מחוץ לבניין גבוה שעל חזיתו האפורה וחסרת התווים התנופף דגל קרואטי עצום . 
הם הצביעו במעורפל מזרחה על קו החזית והציעו שאצטרף אליהם לשתות בהמשך , ואז צעדו לתוך פתח המפקדה . 
אֵריק ואני לחצנו ידיים והוא נכנס אחריהם . 
חייל שחלף על פניי , עם לא יותר משמץ של אירוניה בחיוכו , הציע שאנסה את הוטל אֵרו ֹ והפנה אותי לעבר סופה של שדרה ארוכה . 
' פשוט תמשיך ללכת , אתה כבר תדע כשתגיע לשם , ' הוסיף ורק אז חָשַק כלפיי חיוך זאבי . 
אותו החשמל שהיה תלוי באוויר של סרייבו ריחף גם כאן מעל השדרה והתעצם ככל שהתקדמתי מזרחה . 
פחות ופחות אנשים נראו , ואלה שראיתי דשדשו על פניי בריצה . 
קולות הפיצוצים והירי היו קרבים בהדרגה . 
לא היה קל מלפנות ולחזור על עקבותיי , כה פגיע וחשוף חשתי בהתקדמותי הכבדה ומושכת תשומת הלב במורד הכביש הנטוש עם תרמיל ענקי על כתפיי . 
אך אילו הנחתי לפחד לגבור עלי הוא היה נושא אותי חזרה לאנגליה בלתי - מסופק בשום צורה , ולכן ניסיתי לשלוט בו כשאני אומר לעצמי בלי הרבה שכנוע פנימי שהכול עניין של מצב נפשי . 
בקרן הרחוב ראיתי לפניי גופה מוטלת בבגדים אזרחיים ויחפה , ראשה שקוע בתעלה . 
מלפנים חסמה את הדרך משאית חרוכה . 
כאשר השתוחחתי והכנתי את עצמי לסגת בריצה , גרף את האוויר מעלי אר פי ג'י , התפוצץ במרחק קצר ממני , ומייד בעקבותיו טיל נוסף , הפעם קרוב יותר . 
מטח של אש מקלעים הושב בתגובה מן הבניין שמאחורי . 
שכבתי בתוך התעלה עם הגופה , שהצחינה והמתה מזמזום הזבובים , כאשר חייל הא וו או ֹ זינק פנימה לצדי . 
תג בד אדום היה כל מה שהבדילו ֹ מן החיילים המוסלמים שמלפנים . 
' מה אתה עושה לעזאזל ? 
' הוא שאל באנגלית . 
אמרתי לו , כמעט נכלם , שאני מחפש את המלון . 
הוא השיב את נשימתו , תפס אותי בזרועי , ויחד רצנו אל בניין מעברו האחר של מגרש שומם . 
השלט בחוץ אמר ' הוטל אֵרו ֹ ' ונכנסתי פנימה כשאני מתאמץ להיראות שאנן ונטול דאגה . 
בפנים עמדה מהומת אלוהים . 
הרצפה היתה משטח החלקה של דם קרוש , זכוכית שבורה ותרמילי קליעים , ומבעד לענן העשן והאבק , משולי החלונות בעברו האחר של הפוּאייה , ירו חיילי הא וו או ֹ צרורות אקראיים מקלשניקובים לעבר מטרות בלתי נראות . 
מדי כמה שניות צלף דרך החלונות באחד הקירות מסביב מטח נגדי וגרם לכולם להשתטח כאיש אחד . 
אין ספק שזה היה המקום הנכון להיות בו . 
כעת כבר לא פחדתי , שכן פנים הבניין נראה הרבה יותר בטוח מהרחוב שממנו הגעתי , מה גם שרק לעתים רחוקות קליעים עשויים לערער את עצביך באותה המידה כמו פגזים . 
ההגיון אמר שכל עוד אתרחק מהחלונות ומזלי לא יבגוד בי לא אפגע , אם כי הרסיסים התועים ניתזו מן הקירות בסדרה של שריקות ונקישות לא נעימות . 
השלכתי את התרמיל על הרצפה , הצתי סיגריה , התמקמתי בפינה נוחה והמתנתי לראות מה יקרה . 
הדבר הראשון שהבחנתי בו היה פניהם אחוזות העווית של הלוחמים : עיניים קרועות לרווחה , לסתות קפוצות , פיות מפורכסים , עורות שמנוניים מזיעה . 
איש מהם לא עמד במנוחה יותר משניות ספורות . 
בזה אחר זה נכנס קומץ אחר לפעולה כאילו ציקלונים קטנים של אנרגיה פרפרו סביבם במין שילוב , על סף ההיסטריה , של קני - רובים רוטטים , ריכוז קדחתני ושרירים מתוחים , ואחריו באה צניחה , כמעט כמו בסופו של משגל , כאשר הלוחם שירה גלש אל מאחורי הקיר לתפוס מחסה , מניע קלות בראשו ופורץ לפעמים בפורקן של צחוק לא טבעי , מעין גיחוך , לעבר כל מי שיצר עמו קשר עין מנצנץ . 
ואז הרעד הבקיע למקום אחר בחדר שהזדעזע לפתע מרעש ומפעילות . 
מדי פעם יצאו צעקות , נהמות והוראות נצרדות , אבל אלה אבדו בין הקצב המטביע של קלשניקובים מפצפצים וצלצול הנחושת הצונחת לרצפה . 
קצין , מלווה בחייל שהביא אותי פנימה מהרחוב , החווה לי בידו ממקום עומדו בסמוך לדלת . 
ניגשתי אליו במהירות . 
הוא היה צעיר , נראה כאילו שורה עליו רוח טובה , ושאל אותי מה מעשיי כאן . 
אני בתורי שאלתי אותו באופן הכי נונשלנטי שאפשר אם אוכל לקבל חדר באגף המערבי . 
כל הבוסנים רואים באנגלים אנשים שווי נפש עד כדי גיחוך . 
הם אפילו המציאו ביטוי לזה , nemoj da se pravi ? Englez , ' אל תהיה כמו אנגלי , ' כשהם רוצים לדחוק במישהו להיות מציאותי . 
הקרירות זרה לבוסנים , ובמקום להכעיס לרוב משעשעת אותם . 
הקצין הגיב בצחוק מעודד , החליף כמה מלים עם החייל ואז אמר לי שיבדוק מה אפשר לעשות . 
כעבור דקות הוא חזר , הפעם עם חזות רצינית בפניו , ויחד עמו מפקד בכיר ממנו שהיה עשוי להיות אחיו התאום של הקצין שדוף הפנים מחדר המעצר בצ ָ ' פּלינה . 
הפזמון המוכר אודות מסמכים חסרים ניתז משפתיו , ובעוד הצעיר יותר מושך בכתפיו כמתנצל , הובלתי עם הזנב בין הרגליים החוצה . 
שני חיילים אחרים ליוו אותי לאורך שרשרת של סמטאות אל ב מ וו של ההא וו או ֹ , מלאה בלוחמים אוחזי רובים , ואלה הסיעו אותי לעבורי העיר . 
מתנחם במחשבה שלפחות זכיתי לראות קרב יריות ראוי לשמו , החלטתי להמשיך במסעי צפונה . 
שכירי החרב היו שיכורים למדי כאשר פגשתי בהם שוב בצ'יטלוּק בערב , ודיברו בחופשיות על חוויותיהם . 
הלגיונר , לוּק , היה מוותיקי הקרבות בדרום אמריקה ובאפריקה לפני שהצטרף לקרואטים במלחמתם נגד הסרבים במהלך מלחמת 1991 . 
הוא התמחה בצלפות ; עם עיניים כמו שלו , קשה להעלות על הדעת שהיה יכול להיות משהו אחר . 
את צמד שותפיו הצעירים הוא פגש בקרואטיה , ועם סיומה של אותה מלחמה שלושתם הגיעו יחד לבוסניה כדי ללחום , גם הפעם , בסרבים . 
המגמה הנוכחית של הסכסוך הביאה לכך שאויביו היו כעת המוסלמים , אבל לא נראה כי השינוי בנסיבות גורם לו כל אי - נוחות . 
' אז מה , יש לי הרבה חברים מוסלמים , אין לי בעיה עם המוסלמים , ' הוא סיפר לי . 
' כל אחד עושה את הבחירה שלו . 
אני בחרתי להישאר עם ההא וו או ֹ . 
עכשיו יוצא שהם נלחמים במוסלמים . 
אין פה שום דבר מסובך . 
לעומתו שיין , אירי בן עשרים ושתיים והצעיר שבחבורה , היה חסר ניסיון צבאי קודם לפני שהגיע לבלקן . 
האחרים אמרו שאין לכך חשיבות , שמאחוריו שנתיים של הישרדות בלחימה , ודי בידע הזה . 
הוא היה חביב ומשעשע , הקמיע הצמוד של החבורה . 
זמן - מה אחר - כך פרשנו לחדר מעל הבר , עישנו חשיש מקנה הקלשניקוב ושתינו כמויות של ויסקי . 
הם העלו זכרונות מהמלחמה בקרואטיה והשערות על גורלה של מוֹסטר . 
' שמע , ' אמר פיטר , ההולנדי , ' אנחנו לא נלחמים למען הכסף , ואנחנו לא בעסק הזה בשביל להרוג . 
מדובר בחברוּת , וכמובן , בריגוש . 
יש זייני שכל ויש פסיכופתים . 
אנחנו לא זה ולא זה . 
אנחנו פה כי רצינו להיות פה , ואם יש לזה מחיר נהיה מוכנים לשלם גם את המחיר . 
כמעט שלא היה הבדל מהותי בינם לבין כל אחד אחר שמגיע למלחמה מרצונו . 
במקרה שלהם , הם בחרו לעצמם צד והיו בסופו של דבר מוכנים להרוג עבורו . 
אף על פי שהנימוקים להימצאותי שם היו עדיין נזילים , הרי ברובד הפשוט ביותר הייתי שם כדי להתבונן , ומסיבה זו איש מאתנו לא ניצב על קרקע מוסרית גבוהה יותר מהאחרים . 
גברים ונשים היוצאים ללחום את מלחמתם של אחרים עושים זאת תחת מסווים שונים . 
גנרל כוחות האו"ם , כתב הבי בי סי , עובד - סיוע , שכיר חרב – בחשבון הסופי כולם רוצים דבר אחד , זריקת פעילות , חשיפה לצד האפל . 
הכול הוא שאלה עד כמה מחוכם הכיסוי שלך , וכמה רחוק תהיה מוכן להגיע . 
אם תמצא בהמשך הדרך סיבה , היאחז בה , אבל אל למסכה לסמא את עיניך שלך . 
ביליתי מספר ימים בחברת לוּק , שיין ופיטר כשאני שואב מהם מידע לגבי הדרכים המובילות צפונה ומצב הלחימה באזור . 
אחר - כך נפרדתי לשלום ונסעתי . 
חודשים רבים אחר - כך חזרתי למלון בחיפושיי אחריהם . 
חדריהם היו ריקים . 
ביציאה מהפוּאייה הבחנתי בדמות יחידה בבר הנטוש . 
האיש לבש בגדים אזרחיים וישב בגבו אלי , קיטבג מוטל לרגליו . 
זה היה פיטר . 
הוא החזיר לי חיוך יבש ורכן מעל הקפה שלו כדי ללחוץ את ידי . 
שוחחנו שעה ארוכה . 
היה לי מזל שתפסתי אותו , הוא עמד לצאת את בוסניה למחרת . 
' פעם היה אידיאל , ' הוא אמר והשתהה , עיניו הריקות וחסרות הניע מחמת עייפות מצומצמות מעט מבעד לענני העשן של המרלבורו שעישנו בשרשרת , ' אבל הוא נגמר . 
הוא סיפר לי ששיין לחם בסביבות גורניי ואקוּף כאשר דרך על מוקש אחד והועף על אחר . 
כששתי רגליו קטועות מעל הברכיים הוא חזר לאירלנד , לחיים בכסא גלגלים . 
אר פי ג'י עקר את קרבֵי חברתו של לוּק , אחות קרואטית , בחזית במוֹסטר . 
גם הוא נסע . 
הזדמן לי לשמוע שהוא מרצה עכשיו במרסיי מאסר ממושך על שוד מזוין . 
אֵריק ? 
איכשהו היתה לי אז תחושה מה יקרה כאשר נפרדנו . 
הוא נהרג בשעת פעילות חמישה ימים אחר - כך . 
מחיר המלחמה . 
רוחות 
אוגוסט 1996 
בשולי החלל הריק שהותיר אחריו השלום נוגסות שיניים . 
יערות סְרֶבּרֶניצה העלו אותן מנשייה , אכזריות מאי - פעם ורוחות זועפות מייללות בין חניכיהן . 
אם קיוויתי שהחזרה לבוסניה של אחרי - המלחמה תגרש כמה שדים , אכזבתי היתה מרה . 
לא שבמהלך המלחמה ממש ' מצאתי את עצמי ' , אבל הסכסוך בהחלט הציב מין חיץ בפני קווי האשמה שבראשי . 
בלעדיו , או ללא פורקן נרקוטי , הם החלו לשחוק אותי במרץ מחודש . 
לאחר מספר ימים נוספים במזרח בוסניה פניתי דרומה כשאני נודד בין אתרי מלחמה ישנים , מייחל ללכוד שנית משהו מפעילות - הקרבות הזכורה , אך מוצא רק צללים והדים רחוקים . 
בעת העצירה בצ'יטלוּק , לפני מהלך הסיום של המסע הביתה ללונדון ולחיקה המתוק של השכחה שידעתי כי מצפה לי שם , קשרתי שיחה עם חייל - לשעבר בבר . 
הוא ציין באוזני שבקרבת מקום חי אירי אחד , חייל משוחרר קטוע רגליים בכסא גלגלים : שיין . 
תחילה סרבתי להאמין . 
השמועה האחרונה שהגיעה אלי , למעלה משנתיים קודם לכן , אמרה שהוא חי בדבלין . 
איתרתי אותו במהירות בבר אחר בכפר הסמוך . 
מאז ראיתיו לראשונה בקיץ 1993 הוא העלה משקל רב ; הוא היה שיכור כשמצאתי אותו , שיכור יותר כשעזבתי אותו , ולפי מה שנראו פני הדברים , כך התנהלו כל ימיו . 
מעגל שהיה מוכר לי היטב . 
סיפורו היה פשוט למדי , ולאחר שסיים לספר אותו תהיתי איך בכלל עלה בדעתי להניח שייתכן כי היה מסוגל להישאר באירלנד . 
בודד ומבודד בדבלין ונחשב חצי תמהוני בעיני מכריו משכבר הימים , שבקושי ידעו לומר היכן בוסניה נמצאת , לא כל שכן מה עומד מאחורי המלחמה , הוא חזר להרצגובינה כדי לחיות בכספי קצבת מלחמה מטעם ההא וו או ֹ בחברת האנשים שידע כי הם , להבדיל , ידעו : הלוחמים הקרואטים לשעבר שלצדם הוא פעל . 
דבר אחד אפשר לומר לזכות ההא וו או ֹ , הוא דאג למשוחררים שלו . 
שיין קיבל חלקת אדמה קטנה וסכום חודשי שהספיק לו כדי לשמור על שיכרות . 
החרטה היתה עבורו נושא כאוב אפילו מכדי שיזכירו ברמז , או מאידך תחושה שהוטבעה עמוק מדי באמצעות השתייה . 
כך או אחרת , היא לא עלתה בשיחתנו כלל , אם כי לאבד את שתי רגליך הרי זו סיבה כבדת משקל בהרבה לחוש חרטה מאשר אותה תחושה של גלות תמידית שבה התייסרתי אני . 
אלא שלמרות הכול הוא בהחלט ניסה להתחקות אחר המסלול שהביא אותו לבוסניה מלכתחילה ועלה לו במחיר כושר התנועה . 
' למה אני כאן ? 
' היא שאלה גדולה מדי לשאול את עצמך כשאתה נקלע למלחמתם של אחרים , ואישית , לא טרחתי לשאול אותה אלא כשהיה כבר מאוחר מדי והגיע החשבון . 
שיין לא ידע לומר הרבה על המניעים שלו אז , אבל כאשר בסופו של דבר הצלחתי להזדקף בברכיים פקות וללחוץ את ידו לשלום , הוא אמר שבילדותו סבתו סיפרה לו כי סבה ּ שלה עזב את אירלנד כדי להיות מוביל - בקר בארצות הברית ונלחם על הגבול עם מכסיקו . 
מעבר לכך , שיין לא ידע פרטים נוספים . 
באותה תקופה זה היה כל מה שיכל להיאחז בו כדי להמשיך . 
בהית'רו כעבור שתיים - עשרה שעות עשיתי את שיחת הטלפון השגרתית לפני שאאסוף את המטען , הסתדרתי על החומר עוד לפני שהגעתי לדירה , והתיקים שבידיי הפכו לפתע חסרי משקל כשאני שועט במעלה המדרגות אל חדרי וכבר להוט מציפייה . 
מספר שניות ממוסמסות של נייר כסף קרוע חלפו עד שהמנה התפוצצה בריאותיי והרגשות הרעים בקרביים התאדו כשבמקומם יורדים עלי היעדר תחושה מבורך ואופוריה של צלילות נפשית , צלולה עד כדי היותה כמעט בדולחית . 
התלות בסם נוטה להאריך ימים ממלחמה , אם כי האחת שומרת אותי תקוע בשנייה ועכשיו , עם כל יום נוסף שעובר , אני מתקשה יותר ויותר להבחין ביניהן : שתיהן סכסוכים , האחד מתנהל בפנים , האחר בחוץ . 
וזו רק ההתחלה . 
תתחיל לחרוש את הנושא מכיוון של מסע להרס עצמי , ומה שאתה מגלה הוא לא יותר ממערכת של גילוי עריות בין זוג תאומים סיאמיים מחוברים בצוואריהם שמזינים זה את זה ומזיינים זה את זה : סימטריה ואיזון מושלמים . 
מלחמה והרואין : תמיד יש בי תקווה לאיזו התגלות הטמונה בזו או בזה ושבזכותה אוכל להיחלץ מהם , מה שאף - פעם לא קורה . 
הרבה פעמים נדמה לך שהגעת עד התחתית ואז אתה מגלה שיש משהו חדש לאבד , עד שעם הזמן מה שנראה לך קודם התחתית הוא עכשיו פסגה שאליה אתה מתאמץ לטפס חזרה . 
גם ברגעי הפחד העמוקים ביותר , בנסיגה או בגמילה תמיד קורה אותו הדבר – כשאני רואה את התקווה מנצנצת ונשבע שיותר לעולם לא , ומבטיח להתרחק מהחזית או להישאר הלילה נקי , אני יודע שאלה הן רק אשליות , שברים צפים במים ובהם אני נאחז רק כדי לאגור די אוויר כך שאוכל לצלול מטה שוב . 
אבל לחיים על הסם יש גם לא מעט יתרונות . 
אפשר לחשוב בלי להרגיש , מה שמעניק לך מין עוצמה מאגית שחורה . 
אם אי - אפשר לראות כל מוצא , לפחות אפשר לראות איך הגעת לאן שהגעת , להתחקות אחר השקיעה המסחררת ששקעת , שנייה אחר שנייה . 
וכך , אותו יום עם שובי למערב לונדון שוב חשבתי על שיין , על סבי - סבתו מוביל הבקר , הרצתי מנה נוספת ואז הפניתי את אור הזרקורים פנימה לתוך העיניים שלי . 
נדמה לנו שיש בידינו חופש בחירה , אך למעשה רוב צעדינו הם התרוצצויות כושלות בחצר הכלא שבנו סביבנו ההיסטוריה וחוויות מוקדמות . 
בדיעבד , במבט דרך הכוונת האחורית של השנים , היסודות שהונחו והיו עתידים לשלוח אותי לבוסניה צפו על פניי כמו קרשים בנהר שאת חלקם השלכתי אני אך רובם הושלכו בידי אחרים , שרבים מהם לא היו עוד בין החיים . 
לא היה לי מושג אלא רק אחרי שהמלחמה נגמרה , באיזו זהירות ייבשתי ואגרתי את חומר ההצתה הזה , כיצד השתמשתי בו כדי להעלות באש גשרים רבים כל - כך מאלה שהותרתי מאחורי . 
אם די היה בבוקר אמריקאי אחד רחוק כדי לשלוח בן - אירלנד למלחמה בבלקן , הרי שגורלי שלי אינו צריך להפתיע כלל . 
עדיין זכור לי יום פטירתו של טיטו , אם כי חשיבותו של אותו רגע נדונה להיות רדומה עד שתקרית מסוימת במארכּש , למעלה מעשר שנים אחר - כך , העירה אותו לחיים וצלילי השעון המתקתק הפכו קולניים יותר . 
בארבעה במאי 1980 עמדתי על גשר אבן מעל זרם מי הגיר בהאמפשיר . 
היה יום ראשון . 
סבתי , אשה גבוהה ואלגנטית הנוטה לצחוק קליל ולטלטלות של מצבי רוח מתפרצים , שוחחה בלהט מיוחד עם אמי . 
נימת קולה הסיחה את דעתי מדג הטרוטה המוטל תחת הקשתות , אותו תכננתי להרים בלילה , והטיתי אוזן לדבריה . 
' אומרים שהוא נפטר היום , אבל מי יודע ? 
' היא עשתה אתנחתא דרמטית . 
' יכול להיות שהשתיקו את זה במשך ימים רק כדי להחזיק מעמד . 
פסעתי עד אליהן ושאלתי מה קרה , מתוך הנחה שידיד ותיק של המשפחה הלך לעולמו . 
' טיטו מת , ' היא אמרה ברכות . 
' עכשיו צפויות הצרות הכי צרורות , זִכרו את דבריי . 
טיטו היה היחיד שבכוחו למנוע מיוגוסלביה להתפורר . 
המצב נואש . 
היא אהבה את המלה ' נואש ' , שתמיד יצאה מפיה מודגשת במיוחד . 
חזרתי להסתכל על הדג . 
לא היה לי עניין גדול בגורלה של מזרח אירופה , אבל בעיני סבתי , שהיחסים בין עמי הבלקן וסכסוך - האחים העקוב מדם לא היו זרים לה , היה לו תפקיד נכבד . 
ואף על פי כן , אם המקומות השייכים לעברה לא העסיקו אותי במיוחד , הרי הטיפוסים ששכנו בהם הותירו רושם עז בנפשי . 
אבי עזב את הבית למען אשה אחרת כשהייתי בן שש , ובשנות הביניים לפני שאמי נישאה מחדש ביליתי ימים רבים בביקורים אצל סבתי שבמהלכם שמעתי את סיפוריה בשממה המרהיבה של גינתה העזובה בפראותה . 
אביה נולד מקשר בין פרקליט בלגי ורקדנית - בטן מצרית . 
אדריאן קרטו ֹ דה ויאר , שאותו גידלו בעיקר אמו החורגת וסבתו האירית , התחנך באנגליה ולמד משפטים באוקספורד כאשר פרצה מלחמת הבורים . 
הוא זנח את לימודיו וברח להילחם . 
הוא לא היה נתין בריטי , ואילו סרב הצבא לקבלו לשורותיו היה מצטרף בשמחה אל הבורים . 
הוא נפצע פעמיים בקרב , המשיך לסומליה ושם איבד את עינו במלחמה נגד המוּלָא ' המטורף ' . 
כאדם בעל מזג סוער הוא לא החשיב במאום את חולשות גופו . 
סבתי נהגה לספר בצחוק גאה כיצד תעתע בוועדה הרפואית שמצאה אותו כשיר פעם נוספת לשירות בזכות עין - זכוכית אותה הבריג לפני הבדיקה , שלף לאחר מכן במונית , והשליכה לרחובות לונדון כשהוא מחליף אותה בסמל המסחרי שלו , רטייה שחורה . 
לאחר שנפצע שוב ושוב ושוב בצרפת במהלך מלחמת העולם הראשונה , הוא עקר באחת הפעמים את מה שנותר מידו השמאלית לנגד עיניו של כירורג מבועת שסרב לקטוע אותה בבית חולים שדה . 
כאות הזדהות לעוז רוח שכזה , סבתי סרבה לקבל הרדמה כאשר שנים רבות אחר - כך עברה ניתוח להסרת התוספתן . 
בעקבות המופת של אביה , היא אילצה את הצוות הכירורגי הנרגן לנתח אותה בעודה שוכבת בהכרה מלאה . 
אביה הוביל את אנשיו מעל הסוללה על נהר הסוֹם כשחלק מזרועו כבר חסר , ועם קומץ הניצולים שהצליחו להגיע לקווי הגרמנים הסתער על היעד והחזיק בו כנגד הסיכויים הקלושים . 
אין ספק שאדריאן קרטו ֹ דה ויאר שקל לפרקים למי שמורים אמוניו . 
זמן קצר לפני מלחמת העולם הראשונה הוא נשא לאשה רוזנת אוסטרית , אם - סבתי . 
הגם שהיא עצמה התגוררה בימי המלחמה בלונדון , משפחתה לחמה למען הקייזר . 
לפני שיצא לקבל מידי המלך את צלב ויקטוריה , אדריאן קרטו ֹ דה ויאר ציין כי מוזר שזכה לעיטור הגבוה מבלי שהיה אפילו אזרח בריטי . 
לאחר בריחתו מפולין עם פרוץ מלחמת העולם השנייה המשיך ללחום בגרמנים בנורבגיה . 
ב 1941 בדרכו לקהיר לתדרוך בנוגע למשימה שעמד להוביל ומטרתה לחבור ביוגוסלביה אל הפרטיזנים של טיטו , מטוסו התרסק מעל חופי צפון אפריקה . 
הוא נפל בשבי האיטלקי , ואחרי כניעתה של איטליה המשיך לסין כשליחו האישי של צ'רצ'יל אל צ'אנג קאי - שק , ונפטר לבסוף בדרום אירלנד שלוש שנים לפני שנולדתי . 
אדריאן קרטו ֹ דה ויאר היה נוכח תמיד בקוטג' הכפרי של סבתי . 
דיוקנו היה תלוי בטרקלין , מזעיף מן הקיר מבט שתום - עין באורחים חדשים וסרטי - הפציעות מכסים את שרוולו החלול כמו חבקים של סולם . 
אבל אי - אפשר לומר כי חיינו התנהלו בצלו . 
הוא היה רק אחד מבין מספר טיפוסים מלאי - עוצמה בתולדות משפחתה של סבתי . 
רק ברבות השנים , כשהשתתפתי במלחמה משלי , הקדשתי לו לראשונה מחשבה עמוקה . 
מה גם שהוא נפרד מאשתו זמן קצר אחרי הולדת בתו השנייה וכמעט התנכר לסבתי כאשר זו נטשה בצעירותה את הכנסיה הקתולית . 
הוא היה פטליסט נחרץ והאמין כי המוות יבוא ב ' רגע המיועד' . 
מעולם לא הצלחתי לראות זאת כך , כל כמה שהייתי רוצה . 
מלחמת העולם השנייה טמנה זרעים טריים יותר בזכרונות הילדות שלי . 
סבתי , שבילתה את נעוריה באוסטריה , נישאה לגבר אנגלי ביישן בתחילת שנות השלושים של המאה . 
הוא זכור לי היטב : איש גבוה ושקדן האפוף חשיבה מדעית ואהבת הטבע . 
עם פרוץ המלחמה הוא הצטרף לחיל האוויר המלכותי ושרת כנווט בצוות של מפציץ . 
במרוצת המלחמה התעצמו גיחות האוויר על גרמניה יותר ויותר , והאבידות בקרב צוותי האוויר הבריטיים האמירו לשיעור שעדיין מעורר מחלוקות בין ההיסטוריונים הצבאיים . 
לילה אחד , גבוה בעומקה של גרמניה , הלאנקסטר של סבי ניזוק קשות מאש האויב וניתק מן המבנה של שאר הלהק עם דליפת דלק חמורה . 
מה עבר עליו באותם רגעים ? 
הרושם שלי מהמלחמה מושרש כל - כך בתסריט ה ' אנחנו והם ' של קרבות הקרקע עד כי אינני מסוגל כמעט לחרוג מגבולות הדמיון כדי לקלוט את המצב בו היה נתון אז סבי : רעיון המוות הערטילאי שפורץ לפתע לתוך צינור גוף המטוס ומתפשט סביבך ; הזעזוע ; המתח ; ההכרה בסכנת המוות , ההכרה בעובדה שכנווט עליך להציל את חייהם של אנשי הצוות , אנשים שאותם אתה מכיר ומבין , אולי אפילו אוהב , יותר מאשת חיקך ; הלחץ המוחץ של הזמן בשעה שהדלק מתרסס מתוך המיכלים ; החישובים הקדחתניים להבין בחשכת הלילה היכן אתה נמצא ... 
הוא הצליח להשיב את המטוס הביתה ועל כך הוענק לו צלב הטיס המצטיין . 
לאחר המלחמה הוא לא העלה זאת בפניי מעולם . 
העיטור הוחבא , והיה נושא אסור לשיחה . 
סבי היה איש שקט מטבעו , אך העקיצות הספורות שעקצתי אותו בעניין זה כילד , גרמו לו להסתגר לגמרי . 
אינני יודע מה בדיוק קרה לו שם , גבוה בין העננים . 
ייתכן , כמו שאמרה סבתי , שהצניעות הטבעית שלו היא שהביאה עליו שתקנות כזו , אבל כשאני חושב על זה עכשיו , תמיד היה בעצם משהו קצת לא - טבעי בחוסר היכולת שלו לדבר על המלחמה . 
הוא היה אדם רגיש מאוד ואינטליגנטי מאוד . 
נראה לי , שאולי עם יישום האסטרטגיה של האריס ' המפציץ' – שנועדה להוריד את גרמניה על ברכיה באמצעות החרבת עריה – סבי , כמו יתר אנשי הצוות במפציצים , גילה כי עליו לעמוד בפני הידיעה שהוא נרתם למאמץ להוריד כמויות אפוקליפטיות של אש על נשים וילדים . 
עבור אדם רגיש כמותו , הכרה זו היתה ודאי כבדה מנשוא . 
מכל הגברים במשפחתי שלחמו , עמו הייתי רוצה לשוחח היום על המלחמה . 
מותו מסרטן הדם גזל ממני את הסיכוי לעשות זאת עוד בטרם הייתי לנער . 
כיום , יותר מאי - פעם , אני מודע לגעגועיי אל תבונתו . 
סבתי שנאה את היטלר בלהט רב , ודיברה בגנות טיפשותם של הגרמנים על שהניחו לעצמם ללכת שולל אחרי האיש ' הקטן והמזוויע' . 
אלא שרבים מבני משפחתה לחמו עבור הפיהרר . 
אחד מדודניה , הדוד פּוֹלְדֵה , היה טייס קרב גרמני וזכה בצלב הברזל בזכות מספר המטוסים שיירט . 
אחרים שרתו בוורמאכט ולחמו בבריטים , כמו גם ברוסים . 
שניים מהם היא ביקרה במחנות השבויים . 
היא דיברה על כולם ברגש , סיפרה לי שהיו לוחמים אמיצים ועמדה על כך שלחמו למען מולדתם ולא למען היטלר . 
הרבה שנים אחר - כך , זמן רב לאחר פטירתה , גיליתי שחלקם היו ממוצא יהודי . 
מאות שנים קודם לכן גורלם נשזר בקשרי דם בזה של האצולה האוסטרית והם התנצרו לקתוליות . 
גם הם לחמו כשצלבי קרס על מדיהם . 
לפני בוסניה , לא הקדשתי לכך הרבה מחשבה . 
המסלול שלי היה ברור : רציתי לצאת למלחמה ולכן התגייסתי לצבא . 
מעולם לא הופעל עלי לחץ משפחתי . 
לא היה בו כל צורך . 
ככל שזכרוני מגיע , תמיד רציתי להיות חייל , לא שום דבר אחר . 
האגדות שהתהלכו על אבותיי היו בגדר מניע מספק . 
המדליות שלהם היו זהויות . 
הצד הגרמני אמנם נראה לי תמיד יותר ' האויב ' , אך הרשת הסבוכה של הלאומים והמטרות השונות ששרתו הגברים של המשפחה טרפדו כל תחושה פטריוטית אמיתית בתוכי . 
מודע להיותי בן לתרבות האנגלית , ידעתי גם שזורם בתוכי דם מעורב . 
לדעתי , לא היתה חשיבות מיוחדת עבור מי או עבור מה אתה נלחם , כל עוד לבשת מדים ולחמת באומץ , ובאופן בלתי נמנע , התאהבתי בעצם רעיון המלחמה אפילו מבלי לדעת מהי . 
בימי ראשון בכנסיה , בקושי מסוגל ללכת בכוחות עצמי , אמי נתנה לי חיילי צעצוע כדי להעסיק אותי במהלך הדרשות האינסופיות . 
בין המושבים נערכו קרבות גדולים וקולניים בעוד אמי נועצת עיניים בכל מי שבחוצפתו עיקם את אפו או השתעל בתרעומת . 
היא נתנה לי רובה - אוויר כשהייתי בן עשר ; בתוך שנתיים סבתי קנתה לי רובה נטען - בריח . 
עמודי חשמל , מרזבים של שכנים , ציפורים וחיות – כולם השילו את הסוואתם בקצה הכוונת שלי והפכו לאויב , אויב כלשהו . 
ייחלתי ליום שבו אהפוך לחייל ואוכל לעשות זאת באמת . 
אלא שבאופן מוזר , כשהגיע אותו רגע התייחסתי אליו בחשדנות גדולה . 
המשמעת היחידה לה נחשפתי היתה במסגרת בית הספר , ושנאתי אותה . 
החינוך שלי היה כישלון , והמחשבה שיהיה עלי לעבור שנית חוויה דומה עוררה בי פחד . 
כשהייתי בן עשר שלחו אותי לבית ספר יסודי בפנימיה . 
תיעבתי כל רגע מרגעיי שם ונמלטתי בהזדמנות הראשונה , יותר כאות מחאה מאשר משום שהאמנתי שכך אשים קץ לסיוט . 
עד היום אינני מבין איך מישהו מסוגל להאמין שילדיו יוכלו להיות בני אדם טובים יותר בזכות הרחקתם מהבית בגיל צעיר . 
זוהי כנראה תסמונת מיוחדת לאנגלים . 
אחרי הפנימיה הגעתי לאיטון , ואותו שנאתי אף יותר . 
הייתי צעיר מבני כיתתי , מתבודד , חסר - בטחון ומשולל תפיסה מהירה , קסם אישי או כשרון ללימודים , מה שהיה מאפשר לי למצוא לעצמי פינה מאושרת . 
הייתי אומלל מאוד , וכשאני חושב על התקופה ההיא אני נזכר רק בבגידות נבזיות ובאכזריות נפשית מקצצת . 
אפילו בימי הייאוש העמוקים ביותר שהזדמנו לי אחר - כך , מעולם לא חשתי כה חסר אונים ואמונה בעצמי כמו בבית הספר ההוא . 
עד היום שמורה בלבי טינה כלפיו . 
הוא מתאים לאנשים מסוימים , אבל לא התאים בשבילי . 
כל מה שלמדתי בו היה להתבודד שעות רבות ככל האפשר ולשאת בעליבות את היתר כשהן שוחקות את בטחוני העצמי . 
בעקבות היתפסות באחת מפשיטות הסמים הדו - שנתיות שנערכו בבית הספר , נשלחתי לחודש בבית . 
העליתי את ההצעה לא לחזור לשם , ואבי , משלם שכר הלימוד , שזעם על היעדר כל סימן להתקדמות אצל בנו , הסכים ברצון . 
היה זה מן הסתם המאבק הראשון בחיי בעד הסמים . 
בשלב הבא הגעתי לבית - ספר מכין מעורב בגילדפורד , ושם לקחתי עמוק לריאות את החופש והמרחב הפתאומיים על חשבון ההשכלה שלי . 
פחות משנה וחצי אחר - כך , בגיל שבע - עשרה , יצאתי בקושי עם תעודה ביד . 
המרירות שחשתי בתוכי כלפי מערכת החינוך היתה גדולה מכדי שרעיון האוניברסיטה יעלה בכלל על הפרק . 
הייתי בדעה שזו לא תהיה שונה מבית הספר , ולא היתה לי כוונה להירשם גם אילו השגתי ציונים מתאימים . 
גדלתי בין סוסים ולמדתי לרכב כהלכה . 
לכשרון הזה נמצא שימוש באוסטרליה כשלמשך חודשים אחדים הועסקתי כבוקר בחווֹת הספר . 
לאחר מכן , במעלה המסלול שנרמס עד דק , העובר באינדונזיה וסופו בתאילנד , נגסתי בחמדנות כל הזדמנות והזדמנות לחוויה חושית חדשה כדי למלא את המזווה הריק שהותירה בתוכי הפנימיה . 
וכך חזרתי לאנגליה בשלהי הקיץ של 1985 מגודל - שיער , בכושר ושזוף , חש שאני בקיא בהוויות העולם וחדור כוחות , משתוקק להיזון מכל מה שהחיים מסוגלים להציע . 
רק שאלה אחת נותרה לא פתורה במוחי . 
האם עדיין רציתי להתגייס לצבא ? 
כזאב בודד , עדיין שנאתי את חברתן של קבוצות . 
ולעצם העניין , לא התנהלה אז כל מלחמה שבה יכולתי לקחת חלק . 
חלפו מהעולם הימים בהם הגיוס הבטיח לך לפחות איזו התנגחות בקולוניה מרוחקת או מוצב - גבול מנותק . 
ומאידך , דרום - מזרח אסיה לימדה אותי כמה טובים יכולים להיות חייו של אזרח . 
האפשרות שאשב שנים על גבי שנים באיזו שפלה בגרמניה בציפייה למשהו שלעולם לא יקרה , החרידה אותי . 
היתה גם דרך גישה אחרת למלחמה . 
זמן קצר אחר - כך קראתי את ' תשדורות' , ספרו של מייקל הֵר על מלחמת וייטנם , שהוכרז על - ידי ג'ון לה קארה כספר הטוב ביותר שקרא על האדם והמלחמה בתקופתנו . 
הספר השפיע עלי השפעה עמוקה , והוכיח כי קיים שבט אחר , שעבורו משמעות וסמכות היו לכל היותר מושגים מופשטים : כתבי - מלחמה . 
אלא שלעיתונאות לכשעצמה היה מעט מאוד קסם מבחינתי , והנחתי ששנים רבות של עבודה עבור איזה עיתון מקומי תחלופנה בטרם יתמזל מזלי לסקר מלחמה . 
הרעיון לעבוד במשרד לא עמד בכלל העל הפרק . 
מה גם שכתבי - מלחמה לא זכו להילחם בעצמם אלא במקרים נדירים . 
והלוא הלחימה היתה המפתח בכל העסק . 
הרי מה הטעם לצאת למלחמה אם לא נלחמים בה ? 
איש עוד לא זכה במדליה בזכות הנפת עט כדורי ברגע הנכון . 
וכך , אחרי תקופה של פסיחה על שתי הסעיפים התגייסתי לצבא . 
משך השירות המינימלי היה שלוש שנים . 
למרות שבסופו של דבר שרתּי חמש , בזמנו גם שלוש נראו לי הרבה . 
בגלל היעדרו של אבי מחיי , למשפחתו לא נודעה אותה השפעה על ילדותי כמו לצד של אמי , אבל המידע שהגיע אלי אִפשר לי להבין שגם שם כולם היו חיילים . 
עניין מיוחד צפן בעבורי גורלו של אחי - סבי . 
הוא נהרג בצרפת ב 1917 . 
כסרן צעיר בגדוד ה 60 של הרובאים המלכותיים , הוא הוביל מתקפה נואשת ונקטל באש מכונות ירייה . 
ברבות השנים הגיע גם אלי הסיפור שתיאר כיצד ספג למעלה מארבעים קליעים , כאילו בזה לכשעצמו היה משום כבוד גדול . 
כילד ראיתי לנגד עיניי ארבעים פצעים אדומים קטנטנים מסודרים על חזהו כמו תגי ורד . 
לא דמיינתי אותו תלוי על גדר תיל מרוסס ומנוקב בעופרת . 
הרובאים המלכותיים עדיין היו קיימים בזמני , אם כי הואחדו עם שתי חטיבות נוספות ויצרו את המקטרנים הירוקים המלכותיים , אשר יחד עם הרגלים הקלים היוו כעת את הדיוויזיה הקלה . 
שמה של הדיוויזיה הלך לפניה כיחידה של חיילים רגלים קשוחים ומקצוענים . 
רציתי להתקבל למסלול קצונה משום שנראה לי שכך תהיה לי לפחות מידה גדולה קצת יותר של שליטה על החיים שעליהם חששתי כל - כך לוותר . 
קצין הגיוס בבסיס הקליטה ליד וינצ'סטר שאל אותי מדוע רציתי להתגייס ופלטתי מלל מדוקלם כהלכה על תחושת האתגר והאחריות . 
לא יכולתי לומר לאותו רב - סרן מתורבת את האמת , שכל רצוני להגיע לאיזשהי מלחמה , מוקדם ככל האפשר . 
בדיעבד נדמה שאולי היה עלי לעשות זאת , משום שמקצוע הלוחם עדיין נעטר בבריטניה בהילה של כבוד , ולמרבה האירוניה כשהגעתי לחטיבה גיליתי שמרבית הקצינים הצעירים בדיוויזיה הקלה שותפים לרגשותיי האמיתיים . 
חלקם היו אפילו מורעלים ממני , ואמרו זאת בגלוי : ' אנחנו רוצים לדעת מה זה להרוג . 
הדברים נחקקו במוחי . 
צעיר בגיל הגיוס ומתוסכל מהחיים החדגוניים וחסרי - המשמעות באירופה של המאה העשרים עשוי להבין אותם . 
אַחֵר יחשוב בודאי שהם יצאו מפי מטורף . 
הרס"ן הודיע לי כי המדיניות הנהוגה בחטיבה היא שקצינים פוטנציאליים עוברים תחילה טירונות לפני שהם ניגשים למבחני הקצונה . 
נקבע התאריך בו אתגייס למחלקה של מתגייסים טירונים . 
כיוון שהצבא עמד לספר אותי ממילא , החלטתי שאין טעם שאטרח בעניין זה מראש . 
הגיע יום הגיוס . 
גיליתי תור עצבני של מתגייסים מול משרד באחד המבנים במחנה . 
הדלת נפתחה ובפנים ראיתי גבר קטן , עז - פנים , במדים . 
הוא נראה כממתין בנימה של ציפייה , אך מתוך שורת הנערים המפוחדים שעמדה במסדרון איש לא התקדם לפנים . 
לי היה ברור שהגיע הזמן לגלות קצת מהיוזמה שכולם לא חדלו לקשקש עליה . 
הטיתי את שיערי לאחור , קרבתי בעצלתיים לשולחן ואמרתי לו מה נשמע . 
האיש הקטן נראה כאילו הוא עומד להתפוצץ , כאילו כוח בלתי נראה הפך אותו לשד משתולל בהתקף של מילות זין וורידים מובלטים . 
' אתה בא לפה מזדחל כמו איזה כוכב רוק מזדיין , הא ? 
חבוב , מה שהולך אצלנו עכשיו זה סגנון לגמרי אחר ... ' לפני שהבנתי מה קורה הפכתי לגלוח - ראש . 
וכך התחיל הצבא . 
4 
מרכז בוסניה , קיץ 1993 
' אין לך חברים מוסלמים ? 
' האיש דרך את אקדחו כדי להדגיש את חומרת השאלה וגהר לפנים כה קרוב אלי עד כי הבל הברנדי הנודף מפיו כמעט הדביק את פניו לשלי . 
החיילים שניצבו מאחוריי שמרו על דממה מוחלטת בחשכת המכולה , אף שיעול ואף גרירת רגל . 
בן זוגו של החוקר , ביזון גלוח - ראש שפגיון תלוי לו על ירכו , שילב את זרועותיו כממתין לפסק הדין שימיטו עלי דבריי . 
איזה זין , חשבתי , איך אני עונה על השאלה ? 
כרגע הודיתי בעובדה שהתגוררתי זמן - מה בסרייבו , אז אין ספק שהם ייפרשו תשובה שלילית כשקר . 
אבל לאור הקנאות המוטרפת שהספקתי לראות בחצי היממה האחרונה , לומר ' כן ' היה עשוי לגרור תוצאות גרועות אף יותר . 
העסק נראה כמו משחק בלופים בפוקר זדוני כשאפילו אינני יודע בבטחון כמה יש בקופה . 
האם האיש רק מתעתע בי , או שהייתי עמוק בתוך החרא בדיוק כפי שחשתי ? 
מערכת חוקים שונה שררה במקום , והיא אופיינה ברגשות פנאטיים מסוג שלא ראיתי עד אז . 
החשדנות והעוינות שגילו אנשים אלה היו מימי הביניים , ויחסם לחיי אדם היה , במקרה הטוב , מזערי . 
ערכים כמו כיבוד הזר היו רחוקים כל - כך מלבם עד כי הפכו חסרי כל משמעות . 
עשיתי את כל המאמצים לחסות בצלה של עיר לפני רדת הלילה . 
ככל שנקפו השעות הסתבר לי בצורה מוחשית שהדרכים במרכז בוסניה אינן מתאימות לשיטוט - יחיד אחרי שקיעת השמש . 
יצאתי מצ'יטלוּק עם שחר ולאחר מספר קילומטרים ברגל אספה אותי אשה קרואטית עבת - בשר בגיל העמידה . 
מחרוזת התפילה שלצווארה היתה גדולה עד כדי כך שנראתה יותר כשרשרת של עוגן , והצלב שבה היה גדול דיו כדי לצלוב עליו ננס קטן קומה . 
בתמימותי הנחתי שלאורך הקטע הבא במסעי אאלץ להקשיב לסיפורים על הנכדים והחתולים . 
במקום זאת היא פתחה בנאום חוצב להבות בגנות האסלאם וזה רק צבר תאוצה עם כל קילומטר משתרך של הנסיעה . 
אלפי מוג'הידין ערבים שורצים בין הגבעות , כך סיפרה לי . 
הם הקצינו את מוחותיהם של מוסלמים - בוסנים ואלה יצאו כעת בג'יהאד כנגד העם הקרואטי המכותר אשר משך מאות שנים נרדף בידי חלאת האימפריה העותומנית . 
בוסניה היתה כעת החזית האירופית בפני הלגיונות הפונדמנטליסטיים של אללה , והקרואטים הם חיל החלוץ האמיץ , ה - hajduk , בקרב על הנצרות . 
אשר לסרבים , אף לא אחד מהם לא יינצל . 
אף לא אחד . 
גינוניה שונו בהמשך המונולוג . 
ריר החל ניתז כמו גצים מזווית פיה , ושיערה הצליח איכשהו לחרוג מגבולות הקוּקו ּ ההדוק והצליף כנחשי - מדוזה בפניה ובכתפיה . 
עד תום הנסיעה בקושי הצלחתי להשחיל מלה משלי . 
הודיתי לה בחביבות ומיהרתי להסתלק כשאני פוטר אותה ביני לבין עצמי כמטורללת . 
הטרמפ הבא שלי היה בפולקסווגן אדומה ונוצצת בעלת מערכת רמקולים מטרטרת . 
חייל ההא וו או ֹ גלוח - הראש שישב מאחורי ההגה לא נראה פיקח במיוחד , אבל לפחות עשה רושם הגיוני יותר מהאשה . 
אלא שבתוך חמש דקות הושמע באוזניי שוב אותו הסיפור : מוג'הידין , פונדמנטליזם , האימפריה העותומנית , ג'יהאד , טורקים , ישו . 
לפתע תהיתי האם אני הוא זה שהחמיץ איזה פרט מכריע בעלילה . 
אולי המוסלמים שהכרתי בסרייבו היו שונים לחלוטין מאלה שבשאר חלקי בוסניה . 
אולי הגבעות רחשו ברוצחים מוסלמים פסיכופתים הנחושים למחות את הנוצרים מעל פני האדמה . 
לא נמניתי על שום אמונה , אבל הסיפורים ריפו את ידיי . 
כאן היה המפתח להבנת חלק ניכר מהאירועים בבוסניה . 
אם כזר חסר - פניות יחסית ובעל גישה לעיתונות החופשית , ההפחדה והתעמולה המקומיות יכלו להבהיל אותי , תארו לכם מה הללו עשו לנפשות האנשים בקהילות כפריות מבודדות שאין בהן גישה לחדשות מבחוץ , שלא התנסו באובייקטיביות של התקשורת , ואשר במקום זאת הסתמכו על קולה של הסמכות המקומית כדי לשמוע את ' האמת' . 
לעקור את השכל הישר ממוחותיהם של הכפריים הבוסנים לא היה מסובך יותר מאשר להוציא אפון מתרמילו . 
מבהילים אותם באמצעות עירור פחדים אמיתיים או מדומים רדומים , ממריצים בקצת שפיכת דם , והנה הם כבר על סף מעשי טבח והתפרעות . 
החייל הוריד אותי בקצה הרחוק של טוֹמיסְלַבגרד , עיר למרגלות רכס הרים חורש - רע ויער שהתנשא בקדרות לחבור עם רקיע הצפון . 
הוא החווה בידו תנועה מעודדת של שיסוף גרון בטרם נעלם בחריקת בלמים חזרה אל העיר בענן של אבק ובסים מרעימים . 
השעה היתה שעת אחר - צהריים מוקדמת , ואף על פי שנותרו עוד מספר שעות של אור לא היה בי כל רצון להפקיר את עצמי בלילה ובצד הדרך לחסדיהם של קנאים בני פלג דתי כזה או אחר החורשים ביצרים גועשים את היערות . 
שקלתי כבר לחזור לטוֹמיסְלַבגרד ברגל ולהמשיך למחרת היום כאשר הבחנתי מרחוק בכלי רכב גדול המתקדם לעברי ותוויו מתגלים לעין רק כעבור מספר דקות של נהמות המחאה שהפיק המנוע וקול הכתישה של המצמד . 
חצי מחלונותיו היו חסרים והסרן ניזוק כל - כך עד כי האוטובוס , או מה שזה היה , נסע במין שלושת - רבעי צדודית מוסטת כלפי הכביש . 
זקרתי את האגודל והוא עצר . 
בפנים היו קומץ של חיילי הא וו או ֹ צעירים , שני ארגזי בירה ו - baba , ' סבתא ' , זקנה ושמנה שפניה שחומות , לבושה בשחור . 
הכביש התפוגג לתוך משעול לא - סלול שטיפס במעלה ההר במדרגות אלכסוניות שבהן העפלנו במגוון של מהירויות וזוויות . 
אחד החיילים הצטדד לעברי וביקש סיגריה . 
נעניתי לו באי - רצון משום שלא רציתי לתת פתח לשיחה חדשה . 
חששותיי היו מוצדקים , רק שהוא הציג את הנושא בדרך משלו . 
' אני קוצץ להם את האוזניים , ' הוא אמר בידענות וללא הקדמות . 
אצבעו החליקה לה על פני האוזן למקרה שהחמצתי את הנקודה . 
' לפעמים את האפים , ' והפעם האצבע עלתה . 
' או שפתיים . 
אבל לא לגברות . 
בחיים לא נגעתי בגברות . 
' אם כך , זה בסדר , ' אמרתי ביובש , אבל הוא עמד על שלו . 
' אנחנו , אנחנו אוּסטשה . 
הוא אמר זאת בגאווה גדולה , כאילו הייתי אמור להתרשם מכך . 
וכך החל המסע החדש , הפעם בחברת רוצחים בני עשרה ששאבו את גרסתם להיסטוריה פחות מהעותומנים ויותר ממלחמת העולם השנייה ומהערצה לאַנְטֵה פאווליץ' , מנהיגם הפשיסטי של הקרואטים . 
רק יוצא דופן אחד היה ביניהם , נער בעל עיני עגל שהניע בראשו מצד לצד בשעה שהאחרים השתלהבו יותר ויותר תוך כדי שיחה על כריתת איברים , רצח והצתה . 
הצלחתי לשוחח עמו כשתי דקות לפני שחבריו פתחו בהפרעות לגלגניות שבסופן הוא נתחב בצלעותיו , הוקנט והושם ללעג . 
הוא נולד באחד הכפרים הסמוכים אך התחנך בקרואטיה . 
הוא אמר באומץ – בהתחשב בחבורה שסביבו – כי לדעתו המלחמה בין המוסלמים והקרואטים היא ' חרא ' . 
' חיינו ביחד הרבה שנים , ' הוא אמר , מתבונן מבעד לחלון זרוע סדקים , ' אנחנו לא צריכים להילחם . 
אני מוכן להתערב שעכשיו הוא מת . 
הוא ניחן בטוהר פגיע ובאומץ שהיה בהם משום ערובה לכך שיהיה בין הראשונים שיחוסלו בחזית . 
האוטובוס עצר לשעה בצד כפר של קרואטים בשולי רמת עשב קטנה , והלכתי בעקבות החיילים לבר דחוק בין אשכול צפוף של בתים . 
כל ספקות שנותרו בי לגבי השקפותיהם האמיתיות התפוגגו שם במהירות . 
אַנְטֵה פּאווליץ' בכבודו בעצמו הצדיע לעברי בנוקשות מתוך תצלום גדול שהיה תלוי על הקיר ופנה ישירות אל הדלת . 
שלל תמונות קטנות יותר , קצותיהן צהובים מחמת השנים , הציגו את חייליו הקרואטים מצבא אן ד הא כשהם חובשים קסדות גרמניות דמויות עביט שבחזיתן נעוצה בִּצלב U גדולה : אוּסטשה . 
צלבי קרס , הצדעות זיג הייל וקסדות של הוורמאכט – אלה היו סמלים בעלי משמעות לגביי . 
ייתכן שכמה מבני משפחתי לחמו למענם , אבל הם בכל זאת סימלו תאי - גזים וצעידת - אווז , תווי ההיכר של האויב . 
אם השתכנעתי בהכנסת האורחים הטבועה מלידה בבוסנים , שהבטיחה לי חדר בכל עיר ובכל שעה משעות היממה , נתקלתי ביוצא דופן אחד : פרוזור . 
הרושם הראשון שיצרה בי העיירה בשעה שהדמדומים התעבו בגוונים חשוכים נותר ללא שינוי גם בעקבות מה שראיתי בה בהמשך . 
פרוזור היתה חור - התחת של מרכז בוסניה . 
וגם יעדו הסופי של האוטובוס . 
חיילי ההא וו או ֹ נשארו על הרמה בבר ואילו אני השלמתי את המסע אל העיירה כשרק האשה השמנה והשתקנית מארחת לי לחברה . 
משנעלמה השמש אל מאחורי ההרים הייתי אופטימי לגבי מציאת מקום לינה . 
שלוש שניות אחרי שכף רגלי דרכה על האדמה כבר רציתי להסתלק . 
שום אור כמעט לא דלק בעיירה שהיתה מוטלת כמו מזבלה עירונית ממוטטת לרגלי רכס נישא אחר . 
בתים רבים , בתי המוסלמים , נשרפו עד היסוד כאשר דייריהם טוהרו מספר חודשים קודם לכן במהלך הפוגרום הראשון לשנה החדשה . 
המבואות והחלונות הפעורים השקיפו חרוכים מעשן על מדרכות מזוהמות וחבורות של חיילי הא וו או ֹ שיכורים אשר שוטטו בין הצללים . 
זו היתה הנוכחות החיה היחידה . 
צליל של בקבוק מתנפץ . 
מישהו מקיא . 
מטח יריות . 
קרב אגרופים . 
צעקה . 
לא תחושת הרשע , חרף היותה מוחשית , אלא הכיעור הגס והלא - מרפה ששלט במקום הוא שהניע אותי לחצות את העיירה בלא לעצור , עיניי לטושות לפנים בשתיקה , צפונה במעלה המדרון השחור . 
לו הייתי נואש באמת ייתכן שהייתי מחפש לי מקום לישון שם . 
אבל מעולם לא הייתי נואש עד כדי כך , לא עד אז ולא מאז ואילך . 
טחטוחים רחוקים של ירי הגיעו לאוזניי תוך כדי הטיפוס המייגע במעלה קו הרכס . 
בשעה שעמדתי בראשו , תווי הקרקע משני עברי הדרך נבלעו זה מכבר בתוך חשיכה מוחלטת וקיללתי את עצמי על העיתוי הגרוע כל - כך שבו בחרתי לעבור את השלב האחרון במסע . 
ברגע שעמדתי לפרוש את שק השינה שלי בין השיחים שלצד הדרך הבחנתי באור עמום מלפנים . 
ככל שקרבתי אליו הסתמנו לנגד עיניי צורותיהם של שני מבנים קטנים : בקתת עץ ומכולה . 
כיוון שלא ידעתי מה בדיוק מצפה לי שם הלכתי כשזרועותיי פרושות לצדדים והשמעתי קריאה מבעוד מרחק . 
לצוץ בגנבה מול חיילים מופתעים ומפוחדים מתוך החושך כשתרמיל על כתפיך , נראה לי דרך קלה להתחסל לפני שמישהו יספיק לנסח שאלה . 
רק שהפעם לא היה קורה דבר גם אילו נהגתי כך משום שבחוץ לא הוצב שומר , ונשמעה רק המיית הקולות הבאים מתוך המכולה . 
נקשתי על הדלת ונכנסתי פנימה . 
בפנים ישבו חצי תריסר חיילי הא וו או ֹ שבקושי יכולתי להבחין בהם מבעד למחנק עשן הסיגריות ותנור הפחמים . 
חושיהם ודבריהם היו מטושטשים מברנדי מכדי שכניסתי תפתיע אותם במיוחד והם נהגו בי בנינוחות גדולה . 
סיפרתי להם את סיפור הכיסוי הפשוט שרקמתי במהלך ההעפלה לרכס : אני עיתונאי ומכוניתי נתקעה בדרך לפרוזור . 
יש לי פגישה דחופה עם עמיתים בעיר הקרובה , גורניי ואקוּף , למחרת בבוקר , ובפלוגת החיילים הבריטיים של האו"ם בַּמקום יודעים שנאלצתי ללון בפרוזור . 
הכול היה בלוף אחד גדול : איש באזור לא ידע אפילו על קיומי , לא כל שכן היכן אני נמצא , אבל החיילים לא היו אמורים לדעת זאת , וקיוויתי שאם יאמינו כי אחרים יודעים על מיקומי המשוער , כל מי שירצה לשסף בלילה את גרוני לפחות יקדיש לעניין רגע נוסף של מחשבה . 
הם קיבלו את הסיפור ולמשך שעה - שעתיים הכול התנהל על מי מנוחות . 
הציעו לי כסא , בשר משומר , לחם , סיגריות וברנדי , והקשבתי מתוך עניין למה שסיפרו לי על העמק הקרוב . 
למרות שמשימתם היתה לערוך ביקורת דרכים , ביסודו של דבר הם היוו עמדת האזנה האחראית על ניטור שידורי הקשר של כוחותיהם המוצבים בגבעות מסביב . 
אחד האנשים חבש באופן קבוע אוזניות לראשו ואם קרה דבר - מה בעל חשיבות יידע את המש"ק , וזה העביר את הידיעה למפקדת ההא וו או ֹ בפרוזור בטלפון - שדה . 
מצב הלחימה בגורניי ואקוּף לא היה עדיין חמור ממש , כך סיפרו לי , אף על פי שקו - חזית חצה את העיר פחות או יותר לשניים . 
חרף חילופי האש הלא - תכופים משני עבריו של הקו , הוא ציין את הגבול בין ההא וו או ֹ לצבא הממשלה יותר משהיה קו עימות . 
ב ' ימים טובים ' אזרחים עדיין עברו מצדו האחד לאחר . 
המצב בגבעות היה כמובן שונה . 
שם יחידות שני הצדדים התכתשו על השליטה בגבהים תוך עימות דמים מחריף . 
דבריהם כמו קבעו במידה רבה את הדפוס שעל פיו היתה המלחמה עתידה להתנהל בהמשך . 
חלק מן הכוחות המקומיים של ההא וו או ֹ , שספק לא רצו ספק לא יכלו באותו זמן להיכנס בצבא בוסניה - הרצגובינה ראש - בראש , אימצו לעצמם אסטרטגיה רופפת של ' מלחמה מדומה ' , מעין תיקו מתוח . 
אחרים , בין אם הגרעין הקשה של זרים שנשלחו מהרצגובינה הרחוקה שבה המלחמה רתחה במלוא הקיטור , או לאומנים ילידי המקום , ששו לפתוח בקרב . 
ואולם , הפעילות האמיתית , כשהתנהלה , התנהלה בגבעות . 
חרף מקרים של קרבות קשים בערים , ואף על פי שגורניי ואקוּף עצמה הפכה עד מהרה לזירת לחימה עקובה מדם אף יותר , רוב המבצעים הצבאיים שנערכו בבוסניה נגעו למאבקים על השליטה במקומות הגבוהים . 
מי שהחזיק בהם שלט למעשה על הערים בעמקים שלמרגלותיהם . 
השה - לעולה של אסטרטגיה זו היו הכפרים . 
הם שימשו כמטרות נוחות למעשי טבח , כפי שקרה באחמיצ'י , על - מנת לקטב את האוכלוסיה הסובבת לאורך חזיתות דתיות , ולפעמים פשוט נחמסו במתקפות - פתע שהותירו את התושבים לחסדיה האפסיים של היחידה שקנתה את השליטה . 
פעמים רבות הבתים פשוט נשרפו עד היסוד ודייריהם נשחטו או טוהרו מהכפר . 
הייתי נינוח ומאושר ואפוף להט אלכוהולי חמים כאשר הדלת נפתחה מאחוריי בקול חריקה . 
השיחה נדמה באחת . 
הפניתי את ראשי לאחור . 
שניים עמדו בפתח : בריון נושא פגיון וחייל קטן ממנו , קצין בעל בלורית היטלראית של שיער שחור ופנים קמוטות בצבע הזית . 
לא הצלחתי להבחין באפלולית בדרגתו , אך אם לשפוט על פי תגובתם של שאר האנשים , הוא היה דמות סמכותית . 
' מי זה ומה הוא עושה פה ? 
' פנה אדולף אל המש"ק . 
האיש משך בכתפיו כמתגונן וחזר באוזניו על הסיפור שסיפרתי . 
בשלושת - רבעי הדרך לסופו , דבריו נקטעו במטר של גידופים . 
אדולף היה מרושע אבל לא מטומטם . 
' איזה נוכרי מזדיין צץ פה משומקום וטוען שהוא עיתונאי , ואתה מושיב אותו ליד הקשר ? 
! 
מה לעזאזל חשבת לעצמך ? 
' המש"ק השפיל את כתפיו . 
לפני שהספיק להוציא הגה הוטחו שאלות חדשות . 
' הוא מדבר קרואטית ? 
איזה שאלות הוא שאל ? 
' המש"ק עמד בפני הברירה האם לעמוד לצדי ולספוג מנת גידופים , או להסיט את מוקד תשומת הלב אלי ובצורה כזו להתנער מאחריותו . 
הוא בחר באפשרות השנייה , ולראשונה נוכחתי כי ידיעת - השפה שלי היתה מקל בעל שני קצוות . 
' כן , בטח , הוא התחיל לשאול שאלות על המצב באזור ואיפה הקווים שלנו , ' אמר במורך לבו המש"ק , ' לא סיפרנו לו כלום , אבל הוא בכל זאת המשיך לשאול ... ' האחרים , שהחזיקו אחריו בהצגה , הקדירו את מצחיהם לעברי בפרץ של מבטים חשדניים . 
הייתי עתיד להיקלע למצבים דומים עוד פעמים רבות . 
חבורה של בוסנים תנהג בך תמיד בנימוס או לחלופין באדישות , אבל רק עד שצץ פתאום איזה דגנרט ומתחיל לעשות בעיות . 
במקום להתרצות עם מצב הרוח הכללי , הכניסה החדשה תמיד מצליחה להפוך את האווירה על פיה בזכות כוחו חסר - הפרופורציות של הטירוף , במיוחד אם מדובר בבעל דרגה , ולפני שאתה מבין מה קורה כבר נוחת לך חרא רציני על הראש . 
הבריון תלש אותי מתוך הכסא , הציב אותו עם הפנים לדלת , אחר - כך דחף אותי חזרה לתוכו . 
מולי עמד אדולף באקדח שלוף ; מאחורי גבי הסתדרו יתר החיילים , כולם על רגליהם . 
' מי אתה ? 
' 
' מאיפה אתה ? 
' 
' מה אתה עושה פה ? 
' 
' עבור מי אתה עובד ? 
' 
' איפה למדת קרואטית ? 
' 
' כמה זמן אתה כבר בבוסניה ? 
' 
' איפה היית בבוסניה ? 
' 
' איפה המכונית שלך ? 
' 
' מאיזה סוג המכונית הזו ? 
' 
השאלות נורו אחת אחרי השנייה . 
לו האמנתי שאם אספר את כל האמת אקטין את הסכנה בה הייתי נתון , הייתי מספר את כולה . 
אלא שקשה היה להעלות על הדעת שאם אספר כי נסעתי בטרמפים דרך אזור שממנו רוב האנשים משתדלים להסתלק ושאני בדרך לויטֶז רק כדי לראות מה אירע שם , יהיה בכך כדי להבטיח את שלומי . 
הכול סובב סביב עניין הזהות שלך במלחמה . 
כל אחד זקוק לכיסוי , מלת זיהוי שתוכל לספק את הרשויות . 
אם תספר לאנשי השררה שבאת רק כדי לגלות דברים באופן פרטי , ייחשבו שאתה שקרן . 
הפקידוּת חייבת לסווג אותך בתיבה כלשהי , וכשאין אפשרות כזו , היא רשאית לשפוט את מעמדך בעצמה , שיפוט שבמקרה הנוכחי אדולף והגורילה שלו לא היו עתידים כמובן להכריע אותו לזכותי . 
לגבי חלק גדול מהשאלות יכולתי לחנטרש בקלות . 
הייתי יכול לספר לו שאני חזאי מזג - אוויר וידו היתה קצרה מלהפריך זאת . 
אשר למכונית , אפילו היתה לי , אין ספק שהיתה נגנבת בתוך שעה - שעתיים מרגע שנטשתי אותה בצד הכביש . 
לא היתה לו שום דרך לבדוק זאת . 
ואולם , התפקיד שהיה עלי לגלם היה תפקיד מוזר כי האנשים הללו לא היו צריכים להוכיח את אשמתי , רק לחשוד בה , וכבר הייתי נקלע לצרות . 
הוא סבר , בסגנון אופייני לקומוניסט - לשעבר , כי אני מרגל מסוג כזה או אחר , וכדי להניס את חששותיו היה עלי להשיב במהירות ; להיראות טיפה מטומטם , אבל לא מטומטם מדי ; נעלב במקצת , אך לא יהיר ; אומר - כבוד , אך לא מפוחד . 
הנקודה האחרונה היתה המכרעת . 
שמץ ולו הקטן ביותר של פחד גורם לאנשים מסוגו לחשוף את טבעם השועלי , והם יעשו לך חיים קשים עוד יותר רק בשביל הכיף שבזה . 
וחיים קשים בבוסניה של אותה תקופה יכלו להיות כל דבר החל מגידופים וכלה במעצר , הכאה או כדור בראש . 
פרט לזה , מצבי לא נראה שונה בהרבה מהחקירה שעברתי באיטון כשתפסו אותי על עישון חשיש : חמור אבל לא בלי מוצא . 
' אין לך חברים מוסלמים ? 
' הוא חזר על השאלה . 
' כן , ' השבתי . 
' ברור שיש לי כמה חברים מוסלמים . 
כמו שאמרתי , גרתי בסרייבו . 
אתה יודע איך זה שם . 
יש לי חברים קרואטים , יש לי חברים סרבים . 
אין לי שום חלק במלחמה הזו . 
הוא השתהה לרגע , עובר על התשובה במוחו , אחר - כך הוריד את האקדח . 
' אתה לא מוצא חן בעיניי , לא אתה ולא הסיפור שלך . 
הוא רכן שוב קרוב אלי . 
' אני לא רוצה אותך כאן . 
משכתי בכתפיי . 
הרגע הקשה היה מאחוריי . 
ידעתי שהכול עומד להסתדר , ובעצם היה אפילו משעשע . 
היתה בידיו הסמכות לירות בי אבל לא הלוגיסטיקה לשלח אותי חזרה לקרואטיה הרחוקה . 
חייל זעוף ליווה אותי לבקתה שבה נכלאתי לשארית הלילה . 
עם שחר שחררו אותי והתחלתי ללכת ברגל עם הדרך לגורניי ואקוּף . 
הקצין ועושה דברו הסתלקו . 
איש מיתר החיילים לא נשא אלי את עיניו כאשר חלפתי על פניהם . 
5 
מאסת האנשים הרועדים והדחוקים היתה מתכווצת ונאנקת עם כל שריקה רוטטת של פגזי המרגמה הניחתים . 
הם הצטופפו יחד בתוך נקיק של עשב , הניצולים מבין נוסעי שלושה אוטובוסים שנלכדו בהפגזת צבא בוסניה - הרצגובינה שיועדה לפגוע במחסום קרואטי שהוצב מחוץ לטרבניק . 
היו אלה Gastarbeiter בוסנים בדרכם הביתה מגרמניה שהפכו בלא ידיעתם לקורבנות האחרונים שגבתה הלחימה שפרצה אותו יום בעיר בין חיילי ההא וו או ֹ לצבא הממשלה . 
מבוהלים , רבים מהם פצועים ובעוד שניים מוטלים בערבוביית איברים וללא רוח חיים על הכביש , הם עדיין היו תחת אש . 
שכבתי בשמחה ביניהם על האדמה , המצלמות לחוצות בשכחה אל חזי , כאשר קול אוושה של מנוע מתקרב משך את תשומת לבי . 
מעלי ראיתי צלם אמריקאי בעבודתו . 
קצת חיוור , תקוע כמעט במקום אחד , אבל מצלם . 
בנזונה , חשבתי לעצמי כשהבנתי שבמעשיו כאילו הציב בפניי שלא במתכוון את האתגר לבגוד באינסטינקטים שלי ולהזדקף . 
קמתי על רגליי והתחלתי לצלם . 
זו לא היתה חזרה על סיפור סרייבו . 
סוף - סוף עמדתי למכור תצלום . 
כשהגעתי בסופו של דבר לגורניי ואקוּף והצלחתי לחצות את קו החזית הנזיל - עדיין בעזרתה של חבורה מקומית מההא וו או ֹ , ניגשתי לבסיס של כוח האו"ם הבריטי בעיר . 
למרות חזותי הפרועה וסרחוני הוצעה לי קבלת פנים מתורבתת שכללה מקלחת ועדכון על המצב . 
האזור כולו הלך בעקבות מוֹסטר והשטחים שמדרומה ּ כשהוא נגרר לתוך מלחמה בין מוסלמים לקרואטים . 
כפר אחרי כפר , עיירה אחרי עיירה , הברית הקלושה כנגד הסרבים הלכה והתפוררה לכדי סכסוך דמים : פרוזור , ויטֶז , גורניי ואקוּף ומוֹסטר היו רק בגדר התחלה . 
בסיועם של הבריטים הגעתי למחרת היום דרך מערך נוסף של קווים לכפר סטארה בילה , מעוז קרואטי ציורי במרומי מישור אדמת הסחופת של עמק הלאשבה . 
הכפר שכן סמוך לויטֶז , וסביבו מוקם מה שהיה אז הבסיס הראשי של הבריטים בבוסניה . 
כיוון שהיה במרכזו של סכסוך מתעצם והָמָה מתחושת לחימה ממשמשת ובאה , מספר רב של עיתונאים שכרו חדרים מהמשפחות הקרואטיות במקום . 
בכל שהותי בסרייבו פגשתי רק ארבעה עיתונאים , וגם אותם בחטף . 
קומץ אנשי התקשורת בהולידיי אִין היה קליקה סגורה ושמר על ריחוק . 
בפעמים הספורות שהרהבתי עוז בנפשי לחזור למלון אחרי יומי הראשון בסרייבו חשתי תמיד מבוכה , מחשש שהעיתונאים יתנערו מעלי כ ' תייר מלחמה ' בטרם אצליח להשלים עם משמעות הדבר . 
בכל מקרה , כל עוד אין בכך צורך ממשי , אינני אוהב לאכוף שיחה על אנשים שאיני מכיר . 
אלא שהפעם המצב היה שונה לחלוטין . 
החוויות שחוויתי בחודשים הקודמים החדירו בי בטחון לוחמני עד כדי כך שהתייחסתי כמעט בביטול לזרים מגובים בארגונים וברכבים משוריינים . 
האמנתי כי למרות שלא היתה בידי התמונה השלמה , אני מכיר את הבוסנים לא פחות ואולי אף יותר מהכתב הממוצע , וממילא כבר לא היה אכפת לי מה חשבו עלי העיתונאים . 
מה גם שאותו זמן השתכנעתי כי אין להם זכות לכנות שום איש ' תייר מלחמה ' מבלי שתחילה ישפטו באור כזה את עצמם . 
להפתעתי , רחוק מכתלי ההולידיי אִין הם נראו כמו עדר חביב של ילדים פגועים , ריכוז של כבשים שחורות שהלכו לנסות את מזלן בקזינו המלחמה . 
יהיה המסווה שלבשו מתוחכם ככל שיהיה , מעט מתחתיו יכולת תמיד לגלות טרגדיה ואסון אישיים – תיאבון ללא - שובע שהניע אותם לצרוך פגיעות חדשות וכל נצחון אישי רק ביצר אותם עוד יותר בתבוסה . 
חלקם נשאו תסמינים של הפרעת לחץ פוסט - טראומטית שהיו כמו מאמר - רקע עקר אודות מצוקה עמוקה יותר . 
הם היו מסוגלים לריב ולדפוק האחד את השני מתוך פריקת עול כמו זו שבין עבריינים במוסדות , אבל הם גם דאגו זה לזה והיו קשורים ביניהם באחווה אלטרואיסטית ככל כת מנודה . 
אני השתלבתי ביניהם מצוין . 
שכרתי לי חדר בבית גדול בן שלוש קומות במרכז הכפר שהיה שייך לזוג ערירי של קרואטים - בוסנים , ויקטוריה ומילַן . 
הוא גר בבית , היא ניהלה אותו . 
חדרי , בקומה העליונה ופונה לדרום , היה ספרטני ונקי והריהוט שבו כלל לא יותר ממיטת - יחיד , שולחן עץ וכסא . 
אף על פי שלא ידעתי זאת אז , החדר ההוא היה עתיד להוות לי בית כמעט לכל אורך השנתיים הבאות . 
התמקמתי בו , ישנתי שינה ארוכה , אחר - כך התעוררתי בציפייה לעווית הבאה של המלחמה . 
הארץ סביב היתה קליידוסקופ מבלבל של נאמנויות והתעמתויות שונות , מערבולות של מתח ומסירות שנכפו על נוף עוצר נשימה . 
העמק היה שטוח , פורה ושופע עשב קיצי . 
יערות נשירים כיסו הרבה מן הגבעות שסביב , אם כי בַּמערב הר וְלַאשיץ' והקווים העורקיים של רכסיו הזדקרו כמו אנדרטה של סלע חשוף מתוך ההינומה המוריקה שלמרגלותיו . 
אחמיצ'י , מוסתר ממזרח , נשרף כמעט עד היסוד והמסגד שבו מוטט , ועם זאת המוסלמים עדיין נאחזו בקטנה שבמובלעות בוסניה , סטארי ויטֶז , העיירה העתיקה שהיוותה את גרעין החדשה יותר , הקרויה באותו שם , קילומטר וחצי מכאן . 
קרוב יותר , לא יותר משלוש מאות מטרים מהבית , התנשאה מעל הבסיס הבריטי תלולית אדמה קטנה שציינה את המִבלט הקדמי בקו החזית של צבא הממשלה . 
עם שחר , מבעד לערפלים הקרירים יכולת להבחין לפעמים בדגל הסהר הקטן מתנופף מעל השוחות ולצפות בחיילי בוסניה - הרצגובינה שמתחתיו מתמתחים כדי להפיג את צינת הלילה . 
לקראת הצהריים המרפסות הצפוניות אצל ויקטוריה הפכו ליציעים המשקיפים על חילופי האש שפרצו שם בעת ניסיונותיו של ההא וו או ֹ לכבוש את השטח , ונהגנו לעודד את הקרבות כמו פלבאים באמפיתיאטרון רומאי , עד שהקליעים החלו להתפצפץ בגג מעלינו והניסו אותנו מצחקקים בזחילה פנימה לקול התנגשותם של הכסאות שנטשנו תחתינו בבהלת השכרות . 
סטארה בילה היה אפוף אווירה מוזרה , מזיגה מתוחה של השפיות טובת המזג שניגרה מתוך הבסיס הבריטי בבניין בית ספר – בין שורות לבנות של ביתנים ניידים בהם שוכנו החיילים , בהיקפם של גלילי גדרות התיל ועד הגבעות הבוסניות שמעבר לעקבות הנגמ " שים שלהם – והאלימות הגלויה , ישר - בַּפָּנים , של המלחמה . 
חייל הא וו או ֹ שיכור , שכונה סְפְּלאט ' הדוור ' בגין עיסוקו שמלפני המלחמה , הציב מאחורי הבית של ויקטוריה עמדת מרגמה . 
תהיה השעה אשר תהיה , נדמה היה שתמיד בחר לירות דווקא ברגע שהמוח שלך הפעיל את הטייס האוטומטי שלו למצבי - מלחמה , אשליית הרוגע שמאפשרת לך לא לחשוב על שום דבר מסוים , אף על פי שמאחורי החזות הזו עצביך מתוחים כקשת . 
ואז זבנג , סְפְּלאט יורה במרגמה שלו ומטיס אותך פנימה מתחת לגג . 
' אש יוצאת , ' הכריז בקול מתחנחן בחור מבריק שכרגע הגיע , כאילו ידע זאת מלכתחילה , אבל היה ברור שהוא ממשיך לשבת מסיבה אחת ויחידה – הוא רק עכשיו יצא ממשרד בלונדון ועדיין ולא הכיר את המתח המצטבר שנסך בך המוות האקראי . 
אש יצאה מסביבנו , ואש נכנסה : לפעמים מרגמות וטילים , לרוב קליעים . 
לסוג הנשק לא נודעה חשיבות אמיתית , התוצאה היתה תמיד זהה : נזק לרקמות ומוות . 
לפעמים היה משעמם . 
שום דבר לא קורה . 
אבל כשהיה שינוי , השינוי היה תמיד לרעה . 
הולכים ברחוב לבקר חבר : תראו , תראו , הנה ברנש זקן שחוסל בידי צלף ; פה פרה שחטפה רסיסים ; שם ילד שפוצצו אותו ברובה חסר - רתע כשקטף דובדבנים בעץ . 
אפילו הבריטים לא היו בטוחים . 
הם הספיקו כבר לספוג אבידה קטלנית ראשונה בגורניי ואקוּף , וחילופי אש בהיקף המחנה לא היו בגדר חידוש . 
ואז באחד הערבים המתורגמנית , דובּרילה , בחורה סרבית גבוהה ושחורת שיער , נהרגה מקליע בביתו של קצין בפאתי הבסיס בויטֶז . 
האש שהרגה אותה יצאה מתוך הקווים של ההא וו או ֹ , ואולם בתוך שתיים - עשרה שעות המקומיים הפיצו סיפור שונה . 
מתורגמנית אחרת , כך סיפרו , בחורה מוסלמית , קינאה בדובּרילה ופיתתה אותה לשבת בכסא שניצב בטווח הראייה של צלף מוסלמי על הגבעה וזה ירה בה כפי שנצטווה . 
כזו היתה צורת החשיבה של האשמים בבוסניה : הכחשה דפוקת - שכל ועורמה כפרית מצד קנאים צרי אופקים שקראו דרור לדעותיהם הקדומות בזכות ציוד לחימה מודרני והכישלון המוחלט לעצרם . 
לליברלים ולמשכילים בבוסניה – שגישתם הפכה לאויב הגדול של המלחמה יהיה שיוכם הדתי אשר יהיה – היה כינוי עבורם , papci . 
מלולית פירושו ' רגלי חזיר ' , ובהשאלה ' גלמים ' . 
Papak היה גולם . 
המלה שעשעה אותי כששמעתי לראשונה את מומצ'ילו משתמש בה בסרייבו כדי לתאר את הסרבים שירו על העיר . 
לאחר מכן משמעותה הורחבה בהכרתי וכללה את כל אלה שנכשלו להבין מה עמד בבוסניה על הכף , כאשר כוחות הלאומנות דחקו את הקורבנות הסובלניים לתוך כברת שטח קטנה בטרם עיצבו את מנהיגיהם בצלמם שלהם . 
למדתי לשנוא את ה papci , בין אם היו חוליגנים מקומיים או דיפלומטים בריטיים שהנציחו את כוחם של רוצחים בדברם על המלחמה כעל ' טרגדיה בלתי נמנעת' . 
זו היתה ראשיתה של תקופה מעצבת גם מבחינת תפיסתי את המלחמה . 
סרייבו זרעה אמנם בתוכי שדה של כעס , אלא שבמוקד הכעס הזה עמד עדיין משהו חסר - צורה ובלתי מגובש , שעסק ב ' מלחמה ' כישות יותר משניסה לזקוף את האשמה למי מאלה שעמדו מאחוריה . 
רבים מצאו את עצמם נושאים נשק , בין אם רצו בכך ובין אם לא . 
אם היית בגיל הגיוס , כשפירוש הדבר אינו אלא שהיית בעל הכוח להילחם , להרוג ואולי גם לשרוד , גויסת לצבא שייצג את ההגדרה שלך , תהיה זו ' מוסלמי ' , ' סרבי ' או ' קרואטי ' . 
כך שנשיאת נשק לא היה בה לכשעצמה כדי להצביע על אשמה . 
היתה זו יותר גישתו של האדם החמוש שרמזה על המתרחש ; וככלל , הקרואטים במרכז בוסניה , כמו הסרבים לפניהם , גילו נכונות רבה יותר מהמוסלמים לשתות מיין - התרעלה של הלאומנות . 
היו לכך סיבות רבות . 
בעיקר זו , שנקל לאין ערוך לעורר חרדה לאומנית באנשים בעלי תחושה לאומית מוגדרת מאשר באלה החסרים אותה . 
כאמצעי לייצר את החרדה , יכלו הן מנהיגי הקרואטים והן מנהיגי הסרבים להפריח דימויים של הרדיפות שנרדפו עמיהם בעבר ושל עברם הצבאי ה ' מהולל ' . 
אחרי עזיבתם של הטורקים במאה התשע - עשרה , המוסלמים היו חסרי ' זהות אתנית' עד , 1974 כשטיטו הכיר בהם כישות נפרדת בבוסניה שבה היוו את עיקר האוכלוסיה . 
הם לא היו אלא צאצאי השבטים הסלאביים שהתיישבו בבוסניה והמירו את דתם לזו של שליטיהם הטורקים , וכך לרובם המכריע לא היתה תחושת לאומנות אמיתית , בעלת שורשים היסטוריים , מעבר להיותם ' בוסנים ' . 
זהותם של הקרואטים וזהותם של הסרבים נולדו מתוך מאבקיהם בטורקים . 
המוסלמים , לאור עברם , לא יכלו כמעט להסתייע בדפוס דומה . 
רבים נתפסו באופן בלתי נמנע ובאיחור לקנאות דתית - כביכול כתוצאה מהרדיפות שנרדפו במהלך המלחמה , אם כי הרוב נשאר רחב אופקים לעין שיעור מן הצדדים היריבים . 
מרבית המוסלמים נלחמו על זכותם להתקיים כאומה בתחום גבולותיה המוכרים . 
בעיירות ובכפרים רבים ההא וו או ֹ וצבא הממשלה שמרו עדיין על ברית שהפכה מתוחה מיום ליום בשל בואם של פליטי הקרבות מאזורים אחרים או קבוצות קיצונים שנשלחו כדי להביא הסלמה . 
בשלב זה העיר העתיקה טרבניק למרגלות הר ולאשיץ' , על שבעת מסגדיה , ששימשה לפנים כמושבם של הווזירים העותומנים , הוחזקה עדיין בשליטת יחידות מוסלמים וקרואטים כאחד שהציבו חזית משותפת נגד הסרבים שמעבר לכפר טוּרבֵּה , מעט מערבה משם . 
ביקום אחר משלי תוכנית ואנס - אוֹאֶן הונחה על השולחן מתוך כוונה להביא לסיום המלחמה בבוסניה על - ידי ביתור המדינה לשלושה נתחים בלתי שווים . 
הגבולות המוצעים היו כה מגוחכים מבחינת היתרון שהעניקו לקרואטים של בוסניה עד כי אלה התבדחו שראשי התיבות הא וו או ֹ פירושם Hvala Vance Owen , ' תודה ואנס אואן ' . 
לאומנים קרואטים בהרצגובינה היו להוטים כי הארץ שתוקצה להם על פי התוכנית תסופח בכוח הנשק להרצג - בוסנה , המדינה עליה הכריזו על דעת עצמם , במחשבה שכך יינתן תוקף דה - פקטו למפה לפני שמישהו יספיק להתחרט . 
חלק ניכר מהשטחים שסביב סטארה בילה , ובכלל זה טרבניק , נכללו בחלק הקרואטי המיועד , מה שהעצים שם את המתיחות אף יותר – דווקא בשל היוזמה הדיפלומטית שביקשה לשים לזו קץ . 
ישבתי שיכור בשמש במרפסת אצל ויקטוריה , ממתין למלחמה שתבוא ובינתיים משוחח במהילה רווית - ברנדי של חלומות ושאיפות עם אלכס , עיתונאי קנדי צעיר , כאשר צלם אמריקאי התפרץ לחדרי . 
' טרבניק בבלגן . 
הלחימה החלה . 
בואו ניסע . 
בתוך דקות הגענו לעבורי העיר בדהירה מהירה בלאדָה ניבָה לתוך המערבולת האופיינית לכל נסיעה אל פעילות צבאית בעיצומה : תחילה הרעש , קראאמְפ ּ דוּם - דוּם - דוּם מרחוק המתנפץ בקרשצ'נדו ככל שקרבים ; אחר - כך פס - התמונה – עשן , בתים בוערים , חורבות , חללים ריקים שבהם היית אמור למצוא אנשים ; ואז מגיע הרגע שלך לפחד , הרגע שבו חייך נשאבים למישור אחר , תחושת הנפילה החופשית ללא מצנח . 
טירוף שעוברים בכל פעם מחדש . 
טורים זועמים , עוינים של חיילים קרואטים נסוגו בפני טרטורי הירי ונפץ האש הארטילרית במרכז העיר . 
מראות חולפים מבעד לערפילי הברנדי : חייל הא וו או ֹ אחוז חימה , פניו בצבע החציל ועיניו לטושות , ורידים כמו תולעים כחולות ושמנות מגולפים בבירור בצווארו , צועק ' קתולים או מוסלמים ? 
קתולים או מוסלמים ? 
קתולים או מוסלמים ? 
מוות ? 
לפעמים זה הפחות גרוע מכול . 
ובכל אופן המוות הוא כבר סיפור אחר לגמרי , המשחק שלשמו אתה כאן . 
ואחר - כך דרך אותה המנהרה המסתחררת רק בכיוון ההפוך , כשאתה נמלט , מתודלק באדרנלין , מן האש ; שועטים חזרה בכביש , המכונית חורקת מצד לצד בשעה שניתך מעלינו מטח נוסף , ודבריו של האמריקאי הם נאום בזכות החיים : ' לכו תזדיינו מניאקים מזדיינים אי - אאאאאה אני מפחד לעזאזל לעזאזל לעזאזל אני מפחד ... ' בסרייבו פוצצו לו אחד מהאשכים שנה קודם לכן כשפגז מרגמה נחת היישר לרגליו והרג את עמיתו שעמד מאחוריו . 
דיוויד אולי איבד אז יותר מאשר חתיכת בשר מבשרו , אבל בחוגים המצומצמים של המלחמה הוא צץ בזמנים רלוונטיים שונים בחיי , בדרך כלל כנביא סהרורי שניבא על משהו רע העומד לקרות . 
הנסיעה שלנו באותו יום היתה רחוקה מלהיות הרע ביותר ממה שעוד נעבור ביחד . 
מאוחר יותר ובמצב של פיכחות , בשעה שהאור גווע לתוך דמדומים מנצנצים מפגזים נותבים על הגבעות סביבנו , הוא פיתח את סרט הצילום שלי במעבדתו המאולתרת בסטארה בילה . 
הוא החזיק את הסליל באור הנורה , סורק בזו אחר זו את התמונות פעם אחת ואחר - כך פעם נוספת , מאושר לראות אותי מזיע מציפייה . 
' לא רע . 
אני אקח את הצילום הזה , ' אמר והצביע על פריים בודד . 
בתשליל הדו - ממדי המוזר של המציאות עליה שמתי יד בתוך ערוץ העשב נראו ארבעה פרצופים : פניה של אשה זקנה נופלים בקדמת התצלום ושלושה גברים שפופים מאחוריה ברקע . 
הוא צולם רגע לפני פגיעת הפגז , שהארבעה יכלו לשמוע אותו קרב . 
הם נראו מבוהלים כצפוי . 
קיבלתי 50 מארקים גרמניים עבור התצלום וחשתי מרומם . 
כמו לחיצת היד עם אֵריק בצ'יטלוּק , זו היתה נאמנות חדשה בכיוון אחד – בהדרגה הפסקתי להתבונן במלחמה מבפנים החוצה והתחלתי להתבונן לתוכה מבחוץ . 
התעודה הממורטטת שעדיין נשאתי עלי כדי לרצות את פקידי האו"ם בטענה שאני עובד עבור עיתון בריטי היתה פיקטיבית מתמיד , אבל היא נתנה לי מין זהות , את הכיסוי לו הייתי זקוק . 
תוייגתי כצלם . 
יותר לא אצטרך למלא את ריאותיי אוויר לפני שאני משיב על השאלה ' מה מעשיך כאן ? 
' במלה קטנה יכולתי להרחיק מעלי את הפולשים הנחושים ביותר , כמעט כולם . 
לא הכסף ולא התחושה המרוממת נמשכו לאורך זמן . 
* * * 
בתוך עשרים וארבע שעות התעוזה נטשה אותי . 
לא אותו עניין פשוט כמקודם של זהירות והפכפכות , אלא תחושה של חוסר יציבות מוחלט היא שגרמה לי לפקפק בעצמי שוב , רק שהפעם לא היה מדובר בתהייה האם עלי להיות במלחמה , אלא השאלה האם אני מסוגל ' להמשיך ' בה . 
חזרנו לטרבניק , שבה ההתנגדות הקרואטית עמדה כבר בפרפורי גסיסה , אם כי הלחימה עדיין שיסעה את העיר . 
ייתכן שהיתה כאן השפעת ההנגאובר , וייתכן שניצלתי באופן זמני את מכסת כושר ההתאוששות שלי , אולם בשעה שעמדנו , שלושה עיתונאים ואני , בבניין מקשיבים לצליפות - השוט של הקליעים החולפים ולצווחת הפגזים הנוחתים , ידעתי שלא אוכל לעבור בדלת ולצאת לשם , ושאם אעשה כן לבטח אמות . 
אימת המוות נתנה את הופעת הבכורה שלה בחיי , וזו היתה רחוקה מלהיות רצויה . 
ברור שפחדתי כבר קודם – בסרייבו , פעמים רבות , ושוב במוֹסטר ובדרך צפונה . 
זו היתה חוויה חדשה לכשעצמה , כמו לאבד שליטה על מכונית דוהרת בכביש בין הרים , או לחצות מנסרה עירום ובעיניים קשורות . 
הפחד לחייך ָ , הפחד ממותך . 
אבל כאן היה משהו שונה , לא התחושה שאני עלול למות כמו התחושה שאני עומד למות . 
מרגע שזו השתלטה עלי – אימה מחרידה ומחניקה כשבעקבותיה נשמעים כבר צעדיה הראשונים של בהלה – הדמיון שלי החל להשתולל . 
חשבתי על הגפיים המרוטשות , הבשר המחורר וההשחתה המקרית בגופם של הקורבנות שראיתי , מתחלחל מרגע לרגע . 
הבטתי סביבי בפני עמיתיי . 
הם נראו אדישים . 
כאילו הייתי שם לבד , בשממה הקפואה . 
גרוע מזה , הייתי משוכנע שהקיפאון והאלם שאחזו בי לפתע חשפו את מצבי הנפשי לעיניהם . 
צדקתי . 
כאשר הלחימה שככה מעט יצאנו מהעיר בשברולט משוריינת . 
ואפילו אז הפחד חדר לתוכי . 
' אל תדאג , ' אמר לי מישהו בשקט . 
ברור שדאגתי . 
האימה לא היתה חלק מהתוכנית . 
מהי ? 
מניין הגיעה ? 
האם תישאר לתמיד ? 
מושגי הלחימה והאומץ שהותירה בי משפחתי לא הזכירו אותה כלל . 
אבות - אבותיי המתים לבטח מעולם לא הרגישו כך בקרב , הם פשוט התברגו לתוכו בשכחה עצמית של בוקרים פוחזים וחזרו לקטוף את זרי הדפנה . 
חשתי כי כל שעלי לעשות הוא להיות פוחז . 
חשבתי שזה אותו הדבר כמו להיות אמיץ . 
המחשבה על פחד אמיתי , לא כל שכן אימה אמיתית , מעולם לא חלפה במוחי בצבא . 
לפעמים תהיתי מהי . 
הפעולות היחידות שיצא לי לראות , באירלנד ובמפרץ , לא העניקו לה הזדמנות לבוא לידי ביטוי , אך לו ּ גם היו מעניקות הזדמנות כזו , הרי המנטליות השונה כל - כך אשר שולטת בך כחייל , שעיקרה הוא המטרה למלא את המשימה שהוטלה עליך , מעניקה לך מחסום חזק מפני פשיטות השוד של הפחד . 
המוח שלך כל - כך מתועל לעבר תכלית מוגדרת , אגפיו מוגנים בדאגות הנוגעות למיקומם ולמעשיהם של חייליך , עד כי לא נותר בו הרבה מקום ליותר מזה . 
מה גם שידיך אוחזות במשקלו הקר והיפהפה של הנשק , ואם נשאר לך בכלל זמן למעט מחשבה אישית על העיסוק הרי שהזמן הזה נרתם לתפילה כי תינתן לך ההזדמנות להשתמש בו . 
הדינמיקה של חיי בבוסניה , זו שהלמה גם את עיסוקי החדש כצלם , היתה שונה לחלוטין : להגיע בלתי חמוש לשפת התהום שבה האנשים היו נהרגים , להישאר בתוכה מתנודד לזמן ארוך ככל האפשר מבלי להיהרג בעצמי , לצאת , ואז לחזור על הכול שוב ובמהירות האפשרית . 
היה זה מצב של בדידות , תהיה החברה שסביבי אשר תהיה , ובתוך החלל הריק הזה היו חומרים אפלים יותר מעופרת שיכלו לפצפץ אותי . 
הייתכן שהייתי מוג - לב ? 
המחשבה היתה איומה מכדי לעסוק בה . 
גרועה לא פחות היתה האפשרות שהתעוזה שלי נשברה כמו עץ יבש ויותר לעולם לא תעמוד לצדי . 
דגרתי על הבעיה משך שלושה ימים ושקעתי בדיכאון מופנם . 
היא נחתה עלי לגמרי במפתיע . 
ביום הרביעי ז'יל , צלם - מלחמה צרפתי עם שלושים שנות נסיון מאחוריו , אמר לי להפסיק להיות כזה שמוק . 
' שמע , ' הוא אמר , ' אפשר להמשיך בזה רק בזכות אי - הידיעה . 
המציאות מגיעה בסוף אל כולם , אם נותנים לה מספיק זמן . 
אז עכשיו , אחרי שאולי ראית אותה , אל תשחית את הזמן שלך בחיטוטים בה . 
תלמד שכל יום יהיה שונה מקודמו ; בחלק מהימים תוכל להיות " אמיץ " , אבל לא בכולם . 
אל תעניש את עצמך בגלל זה . 
זה בסדר . 
זה נורמלי . 
קצץ בתפוקה הרגשית שלך . 
תוכל להמשיך בלי סוף אם רק תפסיק לחשוב כל - כך הרבה . 
כל - כך הרבה מהדיבורים פה הם זיבולים . 
אל תתווכח על שום דבר אלא אם זה הכרחי . 
אל תהיה נסער , כועס , עצוב , אפילו אל תדבר על שום דבר לא - חשוב . 
חסוך באנרגיה שלך . 
כל מה שאתה יודע לא שווה כלום . 
כל אחד מאתנו מכיר את התגובה . 
מדובר פה בכימיה שמשתנה מיום ליום . 
כל יום של כל אחד הוא שונה . 
זה מה שאתה צריך להבין . 
זו לא היתה תרופת פלא , אולם ז'יל היה נערץ עלינו בזכות ניסיונו ולא היה מסוג האנשים שישמיעו מלות ניחומים ריקות מתוכן רק כדי לשפר את הרגשתך . 
עצתו היתה עתידה לשוב ולעלות בזכרוני עוד פעמים רבות וכעת אני נזכר ביום ההוא בלא כל תחושת בושה . 
דלת כמו נפערה בפניי , תחילה לאט , ומעברה היתה הבנה חדשה . 
לא שלמדתי להתייחס אל האומץ בצורה שונה ; התחלתי לראות בו מונח חסר - משמעות שבו משתמשים הדיוטות כדי להאדיר את מעשיהם של מי שמניעיו האמיתיים נבעו בדרך כלל מאינסטינקטים יותר מאשר מאהבת הזולת . 
וכך הרגש פתח בנסיגת חורף ארוכה . 
התחלתי לקחת את החיים בקלות . 
הקיץ ההוא סיפק לא מעט הנאות בסטארה בילה , בהנחה שלא היית מילידי המקום . 
הוא ניקז אליו ערב - רב של עיתונאים , צלמים , מקליטים , כותבים , מפיקים וטכנאים מכל סוג ולאום – הפרועים , הנפוחים , היהירים והחלולים , אלה שהאגו שלהם היה הרבה פעמים לא פרופורציונלי ביחס לכשרונם , אם לא לתהילתם . 
הלחימה גלשה הלאה אל הגבעות מסביב , זוהרת בכפרים בוערים בלילות ומהדהדת בחילופי אש בימים . 
נהגנו לצפות בה בזמן הברביקיו . 
עם הדמדומים בחרנו את החברה שלנו , הלעטנו את עצמנו מכל הבא ליד , וחגגנו בטירוף . 
הנמכנו את המשמעויות שהיו למלחמה עבורנו והגברנו את מערכת הסטריאו שפעלה על גנרטור . 
לילה אחר לילה ה - Stereo MC ’ s שרו לנו להתחבר , אבל לפי שעה אני מצדי הייתי מאושר לשלוף את התקע . 
התקשורת והחיילים הבריטיים היו ביחסים קרובים . 
נכון לזמן ההוא לא היתה בידי האו"ם אסטרטגיה מגובשת לגבי חייליו הזרים בבוסניה . 
מפקדים בגזרות שונות פירשו את משימתם – לאבטח את אספקת הסיוע לבוסניה – בדרכים שונות מאוד . 
כל מפקד בר דעת היה יכול לראות שהעסק לקוי מיסודו , והעובדה שהשליכו מזון לקורבנותיה של לחימה פראית ומתמשכת , שסיכנו את חיי אנשיהם כדי לגונן על הפחדנות המוסרית חסרת האונים של ארגון , שעקב התנהלותו הגולמנית בחוסר יעילות ובחוסר החלטיות רק הנציח את המלחמה , ביישה קצינים בני כל הלאומים שהגיעו לחבוש בעל כורחם את הכומתה הכחולה של כוחות האו"ם . 
חלקם שמרו על חייליהם מאחורי השריון ושקי החול כשהם עושים מעט ככל האפשר , וקיוו לאבידות מזעריות עד שיגיע זמנם להשתחרר או עד שכל המהומה תחלוף . 
הבריטים במרכז בוסניה החזיקו במשאב ייחודי : קופסת נעליים במשקל 27 טון של שריון על זחלים ועליה צריח שצמד עיני הסמור שלו מנוקבות בתותח רארדן 30 מ"מ ובגֶּדֶם המכוער של מקלע שרשרת 7.62 בעל קצב אש של למעלה מ 600 קליעים בדקה . 
רכב - הלוחמה ווֹריור היה גרסת שדה הקרב של מערבל המזון קנווּד שף כאשר מדובר בגוף אנושי , בטון או מתכת . 
מבחינת יכולת קרב , הוא היה בעל העוצמה האדירה ביותר מכל הרכבים שעמדו אז לרשות כוחות האו"ם בבוסניה . 
אך כיוון שהאו"ם לא גיבש אסטרטגיה כוללת לא נותר לבריטים אלא לנהל את העניינים כראות עיניהם . 
גם ה ' סיוע' הפך לאחד ממשאבי המלחמה . 
אזרחים וחיילים ניזונו ממנו במידה שווה , ואספקתו לצד אחד סתרה את האינטרסים של האחר . 
כאשר לוחם בוסני מצבא כזה או אחר טמן מוקש נגד - טנקים בדרכו של הווֹריור , האינסטינקטים כמו גם משאלת הלב של המפקד הבריטי היו מן הסתם להיפטר משניהם , אלא שהוא לא היה מסוגל לעשות זאת במסגרת המנדט שהעניק לו האו"ם והגביל את הירי לאש - תגובה בלבד . 
עם כל עוצמת האש של הווֹריורים , הבריטים נאלצו בדרך כלל לפתוח במשאים ומתנים נפתלים כדי להעביר את הסיוע ליעדו . 
למרות סלידתם , ולמרות שברוב המקרים הכחישו את הדבר , הכוח הקטן שלהם נאלץ לספסר ב ' שוק הסיוע' כשהוא משמן את החיבורים בשרשרת אספקת המזון מצד אחד לאחר . 
בדרך כלל לא היה איזון בין הצדדים והקרואטים נהנו במשחק הזה מכוח מופרז בזכות העובדה ששלטו על הדרכים היחידות שהוליכו למרכז בוסניה . 
לרוב , הסיוע שהועמס במשאיות ' הנציבות העליונה של האו"ם לענייני פליטים ' לא יצא כלל מהמחסנים בקרואטיה . 
נהגים היו נהרגים , משאיות היו מתפוצצות , ואז אנשי העניבות מהאו"ם איבדו לתקופת - מה את עשתונותיהם , או שפשוט הקרואטים לאורך הקו בגורניי ואקוּף סרבו לאפשר מעבר של רכבים אל צפון המדינה . 
לעתים חלפו שבועות מבלי שיגיע אל הבריטים סיוע כלשהו , שאת העברתו היו אמורים לאבטח . 
את החלל הריק שנפער כך הם מילאו בניסיונות תיווך בין הקרואטים והמוסלמים במטרה להפיג את המתיחות הכללית וכך הפכו למשגיחים על כל סוגי המסחר בבורסת החומר האנושי : גופות , פצועים , שבויים ופליטים . 
או לחלופין שעטו בין הכפרים בווֹריורים שלהם בניסיון להתחקות אחר התקדמות הלחימה ולקבוע מי שלט במה . 
הניסיונות הללו אתגרו אפילו את המוחות המוכשרים ביותר . 
' מי שחושב שהוא מבין מה קורה לא היה מרוכז , ' ציין ביובש רב - סרן בסיומו של יום קישור ארוך . 
הם עודדו את התקשורת להילוות אליהם למשימות אלה משום שחשו , באופטימיות אופיינית לאותו זמן , כי מודעות ציבורית למתרחש במציאות תהיה לטובת כל הצדדים בבוסניה . 
הסידור היה נוח לכולם – רוב הזמן . 
הבריטים שאפו לפרופיל גבוה , התקשורת שאפה לראות אותם בפעולה . 
קצינים התרועעו בחופשיות עם עיתונאים , ואלה יכלו , אם רצו בכך , להשתתף בתדריכים שנערכו פעמיים ביום בביתן מחוץ לשערי הבסיס בויטֶז . 
מעניין לכשעצמו היה לעקוב אחר התפתחות הדעות בקרב המפקדים הבריטיים ככל שהמלחמה נמשכה . 
טכנית הם אמנם היוו כוח ניטרלי , אך בשיחות פרטיות קצינים רבים היו מוכנים להודות בהזדהותם עם המוסלמים , שעדיין ייצגו ברובם אידיאל חילוני וכן לחמו כנגד כוחות שציודם עלה על שלהם כשהם עצמם משותקים מחמת האמברגו על הנשק . 
מאוחר יותר , חילופים בשרשרת הפיקוד של האו"ם שללו מהיחידות הבריטיות את ההזדמנות לבטא השקפות שאינן עולות בקנה אחד עם האג'נדה הפוליטית החדשה , ואלה החלו כבר לפלוט את אמרי השפר של הארגון שביקש לצבוע את כל הצדדים בבוסניה בגוון אפור זהה של אשמה . 
משוחרר לכאורה מהפחד שלי בזכות חברתם של ידידים ותקופת בטלה נהנתנית , חזרתי לעבוד . 
האימה שלי היתה כמו מלריה . 
בטיפול שכלל שילוב של חוג קרובים - ברוחם ורגיעה , היא נכנסה לשלב הפוגה , אף על פי שהקדחת חזרה ברווחי זמן מתארכים יותר ויותר ובצורה מוחלשת . 
צבא בוסניה - הרצגובינה הדף את הקרואטים מפאתי טרבניק וגרם להם לסגת מעמדותיהם בגבעות שמסביב . 
קווי החזית , במצבם אז , התגלו כהפכפכים ובלתי צפויים . 
בשעות שקטות עדיין ניתן היה להגיע אל חיילי בוסניה - הרצגובינה עם הכביש הראשי מערבה מטרבניק או מזרחה מזֶניצה . 
אך בגבעות התנהלו קרבות עזים יותר , וככל שעלה מספר העיתונאים שמכוניותיהם נפגעו מירי כך רבים יותר ניצלו את ההזדמנות , במידה והיתה כזו , לנסוע בווֹריור . 
כך אפשר היה לנוע בתוך הקרבות ללא דאגה , ובימים מוצלחים זכית לראות את הבריטים מנחיתים אש בעצמם . 
הפסקתי לציין בזכרוני את מספר הקרבות בהם צפיתי , ואיבדתי את מניין המתים שראיתי . 
ואולם , היו גוויות שבכל זאת הצליחו למוטט את מחסום ההיכרות : חייל מוסלמי שעונה למוות בבּאנדוֹל ; יד של חייל הא וו או ֹ שהפעיל בגופו מוקש נגד - טנקים ; וזו שמעולם לא משה מזכרוני : המוג'היד שהיה מאכל לחתולים . 
יום אחד , בשעה ששרצתי במפקדת ההא וו או ֹ בויטֶז , ניגש אלי סרן קרואטי נסער . 
' הרגנו עכשיו ארבעה מוג'הידין ליד נובי טרבניק , ' הוא אמר . 
' אתה רוצה לבוא לראות ? 
' שום דבר אחר לא קרה באותו זמן , והיה גם משהו מוזר בעובדה שהארבעה , פונדמנטליסטים אסלאמיים שהגיעו מחוץ לארץ לסייע למוסלמים הבוסנים , מצאו את מותם בכפר קרואטי במרחק - מה מהקווים . 
באותה תקופה הייתי עם קורין . 
היא היתה אמריקאית מבוגרת ממני במספר שנים ושילבה בתוכה חמלה נשית עם סיבולת גבוהה לאלימות ומזג נעים . 
מאוחר יותר , באפריקה , היא זכתה לכינוי ' צלמוות' כיוון שנוכחותה היתה כמו סגולה לשפיכות דמים ולמעשי טבח . 
אין גם פלא שניחנה בהומור שחור , על גבול השטני . 
נפגשנו בבית של ויקטוריה ומאז נהגנו לעבוד יחד . 
היתה זו ברית שנוצקה על מזבח המלחמה , ונרקמה בינינו שותפות רופפת כחברים לדרך שנמשכה כשנה עד שהציבו אותה באפריקה . 
יצאנו מויטֶז לראות את ההרוגים . 
בהגיענו למקום , המון כפרי כבר התקהל סביב הג'יפ המנוקב קליעים שהיה מוטל בשיפוע בתעלה , כשסימני החלקה על האספלט ושובל של שמן מציינים את רגעי המנוסה האחרונים והמבוהלים של הנהג . 
מצב רוחו של ההמון השתנה לנגד עינינו . 
תחילה האנשים כמעט חששו מהגופות . 
ככלות הכול , כאן , באמצע הכפר שלהם , היה הסיוט בהתגלמותו : שלושה ערבים ואפריקאי כהוכחה לאותם לגיונות מחרידים מטעם אללה , שמפניהם הזהירו אותם מנהיגיהם . 
פיותיהם היו פעורים בפקפוק . 
ואז אחד הצעירים יצא משורות הקהל והחל לטפוח ולטלטל את הגופות מבעד לשמשות הרכב המרוסקות . 
ההמון פרץ את שתיקתו בהמולה של קולות זועמים . 
מישהו שלף מקל ארוך ודקר בו את הגוויות . 
העסק נראה כמשחק - מקדים להתעללות בגופות . 
המתים היו מוטלים עדיין בפישוק איברים בתוך הרכב , למעט הנהג , שהושלך בחצי גופו מבעד לדלת . 
בדקתי את המסמכים שלו . 
הוא היה ירדני . 
הוא נשא עליו תרשים ספוג דם שציין את הקווים , הדרכים וחלק משדות המוקשים , אלא שהכיוון המורה לעבר טרבניק חצה ישירות את הכפר הקרואטי בקו כחול . 
מי ששרטט עבורם את המפה כמו גזר את דינם למות . 
הם נכנסו לתחום הקרואטי , נבהלו משעמדו על טעותם , לקחו פניית פרסה חפוזה , פתחו בירי ונהרגו בתוך מטר של אש נגדית . 
בצד הקרואטי היה נפגע אחד : זקן שחרבן במקום נפגע בראשו מרסיס חוזר ; לא ממש מכובד , אבל לפחות הוא נחלץ עם בלורית אלוויס . 
ואז זה קרה . 
חייל הא וו או ֹ השתחל מבעד לחלון כדי ליישר את אחת הגופות למצב ישיבה כך שייטיבו לראות אותה . 
הגוויה הזדקפה כמעט בכוחות עצמה , אפריקאי שחור שהדופן הצדית של גולגולתו היתה חסרה . 
הראש נטה קלות מעל שולי הזכוכית המרוסקת , נשמע קול שכשוך איטי ואז המוח צנח בשלמותו על הכביש כמו ביצה מקליפתה . 
עוד ההמון משתתק לשניות אחדות של חלחלה צץ פתאום חתלתול וחטף את העיסה האפורה והחלקלקה . 
מין נהמה קולקטיבית יצאה מפי כולם , והחייל גירש את החתלתול בבעיטה . 
' הבחור עשה חתיכת דרך ארוכה כדי לגמור בסוף בתור קיט - א - קאט , ' אמרה קורין כשנסענו משם , מצחקקת על הזוועה עד להחריד . 
המלחמה כל - כך מעקמת את הרגשות . 
התוויות מתייגות אותם על - פי גוניהם במקום על - פי תוכנם , מלים כמו ' פוחד' , ' נגעל ' , ' מזועזע' . 
רוב הזמן אתה אפילו לא יודע מה בדיוק אתה חש במצבים אלה , אין מלה בודדת שבכוחה לתאר את הקליידוסקופ המתערבל , ואתה נחלץ מתוכם ומנסה להשליך את הרגשות המסוימים שהרגשת לתוך הסל הנכון – במקרה זה הסל שעליו מצוין ' מחריד' – ושם הם נשארים , מקשקשים וממלמלים כמו משוגעים במחלקות סגורות , כלואים עד שחשכת הלילה תשחרר אותם על תנאי לתוך חלומותיך . 
ואז המלחמה התגלגלה היישר לתוך סטארה בילה כמו רוח מכוערת שקרעה את הלוט מעל עוצמתם של כוחות האו"ם וחשפה לעיני כול ריקנות איומה . 
היא הגיעה עם גלגלי שיירה בוסנית של סיוע אזרחי שכונתה באירוניה נבואית ' שיירת השמחה ' . 
כ 450 משאיות הצליח לארגן ראש העיר של טוּזלה כדי להקל על המחסור - במזון ששיתק את העיר הצפונית , והשיירה יצאה טעונה באספקה מספְּליט כאשר הקרבות במרכז בוסניה עמדו עדיין בתקופת שפל . 
הנהגים היו , רובם אך לא כולם , מוסלמים . 
תוך התעלמות מאזהרותיהם של מפקדי האו"ם החלה השיירה להתגלגל לאיטה במעלה הרצגובינה צפונה . 
סכומים גדולים של כסף היו מוטלים ודאי על הכף . 
השוק השחור פרח ביוגוסלביה מאז ומתמיד , והמלחמה רק האיצה את פיתוחו עד השלב שבו כל עיר פִּרנסה מאפיות משלה , שהלכו והתעשרו על חשבון סבלם של אחרים . 
תכופות ראשי הכנופיות היו גם אלה ששלטו בלוחמים , כך שהרשויות העירוניות והמשטרה נאלצו לקנות את חלקן בתרמית , אחרת הפכו מנותקות וחסרות השפעה . 
אלא שטוּזלה היתה תמיד במצב קצת שונה . 
זו היתה הפחות פגועה מבין הערים הבוסניות שבשליטת הממשלה , מאוחדת מכולן פרט לסרייבו . 
גם אם הופגזה מפעם לפעם , היא לא בותרה בקו של חזית . 
בהיררכיה של הרשויות ישבו אנשי מאפיה , אך העיר נותרה בשליטה אזרחית שעדיין הצליחה לשמור במידה רבה על אחדותה – שכמו הואצלה עליה מסרייבו . 
יהיה הנתח אותו היו הנהגים אמורים לקבל עם הגיעם לטוּזלה אשר יהיה , וזה היה אמור להיות לא קטן , היעד המרכזי של ' שיירת השמחה ' היה להקל על מצוקתם של הרעבים . 
קצין הפיקוד הבריטי בויטֶז לא היה מסוגל למנוע את מעבר השיירה לתוך מרכז בוסניה . 
כיוון שלא היה מדובר במבצע של האו"ם , העניין היה מחוץ לתחום סמכותו . 
מאידך , הוא היה מסוגל להתריע בפני מוביל השיירה כי הם עומדים להיכנס לאזור מלחמה , היכן שכללים של התנהגות אנושית בסיסית היו בטלים ומבוטלים מאז הקרבות בטרבניק . 
הוא עשה זאת בפרוזור , כשמולו כבר עומד בוסני שיכור מכדי שיהיה צלול בדעתו . 
השיירה המשיכה בדרכה בכל זאת . 
הנהגים הקרואטים הבטיחו להא וו או ֹ כי חלק ניכר מהסיוע מיועד לאזרחים קרואטים בצפון , וכך , בצירוף שוחד כבד בכסף ובמזון , הצליחו הנהגים שבראש השיירה לעבור בבטחה עד רצועת הטריטוריה המוסלמית שבין גורניי ואקוּף ונובי טרבניק . 
שם החלו הצרות . 
המשאיות הקדמיות עמדו להיכנס לתוך תחום הומה מפליטים קרואטים שעקרו לכאן בעקבות הקרבות האחרונים עם המוסלמים . 
כמעט כל אוכלוסייתה הקרואטית של טרבניק נסה מבתיה , כשאלפים נמלטים דרך קווי הסרבים בהר ולאשיץ' , ואחרים מְעַבִּים את האוכלוסיה של מה שהפך כעת למובלעת ויטֶז . 
אנשים אלה , מנותקים מאזורים אחרים שבשליטת הקרואטים וחרדים לגורלם באזור שכבר סבל מדוחק במצרכים חיוניים בשל היצף הפליטים , היו טעונים בשנאה . 
פיקוד ההא וו או ֹ בהרצגובינה הורה אמנם לאפשר מעבר בטוח לשיירה , אבל סמכותו להשפיע בויטֶז היתה קטנה , אם בכלל . 
ווֹריור בריטי הסיע לכאן מפקד הא וו או ֹ בכיר שהחוויר לעומת ההמון הקרואטי הזועם ונכשל בהשגת ערובה כלשהי מצד היחידות המקומיות . 
עם רדת החשיכה הגיע קומץ ראשון של משאיות לקרבת נובי טרבניק , זירת הקרבות הראשונים בעמק הלאשבה , שכעת היה מחולק משני עברי החזית , ונקלע לתוך המולה של בריקדות , אזרחים אחוזי חימה , ווֹריורים וחיילי הא וו או ֹ . 
האווירה היתה כעין הקדמה להתפרעות , סיר לחץ גדוש בהיסטריית המונים שהלכה והשתחררה בחרחורים של השתוללות . 
לנגד עיניהם של החיילים הבריטיים נשלפו מספר נהגים מוסלמים בלתי חמושים מרכביהם , הוכו ונורו . 
וכי מה הבריטים יכלו לעשות ? 
נהלי הפתיחה - באש שהוכתבו להם מנעו מהם לתקוף את חיילי ההא וו או ֹ , אשר ממילא היו לכודים בין המון של אזרחים קרואטים . 
תחילה נדמה היה כאילו ההמון עשוי אף להתנפל על חיילי האו"ם עצמם . 
ספגנו כבר יריקות וחבטות , ואלה מבינינו שהבינו את השפה קלטו דיבורים שאמרו להרוג את ' כל הזרים ' . 
לאחר משא ומתן אינטנסיבי ומה שנראה כהבטחה מצד המפקדים המקומיים של ההא וו או ֹ לשלוט באנשיהם , כלי הרכב הבאים בשיירה , שעשתה את הלילה מאחורי הקווים של המוסלמים , ניסו את מזלם למחרת היום , הפעם כשהווֹריורים מאבטחים את הדרכים . 
המצב חזר על עצמו : המשאיות נעצרו בידי ההמון ; בזיזה ושוד מלווים בהתלקחויות של אש . 
ראיתי נהג שנחבט ונבעט שוב ושוב בידי אזרחים וחיילים לפני שהושלך על שיני קלשון שנעצה בו אשה . 
וזו היתה רק ההתחלה . 
פחות מחמישים מטרים מהבית של ויקטוריה נופף חייל הא וו או ֹ למשאית לעצור . 
הנהג האט , שלף את המסמכים ונופף בהם מבעד לחלון . 
החייל הניף בלא חפזון את הקלשניקוב שלו ביד אחת וירה בראשו של הנהג מטווח אפס . 
החלון בצד הנגדי של תא - הנהג הועף מהדף המוח המרוסס והמשאית נטתה לרוחב הכביש כשהיא מתנגשת לבסוף בעמוד טלגרף . 
היורה פנה לדרכו . 
מיהרתי לשם בריצה והצצתי בתא - הנהג . 
הגופה היתה מוטלת סרוחה על המושב . 
הראש נראה כמו קליפה חיוורת וחלולה של תפוח אדמה אפוי , רק עם שיער . 
חלקים של המוח היו מוטלים על המושב כמו דייסת סולת . 
גברים , נשים וילדים נדחקו ועלו על המשאית לקחת את שקי הקמח שמאחור . 
הם התפזרו כשטרטור נוסף של ירי נשמע מסביב . 
בהמשך הדרך אחד הווֹריורים דווקא פתח באש שקטלה שני חיילי הא וו או ֹ שעמדו לתקוף משאית אחרת . 
הקרואטים הלבישו את הגופות בחליפות , טענו כי אלה היו צמד עוברים ושבים תמימים שהבריטים רצחו , והזמינו צוות טלוויזיה לצלם את החללים . 
הזדמן לי להכיר די טוב את אביו של אחד מהם . 
הוא עדיין מנסה לקבל פיצוי כספי מהאו"ם , אם כי הודה מאוחר יותר שבאותו יום בנו לבש את מדיו . 
על פני הבית של ויקטוריה חלף בריצה אדם בגפו ובמצב של פחד חסר ישע . 
היה זה נהג מוסלמי שהצליח בדרך נס להימלט מהמשאית שלו בעודו בחיים . 
' הצילו אותי , הצילו אותי , ' הוא זעק . 
אספנו אותו לביתן העיתונאים של האו"ם מחוץ לשערי הבסיס . 
הוא ישב תחת עץ תפוח ואחז את ראשו בידיו בעוד סרן בריטי וסַמָּל המשמר מתפלמסים על גורלו . 
המפתח להצלתו היה טמון בכך שיינתן לו מעבר בטוח דרך מחנה האו"ם אל הכפר המוסלמי הזעיר שמעברו האחר . 
אלא שתקנות האו"ם אסרו איסור מוחלט על כניסת אזרחים בוסנים לשטח הבסיסים . 
לא היה כל ספק בכך שהחיילים הבריטיים לא ישליכו את המוסלמי חזרה לרחוב , ואולם מה שנראה כדרך פעולה מתבקשת – לספק ליווי חמוש שיוביל את האיש דרך המחנה לצד השני – הֵצריך דיון ממושך , ויישום ממושך אף יותר . 
הדם רתח בעורקים לראות את שני ' משכיני השלום ' מתווכחים על חייו של אדם . 
בני אדם בלתי חמושים הלכו ונרצחו לעיני הכוח הבריטי , שבידיו היו עוצמת - האש והציוד לכבוש את כל העמק בתוך שעות ספורות לו רצה בכך , אך לא היה מסוגל אלא לעמוד מהצד ולצפות כמו הנוסעים המאובנים שמדשדשים לדרכם ברציפי הרכבת התחתית של לונדון על - פני כנופיה של גלוחי - ראש הבועטים באדם ביש מזל . 
זו לא היתה אשמת החיילים , ובסופו של דבר אלה מהם שצפו במתרחש עברו ודאי התפכחות אישית בהרבה משלי . 
האשמה היתה בארגון שבגללו נקלעו למצב הזה , האו"ם . 
תודה לאל שלא אני היה זה שנאבק באותו יום באינסטינקטים שלו לדרוס את הבריקדות ואת האנשים שעליהן בזחלים של הווֹריור , ובמקום זאת נאלץ להמשיך ולצפות ברצח החייתי של חפים מפשע . 
עם רדת הלילה המצב נרגע . 
רובם הגדול של נהגי השיירה נשארו מאחורי הקווים של המוסלמים משהגיעו אליהם ידיעות על גורל חבריהם . 
המשאיות שבכל זאת עברו , סיימו את המסע במחצבה הסמוכה , שם האספקה נפרקה מהן בצורה שיטתית יותר בידי חיילי הא וו או ֹ . 
כאשר המשאיות הורקו לבסוף , המחצבה ניטשה . 
מאוחר יותר נמצאה באחד מתאי הנהגים אצבע אדם כשהיא דבוקה לחתיכת סבון – הזכר היחיד שנותר מהנהגים מרי הגורל . 
בלילה המרתפים המרווחים של ויקטוריה נמלאו בשקים של תבואה וחיטה שהובאו מהמשאיות בתהלוכה של מקומיים דוחפים לפניהם מריצות . 
קבוצה של עיתונאים , ואני ביניהם , השתכרה לה בכבדות בקומה העליונה . 
אבל ממש השתכרה . 
עד כדי טמטום חזירי וברוחב יד . 
ויקטוריה נכנסה . 
בדומה לבוסנים רבים היא היתה גבוהה מאוד , אך צדודית פניה היתה פחות טיפוסית ליוגוסלבית , ויותר הזכירה אשה בפסיפס יווני עתיק : מצח נאה , אף אילירי מדורג וסנטר גאה . 
היא נולדה בזֶניצה , שם נותרה עדיין משפחתה . 
היא , בסוף שנות השלושים לחייה , היתה במידה רבה אשה עירונית , והמנטליות הכפרית היתה זרה לה . 
עד לפני ימים ספורים היא עדיין עשתה בשמחה את הדרך שחצתה את קווי המוסלמים כדי לבקר את אמה ואחיותיה בזֶניצה תוך התעלמות מאזהרותיהם של המקומיים על מוג'הידין ופונדמנטליסטים למיניהם . 
הלילה הזה היה שונה . 
הקווים התייצבו . 
היא לא שמחה למה שראו עיניה בכביש שמחוץ לביתה , אך היה בה חשש עמוק לעתידה שלה , ומלאי המזון הגנוב היה ערובה בפני מה שהיה עשוי להתפתח למצור לתקופה לא מוגדרת . 
לא היה ברור אם כוחות ממשלת בוסניה יגיעו בדהרה כדי לנקום על מה שאירע . 
כניסתה של ויקטוריה קטעה את דיוננו המלומלם . 
היא נראתה כמעט קרועה מדאגה , ופרשה את זרועותיה הארוכות לאחור על כותלי החדר במין פרודיה לא - מודעת על צליבה , כשראשה לחוץ כנגד צינת הטיח . 
' בחיים לא אמסור את הבית שלי לידיהם , ' היא הכריזה בפני קהלה המוכה תמהון . 
' אם אאלץ לעזוב את הבית , קודם אצית אותו . 
אני מעדיפה לשרוף מה שיש לי במקום להניח אותו למוסלמים . 
דמעות עמדו בעיניה ועורה השחום החוויר מאוד . 
גררנו את רגלינו סביבה במבוכה ובשתיקה כמו תלמידי בית ספר , ולגנותי הנצחית – כמי שדיבר את השפה והיה בקשרים טובים עמה – ייאמר כי התבוננתי ברצפה בתקווה שאיכשהו המצב יתפוגג מעצמו מבלי שאתערב . 
רגע לפני שנכנסה השמעתי דברים קולניים וגסים כנגד ההא וו או ֹ . 
אלא שמולי ניצבה כעת המציאות של העם הקרואטי בבוסניה וזו לא היתה מציאותית פחות מהרוצחים שבחוץ : אשה נואשת ועם זאת רחבת אופקים , שגדלה בין מוסלמים , שנאבקה בכללים החדשים אותם הטילה עליה המלחמה , שבעלה גויס בכפייה להא וו או ֹ , מפוחד ולכוד בעמק בעל כורחו . 
לא היה קל מלנקוט עמדה בעד אחד הצדדים בבוסניה , אבל זו לעולם לא זיכתה אותך בשלוות נפש גמורה . 
6 
ה ' צ'אנס ' שלי ככתב מלחמה בא לי על חשבונם של נערה כרותת אוזן , שבוי הרוג , קרוב לודאי שניים , ועיתונאי פצוע . 
לכאורה קיבלתי את הקארט בלאנש שחיפשתי , ורציתי , כדי שאוכל להישאר בבוסניה בלא הגבלה , אבל האירוניה שבמחיר של סבל אנושי לא בוזבזה עלי לחינם . 
לא שמצפוני מייסר אותי ; אם נופלת לידיך הזדמנות אינך מבזבז זמן בפקפוקים מניין נפלה . 
בהמלצת הצלם הצרפתי השתדלתי להשבית את הרגשות שלי . 
להמשיך ללכת בעיניים נשואות לפנים . 
לא להביט לאחור , לא להביט למטה , לא להביט פנימה . 
הלוא כך או אחרת בסופו של דבר תיפול , אבל בזכות הכללים הללו לפחות תחזיק מעמד למעלה מעט יותר זמן . 
שמש שיא - הקיץ זהרה כל - כך בשמיים עד כי רוקנה אותם מכל צבע וקרצפה את גבעות בוסניה עד היותן משטח של אובך מסויד . 
נלוויתי אל שני צלמים צרפתים צעירים בנסיעה ברנו חבוטה בין הגבעות צפונה - מזרחה מטרבניק . 
הרעיון היה קצת טפשי , מעין משימת ' חפש והֱיֵה מושמד' , אבל קהות התחושה שאפיינה את הנסיעה בווֹריורים הבריטיים כבר הפכה בעיניי לעלבון . 
לעתים אין לך ברירה אלא לקחת חלק באימה שחשים הסובבים אותך כדי להצדיק את החדירה לתוך סבלם ; מה גם שיש גבול עד כמה אפשר להסניף את המלחמה מאחורי שריון צ'ובהם . 
נוסף לזה הייתי קצר במזומנים . 
חמישים מארקים גרמניים לתצלום , מאה במקרה של הרוגים או לחימה , קיימו אותי בדוחק וכמעט שלא אפשרו לי לשבת בבטלה . 
בדרך בין שני כפרים שרופים התנהלו חילופי אש , ומצאנו מחסה בעיקול הכביש כדי לפתוח בינינו בדיון המקדים בדרך כלל את רגע הזינוק אל הקרב . 
בקור רוח מבררים את המצב , שוקלים בצורה רציונלית לכאן ולכאן , ולבסוף מסכימים כי הפתרון הטוב ביותר , על כל פנים זה שיביא לך באותו רגע שלוות נפש , יהיה לכרכר כמו למינג היישר ללב המהומה ולקוות שלא תיהרג , תיפצע , או תרד מהפסים . 
נהמת ווֹריור שהתגלגל כבהסח הדעת על פני הקרב בדרכו אלינו נתנה בידינו ארכה זמנית . 
כשאין לך מושג מה מצפה לך אתה עט על כל פיסת מידע ויהיה מקורה אשר יהיה בתקווה שזו תעניק לך ולו שמץ של הגנה . 
נופפתי בידי ושאלתי את האנשים מה ראו . 
המש"ק יצא מהצריח מצקצק בלשונו . 
' אה , אלה סתם כמה חבר'ה שדופקים כדורים בכמה אחרים , ' בישר לנו במבטא יורקשירי . 
השתדלתי לא לגלגל עיניים וכבר עמדתי לבקש ממנו פרטים נוספים כאשר פתח שוב . 
' בואו תשמעו , ' הוא אמר כעומד להסגיר לנו מידע הימורים פנימי . 
' אחד מהאלה שלכם נפצע ליד ויטֶז . 
מייד התגודדנו סביבו . 
אולי אתה נהיה חסין לסבלם של אחרים , מה שקורה לרוב כתבי המלחמה , אבל אף - פעם לא חסין לכאב כלפי האבידות בצד שלך . 
כתב אחד נפגע ובּוּם – כולם משנסים מותניים כדי לחלץ אותו , כשבראש עומדים בדרך כלל דווקא האדישים והציניים מכול . 
' אחד משלנו . 
' נשמע כמו מוקש , ' הוסיף המש"ק . 
' נפצע קשה . 
פטריק משהו . 
במוחי נצנץ הפטריק היחיד שהיה בינינו , כתב מנוסה ומשכיל של מגזין בריטי . 
הזדמן לי להשתכר בחברתו במספר הזדמנויות שבהן גמעתי עד תום מגביע תבונתו ועצתו . 
הווֹריור פנה לדרכו בעוד אנחנו שועטים חזרה לויטֶז , שוכחים מהקרב . 
פחות משעה קודם לכן חצינו את קו החזית המוסלמית - קרואטית בפאתיה המערביים של מובלעת ויטֶז . 
המקום היה דומם , נקודת ציון בלתי נראית באמצע כפר שניכרה רק על פי נזק רב יותר שהוסב לבתים משני עברי הקו . 
כעת , כשפנינו כאן שוב לצורך המרוץ הארוך חזרה על עקבותינו , הבחנו מלפנים בבריקדה של בולי עץ ובמוקשים . 
אש רובים נפתחה סביבנו ברגע שסחטנו את הבלמים , מתפצפצת באספלט ובשולי הדרך לצד המכונית . 
פתחנו בבעיטה את הדלתות , מתגלגלים החוצה על הבטן בעשב כדי לחסות מאחורי הקיר הקרוב , והראשים שלנו כמו תמיד מערבולת של הפתעה ובלבול . 
רגעים ספורים קודם לכן חיילי בוסניה - הרצגובינה מהבריגדה ה 17 של הקראינה , יחידה מהוללת של פליטים , פתחו במתקפה נגד ההא וו או ֹ בין הבתים שסביבנו , ואנו נקלענו היישר לתוכה . 
קלשניקובים מונפים באוויר היו קבלת הפנים הבלתי נמנעת שקידמה אותנו בשעה שקרבנו , אימצנו לעצמנו נונשלנטיות שאין מאחוריה דבר והצענו סיגריות . 
עד מהרה קני הרובים המכוונים כלפינו הונמכו . 
בתוך אנדרלמוסיה של ירי , חיילים רצים , רסיסים ניתזים וצעקות , נגררו לנגד עינינו שני חיילי הא וו או ֹ כשהם נשלפים מתוך אחד הבתים ומועמדים בפישוק איברים כנגד הקיר . 
אולי נוכחותנו במקום באותו רגע היא שהצילה את חייהם , כי למרות שחיילי הקראינה היו על פי רוב ממושמעים והומניים יותר מיחידות אחרות , הירי בשבויים היה מעשה שבשגרה בקרב כל הצדדים . 
השניים אולצו לכרוע על ברכיהם בשעה שחייל אדמוני גבוה הפשיט אותם משכפ " צים ומתחמושת , ולקח ערכת ציוד אחת לעצמו יחד עם הסכין הנאה , בעל קת משובצת עצם , שהשתלשל ממנה . 
בעליה פרץ בבכי . 
חיילי ההא וו או ֹ היו שניהם צעירים מאוד , הלומי קרב וחסרי ודאות באשר לגורלם . 
ואולם , הסיבה האמיתית לפחד של אותו שבוי התגלתה לי רק בהמשך . 
אחרי שהצעתי לו סיגריה הוא נרגע ופתח את פיו . 
' לא רצינו להילחם באחינו המוסלמים , ' אמר לי וגופו רועד . 
' המלחמה נכפתה עלינו , הכריחו אותנו להצטרף להא וו או ֹ . 
קניתי את הסיפור ואת הלהג ברוח דומה שגיבב בהמשך . 
הוא היה בן תשע - עשרה , והזכיר את הרבים כל - כך שנקלעו לקרב בעל כורחם . 
הוא סיפר שהוריו מתגוררים בויטֶז ובעד הדמעות שהחלו שוב זולגות מעיניו שאל אם אוכל להודיע לאמו כי נפל בשבי אבל נותר בחיים . 
בהסכמת החיילים רשמתי את כתובתם . 
לוחמי הארמייה נראו אותו רגע כמעט אדישים לשני השבויים שלכדו . 
לא היה בהם שמץ של איבה כפי שהיית עשוי לחשוד לאור הנסיבות . 
עם הסלמת הלחימה הצמד נלקח מהמקום . 
ריכוז האש מנע מאתנו להגיע למכונית , לא כל שכן להמשיך בדרכנו , ולכן נשארנו עם חיילי הקראינה . 
הם היו תוצר של המלחמה , ויכלו לעורר הזדהות בנקל : רובם גברים צעירים שדתם היחידה רוקנ ' רול וחצאיות - מיני , אבל הסרבים טיהרו אותם ממולדתם שבמערב בוסניה בגלל ששמותיהם ציינו כי אבות - אבותיהם התאסלמו . 
רבים היו בעבר משוכני מחנות הריכוז של הסרבים , מרכזים ידועים לשמצה של רצח והתעללות , והושלכו לאורך קו החזית בטוּרבֵּה בתור פסולת דתית . 
לא אחת ראיתי את המעברים הללו : אזרחים רצוצים למראה משתרכים בכבדות עם הדרך כשבידיהם , אם שיחק להם המזל , כל רכושם עלי אדמות תחוב בתוך שקית ניילון . 
מפעם לפעם הסרבים ירו סביבם כאשר חצו את הקו , משלחים אותם בברכת - דרך של פחד . 
בטרבניק הם מצאו מגורים זמניים באולם הספורט או בבניין בית הספר , מצטופפים ומתחרים על מרחב - רצפה עם פליטים אחרים . 
הבריגדה ה 17 של הקראינה נוסדה בשלב מוקדם של המלחמה , בשנה הקודמת , בידי מֶחְמֶט אלאגיץ' ופיקרֶט צ'וּסקיץ' , שניהם קצינים לשעבר ביו ּ אן אה , מוסלמים שבתיהם שכנו בקראינה . 
היה זה צבא קטן של פליטים שלחמו לשוב לביתם , וקציני הגיוס של הבריגדה ה 17 לא התקשו למצוא מתנדבים בין משפחות העקורים שנדחקו במרכזי הפליטים . 
לגברים היה מעט מאוד לאבד והכול להרוויח . 
הבוסנים הם סנובים איומים , ומאוד קרתנים מבחינת הנאמנויות שלהם . 
תושבי סרייבו היו הסנובים מכולם והתייחסו אל שאר העולם כאל אוכלוסיה שמורכבת בעיקר מאיכרים ומ - papci . 
אבל כך היה גם בקהילות הכפריות והעירוניות הקטנות , ואפילו תושבי אחרון הכפרים ידעו בסתר לבם כי בעברו האחר של העמק חיים אנשים נחותים מהם חברתית , יהיה שיוכם הדתי אשר יהיה . 
וכך חיילי הקראינה , שעבורם המלחמה במרכז בוסניה היתה הפרעה בדרך למימוש מאווים האמיתי – ללחום בסרבים ולהשיב לעצמם את בתיהם – נהיו הסנובים הצבאיים הגדולים של מרכז בוסניה ובזו הן למוסלמים המקומיים והן לקרואטים כשוטים בעורף הארץ אשר נלחמים בינם לבין עצמם במקום להירתם למאמץ משותף כנגד הסרבים . 
' אנו נלחמים פה בעדר גלמים אחד למען האחר , ' הסביר אחד החיילים . 
הקרב נמשך שש שעות . 
צוותי חיילים הסתערו לפנים , חזרו בערבוביה ושוב הסתערו , כל זאת תחת חילופים בלתי פוסקים של אש אר פי ג'י וקליעים . 
המראה הפך יותר ויותר סוריאליסטי . 
בשלב מסוים קומץ חיילים מצא בצריף עגל , שנשחט , הופשט מעורו ונצלה על האש בחסות קיר של אבן . 
החיילים התקינו שולחן מאולתר מדלת שבורה שהונחה על צמד כסאות והזמינו אותנו להצטרף לסעודה . 
מישהו שלף בקבוקים חסרי תוויות של שלייבוביצה ותוך זמן קצר היינו שיכורים . 
מטח של אש מקלעים מצד ההא וו או ֹ קצץ את צמרת העץ שמעלינו והענפים צנחו לשולחן בסלט של זרדים ועלים , בעוד הסועדים מצבא הממשלה קוטעים את האכילה כדי להשיב אש מקרן המבנה או לצעוק את פקודותיהם לחיילים המאגפים והלכודים בעיצומו של הקרב . 
תחילה נדמה היה לי כי החייל האדמוני מציע לי נתח עסיסי של בשר עגל . 
אחר - כך הבחנתי בתנוך . 
אוזן אדם נחה בכף ידו . 
ורודה , עדינה ונשית . 
הוא נראה מזועזע : זה עתה מצא אותה כשפשפש בתכולתו של פאוץ' התחמושת החדש שהשיג לעצמו . 
השיחה החלה לקרטע מעט . 
הסכין בעלת קת - העצם בה חתכנו את הבשר שימשה במידה לא פחותה של תיאבון לצרכים אחרים . 
לא פלא שהשבוי בכה , הוא ידע איזו השלכה עשויה להיות לתגלית על חייו . 
שני אנשים נשלחו ' לטפל ' בו . 
הם עברו על פנינו בנונשלנטיות , שיכורים מזכייתם הקלה בפרס לסחוט את ההדק . 
באנג באנג שלום ולא להתראות . 
בסופו של דבר הלחימה שככה , מכוח עצמה יותר מאשר בגלל יתרון כלשהו לאחד הצדדים . 
חייל בוסניה - הרצגובינה זגזג לרוחב הכביש כשהוא מגלגל בול עץ ומפנה מוקש מהדרך . 
רצנו אל המכונית , מחליקים במהירות בין קווי החזית ללא פגע . 
מה יכולתי לספר להורים של הבחור ? 
' כן , הבן שלכם היה דווקא בריא ושלם בהתחלה , אבל אז מצאו אצלו בכיס אוזן של נערה מוסלמית וגמרו אותו ' ? 
קרעתי את הכתובת ופיזרתי את גזריה לרוח . 
בסטארה בילה מצאתי את פטריק בחיים ובמצב טוב יותר משחששתי . 
מוקש נגד - אדם התרסס לתוך רגלו וזרועו . 
הוא היה בר מזל . 
פטריק נלווה אל סיור בריטי ויצא מהווֹריור כדי לחזות בקישור בין חיילי האו"ם להא וו או ֹ בקו החזית כשהוא המאסף בשורה עורפית שהתקדמה עם המשעול לעבר הקרואטים . 
החייל הבריטי שהלך בראש הבחין במוקש שנח בשולי השביל בין העלווה – משימה לא קשה לכשעצמה , שכן משום - מה המוקש היה צבוע כחול . 
המידע פשט לאחור בטור החיילים והגיע לאוזני פטריק . 
כיוון שהיו בדרכם לשוחח עם ההא וו או ֹ נראה היה כי לא נשקפת להם סכנה ממשית . 
אבל מישהו מחופר בשוחות , איזה בחור שנתפס לבהלה , לחץ על המתג בכל זאת . 
שנייה קודם – ופטריק היה מתפרק לחתיכות . 
כיוון שהספיק להתרחק עד לשולי טווח הפגיעה , הוא ניצל . 
הוא נסע להחלים ושאל אם אוכל למלא את מקומו עד שהעיתון ישלח מישהו אחר . 
סיפרתי לו על אירועי אותו יום והוא הציע שאכתוב אותם . 
לא ידעתי להקליד , והעליתי את הסיפור על נייר טיוטה ואז הכתבתי אותו בטלפון לוויני של האו"ם לעיתון בלונדון , שפרסם אותו בשלמותו . 
לתמונות שצילמתי באותו יום לא נמצא שימוש . 
ללא הקולות , התנועה והאווירה של זירת הקרב , כשמראה העיניים מועתק אל משטח דו - ממדי , מה שנותר חייב להיות באמת יוצא דופן כדי שיוכל למסור ולו שמץ מהטירוף שחזית בו . 
התצלומים שלי היו מגושמים וחלולים : דמויות מטושטשות מתרוצצות עם רובים ; אפילו הירי נראה פלקאטי , חסר משמעות . 
הייתי שם , הכרתי את המציאות . 
חבריי שהיו איתי הכירו אותה . 
בקיאותם הספיקה להם כדי להבין מה עשוי לעמוד מאחורי תצלום מעורפל של חייל רץ . 
אבל מי שלא ראה מעודו מלחמה ? 
התפיסה שתהיה לו זו הגרסה ההוליוודית של קרב , המראה אחד שיורה ואחר שנופל , השתלשלות שכמעט ולא תראה במלחמה , ובכל מקרה רוב הסיכויים שזו תהיה מהירה מכדי שתספיק להנציח אותה בצילום . 
אבל כשצלם אכן מצליח ' לתפוס את הרגע' – רגע כלשהו – במלחמה , כל אמצעי הדיווח האחרים נותרים מאחור בפיגור שהופך אותם כמעט חסרי משמעות : מכת מחץ אחת ויחידה לתודעה שלא תחלוף אם לא תעצום את עיניך או תסיט ממנה את מבטך . 
רק שאני עצמי לא הייתי צלם מוכשר , ולעתים קרובות מדי חשתי תסכול מחוסר היכולת שלי ללכוד בעדשה את מהות הדברים שראיתי . 
המלים , חרף היותן פתוחות לפרשנויות כאלו ואחרות , לפחות העניקו לי אפשרות טובה יותר להסביר את המתרחש , גם אם רק לעצמי . 
פטריק נסע והתחלתי לעבוד כצלם עצמאי עבור העיתון שלו עד שהמערכת שלחה לו מחליף . 
אחר - כך מישהו אחר שעמד לצאת לחופשה ביקש ממני למלא את מקומו עבור מגזין בריטי אחר . 
הסכמתי ברצון , מאושר על החירות שהעניק לי המדיום החדש , וכך החלה מערכת יחסים שבסופו של דבר הניבה משכורת קבועה . 
לא היה כאן מימוש של שאיפה מקצועית , אלא אישית . 
למרות הקורס בצילום עיתונאי שסיימתי בלונדון , העיתונאות עצמה מעולם לא עניינה אותי , ראיתי בה רק אשרת כניסה למלחמה . 
והנה זכיתי בה , ולא היה טעם להתייחס לעניין בציניות יתרה . 
בכל אופן , בהתחלה לא יכולתי להכחיש את רטט הריגוש : וואו ּ , כתבה שלי פורסמה בעיתון . 
הבעיה העיקרית היתה שלא ידעתי האם אני מסוגל לכתוב כמו גם למה מצפים ממני . 
האם ישנן שאלות סטנדרטיות שאני אמור לשאול ? 
האם יש נוסחה כלשהי שעליה צריך לשמור ? 
איך מרכיבים את כל הפרטים יחד לכדי סיפור ? 
בהיעדר הידע הנחוץ החלטתי להמשיך ולנהוג כצלם ופשוט לכתוב מה שראיתי במקום לצלם אותו . 
למעט מקרים ספורים ויוצאים מהכלל , העיתונות הכתובה ביוגוסלביה - לשעבר כבלה את ידיה שלה באתיקה מקצועית חלולה וחסרת משמעות עד כדי כך , שהיתרון היחיד שהיה בכוחה להעניק היה בטחון גופני . 
משהו כמו : ' אין צורך שעיתונאים יצאו לחזית משום שאין בזה כדי להרחיב את זווית הראייה , הדבר מסוכן לחינם וחוזר על עצמו . 
עדיף להשקיע את הכוחות בשיחות עם אנשי הסמכות במרחק - מה מקו החזית כי אלה מסוגלים להעניק הבנה רחבה יותר על המתרחש . 
במלחמה כל הצדדים משקרים . 
זה טבעי . 
היו ששיקרו לעתים תכופות , והיו ששיקרו כל הזמן : דוברי האו"ם , קרואטים , סרבים , מוסלמים , כולם . 
האמת כמוה כנשק יותר משהיא הקורבן . 
אם מנצלים אותה כדי לשכנע אנשים לכאן או לכאן , היא הופכת לתעמולה . 
ככל שעולים בדרגי הסמכות , כך גדלים השקרים ; ככל שהמקורות מהימנים יותר , כך משתכללים השקרים . 
לשם מה לבזבז את זמנך עם קצין מפקדה שמטרטר באוזניך את הקו הרשמי בשעה שיש לך אפשרות להיווכח במו עיניך במצב כהוויתו בבונקרים המזוהמים ? 
אפשר להבין את הללו שבחרו שלא לצאת לזירת הקרבות . 
שם היו הסכנה והפחד . 
במישור מסוים לא היתה תחרות של ממש בין מוות לבין שש מאות מלים בעמוד ארבע - עשרה . 
אם יצאת לשם עשית זאת למען עצמך . 
אם לא – גם כן טוב ויפה . 
כי למרבה האירוניה העורכים שלך סביר שהעדיפו שקרים מפי שמות מוכרים לקוראיהם כאנשי מפתח מאשר שיחה אמיתית , שאותה פסלו כ ' כתיבת צבע' . 
צבע ? 
בחזית הכול נפרש לפניך בשחור ולבן . 
המוות לא הותיר מקום ליומרה או לעמדה , רק פשטות איומה ; פחד המוות כונן דמוקרטיה בין הרגשות , מאבק ההישרדות זיקק את כוח החיים לתמיסה מרוכזת . 
הומניות בסיסית . 
נטולת כל צבע . 
התמורות שהביא עמו העיסוק החדש ניכרו בי לאט ובהדרגה . 
תנועותיי הוכתבו בחלקן מכורח לוח הזמנים , וכעת שהיתי במחיצת העיתונאים יותר מאשר עם הבוסנים . 
לעתים נדמה היה כי ככל שכתבתי יותר כך התרחקתי יותר מהמלחמה , אותה ארזתי עבור האנשים חסרי הפנים שישבו במשרד בלונדון כמו מתווך בעסקה בין א' לב ' שמטפל בסחורה מבלי לצרוך אותה . 
אבל , כך או אחרת , זה העסק שבחרתי לעסוק בו , והיו גם נחמות בצדו . 
כיוון שלא שילמו לי הרבה , גם הניחו לי בדרך כלל לנהוג כרצוני . 
העיתון הקים חטיבת איסוף ' חדשות' בסרייבו , וכך הייתי חופשי לשוטט בעוד אחרים מנהלים את המרדף אחר העובדות . 
ואולם , בראש ובראשונה הכתיבה העניקה לי תחושה של ייעוד . 
המלחמה היתה בעיניי לא - צודקת לא פחות משהיתה אכזרית . 
לא היה מאזן של אשמה . 
היה צדק והיה עוול . 
עדיין האמנתי שאם מספיק בני אדם יוכלו לראות את העוול המשווע הם ינסו לעצור אותו . 
הייתי בן לתרבות הבריטית . 
הייתי קצין בצבא הבריטי . 
לא היתה לי שום בעיה עם ההרג כרעיון כל עוד היה לו צידוק , אבל האמנתי שבני עמי ניחנו במידה של יושר מוסרי . 
האידיאליזם שלי לא נבע מסנטימנטליות גמורה . 
פחות משנתיים קודם לכן השתתפתי בכוח שנשלח למפרץ כדי לחלץ את כווית מתחת ידיו של רודן אחד ולהשיבה לידי עריציה המקוריים . 
ידעתי שעיקר מדיניות החוץ מנוהל מתוך פרגמטיזם טהור . 
ואף על פי כן , גם אם נניח בצד ערכים כמו חמלה וצדק , האם לא היה בכל זאת צורך לשים למלחמה בבוסניה קץ ? 
האם לא היה לאירופה הכרח , בכל המישורים , להיאבק ולהדביר את הכוחות האפלים של הלאומנות , אי - הסובלנות , מדיניות הרצח הרשמית ? 
האובייקטיביות המתנודדת שלי נעלמה כלא היתה . 
כעת הייתי בעד תקיפות אוויריות , בעד התערבות כוחות נאט"ו , בעד חימוש ואימון המוסלמים . 
האמנתי שדבר - מה עקרוני מוטל במלחמה זו על הכף . 
מצאתי לי אידיאל , ואתו גם אויבים חדשים : אנשי העניבות האפורים , הציניים , הנרפים , שאחזו ברפיסות בין אצבעותיהם השמנמנות ברסן עוצמתה של אירופה . 
הייתי אחד מאותה בריגדת ' תעשו משהו ' , הכינוי שהדביק דאגלס הרד כדי לתאר ולפטור את החוגים המתרחבים שדרשו פעולה מונעת בבוסניה . 
כאשר עליך להתמודד עם מורסה - לעתיד , כזו שאם להתעלם ממנה תגרור השלכות מרחיקות לכת על כל בני האדם החיים באירופה , האין זו בדיוק כל הנקודה – ' לעשות משהו ' ? 
כמובן שלא היה כל מאבק . 
אנחנו הפסדנו . 
הם ניצחו . 
האנשים החלולים בדרך כלל מנצחים . 
אלא שבאופן פרדוכסלי חציית קווי החזית בבוסניה יכלה להיות כמו כניסה מבעד למראה לתוך עולם סימטרי לחלוטין , רק הפוך . 
לעזוב את העמדות האחרונות של צד אחד ולעבור את קו החורבן וההרס אל טריטוריה חדשה שבה כולם נראו אותו הדבר , דיברו באותה השפה והחזיקו יותר ויותר באותן השקפות , רק בהבדל של ז'רגון . 
כעת לוחמים מעטים בלבד דיברו עוד על מוסלמים , קרואטים או סרבים , עכשיו היו רק טורקים , אוּסטשה וצ ֵ ' טניקים , פרודיה גולמנית ומאולצת על סכסוכי העבר , שלא ממש הצליחה להשתלב עם המציאות החדשה . 
רגעים של שפיות אנושית נראו כאן כל - כך לא במקומם עד כי המלחמה דמתה בהם למשחק מחריד . 
טוּרבֵּה היה השער למחצית השנייה של המלחמה . 
הכפר , עקלתון נוטה לאחור של בתים לרגלי הר ולאשיץ' , נפתח בדרך כלל בכיוון אחד , פנימה , כדי להקיא את הפליטים מהקראינה . 
עבור הזרים , חציית החזית המוסלמית - קרואטית היתה עניין אחד – בר - ביצוע במידה ונעשה בהשקט – ועניין אחר חציית הקווים בין המוסלמים לסרבים : זו לא נתאפשרה אלא במספר מצומצם של מחסומים , ביניהם הכביש המוליך לסרייבו . 
טוּרבֵּה , שהיווה לעתים זירה של קרבות סוערים , שימש גם נקודת סחר לחילופי גופות , צינור לשוק השחור ותעלת שפכים שדרכה הזרימו הסרבים את הללו שאותם טיהרו מאדמותיהם : מוסלמים וקרואטים . 
כנקודת מעבר , טוּרבֵּה היה מחוץ - לתחום לעיתונאים . 
כך שכאשר בֶּבָּה שאל אם ארצה לחצות אתו לצד הסרבי , חשבתי שהוא מתלוצץ . 
הוא היה קצין קישור בצבא הממשלה , ומוסלמי . 
עמדנו יחד על תלולית עפר שהשקיפה על קווי הסרבים . 
הסרבים הצליחו לארגן הפסקת אש שתאפשר להם לאסוף את מתיהם מן המתקפה הכושלת שערכו שבוע קודם לכן . 
בהתאם לתנאי ההסכם , בֶּבָּה וארבעה מאנשיו התכווננו לתדר רשת המוטורולות של הסרבים וניצבו , עונדים סרטים סגולים על סרבליהם , מעל השוחות שלמרגלות הר ולאשיץ' . 
הסרבים יצאו מתוך הקווים שלהם והחלו לנבור בין השיחים בחיפוש אחר מתיהם כשהם נענים לצעקותיהם של בֶּבָּה ואנשיו . 
' לא , עוד קצת שמאלה , עוד קצת שמאלה , מה אתה , עיוור ? 
כן , בדיוק שם , אתה רואה אותו ? 
' הם קראו אל הסרבים . 
כתריסר גופות נראו לעין , אבל הסרבים הצליחו לחלץ רק ארבע . 
היתר היו מוטלות בשדה מוקשים , והופקרו בשטח . 
' אני הולך לפגוש אותם , ' אמר לי בֶּבָּה , ' רוצה לבוא ? 
' 
לרגע הייתי המום . 
שחיילים מוסלמים ידברו עם הסרבים בקשר או בין קווי השוחות , בזה לא היה כדי להפתיע , אבל לחצות ממש לתוך השטח שלהם היה חסר תקדים מבחינתי . 
ברור שהסכמתי . 
נדחקנו כולנו , ששיה לא - חמושה במכונית אזרחית מחוררת , והתחלנו בנסיעה שעברה דרך טוּרבֵּה , אחר - כך על - פני עיי החורבות שהותירה אחריה המלחמה בצורת הריסות של אבן ומתכת מרוסקת , עד הנקודה שבה חצינו את ה ' קו ' ונדמה היה כאילו הסרט מתחיל להיות מוקרן לאחור . 
שניים - שלושה קילומטרים נוספים הלאה , בדרך שבצדיה פגשנו במבטיהם הקודרים של לוחמים סרבים , הגענו למבנה בודד שבחזיתו ישבה קבוצה של קצינים וחיילים . 
' הישאר במכונית , אל תתחיל להסתכל מסביב , ואל תגיד ואל תעשה שום דבר עד שנקרא לך , ' אמר בֶּבָּה כאשר הוא ואנשיו חילצו את איבריהם מהרכב . 
שתי דקות אחר - כך הוא חזר והזמין אותי לצאת . 
זה לא היה הזמן לשאול שאלות העשויות לחנוט את האווירה , אלא להיות בלתי נראה עד כמה שאפשר ולראות מה יתפתח . 
בירכתי במהירות את הסרבים לשלום , התיישבתי במרחק - מה מאחורי החבורה והקשבתי . 
' עדיין חסרים לנו תשעה מההתקפה , ' אמר הקצין הסרבי . 
' אפשר לראות ששה בערוץ בין המוקשים , אתה בטוח שאינכם מחזיקים בשלושת האחרים ? 
' 
' בערוץ יש שבעה , אחד כמעט מוסתר לגמרי מאחורי סלע . 
אני משוכנע שאין בידינו שום שבויים מאותו לילה . 
אתה הרי יודע מה קרה , הבחורים לא הצליחו אפילו להגיע עד הקווים שלנו . 
' כן , אני יודע . 
הסרבי נשמע עייף . 
הוא ובֶּבָּה שוחחו כמו שני עמיתים המבררים נושא בתחום עבודתם . 
לא היה זכר לאיבה או לקרירות . 
נראה כי מרבית הלוחמים הכירו זה את זה עוד מלפני המלחמה , בין אם למדו יחד בבית הספר , שרתו באותה היחידה ביו ּ אן אה , או נהגו להשתכר בצוותא . 
' מה לגבי החמישה שלנו , שנעדרים מיום חמישי שעבר ? 
' אמר בֶּבָּה . 
' שמענו שחלק מהם נלכדו חיים . 
' לא . 
אנחנו מחזיקים בשלושה מהשבוע שעבר , שעליהם כבר ידוע לכם , אף אחד נוסף . 
אתה הרי מכיר את הקווים שם . 
אם אשמע משהו אודיע לכם . 
' אותו תדר , אותה שעה ? 
' 
' אותו תדר , אותה שעה . 
לעזאזל הכול , בואו נשתה משהו . 
השיחה שינתה כיוון , והאנשים החלו לדבר על חברים משותפים . 
מה שלום חוּסו ֹ ? 
חוּסו ֹ נפצע . 
איזה חרא . 
מְלאדֶן ? 
הוא עזב את בוסניה בחודש שעבר , כן , עם המשפחה , נסע לנוֹבִי סאד . 
היה לו מזל , לממזר . 
אחיו של בֶּבָּה נפצע קשה לפני כמה ימים , נורה בראשו מידי צלף סרבי בטוּרבֵּה . 
נראה כי החדשות האחרונות גרמו לקצין הסרבי צער אמיתי . 
' כל - כך צר לי לשמוע , ' הוא אמר והניע בראשו . 
' I mene , ' השיב בֶּבָּה – וגם לי . 
מה הגדיר את שתי הקבוצות ? 
גזע ? 
הם היו בני אותו הגזע . 
תרבות ? 
כולם היו ילדי עידן טיטו . 
דת ? 
לאיש מהנוכחים לא היה מושג קלוש מהם עיקרי האמונה שלו עצמו , תהיה זו נצרות אורתודוקסית או האסלאם . 
אלה ואלה היו סלאבים - דרומיים , אחים שנזרקו לתוך קלחת הסכסוך מכוח ססמאות מתות שהתעוררו כמו עוף - החול לחיים , מונפות בידי אלה שהתאוו לדבר אחד , vlast , עוצמה , ולשם כך יצרו בבוסניה מעגל של אימה והרג שהתגלגל מכוחות עצמו , שהלך והתרחב , שניזון מן הרשע שלו עצמו כמו גידול ממאיר . 
מפגשים כגון זה לא נועדו להיות אפיקים לפילוג ושנאה . 
המלחמה דרשה קיטוב והפרדה . 
משך הנסיעה חזרה שמרתי על שתיקה . 
לעתים היה קל יותר להבין עולם של צ ֵ ' טניקים , טורקים ואוּסטשה . 
7 
ניקולה ערך אצלו ברביקיו . 
האירוע נועד להיות גדול , אקסטרווגנצה גסטרונומית של בשר ממשק הבית , גבינת טרבניק ושלייבוביצה . 
הוא עלה על הציפיות הפרועות ביותר , אם כי מסיבות שונות מאלו ששיערנו תחילה . 
ניקולה היה ראש משפחה קרואטית קטנה בסטארה בילה . 
שתיים משלוש בנותיו עזבו זה מכבר את בוסניה וקיבלו מעמד של פליטות בספְּליט . 
הצעירה מכולן , ניקולנה , היתה בת שש , ילדה יפהפייה בעלת פני מלאך , ונותרה עם הוריה . 
פעמים רבות הם התחבטו בשאלה האם כדאי לחלץ גם אותה , אך עם התמצקות הקווים סביב המובלעת נראה כי עדיף יהיה להשאירה בבית , הגם שעמדות המוסלמים היו ממש מעברו האחר של האחו . 
כמו משפחות רבות אחרות , ניקולה ואשתו ליוּבָּה השכירו חלק מביתם לעיתונאים . 
הזרים ששהו ולו פרק זמן כלשהו בסטארה בילה עלו ממעמד של דיירים רגילים לכדי משהו באמצע בין אורחים פטריארכליים לבני משפחה . 
הזרים היו בגדר נכס משמעותי . 
הם שילמו במארקים גרמניים ורכשו מזון , סיגריות וגנרטורים . 
אלא שהכנסת האורחים שהורעפה עליהם בתמורה היתה מקסימה מספיק כדי לכסות על הסדקים בעסקה . 
בְּלאש ווֵיין עמדו אז בסיומה של תקופת מגורים ממושכת אצל ניקולה ולפני יציאה לספְּליט ואל העולם . 
הם היו צוות טלוויזיה , מופע משותף ששילב בין הפיקחות של זגרב והפלפול של דרום לונדון . 
השניים הפכו לידידיי הקרובים , ומצדם חלקו עמי את הלוגיסטיקה שלרוב חסרה לי בקיומי כישות בודדה : ויסקי , עישונים ומוסיקה . 
הברביקיו נועד להיות מסיבת פרידה לכבודם . 
היה זה גם הזמן הנכון עבורי לעזוב לתקופת - מה . 
יום קודם לכן , בשעה ששכבתי פרקדן , עיניי עצומות , ועישנתי לי בעצלות בשמש ליד הבית של ויקטוריה , ילד קרואטי השליך מיכל פלסטיק ריק מחלון על אכסדרת הבטון שלמטה . 
כל שרצה היה למלא בו מים , אבל המיכל שפגע בקרקע לרגליי השמיע דוּם - דוּם בקול נפץ רם . 
חשתי כאילו אני מזדקר בבהלה מכוח שרירי גבי בלבד . 
' חתיכת ממזר מזוין , ' צרחתי על הילד , עומד על רגליי ואחוז זעם מכלה . 
לרגע אחד חשבתי להכניס לו אגרוף . 
מה לעזאזל הוא ניסה להשיג ברעש הזה ? 
הוא היה כבן שש ונראה מבוהל . 
נרגעתי . 
זה היה בהחלט הזמן לנסוע משם . 
יצאתי מאנגליה במחשבה שאיעדר שמונה שבועות . 
מאז חלפו כבר למעלה מחמישה חודשים . 
הלכתי לבקר את ויין ובלאש . 
הם אמרו שאוכל לנסוע עמם , וניקולה הזמין אותי לברביקיו שלו . 
אפשר היה לשמוע את צווחת החזיר הנשחט בחצר , הזעקה הממושכת והמבעבעת שבישרה על כל חגיגה ראויה לשמה בסטארה בילה . 
הסמטה שבה התגורר ניקולה לא מצאה חן בעיניי כלל . 
כמו הבוסנים , התחלתי לזקוף טיפה את האף – ממרומי הקומה השלישית והעליונה אצל ויקטוריה , שחלשה יותר מאשר על הנוף אל העמק . 
המחצית האחרת של הכפר היתה ללא ספק רובע החמורים והפרדות , לא שאפשר היה לומר להם זאת בפנים . 
ויקטוריה ידעה זאת , וגם אני . 
בינינו היתה הבנה . 
' הם ' ו ' אנחנו ' . 
מפעם לפעם מקומיים שהיא תיעבה הגיעו לביתה לבקש איזו טובה . 
ברגע שהמבקר יצא מהפתח היא נהגה לקרוא לי אליה להסתודדות , מעקמת את פניה לעומת גבו המתרחק , מחווה בסנטר מאשים לעבר קצהו האחר של הכפר , קורצת אליי , ולבסוף מנופפת בידה בביטול . 
' Papci , ' אמרנו בינינו בשקט , במנוד ראש נבון . 
העולם היה מלא בהם , והשדרה הצפונית בסטארה בילה כמו סבלה מביקוש יתר לפשיסטים עמי ארצות . 
וחוץ מזה , בסמטה ההיא תמיד היתה תחושה כאילו צופים בך . 
חיילי בוסניה - הרצגובינה השקיפו עליך ישירות . 
בעזרת כוונת טובה יכלו לראות מה צבע העיניים שלך . 
נדמה היה כאילו הסמטה הזו משכה אליה , נוסף למלחמה , כוחות אפלים משלה . 
בנו של ניקולה , חייל צעיר בהא וו או ֹ , מת שם יום אחד באורח מסתורי במקלחת ; ידידי אלכס , העיתונאי הקנדי , נמצא חצי מחוסר - הכרה בגינת ירק עם מספר שברים ברגלו . 
ערב קודם לכן הוא שתה לשכרה ונפל ממרפסת . 
משום - מה דברים כאלה אף - פעם לא קרו אצל ויקטוריה . 
בהמשך הדרך ראיתי זקן שנורה מידי צלף ברגלו בעת שטיפל בעזיו . 
כך שבאזור ההוא אפילו להתקלח , לתפוס ראש או לבדוק מה שלום חיות המשק שלך רחשו איום נוסף . 
אבל היו לי שם חברים , ושם היה אתר המסיבה – שנפתחה ברגל ימין . 
בלאש , ויין ואני התמסטלנו בפנים שעה שליוּבָּה ערכה את השולחן בחצר וניקולה זרק את הצלעות הראשונות על האש . 
עם רדת הדמדומים ברכנו לחיים את כולם יחד וכל אחד לחוד . 
' Z^ivjeli Wayne , z^ivjeli Blash , z^ivjeli Antonio , ' היה פותח ניקולה , ' moji stari , stari prijatelji , ' – ידידיי היקרים , היקרים . 
' לחיי ניקולה ולחיי ליוּבָּה , ' היינו מחזירים , שוב ושוב , ומחסלים כל פעם כוס נוספת של סליבו . 
בבוסניה השלייבוביצה זכתה למעמד של מוסד לאומי , ברנדי צלול עשוי משזיפים , סם חיזוק מתסיס - תאים לכל אירוע : זַרָז של אושר , מזור לצער , תרופה נגד שעמום , דלק לתוקפנות , אפילו תירוץ לרצח . 
מבעד לאדי הסליבו יכולת לראות את אלוהים , גם אם זה היה פשוט הבחור שמזג . 
בתוך זמן קצר היינו שיכורים כולם עד מעל הראש . 
אז הגיע המסוק הקרואטי . 
למרות היותו חזיון לא נדיר , עדיין היה תמיד בגדר חידוש , נוכחות בלתי נראית בשמי הלילה הכהים , אִוושָפּשָפּשָפ ּ ערטילאי של להבי רוטור – ובעקבותיו רודפת לרוב אש נותבת של המוסלמים – שהנחית תחמושת ואספקה להא וו או ֹ ולקח עמו את הפצועים או קצינים שהוטסו לקבל את הוראותיהם בהרצגובינה . 
למסוק היה מתקן נחיתה קטן חסוי מאש פגזים לרגלי התלולית הסמוכה למחצבה . 
על מנת להגיע אליו תוך היחשפות קטנה ככל האפשר , הטייס נדרש להגיע מגובה רב מעל המובלעת ואז לצלול צלילת בורג חדה לקרקע . 
בין אם אותו ערב ישב טייס חדש במסוק ובין אם תעה מחמת הערפלים , מכל מקום הוא התבלבל וטס בגובה נמוך ובמהירות נמוכה , קרוב לגג של ניקולה . 
מן הכאוס הבככנאלי שהתחולל בשולחן התבוננו פעורי פה בצִלו החולף מעלינו . 
' הֵלִיפּלוֹנְטֶר , ' מלמלנו מגחכים כמו שוטים . 
ואז נהיה בית משוגעים . 
צבא הממשלה פתח באש על המסוק מתוך הגבעה , פחות ממאה מטרים מאתנו , וזו לא היתה בגדר גישושים בררניים אלא צלצלה רועמת של אש מקלעים . 
ההא וו או ֹ השיב אש מסביבנו ומאחורינו . 
מתוך עמדות התצפית של המחנה , כמעט בקצה הגינה , הבריטים שנלכדו באמצע ורק התאוו לתירוץ החלו לירות בשני הכיוונים . 
החצר של ניקולה הפכה למוקד של ירי תלת - צדדי ושלא לצאת ידי חובה , הוא עצמו קפץ על רגליו , שלף אקדח לוּגר והחל לקלוע בהבהקי הלועות המבזיקים בחשיכה . 
גלגל זיקוקים של מזון וכוסות מועפים באוויר התלקח מעלינו בשעה שהטלנו את עצמנו לכל עבר וּויין התגושש עם ניקולה עד שהפילו ֹ לקרקע , צועק כל אותו זמן את המלה היחידה שידע בבוסנית , ' Ne , ne , ne . 
בעצם , לא היה צורך לדעת יותר . 
' אלוהים , ' הגה ויין במאמץ כשחסינו מאחורי הדיר , ' הייתי בטוח שהבריטים המזדיינים יגמרו אותנו שם ... ' 
המסוק התרחק נוטה על צדו ומושך את האש אחריו . 
המסיבה התחדשה , לא זו בלבד אלא בצמאון מואץ פי כמה . 
ברביקיו בבוסניה : העולם כבר לא יחזור להיות מה שהיה . 
בבוקר המחרת , בראשים הלומים ומלאי חרטה , הטענו את השברולט המשוריינת ונפרדנו לשלום . 
ניקולה וליוּבָּה שוב התייסרו , תוהים על עתידה של ניקולנה . 
אם היה סיכוי כלשהו להביאה לספְּליט היה זה עכשיו , אתנו . 
איש מההורים לא הצליח להגיע לידי החלטה . 
ליוּבָּה רכנה ושאלה את ניקולנה מה היא רוצה לעשות . 
ילדה בת שש נאלצת להתמודד עם ברירה שכזו . 
אם תעזוב את הוריה , ייתכן שלא תזכה לראות אותם עוד . 
לא תהיה אפשרות לחזור אלא כשהמלחמה תסתיים , מי יודע מתי . 
הילדה נראתה רצינית מאוד והעבירה את מבטה בין ההורים . 
' אני אסע לספְּליט , ' היא אמרה . 
דבר - מה קודר מאוד ונאצל ניבט מעיניה . 
מְחוּצה בין מכונת עריכה לציוד צילום היא ישבה על ברכיי במשך הנסיעה , מתייפחת . 
מאז שפרצה המלחמה לא נסעה במכונית , והתנועה גרמה לה אי - נוחות . 
עד מהרה היא חדלה לבכות והקיאה על רגליי . 
היו לפנינו שמונה שעות ארוכות עד ספְּליט , והשמש קפחה באכזריות . 
חזרתי הביתה אל גרעין מצומצם וקשה של ידידים – חבורה מוכשרת , יונקת - מעצמה של נהנתנים ממערב לונדון בעלי נטיות להרס עצמי . 
כולם היו אמנם מבוגרים ממני במספר שנים , אך אימצו אותי במהירות אל החוג שלהם והתייחסו אלי בכבוד כמעט אבהי – שבט חדש שלתוכו נשאבתי כל אימת ששבתי הביתה מהמלחמה . 
אלכס היה פצצת אנרגיה מוכלת בתוך חיצוניות נכלולית , מנוע של רעיונות שבדרך כלל גם הגיעו לידי מימוש , בין אם היו במסגרת החוק ובין אם מחוצה לו . 
אשתו היפהפייה לֵלָה , עם שיער בלונד - דבש , מיתנה את משוגותיו הקיצוניות בתובנות אינטואיטיביות על פי רוב ובעידון . 
היתה בינינו קרבה יוצאת מגדר הרגיל , אולי משום שהכרנו באיזו מהות משותפת לשנינו כפי שקורה לפעמים לידידים טובים , והיא היתה לי כמו אחות . 
מלבדם היו עוד שלושה שחקנים ראשיים . 
שימי , לץ ציניקן , היה צלו הרוחני הממורטט של הזוג . 
סטלה , אחת הנשים המרשימות במערב לונדון , היתה שחקנית בעלת גזרה של מתעמלת , שיער שחור קצוץ ועיני לייזר כחולות . 
והיה גם ליאון . 
ליאון כאילו יצא מעל דפי הקומיקס שלו עצמו . 
גבוה ורזה , פניו הלאות כמו פרצופו המצויר של ' השופט דְּרֵד' , גורר את תום - הלב הפצוע שלו מתוך עולם הדיו השחורה אל הרחובות ובתי הקפה של פורטובלו . 
הוא היה חבר ותיק שזכה להערכתי העמוקה בזכות הומור יבש , שקט פנימי ודמיון . 
את הקשר בינינו חתמנו בצריכת סמים אדירה . 
בשולי החבורה הזו היו גם פנים נוספות , אך אותם לא הכרתי כמו את אלה החמישה . 
באופן בלתי נמנע היה גם צד אפל לליברליות הדלוקה ולפתיחות שאפיינו את הפילוסופיה הקלילה שלנו : נישואים שירדו לטמיון עוד בטרם מלאו לבני הזוג שלושים , מריבות סוערות , והשימוש התדיר בסמים שליכד אותנו התעבה כמו צללים לרגלינו , מצמיח קנוקנות שהסתלסלו סביב קרסולינו מבלי שהשגחנו בהן אז – על כל פנים , לא אני . 
אלא שככלות הכול היה לנו זה את זה , והמגעים בינינו הצטיינו בסלחנות ובחמלה . 
היה לנו כיף , וירדנו על הימים מהר יותר ויותר , לא מודעים להתקדרויות הראשונות שהופיעו באופק מאחורינו . 
אלה היו האנשים שהתאספו חודשים קודם לכן להיפרד ממני בערב האחרון שלי בלונדון לפני יציאתי למלחמה . 
למרות שהתוכנית לנסוע לבוסניה נתקלה בהתנגדות חריפה , זכיתי בתמיכתם המלאה . 
מלחמה ? 
הם ראו בה פוטנציאל להתנסות חדשה יוצאת דופן , וחשתי כמו שליח העומד לצאת מטעמם לא פחות מאשר מטעם עצמי כדי לשוב עם ידיעות מהיבשת החדשה . 
' טוב , אנת' , ' אמר לי בערב ההוא אלכס , ניצב במרכז החדר וזוקר את כוסו כמו שר המשקים , ' לדעתי זה רעיון משוגע , אבל ישר כוח . 
בטוח תלמד שם דברים מדהימים . 
ישבנו עוד , שתינו טיפה , התמסטלנו קצת , ואז מישהו הוציא חומר והמולת הקולות שככה מעט בעוד תשומת הלב נמשכת אחרי המסלול שעשו בחדר פיסת נייר כסף ופילטר מגולגל . 
הרואין לא היה אז מבחינתי עניין גדול , קיצוניות שאפשר לנסות פעם בשביל הידע , אחר - כך אולי פעם נוספת , אבל מעולם לא יכולתי לראות את עצמי מפתח בו תלות . 
בכל הפעמים שהשתמשתי בחברתם נדמה היה שיש לי עליו שליטה עילאית , הקהייה מהנה של החושים שהפכה אותי נינוח ופטפטן . 
לא היתה פעם שהתעוררתי בבוקר שאחרי ישיבה עם דחף לחזור על זה שוב . 
חשתי שהתמכרות היא עניין של אופי יותר מאשר חשיפה לסם . 
הרצנו . 
זו היתה חוויה קולקטיבית יותר מאשר היזרקות . 
היה מי שהעדיף להזריק , אך רובנו ראינו בכך התחייבות מיותרת , ויתור על שליטה . 
מדי פעם דיברנו על התמכרות ובכל אותן הזדמנויות פטרנו את האיום בביטול . 
' הכול קשור לאישיות , ' נהג אלכס לומר , ' השאלה היא האם יש לך טבע מתמכר . 
אתה ואני , אנת' , בהחלט נהיה בסדר גמור . 
אנחנו מסוגלים להשתמש ובאותה המידה להפסיק . 
נדתי בראשי וחייכתי בידענות כשלמעשה לא ידעתי דבר . 
הפרידה הסופית זכורה לי היטב . 
אהבתי את ההרגשה שהיתה בי , זחוח ומרוחק על סף הרפתקה כה גדולה ; אהבתי את רוחות הרפאים של מלות הפרידה שהשמיעו ידידיי ועדיין ריצדו בשחר שעלה על יום היציאה , אהבתי את ההרצה האחרונה במטבח משאריות הפילטר , את הכוסית האחרונה של אומץ אלכוהולי כגמולי , אהבתי את הנסיעה האחרונה במכונית של החברה שלי לדרום לונדון , שם העברתי את התרמיל לסקודה שפניה למולדובה , אהבתי את הנשיקה האחרונה . 
לו רק החזרה היתה טובה באותה המידה . 
תחילה , לראות את כולם שוב היה תענוג , וכל ההרגלים המוכרים של החיים בבית היו תפנוקים חדשים . 
ידידיי בלונדון השתוקקו לדעת ' איך היא המלחמה ' , ושמחתי לספר להם מה ראיתי . 
זה היה החלק הקל . 
קשה יותר היתה המשימה להסביר להם את תחושותיי , שמשהו מוטל בבוסניה על הכף ; ששם גיליתי בי אידיאליזם בלתי צפוי , שחשתי כי המלחמה היא שאלה בוערת ; שמושגים עקרוניים כמו ריבוי אתני וקיום בשלום בין דתות שוב מאוימים באירופה בגלל אי - סובלנותם העריצה של לאומנים . 
כל כמה שחבריי היו מחוברים , כולנו היינו ילדי הצריכה של שנות הששים בעלי תיאבון לריגושים מהירים ונטולי סיבוכים . 
הם רצו להזין את חושיהם – וכך גם הייתי אני נוהג במקומם – באמצעות סיפורים על דם ואלימות אך ללא מורכבותה של המציאות . 
ששים שנה קודם לכן כולם היו מן הסתם מתנדבים לבריגדה הבינלאומית ויוצאים להילחם בספרד . 
העובדה שלא עשו זאת עכשיו נבעה מכך שהיו תוצריה של תקופה אחרת , של חברה אחרת . 
לנו לא היו האידיאליזם , המודעות , השכנוע הפנימי שהיו לאבותינו . 
זו לא היתה אשמתנו , אך נדמה לי כי בחשבון הסופי הדבר היה בעוכרינו . 
אמי ואחותי התלהבו מהשתלשלות העניינים . 
שתיהן היו בעד היוזמה הבוסנית שלי עוד מלכתחילה . 
לאור העבר המשפחתי , תשוקתם של גברים לצאת למלחמה ולו ּ למען המלחמה עצמה היתה מוכרת לאמי היטב , וכעת לא רק שחזרתי בחיים , היא גם קראה את כתבותיי בעיתונים . 
היא חשבה שזה מגניב . 
יש להניח שגם צדקה . 
אלא שאחרי מעט יותר משבוע התחלתי לחוש אי - נוחות ותוגה . 
התחושה היתה גולמנית ומעורפלת , אך הותירה אותי מצוברח , מנותק מעצמי וחסר מנוחה . 
בתוך שבועיים הייתי מודע לאומללותי . 
הרגשתי כאילו ירדתי מרכבת שדהרה . 
חושיי פרפרו בחוסר תקווה בחלל הריק כמו לווין נטוש , והתחלתי לחוש בדידות גדולה . 
איך מתחילים להערות התנסות אחת לתוך ה ' נורמליוּת' של אחרת ? 
איך בכלל אפשר לצפות מהאנשים בבית להבין ? 
האם הם בכלל אמורים להבין ? 
לשם מה לדחוף את ההרס הרובץ על כתפיך לתוך חייהם של הקרובים לך בבית ? 
היחסים עם החברה שלי חייבו התעמתות דחופה , אבל חשתי מרוחק מרגשותיי ולא ידעתי מה בדיוק עלי לעשות . 
עדיין אהבתי אותה , בזה הייתי משוכנע . 
אבל הדחף הגואה בתוכי היה לחזור לבוסניה , ואותו לא הייתי מסוגל ליישב עם שום מחויבות אחרת . 
במקום להתמודד עם ניגוד האינטרסים בחרתי להתקפל ולקוות שאיכשהו הכול יסתדר מעצמו על הצד הטוב ביותר . 
היינו לנו כמה ריבים , בחשנו ודשנו , ולא הצלחנו לפתור כלום . 
העדפתי דממה ובדידות על חֵברה ותקשורת . 
זו היתה תחילתו של הסוף לגבינו , למרות שהמשכנו להיאחז בקרעים של הקשר בינינו עוד הרבה לפני שויתרנו סופית . 
שוחחתי עם כמה עורכים . 
הם הביעו עניין לקבל ממני כתבות נוספות . 
שרפתי עוד כשבוע , אחר - כך ארזתי תרמיל ופניי חזרה לבוסניה . 
אלים 
חיילים בתקופת מלחמה הם מן המאמינים הגדולים באמונות טפלות , כל אחד ואחד מהם יודע להתנבא על גורלו שלו . 
איש - איש הם נושאים עמם השבעה כזו או אחרת לקרב , או עורכים טקס פרטי מורכב בתקווה לחמוק מהמקצרה בלא פגע . 
בכל יחידה ישנם לוחמים ' ברי מזל ' הנהנים מחסדיהם של כוחות שעוצמתם עולה על זו של קמיע פשוט – מכל מקום , עד שהם נהרגים והתואר נקשר לכתפי אחרים ; ומאידך המוות יכול לרומם את זכרו של אחרון האנשים הבלתי המרשימים למעלה שונה בתכלית , כמעט למעמד של רוח חיה . 
ומעל כל אלה מרחפים אותות הטבע : כוכבים וסערות . 
פגשתי אפילו מפקד מוסלמי שטען כי חרמש הירח הבהיר של הלילה הקודם מבשר את בוא קאלי יוּגה – עידן הנקם והעונש . 
הוא היה נחוש באמונתו עד כדי כך , שיצא לשדות הקרב ללא נשק ודרבן את אנשיו קדימה בכוח הטפות דתיות . 
בימי טיטו אדם כזה היה עשוי לשרת בסגל הפוליטי שהוצמד ליחידה כדי לשמור את הדעות הפוליטיות בתלם . 
אך עם מות המארשל מת בבוסניה גם הקומוניזם , ואולי היתה זו ככלות הכול קאלי שנטלה את העניינים לידיה מן הנקודה שבה פסו האחדות והאחווה . 
אני לא הייתי שונה מהם . 
למרות הציניות הטבעית , שבמהלך המלחמה נאבקתי קשות כדי להמשיך ולהיאחז בה , פיתחתי צביעות קיומית כשמצד אחד הפרחתי סביבי ערכים של כאוס וחוסר תוחלת , ומצד שני הייתי עמוס קמיעות ויראה בפני אמונות טפלות – כגיבוי למקרה שסיפור הכיסוי שלי יתפוצץ . 
בכיס אחד נשאתי עמי תמיד קונכית כחולה - אדומה מהאוקיינוס ההודי . 
שימי נתן לי אותה ואמר שדייגים מכנים אותה העין של שיווה ושיש בה משום סגולה להעניק לבעליה עוצמה גדולה . 
בכיס אחר נשאתי קליע שנשלף מגופו של אדריאן קרטו ֹ דה ויאר בצרפת במהלך מלחמת העולם הראשונה . 
במעילי החזקתי פעמון כסף קטן מנפאל שקיבלתי מאהובה . 
סביב צווארי ענדתי על רצועת עור שני קמיעות בודהיסטיים מתאילנד ומאינדונזיה . 
מעולם לא נשאתי עלי צלב , אבל אני משער שהאמצעי הרזרבי האחרון היה טמון בקעקוע מגיל הנעורים של גולגולת ועצמות על כתפי . 
כעת , משנגמרה המלחמה , הקמיעות שלי מוטלים ללא שימוש בחדר השינה , ונותרתי כשעל כתפיי רובצים המוות והסם . 
השלום כאילו אינו מותיר הרבה מקום לאמונה בגורל , ביעוד , באלוהים , ברוחות . 
אולי זה רק ההרואין שמדבר מתוכי , אבל גם אם נשים בצד את מצב ההקפאה שבו שקעו חושיי והאינטואיציה שלי , לונדון נראית כמו מדבר של סדר חסר נשמה , כשהקצב הבלתי משתנה של הימים שולל איכשהו את אפשרות קיומו של ממד אחר . 
בראייה כזו אין קל מללעוג בדיעבד לאמונות הטפלות של המלחמה , לבטל אותן כביטויים של פחד ותו לא . 
אלמלא הייתי שם , הייתי הראשון לשלול מהן כל תוקף . 
אלא שבמהלך המלחמה הופיעו ויברציות אותן התקשיתי להסביר בצורה רציונלית : אזורי דמדומים שבהם חמשת חושיך לא הועילו במאום בעוד חוש ששי כמו הותנע בגופך והחל לצמרר את העור על בשרך והזריק אותות מבשרי רע לתוך עצמותיך . 
בעלי החיים היו ערים להם במיוחד : כאשר נאט"ו פתח לבסוף בסדרה של תקיפות אוויריות מקיפות ב , 1995 מקהלת יללותיהם של כלבי העיר בישרה מבעוד מועד על אחד מגלי ההפצצה הראשונים שנפלו על הסרבים מעל סרייבו לפני הופעתם הלילית של המטוסים . 
הסיפור לא הפתיע אותי כלל שכן העיר היתה כור של תחושות . 
ב , 1993 לאחר שהסתגלתי לקצב החיים בבירה , היו פעמים בהן יכולתי להישבע שאני חש בעורי את האש הנכנסת דקות לפני שנשמעה שריקת הפגז הראשון . 
הבעיה היתה שזו היתה תגובה לא מודעת , כך שאף פעם לא ידעתי באיזו מידה אפשר לסמוך עליה , ואם לא תוליך אותי בטעות לנקוט בצעד שגוי , אם בשל הופעתה ואם בשל היעדרה . 
שאלת הגורל עדיין מותירה אותי מבולבל . 
לקבל אותו כרעיון נראה לי כהתקפלות רצינית , הויתור הסופי על הכוח שלך כאדם . 
ואף על פי כן , המלחמה שלי כללה יותר מדי צירופי מקרים , סגירת מעגלים וחוויות דז'ה וו ּ מכדי שאתכחש לחלוטין ליד הגורל . 
אפילו המלים שיצאו מפי סבתי ביום פטירתו של טיטו , מלים שהיתה להן משמעות כה מעטה לגביי באותו זמן , התעוררו שוב בזכרוני באופן שנחקק בי כיותר מאשר סתם מוזר . 
העיתוי היה מושלם מדי ... 
החום הניתז סביב גינת הגג הקטנה של המלון בהק ככתונת משוגעים שריתקה אותי לשולי המעקה בגובה המותניים אשר חלש על הג'מעה אל - פְנא במארכש . 
גהרתי מעליו , משקיף על החזיון שמתחתיי , מכושף מהבידור שהעניקה לי הכיכר . 
נוכלים , מרקידי נחשים , קבצנים , פרחחי רחוב , מגידי עתידות ולהטוטנים יצרו אבני - פינה קטנות שסביבן התפתל בנחילים מפרפרים ההמון המרוקני כמו קנוקנות של עשב במי נהר . 
אשר לי , לא רציתי לרדת לשם . 
ניסיתי זאת במספר הזדמנויות , וכולן הסתיימו בחמת זעם . 
היה זה הקיץ של , 1991 מייד עם תום מלחמת המפרץ . 
מרבית העולם המוסלמי עדיין סער ברגשותיו נגד המערב , ומשרדי החוץ בכל מדינות אירופה המליצו לנתיניהן להדיר את רגליהם מצפון אפריקה ומהמזרח התיכון . 
לאור הדלדול בטיילים חיוורי עור , הללו שבכל זאת הרהיבו עוז בנפשם להגיע לכאן משכו את תשומת לבו של כל רוכל שהיה לו מה להציע . 
בשלושת שבועות הטיול לא חלפה אף שעה משעות האור מבלי שחשתי כי כל שיחה עם מרוקני תסתיים במאבק מתיש שלא לקנות דבר - מה שבו לא היה לי כל צורך . 
אולי , לו ּ היו לי בית מסחר לשטיחים , רשת של חנויות לעתיקות , או אילו הייתי מאנשיו של האווארד מארקס , היתה לי דעה אחרת על המקום . 
אבל הוא היה מייגע . 
אילו היו עוד כמה זרים לשפוך בפניהם את לבי , אולי הוא היה נסבל יותר , אבל הייתי לבד . 
אלא שבמקום לשים לזה סוף , הצבתי לעצמי יעד של חודש , כשמיום ליום אני הופך זועם ואומלל יותר ויותר . 
ההקלה היחידה באה מרצח שארע בעיירה בהרי האטלס . 
שמונה שנים קודם לכן ביקרו שם שלושה איטלקים , שני גברים ואשה , שהסתדרו על כמות מכובדת של חשיש מסוחר מקומי , כשמייד אחר - כך הוא מלשין עליהם למשטרה . 
האיטלקים נעצרו ונשלחו לרצות שבע שנים . 
שבוע לפני שהגעתי נכנס לעיירה גבר מזוקן עם דם בעיניים , איתר את הסוחר וביקש לקנות ממנו קצת כיף . 
הסוחר נעלם כשהוא חושק חיוך מתרפס וחזר עם סוליה או שתיים , לבטח כשבמוחו מקננת אותה המשימה להפליל . 
לדברי אחיינו הצעיר , שהיה עד לכל העניין ונותר בחיים לספר אותו , הגבר המזוקן שלף אקדח , אמר ' אתה לא זוכר אותי , מה ? 
' ואז ניקב את הסוחר בארבעה קליעים לפני שנמלט בכי טוב . 
שמונה שנים הן זמן ארוך לנטור טינה אלא אם כן , יש לשער , אתה מבלה את רובן בכלא מרוקני . 
החיסול עדיין היה לשיחת השוק כשהגעתי , ושעשע אותי למכביר . 
ראיתי בו סמל להתנגדות צודקת ומתאימה במקומה בשמם של כל הטיילים ששבעו מרורים . 
אבל זה היה ניצוץ זעיר בדכאון הכללי . 
אפילו בעסאווירה , אשר כפי שהובטח לי הזמן לא גרע מאום מרוחניותה עוד מאז שג'ימי הנדריקס חיבר בה את Castles Made of Sand בסוף שנות הששים , גיליתי על החוף רק גוויות של כלבים וכתמי נפט . 
היחיד שלא ניסה לתמרן אותי על הרגע הראשון לתוך עסקת קנייה היה דייג שהבחין בי משוטט ומתייחד עם מחשבותיי במרחק של קילומטרים מעיירת החוף . 
הוא רקם איתי שיחה אדיבה בלא שום מניע כמוס ניכר לעין . 
סקרנותי התעוררה למראה צלקות עבות , חצי - מעגליות שכיסו את רגליו , זרועותיו וחזהו . 
' מתקפת כרישים ? 
' שאלתי אותו לבסוף . 
' טריפ רע , ' הוא ענה בפשטות , העביר את ידו בתנועות קוצצות על גופו , ואחר - כך שאל אם אני מעונין . 
לכל דבר יש גבול ; חזרתי למארכש כשאני בדרך החוצה . 
כעת הייתי בפעם הראשונה מאושר . 
שום סוחר לא היה יכול להגיע אליי כאן למעלה : למטה עמד שוער גדול שידאג לכך . 
מה שלא עצר בעדם מלנסות בכל זאת . 
גם מגובה של ארבע קומות הסוחר המזדמן קלט אותי מביט בפנים אדומות שרופות מעל המעקה והציע לי משי , נרגילה או מחצלת תפילה . 
לכל הצעה כזו הגבתי בגסות , זוקר לעברם אצבע . 
אחר - כך השגחתי בהמולה קטנה בכיכר , המון מתקהל רודף שני אירופאים שהיו בדרכם למלון . 
כאשר התקרבו יותר הצלחתי להבחין בפרטים . 
בראש נעה אשה צעירה בעלת יופי חריג שניכר לעין גם ממרחק . 
גובהה היה קרוב למטר ושמונים , והיא התקדמה במהירות בהרעדת ירכיים ובנפנוף זרועות האופייניים לבטחון הפנימי של נשים יפהפיות כשהיא מפלסת לה נתיב בהמון כמו משה ממין נקבה . 
מדריכי הנסיעות מזהירים נשים המטיילות בארצות מוסלמיות להתלבש בצנעה כדי שלא לפגוע במנהגי המקום . 
היא לבשה מכנסי ג'ינס קצרים שבקושי הסתירו את ירכיה וחולצת - טי חושפת כתפיים . 
מאחוריה נחפז גבר נמוך ממנה , רחב כתפיים ומזוקן . 
היא ספגה מן הסתם קיתונות של גידופים , אבל איש לא העז לגעת בה . 
במקום לגעת בה הם צבאו עליו , לופתים אותו בזרועו ומושכים בבגדיו . 
מוכר תפוזים דבק אליו מלפנים כשהוא מציע את מרכולתו הנוצצת ; רגע אחר - כך הסל הנדרס התפוצץ בכדורים צבעוניים מתגלגלים מסביב בעוד האיש ממשיך לצעוד והקללות רודפות בעקבותיו עד גינת הגג של המלון . 
צחקתי בשמחה כאשר הם נעלמו מן העין במבוא מתחתיי . 
היה מעניין לראות מישהו אחר אוכל אותה לשם שינוי . 
כמה דקות אחר - כך הם עלו לגג , לקחו להם כסאות והניחו את ראשיהם על השולחן . 
' איך אתם נהנים ? 
' שאלתי והצעתי לגבר בדל כמעט גמור של ג'וינט . 
הוא נראה זקוק לו . 
אגלי זיעה גדולים ניגרו במורד פניו כשהם נספגים בזקנו ומדביקים את שיערו הארוך לקרקפת . 
הבחורה חייכה בחינניות . 
הצטרפתי אליהם והשיחה נפתחה בקלות האופיינית לקבוצות מיעוטים תחת דיכוי . 
השניים היו סרבים מבלגרד . 
אלה היו היוגוסלבים הראשונים שפגשתי מעודי , והסיפור שבפיהם גרם לי לגהור לפנים בדריכות שלא להחמיץ אף מלה . 
הם גרו בדירה נטושה בבירת סרביה . 
דן תיאר אותה כדירה נחמדה , מיקי אמרה שהיתה דוחה . 
איכשהו שלטונות הצבא הצליחו לעלות על דן ושלחו לו מכתב זימון . 
את השירות הצבאי שלו הוא הספיק לסיים עוד קודם , במה שהיה אז היו ּ אן אה , צבא העם של יוגוסלביה , אבל עדיין נכלל ברשימת המילואים . 
ארצם הלכה ושקעה במשבר , כך סיפרו לי . 
מדינה בשם קרואטיה עשתה ניסיונות לקבל עצמאות , ומלחמה עמדה בפתח . 
דן התייצב בבסיס כנדרש בתקווה שיתבקש רק לאשר את המשך כשירותו לשירות . 
הוא קיבל רובה ומדים ונאמר לו שבקרוב יצא לעיר בשם ווּקוֹבַר . 
עוד באותו לילה הוא נפטר מהרובה , אסף את מיקי וכל המזומנים שהיו ברשותו והרים רגליים למרוקו . 
' אני לא חוזר לשם עד שזה ייגמר , ' הוא אמר לי בכעס . 
' אם העם הקרואטי רוצה את האדמה שלו מצדי שיקח אותה . 
אני לא מוכן למות בשבילה . 
הוא התריע על התלקחות מסתמנת , על מלחמה שלא תימשך ימים אלא שנים , על אלפי מתים , על סופה של יוגוסלביה . 
חשבתי שהוא בטח מגזים . 
הוא היה חם - מזג ותגובתו היתה מן הסתם מופרזת . 
מלחמה באירופה ? 
דבר כזה לא נשמע . 
ואיפה בכלל שוכנת אותה קרואטיה ? 
בקושי שמעתי עליה . 
עישנו עוד כיף , החלפנו את הנושא וקיטרנו על מרוקו . 
דן נכנס פנימה לקחת חולצה כאשר השמש החלה לשקוע והטמפרטורה צנחה . 
דממה קצרה השתררה אחרי שעזב אותנו . 
מיקי הפרה אותה ראשונה . 
' הוא צודק , שתדע לך , ' פנתה אליי בעיניים מלאות ודאוּת מוחלטת , ' תהיה מלחמה גדולה . 
אני אוהבת את יוגוסלביה . 
אבל יוגוסלביה מחוסלת . 
משכתי בכתפיי באי - הבנה חלולה . 
ואז צפו ועלו בזכרוני מבעד לחלל של עשר שנים מלותיה של סבתי , ושיער עורפי סמר . 
כך זה החל . 
באותו זמן ייחלתי נואשות למצוא לי סכסוך חדש , מעל הכול בגלל החלל הריק שנותר בי אחרי סיומו של האחרון . 
מלחמת המפרץ היתה נפילת המתח הגדולה של חיי . 
עמדתי לפרוש מהצבא בדיוק כשסדאם חוסיין פלש לכווית . 
החטיבה שלי לא היתה מהראשונות שנשלחו לסעודיה , ואף על פי שציינתי בפני קצין היחידה כי אהיה מוכן להאריך את השירות למען הסיכוי להגיע למפרץ , לא הייתי אופטימי מדי . 
ואולם , יומיים לפני שעמדתי להפוך לאזרח קיבלתי טלפון מבסיס הקליטה של הדיוויזיה הקלה . 
גדודי טוראים חדשים – ולא חיילי הרגלים של הדיוויזיה הקלה – נשלחו למפרץ . 
הם היו חסרים בקצינים . 
בווינצ'סטר חתמתי על שירות למשך המלחמה , אם זו אמנם תתחולל . 
הרופא ביחידת הרפואה הזהיר אותי כי הזמן קצר מכדי לפזר את החיסונים לאורך התקופה הנדרשת . 
הוא נתן לי על המקום את כל הכמות בשתי הזרועות , תערובת מסחררת נגד גחלת ודלקת בלוטות הלימפה . 
מייד אחר - כך נסעתי לבית של אמי כדי להיפרד והקאתי על המפתן . 
' אני נוסע , ' אמרתי לה בחיוך ופלטתי סילון נוסף על משוכת השיחים . 
היא לא נראתה מתרשמת במיוחד . 
אין ספק כי אביה , שעבר דרך אותה הדלת כדי להצטרף ללהק שלו עם פרוץ מלחמת העולם , נתן הופעת פרידה מכובדת יותר . 
התקופה הכימיקלית שלנו אינה מותירה הרבה מקום להוד ולזקיפות קומה . 
כמה ימים אחר - כך הגעתי לערב הסעודית , רק כדי להמתין שבועות מתישים במדבר בעוד הסגנון החדש והמשונה שהביאה עמה החטיבה הסקוטית אליה הוצמדתי עולה לי על העצבים , לפני שהתחלנו לצלוע מבולבלים לשטח עירק . 
האויב נכנע כגוף אחד . 
לא יכולתי להאמין למראה עיניי . 
חמש שנים חיכיתי לרגע הזה . 
הייתי מתודלק בציפייה למלחמת גוג ומגוג ביולוגית וכימית רק כדי לפגוש קבלת פנים איצטדיונית של ידיים עירקיות מונפות באוויר . 
עזבתי את הדיוויזיה הקלה האהובה עלי ועשיתי דרך ארוכה עבור מלחמה שלא התרחשה , על כל פנים לא לגביי . 
הרגע היחיד שבו הייתי קרוב לירות במישהו היה כאשר שקלתי לחסל את אחד הסמלים שלנו בהתקף של זעם כלפי חוסר היעילות שהפגין . 
רתחתי מכעס . 
' אנתוני . 
מפקד הפלוגה שלי לקח אותי הצדה בעוד החיילים שלנו מקבצים קומץ אחרון של שבויים עירקיים דהומים מתוך אחת העמדות . 
' אתה חושב שמישהו היה שם לב אם לא היינו באים ? 
' חרקתי בשיניי וגלגלתי עיניים . 
עכשיו הוא שואל אותי , אמרתי לעצמי , והטעמתי ' לא ' מצוברח בשלוש הברות , ואז זרקתי חיוך כדי שיבין שהכול כשורה . 
הוא היה ציניקן כמוני ולא החמיץ את הנקודה . 
עם שובי לאנגליה ניתן לי מייד השחרור הסופי , יצאתי לשיט עם שלושה חברים בים התיכון , ואחר - כך טיילתי בגפי דרך ספרד ולתוך מרוקו כדי לשקול את המצב ולהחליט על הצעד הבא . 
הצבא לא היה חזרה על בית הספר . 
מבחינות רבות אהבתי אותו יותר משהאמנתי שאני מסוגל , והשבט שעזבתי , הדיוויזיה הקלה , החדיר בי גאווה גדולה . 
הוא העריך אותי כאדם ואִפשר לי מרחב פעולה . 
המנגנון הפנימי שלו ניחן בסגנון מוגדר וייחודי , שגרם לי התפעלות . 
סבב השירות שלי באירלנד ולאחר - מכן התקופה שבה אימנתי טירונים בבסיס הקליטה הם מהזכרונות המאושרים של חיי . 
הצטערתי להיפרד מגלריית הטיפוסים המקצועיים בקרב המש " קים והטוראים ומחלק מן הקצינים , אותם למדתי לאהוב כמו אחיי . 
סביר להניח שלא אמצא עומק כזה של תקשורת והבנה שוב . 
יחד עם זה , לא הייתי קצין מוצלח במיוחד . 
מאז ומתמיד ידעתי אמנם לדאוג לעצמי , אהבתי את החיילוּת , הייתי בכושר ויריתי בקו ישר , אבל האחריות הכרוכה בפיקוד הלאתה אותי והייתה זרה לרוחי . 
לא אהבתי להורות לאחרים כיצד להתנהג , ולא אהבתי אחרים שהורו לי מה לעשות . 
הבטחון העצמי שלי , המתפתח אט - אט , היה כלי שיט שסטה בנקל עם כל הִתקלוּת . 
אילו נשארתי ייתכן שעם הזמן והבגרות הצבא היה מקבל תמורה לכספו עבור כל מה שהשקיע בי . 
המלחמה עדיין עוררה את סקרנותי לא פחות מתמיד . 
אבל סיום הסכסוך במפרץ היה מבחינתי רק סימן לכך שתחלופנה עוד שנים ארוכות לפני שאמצא לעצמי מלחמה חדשה . 
זה היה בהחלט הזמן הנכון להשתחרר . 
עם שובי ללונדון אחרי מרוקו שקעתי בייאוש עמוק . 
התהליך היה איטי , כשמצבי הרוח השחורים שלי מתרבים בעוצמתם ובתדירותם על הקרקע הנפשית הפורה שהותיר אחריו השינוי הפתאומי בחיי . 
אני אהיה האחרון להודות שהצבא גרם לי להתמסד , שכן מאז ומתמיד הערכתי את תחושת החופש שלי והגנתי עליה בקנאות . 
אבל בהיעדר המיקוד שסיפק לי הצבא , נעלם לפתע גם האושר שהכרתי עד אז בחברת עצמי ואת מקומו כבש במהלך כמה שבועות רעש לבן מסתער של דכאון . 
לא הייתי אז בעניין של הרואין , והאלכוהול נראה כמו סם החיזוק היחיד שיוכל להספיג את אדי המרה השחורה . 
התחלתי לשתות בכבדות . 
אפילו להפשיל בבוקר את וילונות הדירה בשפרד'ס בּוּש הפך לגביי מאמץ . 
עם הזמן חדלתי לעשות זאת וישבתי שחוח באפלולית , לבד עם מחשבות התאבדות . 
התהליך הוא כמו התמכרות , וקשה להסבר באותה המידה . 
שום דבר לא נראה הגיוני . 
לא הצלחתי להתחקות על מקורו של מצב הרוח הזה , חשבתי שאני הולך ומאבד את שפיותי , וכאשר רופא המשפחה שלח אותי לאגף הפסיכיאטרי של בית החולים בוואנדסוורת' לצורך הערכה , חששותיי רק נתאשרו . 
במשך כשעה ישבתי בחדר עם אשה זעומת פנים שחבטה את ראשה בקיר בעוד זקן אחד גורר את רגליו שוב ושוב אל מכונת הקפה , מניח כל פעם מחדש את הכוס הפוכה על פיה ומיילל בקול חדגוני ונמוך כאשר המים הרותחים חלטו את כפות ידיו . 
לבסוף קראו לי להיכנס למשרד שבו גבר צעיר ועייף למראה שאל אותי מה הבעיה . 
אמרתי לו שיש לי דחף כמעט בלתי נשלט לפוצץ לעצמי את המוח . 
הוא העיף מבט בכתובת מגוריי , אמר שבוואנדסוורת' לא יוכלו לעשות למעני דבר והציע שאנסה בקנזינגטון . 
יצאתי החוצה ברגליים כושלות כמו זומבי בסרט של ג'ורג' רומרו , ובערך באותו המצב גם קרטעתי כעבור ימים אחדים לתוך מרפאה קטנה בקרבת לאנדבּרוֹק גרוֹב . 
הכול נראה כמו תרגיל חסר טעם ומעורר סלידה . 
חשתי ששום דבר לא יוכל לעזור לי ושאני קרוב למות . 
עד אז מעולם לא הייתי בטיפול פסיכיאטרי , והתייחסתי לעצם הרעיון בחשדנות גדולה . 
בעיניי זו היתה הודאה בפגיעוּת שלך , והעובדה שהסכמתי לכך עכשיו היתה סימן עד כמה גאוותי נפצעה , עד כמה הרגשתי מחורבן . 
אבל לולא מצאתי את המרפאה , שהצוות בה הגיב ברגע שעברתי בדלת , ייתכן שלא הייתי שורד עוד זמן רב . 
הם לא נתנו לי פתרונות קלים . 
תחילה הכול הסתכם פשוט בשמירה עלי שלא אתפרק ואגיע לפגישות השבועיות עם הפסיכותרפיסטית הצרפתיה שטיפלה בי . 
הרעיון לשבת שעה בשבוע מול אדם זר ולדבר לא קסם לי כלל , אבל היא הניחה ברצון לשתיקות המעיקות שלי להתארך עד הנקודה שבה הפכתי נבוך מספיק כדי לפתוח את פי . 
רוב הזמן לא ידעתי על מה עלי לדבר , וכשכבר ידעתי – לא רציתי לדבר על זה . 
לא קיבלתי אמנם תרופת פלא , אבל ככל שחלפו השבועות גיליתי בי יכולת גוברת לשים כמה זכרונות ילדות אפלים בהקשרם הנכון , ועצם העובדה שהיה עלי להיפגש בתדירות שבועית עם אדם , שהיווה נוכחות ניטרלית בחיי וכלפיו פיתחתי אמון , העניקה לי מין חבל הצלה . 
המחשבה שלי הלכה והתבהרה , הפסקתי לשתות וחזרתי לרוץ . 
את הריצה גיליתי בזכות הצבא , וכל הכוחות שהשקעתי בה תמיד השתלמו לי . 
כיסיתי את כל מערב לונדון בריצות הללו , שוחק קילומטרים על - פני קילומטרים את האספלט שלרגליי ומזרים אנדורפינים לדם . 
הרעש הלבן שכך . 
במקומו הופיע דחף מחודש לצאת למלחמה . 
וכעת היתה מלחמה כזו , ראויה לשמה , מלחמה אירופה . 
לקראת השלב שבו התחלתי להיחלץ מן הבור שנפלתי בו , הסכסוך גלש מתחומי קרואטיה לתוך בוסניה . 
אביב 1992 : מחסומי הדרכים עלו בעוד המסכות הורדו מעל פני כיתות היורים של הסרבים ; מכונות התעמולה הזרימו סחי וארס כשברקע מעשי רצח וטבח מקומיים מתעצמים לכדי גל אדיר של ' טיהור אתני ' – הביטוי הנקי , הריק מתוכן לתיאור גירושים ופרעות , שהיה צריך להשליכו לסל אחד יחד עם ' אש ידידותית' ו ' נזק לכל הצדדים ' . 
סרייבו היתה מכותרת ונצורה , והאו"ם נשאב בעל כורחו לתוך המלחמה . 
עדיין הייתי המום ממה שעבר עליי מכדי לכלכל תוכניות מיידיות להגיע לשם , אבל השקעתי את כוחותיי , ככל שהיו , בקורס לתואר שני בצילום עיתונאי בקולג' לדפוס באלפנט אנד קאסל . 
מובן מאליו שלא הייתי בוגר תואר ראשון , אבל בלונדון של אותה שנה , לציין שהנך ממשוחררי מלחמת המפרץ טמן בחובו תשואה גבוהה , וקיבלו אותי . 
לא היה לי מושג בעיתונאות , גם לא התלהבות גדולה לעניין , אבל שיערתי שאם אלמד להשתמש במצלמה אצליח אולי למצוא לי מעסיק שיישלח אותי לבוסניה . 
לא כך קרו הדברים , אך לפחות רכשתי ידע שהספיק לי כדי להתחזות לצלם עצמאי מרגע שהגעתי למלחמה . 
עמוק בתוכי הייתי מודע אז לכך שמניעיי היו ברובם אפלים למדי . 
במישור אחד , תחושת הייאוש שחשתי התפוגגה בזכות הטיפול , אבל במישור אחר , היא לא נתחלפה ברצון ליצור לעצמי עתיד , או במושג על עתיד כלשהו . 
הייתי מודע יותר לעצמי , אבל עצם המודעות הזו – שעליה האפילו תחושות של פיצול ובידוד – לא החדירה בי תקווה גדולה , ומבחינות רבות רק הזינה אותי בתיאבון להרס . 
רציתי להטיל את עצמי לתוך המלחמה בתקווה , אחת מן השתיים , לעבור מטמורפוזה או לחדול . 
רציתי להגיע לקיצוניות אנושית כדי לטהר את עצמי מתחושת הפחד , והמלחמה היתה בעיניי הגבול האחרון לחוויות האדם . 
החכמה שלאחר מעשה היא חכמה מוזרה למדי . 
מבחינות רבות כולנו מקבלים את מבוקשנו . 
יש מעט מאוד דברים שעליהם אני מתחרט , גם היום . 
8 
מרכז בוסניה , סתיו 1993 
גבר זקן – אם כללי המלחמה מקובלים עליכם תגדירו אותו כמוסלמי – שכב על ספה בסלון דירת משפחתו באחד מבנייני הדירות הרבים של וארֶש , עיר מכרות מכוערת צפונית - מערבית לסרייבו . 
הוא עבר שבץ ולא היה מסוגל ללכת , לדבר או לאכול בכוחות עצמו . 
מאידך הוא היה מסוגל לראות ולשמוע , והיה צלול במחשבתו . 
אור היום הלך ונמוג כאשר בנותיו וילדיהן התאספו סביבו . 
הם ודאי חששו לחייהם המאוימים מידי הזרים שנכנסו לעיר הולדתם ימים ספורים קודם לכן . 
דפיקה נשמעה בדלת . 
חייל הא וו או ֹ נכנס לדירה . 
בלא קושי . 
הוא נשא רובה , הם היו בלתי חמושים . 
הוא נמנה על השלטון החדש בעיר , הם – על מיעוט חסר אונים . 
אינני יודע אם החייל היה שיכור או פיכח . 
הוא סרק את האנשים בחדר ומבטו נח על הצעירה בבנות הזקן , אשה בסוף שנות העשרים לחייה . 
הגבר גירש את שאר בני המשפחה באיומי נשקו . 
הם ידעו שהוא מסוגל להרגם אם לא יצייתו לו . 
כך קרה לאחרים לפניהם . 
מה גם שהם היו Balije , כינוי הגנאי שהוצמד למוסלמים . 
הזקן לא היה מסוגל להניע יותר מאשר את ראשו . 
ברגע שכולם נעלמו מדשדשים בבהלה במורד מדרגות הבטון המוארות באור עמום , החייל אנס את הבת בעוד אביה שוכב דוּמָם על הספה . 
אחר - כך יצא . 
זמן קצר אחריו עזבה את הדירה גם הבת . 
ראיתי אותה ברחוב , קורסת תחתיה לתוך זרועות השכנים , דבריה כמעט חסרי פשר מבעד לבכי . 
מאוחר יותר נכנס לדירה קומץ של חיילי או"ם ונשא משם את הזקן . 
המראה לא היה מהמכובדים . 
גופו המשותק הדלדל ברפיון בין ארבעת החיילים , שתשומת לבם היתה נתונה לאיום התלוי באוויר . 
עם בוקר הוא נפטר . 
גופתו נחה עטופה בשמיכה על אלונקה לצד ערימת עצים להסקה . 
היו מלים רבות לתאר בהן את אשר התחולל בדירתו . 
יש שכינו זאת ' טיהור אתני ' . 
רוע : אם נתקלתי בו עד אז הוא היה מוסווה היטב עד כדי כך , שנראה תמיד כמשהו אחר – אשה זקנה פוסעת בבדידות בשביל , ובוכה ; עשן מִתּמר במרחק מעל כפר בין גבעות ; חיילים כבויי עיניים צועדים בשתיקה בדרך – הפרטים הסתמיים שכיסו על מהלכיו הסמויים מן העין . 
אפילו ההרג שראיתי נראה לא יותר מאשר תוצר ברוטלי של ההגיון על פיו התנהלה המלחמה : אנשים עושים מעשים רעים , זהו טבע האדם . 
למלים כמו ' רשע' ו ' רוע' היה צלצול של ימי הביניים , שיבה אל אמונות טפלות ומלודרמטיוּת של אנשי דת . 
לי אין אלוהים משלי , ובדרך כלל אינני חש את עצמי ראוי לשפוט את מעשי הזולת כ ' טובים ' או ' רעים ' . 
אבל אני משוכנע כי הדברים שהייתי עֵד להם לעתים בוארֶש הרחיקו לכת אל מעבר לעוול רגיל . 
תולדותיה של מלחמת בוסניה עשויות להיכתב כקולז' של דיווחי ניצולים , הצהרות דוברי האו"ם , תדריכי נאט"ו ורשמים מפי עדים להתרחשויות , כאשר את החללים הריקים ממלאות השערות . 
במהלך תקופה בת שלושה שבועות בסתיו , 1993 גורלה של וארֶש נפרש בפניי כמו אגדת ילדים מעוותת . 
בין הדמויות היו עדת מוסלמים בכפר בין יערות ; נבל - צליין רצחני וכנופיית המרצחים שלו בעמק מתחת ; לוחם סרבי שהתקין על הג'יפ שלו את גולגולתו של אימאם ; וצבא כוחות הטוב , אותו ייצגה פלוגה של שוודים . 
היה זה הסיפור היחיד בו צפיתי מתחילתו ועד סופו , דגם מוקטן ומושלם של אסטרטגיית המלחמה בכללותה , וזרקור ששפך אור על אופיים של המושכים בחוטיה . 
כעיתונאי , יכולתי לראות את הפרטים המכניים שמסתתרים מאחורי ביטויים נקיים כמו ' טיהור אתני ' . 
כאדם , ראיתי הרבה יותר מאשר אונס ורצח . 
לקראת שלהי הקיץ לא היו עוד חזיתות פעילות בין הקרואטים לסרבים , למעט אזורים ספורים בצפון בוסניה שבהם ההא וו או ֹ נותר נאמן לצבא הממשלה . 
מערכת השוחות והבונקרים עמדה אמנם על תלה , אך התנועה חלחלה דרך רוב הקווים והם קיבלו תוקף של מעין גבולות . 
באזורים קרואטיים מסוימים , בראש ובראשונה קיסליאק , הקרואטים אפילו שכרו מהסרבים ציוד צבאי כדי ללחום במוסלמים . 
באחרים , כגון ז ֶ ' פְּצ ֵ ' ה שממערב , שיתוף הפעולה היה הדוק עד כדי כך , שיחידות סרביות תגברו באופן פעיל עמדות של קרואטים בחיילים משלהן וסיפקו סיוע ארטילרי במתקפות על צבא בוסניה - הרצגובינה . 
בין בעלי הברית לנסיבות שררה מידה קטנה של אמון , אבל הם היו פיונים במשחק ההסכמים הפוליטיים שנערך מרחוק בין זגרב לבלגרד ונועד לחלק את בוסניה בין סרביה וקרואטיה על גבם של המוסלמים . 
אוכלוסייתה של וארֶש היתה קרואטית בעיקרה , ומשום כך נותרה יחסית ללא פגע . 
היתה זו עיר מכרות עתיקה , שבה שורות מקבילות של בניינים – מרביתם חדשים , מכוערים וזרועים באבק אדום שנישא מן המכרות – נפרשו לאורכו של נהר בעמק קטן וכותרו משני העברים בגבעות מיוערות . 
העיר הצליחה לשרוד את לחצי המלחמה בין המוסלמים לקרואטים מבלי שהיא עצמה תיכנע לסכסוך . 
למרות שוארֶש וסביבותיה נשלטו בידי יחידה מקומית של ההא וו או ֹ , בריגדת בּוֹבּוֹבַץ' , עדיין נותרו בה אחוז משמעותי של אוכלוסיה מוסלמית , ראש - עיר מוסלמית וסובלנות כלפי נוכחותם של חיילי בוסניה - הרצגובינה מן הכפרים השכנים שביקשו לבקר את קרוביהם . 
מבודדת מאזורים קרואטיים אחרים באדמה מוסלמית מצפון , מדרום וממערב , וארֶש השקיפה מזרחה על שטח שבשליטה סרבית . 
היא התעשרה בזכות המלחמה – כמעט מדינה עצמאית , זעירה , שדרכה זרם מסחר השוק השחור עם הסרבים מכאן ועם המוסלמים מכאן . 
נאמנותה המעורפלת היתה אולי מופקרת מעט , אך העיר התקיימה עדיין בשלום והיתה מאוחדת . 
דבר זה לכשעצמו הפך אותה לאויבת המדיניות הלאומנית הקיצונית שיצאה מהרצגובינה . 
וארֶש וסביבותיה ייצגו ניטרליות צורמת של רוב קרואטי בד - בבד עם ריבוי אתני , חתיכת סחוס קשה בדרכם של הסכינים שביקשו לבתר את בוסניה לאורך קווים של מורשות דתיות . 
בעלי היד הקשה מקרב הקרואטים ראו צורך לקטב את אוכלוסיית המקום , לטהר אותה מיסודות מוסלמיים ולרתום את כוחות ההא וו או ֹ נטולי ההתלהבות לטובת לחימה באזורים אחרים . 
הסרבים הזדהו הזדהות מלאה עם הרעיון , שהלם באופן מושלם את מטרותיהם במלחמה . 
ועם זאת , הם החזיקו גם באג'נדה משלהם , וזו נחשפה רק בהמשך . 
לקראת סופו של אוקטובר , איוויצה ראיץ' , מהידועים לשמצה בקרב אנשי היד הקשה של ההא וו או ֹ , יצא מבסיסו בקיסליאק כשעמו כוח של לוחמים קתולים קיצוניים וביניהם ' הצליינים ' , כיתת היורים המקומית . 
בתום קישור שנערך עם קצינים סרבים הם החלו לנוע דרך קווי הסרבים ונכנסו לוארֶש , שבה לקחו את הפיקוד על בריגדת בּוֹבּוֹבַץ' . 
עד כאן החלק הקל . 
הצעד הבא היה לקטב אוכלוסיה שמנתה למעלה מ 25,000 נפש ולטהר את העיר וסביבותיה ממוסלמים . 
* * * 
ידעתי שהחמצתי חלק מהפעילות בימי שהותי בלונדון . 
צבא בוסניה - הרצגובינה כבש את מרבית שטחן של גורניי ואקוּף ובּוּגוֹינו שממערב לה כשהוא מביס את ההא וו או ֹ בלוחמה עירונית . 
הצבא טבח גם באוכלוסיה הקרואטית של הכפר אוּזדוֹל , בגבעות שממזרח לגורניי ואקוּף . 
באנגליה צפיתי בזעם בגופות הקרואטים שהוצגו ביומני החדשות . 
סרבתי להאמין שהמוסלמים היו מסוגלים לכך . 
היה בזה כדי לבלבל את אהדתי , וידעתי שהדבר יטרפד את מאמציו המלחמתיים של הצד שהיה בעיניי הקורבן . 
לא הצלחתי לגלות האם היתה זו זוועה מתוכננת או מעשה ידיהם של חיילים אחוזי אמוק בתום הקרב . 
רק זמן רב אחר - כך סיפר לי מקור פנימי שניתנה הוראה לטבוח כתגמול לטבח במוסלמים באחמיצ'י . 
כצפוי , המעשה גרר אחריו תגובת רפלקס מצד החיילים הבריטיים במרכז בוסניה . 
' מבחינתי כולם יכולים עכשיו ללכת להזדיין , כולם עד אחד , ' אמר לי סרן שביקר בזירת הטבח . 
' שיהיה להם לכולם כריסמס שמח : אני אשב בבית ואוכל לי תרנגול הודו . 
מצדי שישחטו האחד את השני כמה שהם רוצים . 
האם ניתן לדרג זוועה ? 
לא אם אתה הקורבן שחי את רגעיו האחרונים באימה ובסבל . 
למלחמה יש חוקים מורכבים וסותרים . 
האם להנחית אש ממטוסים על אזרחים בדרזדן ייחשב מקובל יותר מאשר לשסף את גרונותיהם בסכינים בבוסניה ? 
קרוב לודאי שלא . 
ומה באשר להרג לא - מכוון , כמו אותו טיל של כוחות הקואליציה שפגע במקלט בבגדד במלחמת המפרץ ? 
גם זה בסדר גמור – כל עוד , גם כאן , אינך נמנה על הנספים . 
אני מאמין שכל אדם , בהשפעת הלחצים המתאימים , יהיה מסוגל להרוג חפים מפשע בדם קר . 
אך מתוך קבלת המלחמה כמציאות ולא כאידיאל , אני מאמין גם שישנם מדדים לזוועה . 
כשחיילים מאבדים את הראש ורוצחים אזרחים או שבויים , הם בלי ספק אשמים . 
אבל כשמדינה מאמצת את הזוועה כטקטיקה שנועדה לקטב את האוכלוסיה , כפי שעשו סרביה – ומאוחר יותר גם קרואטיה – בבוסניה , הרי שהיא אשמה בפשע חמור מזה . 
בעיניי , פעולה בדם קר ומידת מעורבותה של המדינה הן המפתח שעל פיו ראוי לזקוף את האשמה . 
נכון , חיילים מוסלמים אכן הרגו מפעם לפעם אזרחים ושבויים , אבל מעשים אלה התגמדו בהשוואה לממדי הפשעים שפשעו יריביהם . 
בהיעדר לאומנות מושרשת עמוק , המנטליות שלהם היתה על פי רוב הומנית יותר , והמדיניות של ממשלתם שללה את הטבח . 
במחשבות אלה הרהרתי עם שובי לבית של ויקטוריה . 
ואז , במהלך תדריך - הערב שנתן לעיתונאים רס"ן בריטי בויטֶז , המלה ' וארֶש' צפה כמו פנינה שחורה עמומה מתוך הרפש הכללי של פרטי המלחמה . 
דיווחים מבולבלים נתקבלו על מתקפה קרואטית על הכפר המוסלמי השכן סטוּפּני דו ֹ , כך אמר לנו הרס"ן , ובעקבותיה התקדמות של צבא הממשלה . 
כוחות האו"ם היו מנועים מלהיכנס לאזור , והמידע היה זעום . 
השמועה על מתקפה מקומית באזור כזה או אחר לא היתה לכשעצמה בעלת חשיבות כה גדולה אלמלא נודעה וארֶש במעמדה המיוחד כתחום של הפוגה במתיחות בין קרואטים למוסלמים , ולכן החדשות עוררו פליאה . 
קורין ואני החלטנו לנסוע לוארֶש למחרת היום כשאנו נלווים אל עיתונאי אמריקאי בו פגשתי לראשונה בסרייבו . 
קוּרט הממושקף והנמרץ ניחן באותו אור קורן , נדיר אצל רוב בני האדם , איכות פנימית שמִתַּרגמת לאנרגיה ולדחף בלתי נדלים לכאורה . 
הוא היה גבר קשוח , חד מחשבה כמו חוד חנית עשוי צור . 
לעיתונות הוא הגיע בשלב מאוחר בחייו , אך עד מהרה התעטף באצטלת הכוהן הגדול של הכיסוי התקשורתי את הסכסוך בבוסניה . 
ביני לבין עצמי נהגתי לומר כמה חבל שפוליטיקה , ניהול ועסקים גזלו שנים כה רבות מחייו . 
זו היתה החמצה גדולה לצבא . 
עם כל המיקוד , הריחוק הקליני והזעם התת - הכרתי שלו , הוא נועד להיות רוצח מעולה . 
יצאנו מויטֶז עם סקוטי רתחן בשם שון ושני קרואטים , זורן ובוריס . 
תערובת הלאומים העשירה נשמעה אולי כתחילתה של בדיחה גרועה , אבל הוכיחה את עצמה . 
הכימיה ששררה בינינו כמו סייעה להחליק בשלום על - פני הרבה מהמכשולים שעמדו בדרכנו . 
זה היה חיוני . 
כשנסעתי בגפי מצאתי לעתים את הכוח והחופש להגיע למקומות שאליהם לא הייתי מגיע בחברת אחרים . 
לרוב , החיילים הבוסנים במחסומים הוקסמו יותר מיחיד שלקח לו את הזמן ונשאר לעשן ולשוחח איתם מאשר מחבורות של נוכרים לבושים אפודי - מגן עם מכוניותיהם וציודם היקרים , שאישיותם נוטרלה מחמת הכורח לתקשר באמצעות מתורגמן . 
יותר מזה , היהירים , הנבהלים בקלות , הבורים בחוצפתם והמפוחדים מדי היו שותפי - דרך גרועים , שמגבלות אופיים היו ערובה ודאית לשיתוק החופש שלך . 
ואולם , כאשר היית לבד נשאת גם לבדך את משקל כל הפחדים . 
וגם לא היו קולות אחרים לשמש כתיבת תהודה שתבחן את ההחלטות שבהן יכלו חייך להיות תלויים . 
אלא שהפעם לא יכולתי לייחל לחברה ראויה יותר . 
יצאנו בשני לאנד רוברים חבוטים כשאיש מאתנו איננו טירון המחייב השגחה : כולנו ' הכרנו ' את המלחמה , כולנו מוכנים להעמיד את עצמנו בסיכונים גבוהים , ועם זאת אין בינינו מטורפים . 
על כל פנים , לא בקני המידה של האזור . 
לאחר מסע מרצץ - גבים צפונה - מזרחה , שנמשך שעות על גבי שעות בדרכי עפר גרוסות ואספלט מלא מהמורות , הגענו לדבּראבינה , כפר מוסלמי בפתחו של עמק וארֶש והנקודה האחרונה בואך השטחים שבשליטת ההא וו או ֹ . 
שני כפריים רצוצי מראה מסטוּפּני דו ֹ נגלו לעינינו , חייל בוסניה - הרצגובינה ואשה צעירה . 
הם דיברו על טבח , על גברים רעולי פנים שנכנסו לכפרם ביום הקודם , על הרג ושריפה . 
השניים הצליחו להימלט לתוך היער כשבגבם עולים קולות צעקה וירי , ומצאו מחסה ממנו יכלו לראות את כפרם מוצת ואת גופות ההרוגים מושלכות לתוך הלהבות , עד שהלילה ירד והם נסו דרומה לשטח שבשליטת הממשלה . 
לא התעכבנו איתם . 
זעזוע כבד הלך ואחז בהם , ומרגע לרגע דבריהם הפכו מבולבלים יותר ויותר . 
התנהגות של דפוקים : דוחקים באדם לחזור ולחוות את החוויה הטראומטית של חייו , ואז זורקים אותו כמו לימון סחוט מפני שחדל לדבר בהגיון . 
משומש . 
נשכח . 
הבא בתור . 
תקדיש לזה יותר מדי מחשבה , ואולי תתחרט על כל העניין אחת ולתמיד . 
הכפר דבּראבינה לא נתן בידינו שמץ של מושג מה מצפה לנו בהמשך . 
לבד משני הניצולים לא היו סימנים לפעילות של ממש משני הצדדים . 
חיילים מוסלמים כמעט ולא נכחו במקום , קולות של ירי או הפגזה לא נשמעו , רק דממה תמוהה שעמדה מנגדנו בעמק . 
המשכנו לנסוע בעוד הגבעות מתנשאות בחדות משני עברי הדרך והיער מתעבה בקדרות מסביבנו . 
לא היה כל זכר לקו של חזית , רק ריקנות מאיימת . 
בכל רגע ציפינו לראות לוחמים קרואטים שיורו לנו לעצור , או מוקשים מונחים בדרך הצרה . 
קשה היה להעלות על הדעת שנוכל להגיע לוארֶש בלא הפרעה אם בקרבת מקום התחולל טבח . 
סיפוריהם של הניצולים הציתו בנו זעם וסקרנות שהזינו אותנו בדחף . 
רצינו לראות במו עינינו מה ארע . 
היינו חייבים לעשות זאת מסיבות מקצועיות , אלא שכמו תמיד בעצם רצינו זאת למען עצמנו , כדי שרגשותינו יוכלו להתמקד במציאות ולא בדיווח מכלי שני . 
ממש לפני העיקול האחרון בכניסה לעיר ראינו חבורה קטנה של אזרחים מבוהלים משתוחחים מול רוביהם של חיילי הא וו או ֹ במרכזה של חווה . 
אילו עצרנו לבטח לא היו מניחים לנו להמשיך , וכך האצנו על פניהם ואל פאתי וארֶש . 
שם , כצפוי , ההא וו או ֹ חסם את הדרך כשקומץ החיילים מתגודדים בנונשלנטיות סביב שרשרת של מוקשים נגד - טנקים . 
מאחוריהם עמדו שני נגמ " שים נייחים , צבועים לבן , וגוש של קסדות תכלת וקני רובים מציצים מן הפתחים כמו אשכול ענבים חצי אכול . 
האנשים שבתוך הנגמ " שים היו אולי אנשי האו"ם , אבל חוקי המשחק שלהם היו שונים בתכלית . 
אלה היו שוודים . 
מבחינת האינטליגנציה האישית , היושר והדבקות ביעד , היו אלה החיילים המרשימים ביותר שפגשתי מעודי . 
בוארֶש בא רגע האמת שלהם . 
טיפוס גדל ממדים נחלץ מהצריח ודילג ארצה לשוחח אתנו . 
חיילי ההא וו או ֹ נראו משום - מה נינוחים , והצלחנו לשכנע אותם בקלות מפתיעה להניח לנו לעבור . 
' שלום , ' פתח החייל השוודי הגדול ועל מדי הקרב הסקנדינביים , הירוקים שלו משקשקים רימונים , משקפת וציוד קשר . 
' שמי רב - סרן דניאל אקברג . 
מי אתם ? 
עיתונאים ? 
יפה , יפה מאוד . 
היה בי פיתוי לפרוץ בצחוק לנוכח גינונים שכאלה ופניתי הצדה לנשוך את שפתי . 
הצגנו את עצמנו והרס"ן פתח בסיפורו . 
אם הוא ואנשיו היו בני לאום אחר , או אילו הכירו את מדיניות חוסר - המעש של האו"ם בבוסניה , היינו נתקלים ודאי בז'רגון המעופש והשגור של הצדקה עצמית מלווה באי - התערבות . 
אלא שהשוודים רק עכשיו הגיעו לאזור . 
רס"ן אקברג והנגמ " שים שלו נסעו משך כל הלילה על מנת לחבור אל כוח החלוץ שלו בבסיסם החדש בוארֶש , וזאת לפני ארבעים ושמונה שעות בלבד . 
בעיתוי קומי כמעט , החיילים חוו את ימיהם הראשונים ביוגוסלביה - לשעבר כשהם מושלכים היישר לתוך קלחת הטבח . 
הם היו שוודים . 
הם הבינו שמשהו מעוות . 
ורצו לתקן אותו . 
הקומדיה נגמרה ברגע שהוא סיפר לנו על האירועים האחרונים שעברו על העיר . 
קיצונים קרואטים מקקאני ומקיסליאק הגיעו לוארֶש והשתלטו על כוח ההא וו או ֹ המקומי . 
המצב היה מתוח להחריד : כמאתיים גברים מוסלמים קובצו בידי החיילים הקרואטים ונכלאו בשני בניינים . 
קולות של ירי נישאו מאחד המבנים , אך השוודים נחסמו בכניסתם אליו בידי ההא וו או ֹ . 
הרובע המוסלמי נזרע בלילה טרור : אונס , ביזה , ירי . 
' הגרוע מכול מגיע כשמתחיל להחשיך , ' הסביר הרס"ן . 
השוודים , שהיו בנחיתות מספרית גדולה , נלכדו בעיר בין המחסומים הקרואטיים שבשני קצותיה . 
הם ספגו ירי , ורימונים הושלכו על רכביהם . 
מפיקוד האו"ם לא נתקבלו הוראות כיצד להתמודד עם המצב ולא הגיעה תגבורת . 
יום קודם לכן אנשיו של אקברג צפו בסטוּפּני דו ֹ עולה בלהבות בגבעות שמדרום - מזרח . 
הם שמעו ירי ופיצוצים , והצליחו להביא את הנגמ " שים כדי קילומטר מהכפר לפני שנחסמו בידי ההא וו או ֹ ומוקשיהם . 
הרס"ן סיפר לנו שאפילו ממרחק כזה , ולמרות רעש הירי , הגיעו לאוזניהם זעקות מהכפר . 
הוא הזמין אותנו להתלוות למרכז העיר . 
הרחובות היו נטושים , למעט חבורות בוזזים מההא וו או ֹ , והללו נראו שונים מאוד מהחיילים שפגשנו במעבר הראשון . 
הם תקעו עיניים מרושעות ותקיפות בשוודים בעודם טופחים על קתות הרובים , או זִגזגו הלוך ושוב על פני הרחוב הראשי ברכבים , מזדקרים בציוד קרב וכיסויי ראש משונים . 
בנדנות כבר נחשבו כאן מעט מיושנות . 
חלקם היו בעניין של קסדות גרמניות או סומבררוס שחורים : אביזרי האופנה של ההפחדה . 
ירדנו מהלאנד רוברים בכיכר קטנה מחוץ לבניין הראשי של בית הספר , היכן שההא וו או ֹ החזיק במרבית השבויים המוסלמים . 
מבוי סתום של מתיחות הלך והתעבה בין החיילים השוודים להא וו או ֹ . 
דבר לא נאמר , אך המבטים הנעוצים נשאו עמם תקשורת טעונה ביותר . 
אחד ממפקדי ההא וו או ֹ , גבר שמן חגור ברצועות תחמושת , התקדם לעברי . 
' אנחנו מכירים מגורניי ואקוּף , ' אמר לי במאור פנים וחייך . 
' מה שלומך ? 
' 
' בסדר גמור , ' עניתי , נבוך למדי מפגישה עם מכר מסוגו בעוד הרס"ן השוודי עומד מטרים ספורים מאתנו . 
' מה קורה ? 
' 
' החארות האלה מהאו"ם באים הנה ומתנהגים כאילו העיר שייכת להם . 
והיא לא . 
היא שלנו . 
ואם הם רק ינסו משהו הרבה דם יישפך . 
הדם שלהם . 
ותגיד לצלם הזה להפסיק להסריט , אחרת אני אהרוג אותו . 
הבטתי סביבי . 
צוות של הבי בי סי הגיע למקום . 
הרס"ן , שעבר יומיים ללא שינה , נראה לפתע חדור להפליא בכוחות מחודשים עם הופעתה של מצלמת הטלוויזיה והכריז על תוכנית שהותירה אותנו פעורי פה נוכח תעוזתה . 
' הגיע הזמן להיכנס לבניין בית הספר , ' הוא אמר בפשטות וניגש לתדרך את אנשיו . 
הנגמ " שים נערכו משני קצוות הרחוב כשהם חוסמים אותו בפני ההא וו או ֹ . 
חיילים שוודים ירדו מרכביהם עם טילי נ"ט והתמקמו בפינות הרחוב . 
במרכז הכיכר הסתדרה כיתה של תריסר חיילים כדי לפרוץ לכלא המאולתר . 
התפלאתי מעוז רוחו של הרס"ן , אבל הרעיון היה מטורף . 
משום - מה הוא סבר כי ההא וו או ֹ יסוג למראה התקשורת , וגם אם יסרב לסגת הרי לפחות כך העולם יידע כי בוארֶש חיילים שוודים ניסו לתקן את המעוות . 
ההא וו או ֹ לא התכוון לסגת בפני אף אחד . 
הוא נהנה מיתרון צבאי ברור , וטורים של לוחמים פרשׁו סביב - סביב לעבר המדרונות והבניינים המשקיפים על הכיכר . 
המחזה היה כמו פתיחת קרב במערבון . 
מה שהיה חסר שם היה רק פסקול של מוריקונה וכמה שיחים נסחפים ברוח לפני שנראה את השריף ואנשיו נושקים לעפר . 
הלכתי בעקבות קוּרט לשפת התעלה העמוקה שעברה בשולי הכיכר . 
' אם אשרוד את שתי השניות הראשונות כאן יהיה המחסה שלי , ' הוא אמר , כהד למחשבותיי שלי . 
הרגשתי בסדר גמור . 
היה מוזר לא לחוש פחד כשאתה עומד בכיכר וסביבך חיילי או"ם שקרוב לודאי יהיו מתים עד אחד בתוך דקות מרגע שיחל מה שנועד להתחיל . 
אלא שמאז התקף האימה שחטפתי בטרבניק נדמה היה כי הפחד שלי מופיע ונעלם על דעת עצמו , לרוב בלי כל קשר למצב הסובב . 
לפעמים אפילו טרטור מרוחק של קלשניקוב היה מסוגל להרעיד את קרביי בתוכי , והיו פעמים שחשתי מנותק לחלוטין . 
הכוננות לקראת הפחד היתה חצי הדרך להתגוננות , ולמדתי להדוף אותו מעלי כאשר תקף . 
הדבר הגרוע באמת היה לחשוש שאתה עלול לפחד , ומרגע שלמדתי , בזכות עצתו של ז'יל , כי הפחד טבעי למלחמה , השלמתי עם הופעתו כמו עם בואו של אורח לא קרוא . 
שא אותו , הסתגל אליו ; הוא יסתלק . 
כך או אחרת , באותו יום הייתי אדיש ומרוחק . 
הבי בי סי הרס את ההצגה . 
כתב הצוות , אדם נבון ואחראי , ראה את מותם התלוי ועומד של אנשיו והורה להם לעלות על הרכב ולהסתלק . 
כאשר היה בדרכו לרכב , ניגש אליו רס"ן אקברג . 
' לאן אתם נוסעים דווקא עכשיו ? 
' הוא שאל . 
' אנחנו עומדים להיכנס לתוך בית הספר . 
' רב סרן , ' השיב כתב הבי בי סי בקפידה ובקול שקט , ' אני סבור שזהו עימות מיותר , ושאם יוצא אל הפועל כולנו ניהרג . 
לכן אני והצוות עוזבים . 
פניו של הרס"ן נפלו . 
' הרי איך נוכל לעשות זאת אם לא תצלמו . 
זה חשוב . 
' צר לי מאוד , אבל אנחנו עוזבים . 
סרבתי להאמין למשמע אוזניי . 
הרס"ן נראה כמי שמצעיד את היחסים בין הצבא לתקשורת לעבר שיאים חדשים . 
לא רק שרצה כי ניקח חלק בפעולה , הצלחתה היתה תלויה בהשתתפותנו . 
לא ייאמן . 
חשתי כמעט זעם על אנשי הבי בי סי . 
עם עזיבתם הרס"ן התכווץ כמו בלון מנוקב . 
השוודים אונסו להתקפל בנסיגה משפילה . 
החיילים חזרו ועלו על הנגמ " שים והרכבים התפנו . 
בתוך דקות לא נראה עוד סקנדינבי אחד בכיכר . 
מתוך הבתים שוב הופיעו סביבנו חיילי ההא וו או ֹ ועמם גם המפקד השמן מגורניי ואקוּף . 
הוא פיזז לקראתנו ויוהרת הנצחון ניבטת מעיניו . 
בידו האחת הניף צרור מפתחות , שמט אותו , ותפס אותו בידו השנייה כאשר היה כבר סנטימטרים ספורים מעל הקרקע . 
' הם היו ככה קרוב , ' הוא אמר . 
על מנת להגיע לסטוּפּני דו ֹ נזקקנו להיתר מאיוויצה ראיץ' עצמו . 
הסבירות שיעניק לנו היתר כזה לא נראתה גבוהה , אבל כך או אחרת היה עלינו לנסות , שכן בלעדיו הדרכים שהובילו אל הגבעות היו חסומות בפנינו באותה המידה שהיו חסומות בפני השוודים . 
איתרנו אותו למחרת היום במפקדה של בריגדת בּוֹבּוֹבַץ' , בקתת נופש מרווחת מצפון לפאתי העיר . 
איוויצה ראיץ' היה נבל שמן , מעוך - פנים בעל תווים חזיריים וכרס אדירה שעליה מחרוזת תפילה , והצלב התלוי עליה החליק אנה ואנה לרוחב בטנו עם כל צעד שעשה . 
קוּרט תחקר את ראיץ' במיומנות , תוך שימת דגש על ה ' הבנה ' שגילינו כלפי הצורך לכלוא את גבריה המוסלמים של וארֶש , ועל ה ' הזדהות' שחשנו עם הכורח שהביא את ההא וו או ֹ לנקוט ב ' פעולה צבאית מונעת' בסטוּפּני דו ֹ . 
היה זה קרב מוחות מעניין לצפייה : האם יצליח העיתונאי לשכנע את הרוצח להפעיל את השפעתו ולאפשר ביקור בזירת הרצח ? 
ראיץ' טען כי הכפר היווה עמדה ראשית של צבא הממשלה ששימשה את המוסלמים כבסיס לגיחות תקיפה על וארֶש . 
הוא ואנשיו לחמו שם בקרב וניצחו . 
לא היה טבח , אלא נצחון להא וו או ֹ . 
הנדנו בראשינו בהסכמה . 
בטח , בטח . 
כולנו נוצרים אחים , אין שום בעיה . 
אחרי הרבה ברנדי , הרבה קפה ותריסרי סיגריות , השיחה הגיעה לשלבה המכריע . 
' אנחנו זקוקים ממך להיתר לנסוע לסטוּפּני דו ֹ כדי להראות לעולם שההאשמות באשר לטבח הן שקר , ' אמר קוּרט . 
ראיץ' השתהה לרגע , אחר - כך קרא אליו קצין אחר , קְרֶשימיר בוז'יץ' , מפקדה ּ החדש של בריגדת בּוֹבּוֹבַץ' . 
הגבר הגבוה והמזוקן ניגש אל ראיץ' בחיל וברעדה . 
' תשיג לאנשים האלה מורה דרך וליווי שיקח אותם לסטוּפּני דו ֹ , ' הורה ראיץ' . 
כאשר יצאו מפיו המלים חשבתי שאולי תיאור האירועים על - פי גרסתו היה ככלות הכול האמת . 
לשם מה היה מתיר לנו להגיע לכפר אם אמנם התחולל שם הטבח ? 
אבל תגובתו של בוז'יץ' גילתה לי את טעותי . 
הוא נראה המום וחזר על ההוראה באוזני ראיץ' , וזה הנהן באישור . 
ראשו של בוז'יץ' צנח בפקפוק , כתפיו נשמטו והוא נעץ עיניים בקרקע לפני שפסע לדרכו . 
קרב המוחות הסתיים . 
היינו בטוחים שניצחנו . 
זמן רב חלף בטרם הבנתי שהמנצח האמיתי היה ראיץ' . 
שני המלווים שלנו מההא וו או ֹ היו רחוקים מלשמוח על המשימה שנפלה בחלקם . 
הם דיברו ללא הפסקה . 
נסענו איתם במעלה דרך הררית שהתפתלה לתוך יער שקוע בערפלים . 
בשולי רמת עשב קטנה הגענו לכפר זעיר בן שלושה בתים מדיפי עשן וצחנת בשר חרוך . 
שלושה איכרים ישבו בעשב חובקים את נשקם ופניהם הכפריות מותלמות מחמת השמש . 
הבתים היו שייכים לקרואטים , כך סיפרו לנו , והוצתו בידי המוסלמים . 
ההוכחות לשקרים שבפיהם היו צפונות בפרטים ביתיים קטנים : סהר וכוכב חרותים ביד ילדותית על גבי מלונה ; שושנה בוסנית קטנה רמוסה באבק . 
לרגלי הרמה , מכונס בין קפלי מדרונותיו של העמק , שכן סטוּפּני דו ֹ . 
מעולם לא ראיתי ריכוז כה גבוה של הרס . 
לא היה כמעט בית אחד שלא התנפץ , קרס פנימה תחתיו וסלסל עשן דק מבין שרידי הקירות שבקושי הגיעו עד גובה מותנינו . 
רגעים אחדים עמדנו מתווכחים עם צמד מורי הדרך שלנו מההא וו או ֹ שלא התירו לנו להיכנס לכפר החרב . 
לפתע נשמעה מרחוק נהמת מנועיהם של נגמ " שים . 
סיור ראשון של השוודים , בסיוע תגבורת מטוּזלה , הצליח לחדור את מחסומי ההא וו או ֹ והתקדם לעברנו מבין העצים . 
מורי הדרך שלנו נעלמו לתוך הערפלים , והתחלנו לרוץ במשעול לתוך סטוּפּני דו ֹ . 
מלפנים קבוצה קטנה של גברים קרואטים חברי כוח הגנה אזרחית פשטו בבהלה במדרונות העשב מתוך הכפר ולעבר העמק מתחת . 
הגברים היו כולם בגיל העמידה , לבושים מדים כחולים , מבוטנים משי . 
אני משער שהורו להם ' להכין ' את המקום . 
עם הופעת השוודים הם התנדפו וקרטעו משם אחוזי פאניקה . 
כמו ההבעה השמוטה בפניו של בוז'יץ' , היה בכך סימן נחרץ לאשמה . 
כך או אחרת , דבר מניסיונות העבר לא היה בו כדי להכין אותי לקראת מה שציפה לנו שם . 
סטוּפּני דו ֹ : שקופית של מערבולת שחור ולבן שסחטה כל צבע מנשמתך ומעיניך . 
הכפר מפוצץ לרסיסים זרועים של חצץ . 
בעלי חיים צלויים בדירים , באורוות , ברפתות המפוחמות . 
בני אדם מחוצים ושרופים . 
שום סימני חיים . 
אפילו ארנב המחמד של ילד נמעך כמו סמרטוט לבן , ספוג דם ואבק . 
מבנים מזדקרים כמו משרפות שבהן המתים שופדו בין הקורות והתפצחו בחום הלהבות בין כתלי ביתם . 
חיילים שוודים עומדים דוממים מהלם . 
סרן רועד מזעם : ' חרא , לא , לא סתם חרא , זה ... ' המלים נשנקו בעומק גרונו . 
לא היו מלים לתאר זאת . 
גופה בגודל שקית ניילון שחורה ובה נעוצה כמו מטריית קוקטיל עצם שוקה לבנה . 
ועוד אחת חצי חרוכה . 
גולגולת מעוכה . 
פנים בקרקע . 
ילד . 
ומה אתה אומר ? 
חרא חרא חרא חרא ואלוהים אדירים . 
אין די במלים והזעם עולה בך כמו הוריקן ואתה רוצה במותם של אלה שעשו זאת , אתה רוצה להשמיד את הנבלות . 
היית מסוגל לכך באותו רגע , שם ואז , לפוצץ כל אחד ואחד מהם בסילון ורוד . 
וללכת לחפש נוספים . 
והיה גם משהו מעבר למה שראית , הרחת , חשת בתוכך . 
האווירה . 
היא ניסרה את חושיך וריססה זכוכית על עורך . 
עצמת עיניים – ועדיין יכולת לשמוע את הזעקות . 
שכן , אם משהו נסחט עד תום מהמקום , משהו אחר הוזרם במקומו . 
פצע פתוח בחלל העולם , והשתנקויות תחנונים מגלידות בשוליו . 
ובתוך כל זה נֶצַח חלול ושחור , מזיל ריר וצוחק . 
מי שחושב שראה הזיות ביעותים לא ראה כלום . 
כלום . 
חדר אחד בלבד בכל המקום כולו לא נפגע באש . 
היה זה לא יותר ממחסן מרוצף אבן , צמוד לקיר הבית השרוף בקצהו הרחוק של הכפר . 
האור האפור הלך והשחיר במהירות , השוודים עזבו , הערפלים פשטו גלים - גלים כמו קנוקנות מתוך היערות על ההריסות , וידעתי כי יהיה אשר יהיה אותו כוח שגרם לי לרצות לרוץ במעלה השביל חזרה אל הלאנד רוברים ולהתנדף מכאן , הכוח הזה לא היה קשור כלל לפחד מפני שובו של ההא וו או ֹ . 
היינו ששה איש , ולבד . 
ואז קוּרט יצא ברגליים כושלות מתוך החדר ההוא שגילה , מגדף ומזועזע , ונכנסתי פנימה . 
תחילה לא ראיתי דבר מלבד אפלולית אפופת עשן . 
הפנס שלי החל להבהב , התעמעם וגווע . 
הערתי אותו לחיים בטפיחות על ירכי והבטתי שוב . 
שלוש נשים הביטו בי חזרה . 
הן כרעו בתוך בור קטן מרובע , משוקע בתוך רצפת האבן , מצונפות מפחד , זרועותיהן וידיהן שלובות לתמיכה . 
במצב רגיל הבור שימש ודאי לאחסון תבואה וכוסה בפשפש העץ שכעת הזדקר מוזח על ציריו מאחורי הנשים . 
מקום מסתור אידיאלי . 
אם לסגור את הפתח אי - אפשר היה כמעט להשגיח בבור . 
הוא היה מרווח דיו לשכן שלושה אנשים בשכיבה . 
מה הסגיר אותן בכל זאת ? 
תהיתי . 
שיעול ? 
יפחה ? 
שתיים מהנשים היו בשנות העשרים שלהן , השלישית קשישה . 
היא נורתה בפיה ותותבותיה המרוסקות צנחו יחד עם שיניה הטבעיות במורד חזה ּ כמו זרעי מלון ממועך . 
אחת הבחורות נורתה שוב ושוב בחזה . 
ואשר לשלישית , קשה היה לומר אם שוספה בגרונה או נורתה כמותן ; חתך אדיר , מוקרש דם , התעקל כחרמש סביב צווארה . 
הבעות פניהן שרדו את הפגע . 
הן היו ברורות להפליא . 
שסתום - זמן שנפתח ישירות אל אותם רגעים אחרונים ואִפשר לראות מה שראו עיניהן . 
אני מקווה בלי תקווה כי לעולם לא אראה זאת שוב . 
משהו זע בגומחת המחסן . 
פרה . 
הניצולה היחידה מסטוּפּני דו ֹ . 
מישהו הלביש דלי פלסטיק גדול על ראשה . 
פי הדלי כיסה הדוקות על צוואר הבהמה , וקרניה ניקבו את דפנותיו וכך נעלו אותו במקומו . 
לבטח נדרשו זמן וכוחות מרובים כדי להביא את הפרה למצב כזה – שלא תהיה מסוגלת לראות או לאכול . 
וכך אם כן העברנו את חמש הדקות האחרונות שלנו בדמדומי סטוּפּני דו ֹ . 
הודפים את הדחף שהאיץ בנו להרים רגליים ולעוף מהמקום כמה שיותר מהר ורחוק , נאבקים בפרה ובדלי פלסטיק במחסן לנגד עיניהן של שלוש נשים רצוחות . 
מושכים וצועקים ומקללים ונוחרים , עם פנס שבקושי פעל ואולר מסכן , הכול כי רצינו שהפרה תחיה . 
רצינו שהפרה תוכל לחזור לראות ולאכול . 
רצינו בזה יותר מכול . 
ראינו גופות רבות מאלה שבאותו כפר . 
ראינו בהן התעללויות חמורות יותר . 
לא המתים הם שהשפיעו עלינו אלא הדבר הנוסף שצפן בחובו המקום . 
הנוכחות . 
קורין היתה כנראה היחידה מבינינו שלא הושפעה במאום . 
אני מקווה למענה שלא לקחה עמה בערב את המצלמות לחדרה כי בהתחשב במה שהעדשות סיננו ודאי לעצמן לפני שהגיע לסף תודעתה , לבטח היה שם דיבוק משתולל . 
למחרת סטוּפּני דו ֹ שונתה לבלי הכר . 
מרגע שסודותיה נחשפו , מחסומי ההא וו או ֹ ביערות כמעט כולם נעלמו והכפר הוצף בחיילי האו"ם , משקיפי האיחוד האירופי , חוקרי פשעי מלחמה ועיתונאים . 
אלא שגם אז נשתמר משהו מהרוע של היום הקודם . 
אם אינני טועה , בסופו של דבר נתגלו כששים גופות . 
רבות יותר ודאי נשרפו עד אפר דק בבתים . 
אלוף בריטי , ראש המטה של כוחות האו"ם בבוסניה ומונחה באיפוק ובריסון , יצא מהמחסן תקוף זעם לאחר שראה את שלוש הנשים . 
' בשלושים שנותיי בצבא לא ראיתי דבר שישווה לזה , ' הוא הכריז למול מצלמות הטלוויזיה . 
' ידוע לנו מי עשה זאת , קְרֶשימיר בוז'יץ' ובריגדת בּוֹבּוֹבַץ' , חלאות האדם . 
היה מעניין לראות אדם מסוגו מתרגז כל - כך . 
אם הזעם הצליח למוטט את השליטה העצמית של קצין בעל ותק כשלו , כי אז התגובה שלי היתה מובנת יותר . 
יהיו אופייך ומידת הריסון העצמי שלך אשר יהיו , לא היה מנוס מההכרה : מעשה זוועה התחולל שם . 
השלכותיו לא נמחו והיו עתידות להשפיע עליך עמוקות . 
אלא שאנחנו היינו זרים במקום . 
עבור הבוסנים שאיבדו את קרוביהם וידידיהם , בין אם בסטוּפּני דו ֹ או באוּזדוֹל , צמאון הנקמה רק התגבר והִקשָה עוד יותר לפייסו . 
מה שראינו באותו יום היה רק שבריר קטן ממה שהתחולל בגבעות וביערות מסביב . 
המפתח לתגובה שלנו לא היה טמון בתחושת הזעם אלא בהבנה , באיזו קלות הזוועות הללו עשויות לעורר זוועות דומות בתורן . 
לראות את המבט בעיני שלוש נשים ההן היה כמו לראות את הבנתך את המין האנושי מוגלית אל שממה צחיחה של חושך ויללה . 
אם לא חשת כך הרי שהיית כבר שם . 
מרגע שהמצלמות נכנסו לסטוּפּני דו ֹ והידיעות זרמו אל הרדיו , השמועה הפכה למציאות . 
היא אישרה את חששותיהם הגרועים מכול של המוסלמים בוארֶש , אך חשוב מזה , של הקרואטים ילידי המקום . 
אלה נמשחו בשכבה של אשמה בשל זהותם הדתית עם הרוצחים כמו גם בעקבות הגינוי המוטעה שהוציא האלוף הבריטי על בוז'יץ' ובריגדת בּוֹבּוֹבַץ' שלו . 
יחידות בוסניה - הרצגובינה החלו לנוע מצפון ומדרום על העיר , וההא וו או ֹ בוארֶש מצא את עצמו נערך כנגד המוסלמים יותר מפחד נקמנותם מאשר מתוך אידיאליזם לשמו . 
ראיץ' ואנשיו שהו בעיר עוד ארבעה ימים , השוודים נעזבו לנפשם , ופיקוד האו"ם לא עשה דבר . 
בקקאני שמדרום ביקרנו את נֵהרו ּ גניץ' , מפקד המבצעים של צבא הממשלה על ריכוזי הכוחות הנעים צפונה . 
גניץ' היה בשנות השלושים לחייו , קצין לשעבר ביו ּ אן אה ; הוא שוחח עמי במהלך הקרבות בזבידוביצ'י והרשים אותי בתבונתו ובפתיחותו . 
כמי שהיה מעורב ישירות בנעשה בוארֶש , לא היה ראוי ממנו למלא את החללים הריקים הרבים בסיפור . 
עם הגעתם של ראיץ' ואנשיו לראשונה אל העיר שבועיים ימים קודם לכן , הפיקוד של צבא הממשלה נשא ונתן נואשות עם קציני ההא וו או ֹ הנוכחים אז בוארֶש במאמץ לשמור על ההפוגה במתיחות . 
גניץ' עצמו נועד עם מפקד בריגדת בּוֹבּוֹבַץ' בקרבת קו התפר שבין אזור השליטה הקרואטית לזו המוסלמית . 
ואז , ארבעה ימים לפני הטבח בסטוּפּני דו ֹ , כמה מלוחמיו של ראיץ' נכנסו לכפר הקרואטי קופּליארה שממערב לוארֶש והרגו חמישה גברים מוסלמים שהיו בדרכם להביא מים . 
אחר - כך לקחו את הפיקוד על בריגדת בּוֹבּוֹבַץ' , מינו את בוז'יץ' בראשם , והדיאלוג בין צבא הממשלה להא וו או ֹ נפסק . 
כוחות הממשלה כבשו את קופּליארה במתקפת בוקר יומיים אחר - כך . 
נסעתי לשם . 
הבתים נבזזו אך רובם נותרו על תלם , ושלושה קברים טריים , מצוינים בצלבים , נחפרו בידי צבא הממשלה עבור חיילי ההא וו או ֹ שנפלו בקרב . 
בטפשותי עדיין השתוממתי על החלטתו של ראיץ' להתיר לנו את הכניסה לסטוּפּני דו ֹ . 
' ייתכן שהוא סבר כי רוב המתים נשרפו עד אפר אחרי שהשליכו אותם לתוך הבתים הבוערים , ' השיב גניץ' , ' ושלא תוכלו לגלות שום דבר שיסתור את גרסתו לאירועים . 
אבל סביר יותר שהוא דווקא רצה בפרסום . 
זה הולם את מטרתו . 
ראה מה קורה לוארֶש עכשיו . 
אחרי מה שהיה בסטוּפּני דו ֹ , וארֶש לעולם לא תשוב להיות מה שהיתה , ולא משנה אילו תוצאות יביאו עמם הימים הקרובים . 
לכן חזרנו לוארֶש . 
קשה היה להכיר את הרחוב הראשי , הנטוש מקודם , אף על פי שהקפאון בין השוודים להא וו או ֹ חזר לקדמותו . 
קרוב למאתיים מוסלמים , רובם נשים וילדים , הצטנפו מאחורי צמד נגמ " שים שוודיים שהוצבו על שפת המדרכה . 
ראיץ' העצים את הטרור ברובע המוסלמי , וההמון הזה , על אף הייסורים והפחד , העדיף לישון מכורבל על האספלט הקר מאחורי השריון השוודי מאשר בבתיו . 
רבים סיפרו על אונס ורצח . 
אשה זקנה , מתנודדת לפנים ולאחור , סיפרה כיצד שני בניה נגררו מהבית בידי אנשיו של ראיץ' ביום הקודם ונרצחו לנגד עיניה . 
פליטים נוספים זרמו משעה לשעה . 
היו שהגיעו במכוניות נהוגות בידי חיילי הא וו או ֹ מקומיים . 
כאן היה צדו השני של מטבע המלחמה בבוסניה : חיילים קרואטים מתייפחים בשעה שליוו את חבריהם המוסלמים אל המקום היחיד שיוכל להבטיח את בטחונם , הנגמ " שים של השוודים . 
' התקווה היחידה שלי היא להימלט , ' אמר לי אחד מחיילי הבּוֹבּוֹבַץ' בעת שסייע לשלושת שכניו המוסלמים להיחלץ ממכוניתו , בחיבוקים ובדמעות . 
' העבריינים , הפושעים האלה מקיסליאק הרסו לנו את העיר , לכולנו . 
איזו ברירה נותרה לי עכשיו ? 
אני לא מאמין שנוכל להחזיק מעמד נגד כוחות המוסלמים , שמאז הטבח דוחקים אותנו בין הגבעות , כך שאני לא יכול להישאר , אבל לאן נשאר לי ללכת ? 
' הוא היה בשנות העשרים שלו , עוד אחד מאותם נמרים צעירים שחייהם נהרסו בידי כוחות קדמוניים . 
כמוהו היו רבים , לוחמים קרואטים שלא חששו לעזור למוסלמים , להזיל דמעה עליהם לעיני אנשיו של ראיץ' , שעדיין זגזגו במכוניותיהם הלוך ושוב ברחוב , מזניקים את מפלס הפחד , או קרצו בערמומיות מעברו האחר . 
הקרואטים בוארֶש היו עתידים להפוך לקורבנותיו של המתחולל לא פחות מהמוסלמים , ולמענם הגורל צפן בחובו יד אכזרית במיוחד . 
עם רדת החשיכה אשה צעירה השתרכה מתייפחת במעלה הרחוב ונפלה בזרועות האנשים שחסו מאחורי השוודים . 
מכריה הצליחו לחלץ מפיה במאמץ את שעבר עליה , אונס , וסיפרו לשוודים כי אביה המשותק שכב עדיין בדירה . 
יצאנו עם סיור שוודי לחפש אותו ולהובילו חזרה אל בין מוסלמים אחרים ללילה האחרון בחייו . 
המוח שלך מתפלץ לעצם המחשבה על דברים מסוימים , לא כל שכן לראות אותם במציאות . 
כאשר אתה קורא עליהם בעיתונים אולי לא תחוש בהם , ביטוי מחוטא וריק כמו ' טיהור אתני ' עשוי להוליך אותך שולל מבלי שאי - פעם תבין מה היה במציאות : שכנוע בדרך של טרור . 
רבים מחוץ לבוסניה אפילו הרחיקו מעבר לכך . 
בתום המלחמה אחד מבעלי הטורים בבריטניה , שכתבו על בוסניה מבלי שאי - פעם ביקרו בה , הציג את דעה כאילו ' טיהור אתני ' היה רעיון מצוין שכן הוא הביא להגדרת גבולות של שלום בדומה לאלה שבין אנגליה לסקוטלנד . 
הוא נשמע מרוצה מאוד מההשוואה . 
אם בתו הצעירה היתה נאנסת בעודו מוטל על ערש דווי , ייתכן שהיה רואה זאת אחרת . 
וארֶש הפכה בן - לילה לעיר רפאים . 
היחידים מקרב ההא וו או ֹ שנותרו בה היו שלושת החללים שנפלו בקרב בין הגבעות והיו מוטלים במדיהם הספוגים דם בבית החולים . 
ראיץ' ורוצחיו , בריגדת בּוֹבּוֹבַץ' , וכן 20,000 אזרחים קרואטים נעלמו . 
מחוצים בין כוחות הממשלה המתקדמים לעברם בשתי חזיתות , חששותיהם מפני נקמה נִתּרגמו למנוסה דרך קווי הסרבים מזרחה , ומשם , למעט כמה יוצאים מהכלל , דרומה לעבר קיסליאק . 
במידה וראיץ' ציפה לעזרה מהסרבים , תקוותיו התנפצו . 
לסרבים היו רעיונות משלהם בנוגע לבריגדת בּוֹבּוֹבַץ' . 
אשר למוסלמים , אלה נסו כולם עד אחד למצוא מקלט במחנה של השוודים , מצפון לפאתי העיר . 
למעט צלפים ספורים שנותרו במקומות הגבוהים , וארֶש התגלתה לעינינו כשהיא נטושה לחלוטין ודממתה הכבדה מופרת רק בקול התפצחותן של הלהבות שנישאו מתוך בניין דירות אותו הצית ההא וו או ֹ בעת הנסיגה . 
ואז זוג ידיים הושט מבעד לחלון אפוף עשן ומשך בחבל כביסה . 
נעצנו את עינינו למעלה כלא - מאמינים . 
גבר הציץ מהחלון . 
' היי , ' קראנו אליו . 
' מה אתה עושה ? 
' 
כמה דקות אחר - כך הוא הופיע בדלת הכניסה : גבר נאה בשנות הארבעים לחייו בחליפה כחולה ללא רבב , מקווקוות - דק ונעליים צרות חרטום , ובידו גיטרה . 
' חשבתי לתלות את הכביסה לפני שאני עוזב , ' הוא אמר . 
' אני סרבי ; אני לא לגמרי בטוח לאן כדאי לי ללכת . 
פרט לברק הלא - טבעי שנצנץ בעיניו לא היה דבר שיעיד בו על אי - שפיות . 
עוד החלונות מתנפצים מהחום וקומת הקרקע מתחילה לקרוס תחתיה במפולות של אש , הוא הצית סיגריה ופנה ללכת , מתרחק ברחוב הראשי הריק עם גיטרה על ירכו כמו בוקר גלמוד . 
השוודים פרצו לתוך שני בתי הכלא המאולתרים ומצאו את המוסלמים מוכים ומושפלים אבל פרט לכך בלא פגע . 
אלה מהם ששהו בבניין בית הספר נאלצו להישאר בו בגלל הצלפים שנותרו על מורדות העמק . 
לעבר הבניין רצה אשה בגפה , משתוחחת בין הסמטאות , אשתו הקרואטית של אחד הכלואים . 
בעלה עמד וצפה בה , התקווה והפחד מתרוצצים בזירת הרגש של עיניו , ופרץ לבסוף בהתקף של בכי כאשר הגיעה בשלום . 
עשרים וארבע שעות נוספות נדרשו לחיילי בוסניה - הרצגובינה הנעים רגלית בין הגבעות כדי להגיע לעיר , ויחידת הסיור הראשונה שהופיעה היתה למרבה האירוניה קרואטית ומורכבת מחיילים קתולים , נאמנים לממשלה . 
' אני מוארֶש , ' סיפר לי אחד החיילים , ' ואחי בהא וו או ֹ נמלט עם ראיץ' . 
אני מאמין בבוסניה רב - לאומית , לא בפשיזם של ראיץ' והרצג - בוסנה . 
את הפזמון הזה יצא לי לשמוע כבר אלפי פעמים , כך שבמקום להתפעל מהאידיאליזם שרחש הדובר , תהיתי כיצד הוא עתיד להתמודד עם ההתפכחות הבלתי נמנעת שמצפה בהמשך . 
בעקבותיהם הופיעו עד מהרה טורי החיילים של הבריגדה המוסלמית ה 7 . 
היו שראו ביחידה זו כוח דתי חדור משמעת , והיו שראו בה אספסוף של בריונים וקיצונים אסלאמיים . 
למעשה , הבריגדה היתה הכלאה בין שני הדימויים , וכניסתה לוארֶש הזניקה את המוזרות הבלקנית אל שיאים חדשים . 
בחסות דגל הסהר הירוק בראש הכוח פתחו החיילים בהילולת ביזה מסתערת שנעה צפונה לאורך העיר . 
בעוד ' אש של שמחה ' משתוללת בקרשצ'נדו שעות על גבי שעות נשמעו הקצינים מטיפים לאנשיהם לא לשתות את שלל האלכוהול שהפקיעו משום שהמעשה הוא haram , אסור . 
אחרים הצטרפו לשכרות בשכחת צמאונם . 
אחת החנויות הראשונות שנפרצו היתה חנות לכובעי נשים וכל חייל חטף בדרכו מן הפריטים ותקע אותו על ראשו , מה שהוסיף ל ' שחרור ' הפרוע נופך של יום הנשים במרוצי אסקוט : במגבעות רחבות תיתורה , חסרות תיתורה , מעוטרות בזרים , עשויות לבד , צמר וקש , הבריגדה המוסלמית ה 7 מעולם לא נראתה טוב יותר . 
חוש הצדק של השוודים נפגע בשל הביזה וחרף היותם גם הפעם בנחיתות מספרית החלו לסייר בעיר כמו משטרת תנועה חמושה . 
כל אימת שהבחינו במכונית שהופקעה בידי חיילי הבריגדה קפצו השוודים ללא חת מהנגמ " שים , כיוונו את רוביהם אל הנהג ושאלו , ' היא שלך ? 
' 
במרבית המקרים החיילים המוסלמים נחלצו , מתקשים להאמין , מהרכבים כשהם מבוישים ונבוכים . 
אבל ככל שגדל מספרם והביזה הפכה שלוחת רסן יותר , כך קשה יותר היה להניא אותם מהמעשים והם נטו יותר ויותר לעימות . 
חברי כנופיה אחת שהותרו בידי השוודים מִלכּדו את מכונית הזסטאבה בכל זאת , נדחקו פנימה , הציתו את מיכל הדלק ודהרו ברחוב הראשי כמו כוכב שביט טרם שהתנגשו בשפת המדרכה והתגלגלו מצחקקים מתוך המכונית שניות ספורות לפני שזו עלתה בלהבות . 
בתוך חנות הכלבו כשלושים לוחמים אחוזי אמוק תלשו את הסחורות מעל המדפים והקולבים כאשר קולונל שוודי עצר את הנגמ"ש שלו בכניסה . 
הקולונל קפץ עם שניים מאנשיו אל האספלט כשהוא טוען בד - בבד את רובהו , והורה למוסלמים לצאת . 
השתרר רגע מתוח של דחיפות והתחככויות ; אחד המוסלמים ירה צרור לאוויר ; אחר קרא , ' זה רצון אללה . 
אבל המוסלמים הסתלקו , שלושים שעמדו מול שלושה . 
אפילו קוּרט נראה מתרשם . 
' הרי לכם עוף מזן אחר , ' הוא אמר על הקולונל כשזה עלה על הנגמ"ש . 
' כמובן שאין בזה כל טעם , ' אמר לי הקולונל אחר - כך מתוך שיקול דעת כנה . 
' כדי להפסיק את הביזה דרושה כאן חטיבה שלמה . 
אבל בינתיים עלינו לעשות מה שניתן . 
ושוב היה עלי לסכור את פי מלצחוק . 
הביזה היתה צו השעה בבוסניה . 
מזה זמן רב חדלתי להתייחס לכך כעניין ראוי לדיון . 
מה התכוון הקולונל לעשות ? 
לשמור על הכול עד שבעלי הרכוש הקרואטים יחזרו ? 
בבית החולים נערך קרב התשה מסוג אחר . 
יותר מכל אירועי אותו יום , היה בו כדי למצות את המורכבות , האידיאליזם הנבוב וחוסר הטעם של המלחמה . 
השוודים נכנסו בבוקר לבניין הנטוש ולקחו לידיהם את שלושת חללי ההא וו או ֹ שנעזבו בו . 
אחד המתים זוהה לאחר מכן בידי חייל מוסלמי כחברו מילדות מאותו כפר . 
החייל כרע מצער ודרש מהשוודים למסור לידיו את הגופה על מנת שיוכל להביאה לקבורה בכפר . 
השוודים סרבו . 
ההוראות שבידיהם אמרו להחזיק בגופות עד אשר ניתן יהיה לעשות עסקת חילופין במועד מאוחר יותר . 
ויכוח מר פרץ בטרם הלוחם המוסלמי הובל מהמקום בידי חבריו והותיר את הגופה לשוודים . 
הקורס המזורז שעברו השוודים בפוליטיקה הבלקנית הסתיים שלושה ימים אחר - כך כשלושה קילומטרים מזרחה מוארֶש , בכניסה לכפר דסטנסקו . 
הכפר ציין את הקצה הקדמי של קווי הסרבים והיווה שער דרכו תיעל ראיץ' את יציאת הקרואטים . 
רק בריגדת בּוֹבּוֹבַץ' לא הותרה לעבור . 
ראיץ' והסרבים עצרו אותה בדסטנסקו והורו לאנשיה להחזיק בקטע הסרבי של הקו כנגד חיילי הממשלה הנעים . 
פרץ ויכוח מכוער שבסופו ראיץ' ואנשיו ירו למוות במספר חיילי הא וו או ֹ במחצבה כדי לאכוף את סמכותו . 
הסרבים שחימשו והזינו את חיילי הבּוֹבּוֹבַץ' – שחלקם עוד אתמול ביכו את גורל חבריהם המוסלמים – אילצו אותם להתייצב בפני הצבא המוסלמי . 
השוודים נכנסו לתוך שטח ההפקר כדי לדבר עם החיילים . 
הם מצאו אותם מדוכדכים ומיוסרים . 
ואז הופיעה בכפר מיליציה של צ ֵ ' טניקים בהנהגת ולשקו ֹ , מטורף מזוקן לבוש בגדי עור שחורים וחגור לרוחב חזהו במִגוון אקדחים . 
רגלו היתה מקובעת מחמת פציעה קודמת , והוא נזקק לג'יפ השחור שלו כדי לנוע ממקום למקום . 
הגולגולת על מכסה המנוע היתה לדבריו שייכת לאימאם שהרג . 
מסיבות שהיו ידועות רק לו , ולשקו ֹ החליט לקחת כבני ערובה את שלושת החיילים השוודים שניקרו בדרכו . 
בידי אנשיו היו שני תותחי נ"מ מותקנים על משאיות וכן כמה מרגמות , ובאלה החלו להפציץ את עמדות צבא הממשלה שעל הרכס בדיוק כאשר השוודים שלחו מספר נגמ " שים דרך אותם הקווים עצמם כדי לפתוח במשא ומתן . 
הרכבים הגיעו כשבראשם קולונל שוודי חדש , גבר גבוה וחמור סבר שעל רצינותו נוסף קורטוב של בעתה בזכות משקפי השמש העגולים הצבעוניים שהרכיב . 
הקולונל היה נץ שהשקפותיו הגלויות באשר לפעולה הנדרשת בבוסניה הרגיזו בסופו של דבר את האו"ם והביאו להרחקתו מהבימה . 
הפגישה הראשונה בינינו היתה קצרה . 
הוא עצר מולנו בשביל למשך רגעים אחדים כדי להזעיק חיפוי אווירי עד אשר פצצות מרגמה החלו לפגוע במדרון , בצד האגף הקרוב . 
הוא העיף בנו מבט מתנצל ונרגן וטרק בפנינו את פתח הנגמ"ש . 
קול הירי של מרגמות הסרבים נשמע במשך רבע דקה כל פעם לפני שהפגזים נחתו . 
בפרק הזמן הזה אפשר היה לדחוס די הרבה מחשבה : שלושה - עשרה שניות להיראות נונשלנטי , שתי שניות להשתטח על הקרקע . 
קורין ואני כרענו שפופים לצד הנגמ"ש של הקולונל כל אימת שירו המרגמות , צוחקים בחוסר ישע ומצמצמים את השיחה בינינו רק לקללות , ואילו קוּרט עמד באמצע הדרך , אגודליו תחובים בכיסיו , והפגזים הפריחו אבק חום באחו מאחוריו . 
' אני מתחיל לקבל צמרמורת משניכם , ' הוא אמר בנימה יבשה בעוד אנו מצחקקים בפניו . 
חדלתי לצחוק . 
הזחיחות שלו הרגיזה אותי . 
לגביי , היום הזה היה ממוצע , נורמלי : לא נתקף פחד אך עם זאת לא משוכנע שאגיע לסופו בלי להיפגע . 
הכרתי את מצב הרוח הזה של קוּרט . 
פחות או יותר . 
היו ימים שבהם היית משוכנע , כמעט משוכנע , שלא יקרה לך כלום . 
אבל עדיין היה מעצבן לראות אחרים חוסים בצלו של חיפוי שמימי בעוד אתה עצמך מתפלש בעפר . 
הרגשתי היתה משתפרת מאוד אילו פגע לו בתחת רסיס . 
לא משהו רציני , רק כזה שיישנה את קיצוב הגאווה . 
הקולונל והנגמ " שים שלו החלו לנוע לפגישה עם ולשקו ֹ , שזה לא מכבר נפגע מרסיס חוזר ברגלו ורתח מזעם . 
בעוד חילופי האש תופסים תאוצה , הנחית ולשקו ֹ על הקצין השוודי מלל חסר פשר ומעצורים . 
ברגע של תובנה החלטית חטף הקולונל אקדח מאלו שהיו תלויים לסרבי על חזהו והציע את שלו בתמורה בטרם היתה לו שהות להגיב . 
היו מי שהבינו אינטואיטיבית את המנטליות היוגוסלבית : המחווה הפיסה את דעתו של ולשקו ֹ ועוררה את סקרנותו . 
הוא שחרר את שלושת בני הערובה , והשוודים נחפזו להסתלק מערבה בעוד הקרב מתעצם . 
למשך כל שארית המלחמה בין המוסלמים לקרואטים בריגדת בּוֹבּוֹבַץ' נותרה בדסטנסקו , שהפך לזירתה של לחימה קשה . 
ייתכן שעם סיומה נזכרו מקצת מהלוחמים כיצד בכו בשעה שהובילו את חבריהם המוסלמים למצוא מקלט בוארֶש . 
אבל אני מסופק . 
9 
מרכז בוסניה , חורף 1993 
' אל תירו , אל תירו , ' זעקו שלושת החיילים אל חבריהם , גוררים רגליים במעלה מדרון ספוג גשם לעבר קווי המוסלמים שבפאתי נובי טרבניק . 
חיילי בוסניה - הרצגובינה זחלו מבין העצים , מטפסים מתוך הבונקרים שלהם , וקרטעו במורד השוחות הצרות כדי לתפוס עמדות על תל העפר שהשקיף על הבתים שבשליטת הקרואטים , כמאה מטרים מתחתם . 
היו אלה רגעים של בלבול ללוחמים , אך משהגיעו למקום לא נדרשו יותר משניות ספורות לתפוס במלואה את הזוועה שנפרשה לנגד עיניהם . 
הגברים הקרבים היו מאנשיהם , מאלה שנשבו כמה ימים קודם לכן כאשר ההא וו או ֹ הסתנן עם שחר לתוך קווי המוסלמים . 
כעת , משולחים בעל כורחם חזרה דרך שטח ההפקר , התנודדו השבויים בצורה לא - טבעית במעלה הגבעה . 
ידיהם היו קשורות על מותניהם . 
מוקשי נגד - אדם מאולתרים שהוצמדו לחזותיהם חוברו אל בתי הקרואטים בסלילים של תיל שנפרמו אט - אט עם כל צעד רובוטי שהתקדמו . 
הפצצות האנושיות היו בדרכן הביתה . 
בהצטמצם המרחק צעק הקצין על אנשיו לירות בהם . 
הם סרבו . 
שניים מהשבויים היו תושבי נובי טרבניק , חבריהם מלפני המלחמה של המוסלמים המחופרים . 
השלישי השתייך לאותה היחידה . 
החיילים התווכחו ביניהם אחוזי תזזית . 
חלקם נסו חזרה משפת השוחה אל הבונקרים . 
הקצין צעק לעבר השלושה לעצור . 
הם המשיכו ללכת . 
כשקרבו לשולי השוחה קפץ גם הוא לאחור . 
שלושה פיצוצים נפרדים נשמעו בהפרש כה קצר עד כי התגלגלו בשאגה רועמת אחת שהתנפצה בהדים בין הגבעות השחורות הקרות . 
דם , עופרת ורקמות התרססו בין העצים . 
שניות אחדות עמדה דממה . 
כמה חיילים והקצין הציצו בזהירות מעל שפת השוחה . 
מולם , בסבך הדרוס עד גובה הקרסול , יכלו להבחין בשלושה זוגות רגליים , כל מה שנותר מחבריהם . 
למרות חסרונם בתחמושת , קני הרובים של המוסלמים העלו עשן לוהט משסיימו לכלות את צרורות זעמם לריק . 
לנגד עיניהם היו הגפיים של אנשיהם , בקִרבה מתסכלת אך בטווח מסוכן מחוץ להישג ידם . 
רק ימים אחדים אחר - כך הצליחו להשיג הפסקת - אש וחיילי או"ם בריטיים הגיעו על מנת להוציאן . 
דומה שהחורף צינן לא רק את להט הקרבות במרכז בוסניה . 
בקיץ לחץ האוויר בזמן סערה שיתק לעתים את מוחי למשך שעות כל פעם , כאשר ענני - ערימה שחורים הזדחלו כמו חלזונות עירומים מעל הגבעות סביבי , מְשַקְעִים אותי בקהות חושים ורפיון איברים . 
אבל החורף הביא עמו מגבלות של ריתוק משלו . 
למרות שהקור הגביר את כוחותיי , הערפלים וסופות השלגים שנלוו אליו לרוב צמצמו את הראות לאפס וחסמו את דרכי החתחתים בסחופת כבדה עד כדי כך , שאפילו הנסיעה הקצרה ביותר הפכה למבחן לא - שקול של נשמה ומכונה כנגד איתני הטבע . 
הפשע הלא - חמור , כלומר , הגזל והשוד להבדיל מרצח , התרבה ללא שליטה כאשר היררכיית הכנופיות השולטות במובלעת פנתה לתקוף זרים וגם האחת את השנייה כדי להשיג משאבים יקרים כגון דלק ומזומנים . 
מחוץ לחדרי נגזלו יום אחד משני כתבים איטלקים מכונית , כסף ודברי - ערך באיומי אקדח . 
מתוך אופטימיות פזיזה השניים ניגשו למשטרה הצבאית בויטֶז לדווח על הנזק . 
שם ישב לבוש מדים אחד מהשודדים עצמם . 
הוא החטיף לכתב חזק בפָּנים עוד לפני שזה הספיק להוציא מלה . 
עם רדת הלילה לרוב היה בטוח יותר לא לצאת מהבית . 
אצל ויקטוריה לא היו מים בברזים ועד מהרה ויתרתי על הניסיונות לחמם סיר של מים על תנור הפחמים ולחפוף את שיערי . 
החדר היה קפוא והטמפרטורה בחוץ נמוכה עד כדי כך , שאם לא מיהרתי להתנגב הופיעו לפעמים גלדי קרח סביב השערות על כתפיי . 
יותר פשוט היה לשכוח מזה . 
גידלתי זקן ובלילות ישנתי – נושף הבל סמיך – בבגדים שלבשתי במשך היום , וגם אז הצינה חדרה לעצמותיי . 
עורי החל להדיף ריח אחר . 
זיעה יבשה , עשן פחמים , סיגריות וברנדי : ריחה של המלחמה בחורף . 
הייתי בסדר . 
היה לי כסף . 
היה לי מה לאכול והיתה לי אפשרות לעזוב . 
יכולתי לטעום את אי - הנוחות כחוויה מבלי שתכריע אותי . 
אבל בתוך קונכיות בתיהם הקרות , במרכזי הפליטים ההומים , בתאי הבטון של דירותיהם , הבוסנים סבלו . 
רבים הקדישו שעות מדי יום לחיפוש אחר מזון , עמדו בתורים קפואים מחוץ למרכזי חלוקת הסיוע , לא אחת צעדו קילומטרים ברגל דרך השממה הלבנה כדי לשאת שקים של קמח על כתפיהם ולרוב בזבזו כך יותר כוחות משיכלו לצבור . 
צורה חולנית של פיחות בשווי התמורה – נחלשת ָ תוך כדי המאמץ להתחזק . 
' אף - אחד לא ממש רעב ללחם , ' שמעתי כתב טלוויזיה , כרסו מחוממת ומלאה , נוער בביטול באוזני קצינים בריטיים . 
' יש כאן כל - כך הרבה ניפוח סביב עניין אספקת המזון כשלמעשה אף - אחד אפילו אינו קרוב למות ברעב . 
הבוסנים הושפלו , דוכאו , סבלו מהקור , רעבו , חששו לחייהם , אפילו איבדו תקווה , נואשו . 
במובלעות המרוחקות במזרח , גפיהם המרוסקות מרסיסים של הילדים נקטעו במסורי עץ בידי מנתחים שהרדימו בברנדי והשׂתכּרו שני מארקים גרמניים לשבוע . 
משני עברי הקווים ריסקו הקליעים והפגזים את חיי האנשים . 
אבל אף - אחד לא ממש רָעַב ללחם . 
סביב מובלעת ויטֶז כמעט שלא היה שינוי במיקום הקווים עוד מסופו של הקיץ . 
למרבה האירוניה , המפקדים המוסלמים נזקקו לכך שהקרואטים יוותרו במקום , אחרת לא היתה ערובה שאנשי שלומם בהרצגובינה יתירו את מעבר אספקת המזון לצפון המדינה . 
אילו הלמו כוחות המוסלמים במובלעת הדבר היה פוגע בכוח המיקוח שלהם להשיג מזון לאנשיהם שלהם , שהיו מכותרים לחלוטין עוד מתחילת המלחמה עם הקרואטים . 
ואולם , דבר זה לא מנע מהם לנסות ולמוטט את כוחו של ההא וו או ֹ סביב ויטֶז במלחמת התשה . 
שני הצדדים ביקשו להרוג מספר רב ככל האפשר בצד האויב , אך לא הרבה מעבר לזה . 
האסטרטגיה ולקיחת השבויים פסקו , ואילו הטקטיקה הסתגלה לפשטות של מטחנת בשר . 
הבוסנים יישׂמו את כושר אמצאתם למטרות חדשות , ובהיעדר אספקה של נשק קונבנציונלי הניבו כלי משחית מן העצמים התמימים ביותר . 
מטפים לכיבוי אש הפכו לפגזי מרגמה כבדים , קצרי טווח , שנודעו בכינוי ' תינוקות' ; מקלטי טלוויזיה רוקנו מתוכנם והוטענו בחומרי נפץ ומסמרים , ו ' פצצות הטלוויזיה ' הללו הונחו באגפי העמדות ומולכדו ; פחיות קוקה - קולה הוסבו לרימוני - יד בתדירות כה גבוהה , עד שכוחות האו"ם הורו לחיילים לרסקן מייד עם תום שתייתן כי טבעות - הפתיחה המושלכות הפכו מטרות לפשיטות ההצטיידות של ההא וו או ֹ : מחזוּר סביבתי בשם ההשמדה . 
בסופו של אותו סתיו השיקו כוחות הממשלה מדרום לויטֶז נשק השמדה חי בצורת שתי פרדות שהועמסו בחומרי נפץ וחוברו לפתילי הצתה ואז דורבנו לעבר השוחות של ההא וו או ֹ . 
בסגנון אופייני לבוסנים , הבהמות , שָׁהידים בעל כורחן , החלו ללחך את העשב בשטח ההפקר ואחרי זמן - מה נדדו חזרה אל שוחות המוסלמים . 
אפילו מבלי להיות שם אי - אפשר היה לפספס את הבדיחה השחורה . 
פיתוח אמצעי נפץ הפך לשגעון אופנתי . 
מבחינת הקרואטים לא היה כל מחסור בחומרי הגלם עצמם . 
בפאתי ויטֶז שכן מפעל לייצור חומרי נפץ , אחד הגדולים ביוגוסלביה - לשעבר . 
המצבורים המרקיבים הצריכו מההא וו או ֹ שהחזיק במפעל רק ידע הנדסי בסיסי ביותר על מנת להסב אותם למטענים בודדים . 
אבל הקרואטים נסחפו כל - כך בלהט הרגע עד כי חיברו אל בורות האחסון נפצים ופתילים בהפכם את המתחם כולו לפצצה אדירה , ואיימו להפעילה במקרה שהמוסלמים ייפתחו במתקפה כוללת על העיר . 
גם אלמלא התפוצץ הכול באחת , רובו של עמק הלאשבה היה נעלם תחת ענן פטריה . 
במלחמות אחרות , בין עמים אחרים , אפשר היה אולי לפטור את האיום כמלודרמטי . 
אבל בבוסניה רוח המלחמה כולה היתה חדורת התאבדות . 
הכול גיחכו בפני אובדנם . 
הדבר הוסיף נופך מיוחד לחיים אצל ויקטוריה . 
מפעל חומרי הנפץ היה במרחק קילומטר או שניים בלבד . 
יכולתי לראות מחדרי את ארובתו , מפוספסת באדום ולבן לאות אזהרה . 
שבועות אחדים קודם לכן טיפס לשם צלף קרואטי וירה בעובד סיוע שיצא בלאנד רובר שלו מסטארי ויטֶז . 
הרובה ששימש אותו היה בארט צליפה , קליבר 0.50 . 
הקליע חדר בעד הדלת האחורית של הרובר , בעד הדופן האחורית של תא הנהג , בעד הלוח האחורי באפוד המגן שלו , בעד חזהו , בעד הלוח הקדמי , ולבסוף ננעץ בלוח המחוונים . 
זה היה רצח , אבל איזה נשק , איזה צלף . 
לפעמים קשה היה שלא להתרשם . 
תחילה , זו היתה כל המשמעות שייחסתי לארובה . 
אבל מאז השמועות אודות פצצת - העמק של הקרואטים היא קיבלה ייחוד חדש , ולעתים פקפקתי אם נבון היה מצדי להשתכן בקומה העליונה . 
חשתי פרנויה כמו זו ששררה בתחילת שנות השמונים מפני האיום הגרעיני . 
רק עוד יותר מצחיקה . 
דרקו ֹ נחל את ההצלחה המזהירה הראשונה בתחום הנֶפֶץ . 
הוא היה בסוף שנות העשרים לחייו , קרואטי , אחד ממספר רב של צעירים קשוחים שבזכות אומץ הגוף והיעדר נקיפות המצפון נסקו למעמד של מעין גיבורי תרבות . 
דרקו ֹ הנהיג חבורה של לוחמים , הג'וקרים , כנופיית גברים בצלמו , שיכולות ההרג שלהם לבלבו ללא מעצורים בשדה חסר הגבולות של הסכסוך . 
הוא ואנשיו , שהיו מעורבים עמוקות בטבח באחמיצ'י כמו גם באינספור זוועות אחרות , הוגדרו בידי צבא בוסניה - הרצגובינה כפושעי מלחמה . 
הוא כינה את עיסוקו מלפני המלחמה ' איש עסקים ' , רכש מרצדס לבנה , זוללת דלק , ונהג בה בהפגנתיות בין משימה למשימה , מוקף פילגש בגיל העשרה ועדת נאמנים חמושים ברובים . 
הוא היה נשוי , היכה לפעמים את אשתו , ובאחת ההזדמנויות העניק קולט 0.45 מוכסף כשי לקצין בריטי בכיר . 
טעם צעקני ובהמיות – הפרופיל הנפשי של ההא וו או ֹ בטהרתו . 
' יש המיטיבים לקלוע ממנו , אבל אין אחד שמיטיב להרוג , ' אמר עליו מישה , סגנו . 
אבל דרקו ֹ הפיץ גם כריזמה מהפנטת כזו הרווחת בין גברים שמצאו את ייעודם בהרג . 
הוא היה בלי ספק אדם רע , אך יחד עם זה גם נבון , מצודד ומהיר תפיסה . 
' אנתוני , ' אמר לי באחת ההזדמנויות שנפגשנו , ' הרגתי עד עכשיו כל - כך הרבה מוסלמים שאני מתקשה להירדם בלילות . 
הוא תר אחר תגובה כלשהי בעיניי ומשלא גילה אותה שאג בצחוק , טפח על ברכי והזמין לי משקה . 
בפעם אחרת מצאתי אותו מחזר על לבם של כמה עיתונאים כשהוא יושב תחת צלב קרס ענקי . 
כעבור זמן - מה אחד הצלמים , שסבר כי נפלה בידיו הזדמנות גדולה מכדי להחמיצה , שאל בהיסוס אם יותַּר לו לצלם . 
דרקו ֹ גהר לפנים ועיניו מתנוצצות בשובבות . 
' אתה לא תופס כלום , מה ? 
' הצלם באמת לא תפס כלום והתקפל במקום . 
הוא לא היה פשיסט , אם כי היותר טפשים מבין אנשיו דגלו במדינה בוסנית על טהרת הגזע הקרואטי . 
דרקו ֹ היה אחד מני הרבים בבוסניה שקדחו לתוך אפלת נשמתם וגילו בה עוצמה למכביר . 
רכי הלב והאנושיים היו המפסידנים של המלחמה . 
חיל החלוץ של הזריזים והמרושעים דיים להסתגל לסדר היום החדש קצרו לעצמם רווחים אדירים בכוח וביוקרה . 
המנועים שהניעו את המלחמה נרתמו ללא ספק ללאומנות . 
אבל רבים מאלה שהיו מוכנים לשרת את המטרות היו לא יותר מאופורטוניסטים רצחניים . 
בשני הצדדים היו כנופיות של גברים שכשרונם ותאבונם להרג נוצלו בידי הרשויות ללא קשר לשיוכם הדתי . 
היו אפילו רוצחים מוסלמים שפעלו בקרב כיתות היורים של הסרבים . 
ויוּקה פְּראזינה , מֵגֵנַה ּ המהולל של סרייבו בעבר , שרת תקופת - מה לצד ההא וו או ֹ במוֹסטר בקרבות נגד צבא הממשלה לפני שמצא את מותו בבלגיה במכוניתו . 
הכול היה חלק מתסמונת הרוע אשר לעתים קרובות כל - כך הצליחה להתעלות על זהויות דתיות קמות לתחייה . 
תחילה חשתי אמנם אי - נוחות כל אימת שנקלעתי לחברתו של דרקו ֹ . 
לא הצלחתי לשוות את מעשיו לדמותו . 
זו היתה עוד אחת מהמוזרויות של המלחמה , ולקח לי זמן רב לפצחה : לא היית אמור בהכרח לחבב את מעשיו של אדם כדי שהוא יתחבב עליך , או לפחות יעורר בך עניין . 
אם נצמדת לערכים שהבאת מהבית , הם רק פגמו ביכולת שלך לראות את המלחמה נכוחה ולהבין את עולמם של הנלחמים . 
אם זנית ּ ָ באותם ערכים , חכמתך הוכפלה . 
קשה לומר מה הידע הזה העניק לך בסופו של דבר , אבל הוא לפחות האיץ את היחלצותך מתוך הצביעות הנבובה בה התפלשו חלקים כה גדולים מהתקשורת . 
באקוואריום הקטן של עמק הלאשבה דרקו ֹ היה דג גדול , ושום גוף חוקי לא היה בנמצא לעצור את משוגותיו . 
הוא אירח עיתונאים מתוך שילוב של שעשוע והאלהה עצמית יותר מכל סיבה אחרת . 
הסיורים המודרכים שהעניק בקו החזית הפכו למוסד בפני עצמו . 
במידה זעומה של דאגה לשלומו הוא נהג לקרוא ליריביו המוסלמים , שרבים מהם הכיר אישית , ובתוך כך ירה בו - זמנית באקדח ובהקלר - קוך ונראה חסין בפני זעמה המתפצפץ של האש המושבת . 
יום אחד הוא ואנשיו מִלכּדו שוחה מתוך השוחות שלהם בכמויות נדיבות של חומר נפץ . 
הם יזמו חילופי אש עם המוסלמים שמנגד לפני שפתחו בנסיגה מדומה . 
החיילים המוסלמים הסתערו על השוחה הריקה . 
כאשר די והותר מהם נכנסו פנימה , אחד מאנשיו של דרקו ֹ , שחסה בעמדה שנבחרה לשם כך מראש , הפעיל את המתג ויריביהם של הקרואטים נפזרו על - פני הגבעה במחית של אבק . 
דרקו ֹ דאג להנציח הכול בוידיאו . 
ויטֶז היתה אולי חור נידח , אך גם היא היתה נכונה לקרב על המסכים , והתוכנית היתה למעשה נצחון יחסי בהשוואה למפלות שספגו הקרואטים במהלך הקיץ והסתיו . 
כך שהיתה זו כנראה רק שאלה של זמן עד אשר הלך הרוח בעמק הלאשבה יפנה לבחון את האפשרות להשתמש בשבויים כאמצעי לחימה . 
אינני יודע אם המוסלמים נשבּו במיוחד לשם מטרה זו . 
מלכתחילה נלכדו חמישה . 
אחד שוחרר עד מהרה משום שאשתו היתה קרואטית והתגוררה בנובי טרבניק בתחום שהוחזק בידי ההא וו או ֹ . 
אחרי יומיים בשבי נלקחו הארבעה הנותרים לאולם הספורט , ששימש אותו זמן כמפקדת ההא וו או ֹ בעיר . 
הם לוו בזה אחר זה למזנון – בו ישבו כשלושים חיילים קרואטים ואכלו – ושם נבעטו , הוכו והולקו באלות בייסבול טרם כליאתם בשני חדרים . 
אחד האנשים הוכה במידה כזו שלא היה מסוגל לעמוד על רגליו . 
כך הציל את חייו . 
כשעתיים אחר - כך קומץ של אנשי הא וו או ֹ קראו לשבויים לצאת מהחדרים . 
הפצוע קשות נותר מוטל על הרצפה . 
הוא נפדה בעסקת חילופי שבויים ארבעים ימים אחר - כך והשלים עבורי הרבה מהחללים הריקים בסיפור . 
שלושת המוסלמים נראו לאחר מכן עוד פעם אחת , כאשר חבריהם לנשק צפו בהם מדשדשים דרך שטח ההפקר . 
בקרב הקהילה הקטנה של העמק , המעשה היה פשע מלחמה ידוע לכול . 
גם הקרואטים הודו בו . 
לא היתה בידיהם הרבה ברירה . 
אחרת , כיצד תסביר שלושה זוגות רגליים בשטח ההפקר , כאשר בשניים מהם עדיין אוחזות ידיים שהוצמדו אל הירכיים בתיל ? 
במשך זמן רב לא היה בזה כדי להטריד את מנוחתי . 
אחרי סטוּפּני דו ֹ , השלמתי לרוב עם אכזריותה של המלחמה בלא סימני שאלה . 
היא היוותה זירה להחצנת הקיצוניוּת הנוראה וההזויה ביותר של נפש האדם ; ומאז אירועי הסתיו בוארֶש חשתי מרוחק מרגשותיי מאי - פעם . 
מה שחשף אותם שוב היה פגישותיי עם קרובי שלושת החללים . 
כולם היו מדלת העם , כצפוי . 
בני העשירים מתו כאן רק לעתים נדירות . 
האופה הציע לי לחמים והתייפח חרישית בדירתו העירומה . 
הוא כבר איבד אח , חייל , בהפגזה של הסרבים . 
הוא למד להשלים עם מותו . 
אבל הדרך שבה הקרואטים הרגו את בנו ? 
מחשבות נקם לא עלו במוחו , כך סיפר לי . 
לבו היה עדיין מלא על גדותיו בכאב נוכח ההבנה באיזה פחד היה ודאי שרוי בנו בן העשרים ואחת ברגעיו האחרונים . 
בחייו הוא שקל קרוב לתשעים קילוגרמים . 
באדמה נטמנו חמישה - עשר , כולל משקל הארון . 
והיתה האם האלמנה , שבנה בכורה נהרג שלושה ימים אחרי שבעלה התרסק לרסיסים . 
היא יבבה בלא קול , באצילות גדולה . 
' כעס או נקמה לא יביאו לי כלום . 
איבדתי הכול במלחמה הזו . 
נשארתי עם העוני וששה ילדים להאכיל . 
הצדק לא יעזור לי בכלום . 
שלושת אחיו – כולם חיילים – של ההרוג השלישי איבדו זה מכבר ארבעה - עשר מבני משפחתם במלחמה . 
הם היו רהוטים ומאופקים . 
' אם זו שאלה של נקמה כי אז בוסניה תחיה במלחמה עד סוף הדורות , ' אמר לי הצעיר . 
לפעמים אתה מרגיש חרא . 
הייתי מבין , מצפה , אפילו מייחל לראות את האנשים הללו צמאים לנקמה . 
אהדתי כלפי הקרואטים עמדה אז בשפל עמוק מתמיד , למרות ויקטוריה ושכמותה . 
אם סטוּפּני דו ֹ והטרור שהופעל על המוסלמים בוארֶש היו ריאל - פוליטיק בדם קר , הרי הריגתם של אותם שלושה שבויים מוסלמים בנובי טרבניק הצריכה כוונת - תחילה מעוותת כל - כך , עד שהיתה פשע בקנה מידה דומה . 
יכולתי לזעום על מעשה טבח , ועם זאת התקשיתי שלא לחבב את חברתם של אנשים כמו דרקו ֹ , שהיה מסוגל כמעט לכל רצח שרק ניתן לשער . 
יכולתי להתפעל ממיומנותו של צלף שהרג עובד סיוע , ולהיות אדיש לזוועה שברציחתם של שלושה שבויים . 
עד אשר שוחחתי עם משפחותיהם : אז הזעם ירד עלי שוב . 
אהבה ושנאה , מלחמה ושלום , חיים ומוות , פשע וצדק : תהיה זו לשון המעטה לומר שהמאמץ להבין כל זאת היה לי אתגר שכלי . 
ניסיתי לדבוק בערכים שלמדתי בתקופה של שלום ולאורך ילדות של שפע ; יכולתי לדקלם אותם כראוי , אבל מתחת לכל זה סערה בתוכי , ובאחרים , אתיקה הפוכה . 
מלחמה : אל תאמין לניפוח , היא עשויה להיות גן עדן ובאותה המידה גיהנום . 
היו שהצליחו לעקור את עצמם מתוך הסחף הנפשי של המלחמה , המשיכו בחייהם ושמרו על אמות המידה . 
אם רוצים לכנות אדם בתואר גיבור , הללו יכולים להיות המועמדים . 
אחרים מתו : הרי לכם הקורבנות . 
רבים מדי שכמותי הטילו עצמם אל בין הגלים ולא טרחו להסתכל לאחור עד שנבלעו בזרם מעמקים . 
10 
על אף כינויה המשובב , כנופיית ראש הדג היתה חבורת ליסטים ורוצחים בטוחים בעצמם אשר מפעם לפעם חטפו אפילו רכבים צבאיים של האו"ם וזאת באותה הקלות שבה שדדו או רצחו אזרחים . 
שמם יצא ברבים בשלהי האביב של 1993 כשומריו פורעי החוק של הגיא המוארך והצר שמוביל מגורניי ואקוּף צפונה לויטֶז . 
פשיטותיהם הראשונות היו בעלות אופי יחסית ניסיוני , כשהקורבנות הם עיתונאים . 
באחד מעיקולי העמק , היכן ששביל הכורכר גבל מימין בנהר ובחוות דגים הרוסה , נהגו גברים חמושים , לבושים בבלויי מדים ללא דרגות , להגיח מול רכבים בודדים , לגרור את נוסעיהם החוצה , לגזול את כל אשר להם , כולל הנעליים , ואז שילחו אותם יחפים חזרה לגורניי ואקוּף . 
עד מהרה הגדילו את אכזריותם . 
ביוני הם שדדו רכבי סיוע איטלקיים ולקחו את הצוותים למקום מבודד , שם הורו לאנשים המבוהלים לנוס על חייהם . 
שלושה מחמשת האיטלקים נורו למוות תוך כדי מנוסה , ושני הניצולים הצליחו להימלט ביער העבות רק בדרך מקרה . 
גם אזרחים בוסנים שימשו יעד לכנופיה , שקיבלה את שמה מידי התקשורת על שום חוות הדגים שבה השתכנה והיתה נכונה כעת לשפוך דם ביתר קלות . 
בסופו של הקיץ ראיתי יוּגו ֹ מנוקב קליעים , נוטה על צדו באותה פינה בעמק , ושלוש גופות בתוכו . 
בשלב ההוא הבריטים וגם הדנים איבדו כבר באיומי נשק רכבים וציוד . 
נוסעים שאינם חמושים נזקקו לליווי הווֹריורים כדי לצלוח את העמק בשלום . 
ואפילו דבר זה לא היה בו כדי להניא את השודדים מניסיונותיהם לסנן מתוך השיירה רכבים אזרחיים . 
בסופו של הסתיו הם פתאום נעלמו . 
קורין ואני היינו בדרכנו מויטֶז לספְּליט לחופשה . 
קודם לכן עוד עצרנו בחדר המבצעים הבריטי כדי לשאול אם לאחרונה נתקבלו דיווחים כלשהם על פעילותם של חברי ראש הדג . 
הבריטים הבטיחו שהכנופיה לא פעלה מזה שבועות וככל הנראה התפרקה . 
' יש לי הרגשה רעה מאוד לגבי העמק הזה , ' הכריזה קורין בעידוד כאשר נכנסו בפתח הגיא בן חמישה - עשר הקילומטרים בלאנד רובר שעמד לשבוק חיים , ואפודי המגן , המצלמות , המטען והבגדים שלנו ערומים כמו עוגה מפתה מאחור . 
היא אמרה את המלים כאילו לפני רגע יצאה מחנות עם זוג נעליים חדשות והחלה לפקפק בבחירתה . 
' איזו מין הרגשה רעה ? 
' שאלתי בפנים חמוצות . 
הייתי עייף . 
רציתי להיות בספְּליט , לעשות אמבטיה , לשתות יין טוב ולאכול פירות ים , לתפוס שלווה לכמה ימים ואחר - כך הרקולס חזרה לסרייבו . 
הפחד מפני ראשי הדג כרסם בירכתי מוחי , ומחיתי על כך שקורין מעניקה דגש נוסף לחששותיי בזכות מתן פומבי לדאגותיה שלה . 
' נו , אתה יודע , הרגשה מה - זה רעה , זה הכול . 
' תשמעי , ' פתחתי ואני מנסה לשכך את הפחד שלי , ' כבר שבועות שהם לא נראו בשטח . 
טונות של רכבי או"ם נוסעים בדרך הזו . 
חיילי הממשלה לוחצים את הכנופיה מאז שחיסלה את הסיור האחרון של האו"ם וכנראה שהתנדפה להרים . 
אל תדאגי בקשר לזה , טוב ? 
' 
' טוב . 
חמש דקות אחר - כך , בעוד העמק מיצר סביבנו ומטיל צללים כבדים מלפנים על הדרך : ' אז , אנתוני , מה יקרה אם נגיע לסיבוב של חוות הדגים ויהיו שם המון - המון בחורים מחוספסים עם רובים באמצע הדרך ? 
' 
' פשוט תמשיכי לנסוע במהירות , בלי דרמות . 
' מה יקרה אם יהיו להם אר פי ג'י ? 
' 
' אולי מספיק ? 
' 
' או מוקשים בדרך ? 
' 
' מספיק . 
' אין שום סיכוי שבעולם שנצליח לעשות פרסה עם הגרוטאה הזאת . 
היא נוסעת ששים לשעה , גג ... ' 
' קורין , ' התחננתי , ' תפסיקי לדאוג לעזאזל . 
יש מיליון דברים שאנחנו יכולים לעשות , ולחזור עכשיו הוא לא אחד מהם . 
יהיה בסדר , תשכחי מזה , טוב ? 
' 
' יש לי פשוט הרגשה רעה מאוד לגבי העמק הזה , זה הכול , בסדר ? 
' 
' כן . 
אחרי כחצי שעה של מתח גואה , לבדנו בדרך השוממה , הגענו לעיקול המכריע סמוך לחוות הדגים . 
פניי כבר לבשו את החיוך המרגיע למען קורין כאשר הבחנתי בהם : כעשרה גברים ; כולם חמושים ; מדים בלויים ; חסרי דרגות ; טילי אר פי ג'י ; מוקשים בדרך . 
' לעזאזל . 
תעצרי . 
' לעצור ? 
לעזאזל . 
בלמנו עד עצירה לפני שרשרת של מוקשים נגד - טנקים . 
האנשים התגודדו במהירות סביב הרכב , אחד מהם קרע את הדלת שלי לרווחה עוד לפני שהספקתי להושיט את ידי לידית . 
הוא נדחק לתוך הרכב ברובה שלוף . 
קורין , הלא - מעשנת , גלגלה מרלבורו באוויר ולכדה אותה בין שיניה במיומנות של ותיקים , ואז הציעה לאיש את החפיסה . 
נשאתי עמי מכתב מחייל בטרבניק לאחד ממפקדי צבא הממשלה בגורניי ואקוּף ; שלפתי אותו מכיסי ונופפתי בו בפניו . 
' אתה מכיר את הבחור הזה ? 
תוכל למסור לו את המכתב ? 
' 
הליסטים הקיף את המכתב , הסיגריות , את קורין והציוד שלנו במבט אחד פזול . 
הוא נראה מופתע משום - מה – מעולם לא נודע לנו בשל מה – השתהה לרגע , אחר - כך פנה לאחור ונתן הוראה לאנשיו . 
אחד מהם פינה את המוקשים מהדרך . 
' סע , סע מפה , ' הוא פלט ושילח אותנו לדרכנו בדחיפות מהירות ותוקפניות . 
התחלנו לנסוע . 
ברכיי רעדו . 
קורין נראתה חיוורת . 
' יש ? 
' 
' יש . 
' יש . 
בגורניי ואקוּף נקלענו לשולי אזור של לחימה ושעה ארוכה נתקענו בעיר ההרוסה . 
קורין היתה אחת מנוסעי הרובר שהפעיל כאן מוקש נ"ט שנה קודם לכן . 
בפנים שרוטות היא זחלה מתוך הרכב והחלה לצלם בעוד חיילי בוסניה - הרצגובינה , שהיו נתונים עצמם תחת אש מעמדות ההא וו או ֹ , חילצו את יתר הנוסעים הפצועים . 
אלא שביום הזה , לאחר היחלצותנו בלא פגע מידי ראשי הדג , ידענו כי נוכל להלך על המים אם רק נמצא ים , והמיית הקליעים מסביב היתה בעינינו כמו זמזום של זבובים . 
שש שעות אחר - כך הגענו לספְּליט , הרבה - הרבה אחרי שפרצנו בצחוק היסטרי על גודל מזלנו . 
בשעה שישבנו בבר המלון נכנס צוות טלוויזיה בברכיים פקות . 
הם נסעו באותה הדרך בהפרש של שעה אחרינו . 
ראשי הדג שדדו מהם הכול ואילצו אותם לכרוע ברך בתעלה בעוד קני רובים מוצמדים אל עורפיהם לשם הגדלת האיום . 
יש ? 
אפילו לא קרוב . 
* * * 
נזקקתי לחופשה נוספת בלונדון , אבל לפני כן עוד טסתי חזרה לסרייבו . 
העיר ניפצה את תחושת אי - הפגיעוּת האופורית שלי בטרם זו הספיקה להתפוגג מעצמה . 
מלחמת בוסניה היתה למעשה שלל של סכסוכים נפרדים , כל אחד וטבעו - הוא : המלחמה בין סרבים למוסלמים , בין מוסלמים לקרואטים , בין מוֹסטר לדרום , בין טוּזלה לצפון , בין המובלעות המזרחיות לביהץ' במערב ; בכל עיר , כפר , עיירה נשמעו אותם הקולות אך בסגנונות שונים לאין שיעור . 
גם המלחמה בסרייבו שמרה על ייחוד משלה , אך נוסף לזה עוד שילחה בשאר המדינה ויברציות שעוצמתן כמו נבעה מתוך גביש מזיק . 
יחד עם זה חשתי ציניות גדולה כלפי חלקים מן התקשורת בבירה . 
רבים מדי לא טרחו יותר מאשר לרדת מדי יום לחניון התת - קרקעי של ההולידיי אִין , לנסוע ברכב משוריין למפקדת האו"ם , לקלוט כמה פרטים , למלא אותם בסיפוריהם של ' אנשים אמיתיים ' שאספו למענם שכירי - עט מקומיים , ואז לחזור למקלטם הבטוח כדי לערוך את שצף רחשי לבם מבלי שתיפול שערה משיער ראשם . 
סרייבו נהנתה מיוקרה מוגזמת כבירת התקשורת של בוסניה , דבר שהסיח את דעתם של מרבית העיתונאים ממה שהתחולל במקומות אחרים . 
אפילו השם ' סרייבו ' ניחן בצלצול חושני אם מטעימים את העיצורים על חשבון התנועות למעט האחרונה . 
אבל עם שובי אליה עכשיו אחרי חודשים רבים כל - כך השתוממתי וזעמתי למראה השינויים שעברו על האנשים שהותרתי מאחורי . 
מומצ'ילו , פֶּטַר וילנה , חבריהם ושכניהם – כולם היו חיוורים יותר , צנומים יותר , תזזיתיים יותר , מפוחדים יותר מאז ראיתים לאחרונה בסוף האביב . 
פניהם עטו הבעות כשל גוססים ; עורם אפור שעווני , עיניהם שקועות עמוק בארובותיהן ומוקפות עיגולים משחירים . 
לו נשארתי איתם ייתכן שלא הייתי מבחין בשינויים , אבל אחרי ניתוק כה ממושך הם נראו כמו עדויות מזעזעות לשחיקה שהביאה עמה המלחמה . 
רק הירי ברחוב השומם שבחוץ נשמע שופע , נמרץ וזדוני כתמיד . 
לו נמשך המצור עד אשר אחרונת הנפשות החיות היתה מוצאת את מותה , כנראה הצליל עדיין היה עומד באוויר , מהדהד בחלל הריק כמו תקליט שנתקע , מנציח את עצמו לעד בכוח רשעותו . 
ידיי היו כמעט ריקות בבואי אליהם ; סוללות לפנס של פֶּטַר ; קפה לילנה ; סיגריות וגראס למומצ'ילו ; אספקה זעומה מהעולם שבחוץ . 
בתום פולחן החיבוקים והנשיקות שוחחנו שבע שעות רצופות . 
מי מת , מי נפצע , מי גויס לצבא , מי נמלט ; במקום אחר ובזמן אחר אפשר היה לראות בי סנדק שמתעדכן בקורות המשפחה לאחר היעדרות ארוכה . 
בתקופה שנעדרתי מכאן הכול השתנה והכול נשאר כשהיה . 
חברים הצטופפו כאז בדירה , עשן הסיגריות הגיע לרמות דחיסות שלא נודעו עד כה וברקע מטחנת הקפה כתשה תחת ידיה של ילנה , האמונות כמו מכשיר תעשייתי . 
מישה ונטשה אשתו קפצו לבקר – בתם אוֹזנה , נערה בגיל העשרה , נפגעה לא מזמן מרסיסי פגז אבל שלומה היה טוב , היא היתה בסדר גמור ; מירה עלתה עם בראצו ; אֵנדרֵה הגיע עם שכנתו מירֶלָה ; אפילו סנדרה נכנסה בביישנות לדירה על זוג הרגליים הנאות ביותר במרכז סרייבו . 
סרבים , קרואטים , מוסלמים – לא היו כאלה בחדר . 
רק הבוסנים של סרייבו . 
שום דבר שביכולתי לומר , שום דבר שביכולתי לכתוב לא יצליח להעביר את תחושת הטוהר שחשנו באותם רגעים , את נשמתה המפרפרת של בוסניה הרב - לאומית , הרמוסה אך בד - בבד עדיין כה חיה . 
עם בוא החורף של 1993 ימיה היו כבר ספורים . 
אידיאל הקיום - בשלום היה משהו שעמו אבד לי הקשר במרכז בוסניה . 
בויטֶז הדבקוּת בתוך הקהילות היתה הדוקה ומכוערת כל - כך , עד כי הפילוג הוצג בפניך כעובדה מוגמרת ולא הותיר אלא לעמוד ולצפות במימושו המתועב . 
סרייבו הצליחה לגעת שוב בנימי נפשי ולחלץ משם מה שהיה באמת מוטל על הכף במלחמה ונגדו היה עלי להתייצב . 
חילוניות או לאומנות : באיזה צד של המתרס תתייצב ? 
מומצ'ילו לקח אותי הצדה כאשר השיחה גאתה במקהלה של קולות שונים ובקבוק הגראפּה התכלה . 
גבותיו הזדקרו והוא חייך , ובדיחוּת הדעת של הרגע הפשילה לפתע את דוק העצבות מעל פניו המתוחות . 
' אף אחד מאתנו לא יודע מה יקרה לנו . 
שום סוף לא נראה באופק . 
אני חושב להסתלק . 
' להסתלק ? 
' שאלתי . 
' איך ? 
' 
הוא סיפר לי על תכניתו לחצות עם לילה את נהר המיליאצקה . 
כברת הנהר הסמוכה וגשר וְרְבָּניה החוצה אותה , נוסף להיותם זירתה של לחימה כבדה שימשו לעתים גם להברחת אנשים . 
מנהיגי הכנופיות המקומיות מבין אנשי הצבא קיימו קשר רופף עם כוחות הסרבים שבצד הנגדי ותמורת תשלום במזומן רקמו עסקאות להוציא אנשים מהעיר בחסות החשיכה . 
מי שבחר בברירה כזו סיכן את נפשו ; שני הצדדים יכלו להתכחש להסכם בכל עת , או שחייל עצבני היה עשוי לפתוח באש וכל העסק היה יורד לטמיון ומותיר עם שחר גוויות . 
אלא שמומצ'ילו הפך נואש יותר ויותר . 
בקרואטיה היו לו אשה וילד , ואילו כאן בבירה נהיה קשה יותר ויותר לחמוק מידי כנופיות המגייסים . 
פֶּטַר תמך עקרונית ברעיון . 
כעת היה זה רק עניין של זמן וקשרים . 
לא היתה לי שום עצה בשביל מומצ'ילו . 
הוא היטיב ממני להכיר את המצב . 
בתוכי קיוויתי שלא ינסה זאת . 
לנגד עיניי ראיתי את גופתו צפה במימי המיליאצקה כשפֶּטַר וילנה נותרים להסתדר כמיטב יכולתם בלעדיו . 
רגעים אחדים עוד המשכנו לשוחח , כנוּת בין ידידים , אחר - כך נטמענו בחבורה . 
ארוחת הערב ההיא כללה את התפריט השגרתי של סרייבו – שעועית , לחם , חלב עמיד ושומן - בשר – אך באורם המהבהב של הנרות היא קיבלה משמעות של סעודה אחרונה . 
למחרת יצאתי לספְּליט ומשם ללונדון , נשבע כי אחזור אליהם בקרוב . 
פֶּטַר ביקש ממני למסור צמד עטים בנרתיק מגולף לצעירה שבנכדותיו . 
נתבקשתי להגיש לה אותם בצירוף המסר ' היי תלמידה טובה ' . 
ילנה ביקשה ממני להודיע לבתה שלא תדאג , ככלות הכול הם בחיים , יש להם בית ומה לאכול . 
היא סיפרה לי כי בגילה היא חושבת רבות אודות נכדתה ומיצרה על שאין באפשרותה לראות אותה גדלה . 
פֶּטַר צחק ואמר כי שכח את כל בני משפחתו בלונדון וינצור את תקוותיו לימים טובים יותר . 
הם היו אמיצים כל - כך . 
בהשוואה לתבונתם , גישושיי המגושמים להבין את המלחמה היו עלובים . 
בושתי על כי אין ביכולתי לעזור להם ובושתי במולדתי , שסייעה למלחמת בוסניה במדיניות בת - היענה שלה בענייני חוץ . 
דמעות עמדו בעיניי כאשר נפרדתי מהם לשלום , והתאמצתי לומר להם עד כמה הם חשובים לי , כמעט מכל דבר אחר בחיי . 
מומצ'ילו קרץ לעברי קריצה אחרונה לפני שיצאתי בדלת . 
היתה זו הפעם האחרונה שראיתי אותו . 
כשבועיים אחר - כך הוא נכנס בעסקה כזו או אחרת ושכשך במימי המיליאצקה עם לילה בעיצומה של סופת שלג . 
בצד הנגדי התוכנית השתבשה . 
השמועות שהסתננו מבעד לקווים סיפרו כי הוכה ונכלא בידי הסרבים ; אחר - כך שגויס בכפייה לצבא הסרבים - הבוסנים והתגלגל לאחד מצוותי הטנקים הצרים על העיר . 
כעבור זמן רב הגיעו ידיעות כי בזעמו על רציחת אזרחים בידי חיילים סרבים הוא סרב להילחם והושם במאסר . 
בטרם נודע לי גורלו הסופי הייתי נזכר בו כל אימת שמצאתי את עצמי מגנה בגסות את צבא הסרבים - הבוסנים . 
חלומי הנורא ביותר – שיום אחד אראה את פניו בשדה קרב מעל גופתו של חייל הרוג – גזל ממני תכופות את שנתי . 
כמה פעמים היה ודאי החלום הזה מנת חלקם של הבוסנים . 
כמה פעמים הפך ודאי למציאות . 
משחקים מרושעים 
גמילה היא מסוג הדברים שלגביהם היית מעדיף לקבל אתרעה מראש . 
בדומה ליציאה לחזית , עליך להתחשל בפני הכאב והפחד הצפויים לך לפני שאתה מנתק הכול ומטיל את עצמך לתוך המצב . 
איש קשר נעצר בידי המשטרה והשאיר את הספק שלי בלי חומר . 
דבר כזה לא קרה עד אז לכל אורך עברנו העסקי המשותף , והמחסור הפתאומי הותיר אותי לפנות ערב מיובש כמו דג שהושלך בבוץ על שפת נהר . 
במהלך שלושת הימים הקודמים ישנתי מן הסתם ארבע - חמש שעות לכל היותר , והתשישות החלה לבקע את החומות המתפוררות של הסם . 
זיעה ירדה עלי , חֵלֶב צורב ומדיף ריח גומי שרוף שכיסה את גופי מכף רגל עד ראש ; התחושה בתוך חלל אפי היתה כאילו שאפתי אדי חומצה ; פי כאב וחרך מטעם רע . 
וגרוע מכול היה הדכאון קורע הנשמה שהתגנב במהירות בעקבות הריחוף האיטי האחרון של הסם . 
ידעתי , ש ' הבנאדם ' יהיה במצב גרוע לאין שיעור משלי ; המחשבה על נואשותו נסכה בי תקווה , ויכולתי לסמוך עליו שיהפוך עולמות כדי להסתדר . 
כבר שלוש פעמים שטלפנתי אליו לברר אם משהו השתנה , ומפעם לפעם נימת קולו הפכה ממורמרת יותר ויותר . 
' שמע , אני אתקשר אליך אם משהו יזוז , ' אמר לי באחרונה . 
' אם לא תשמע ממני עד עשר תצטרך להעביר איכשהו את הלילה ולהתקשר אלי בבוקר . 
הסתרחתי בעליבות על המיטה , עישנתי תריסר סיגריות , כל אחת מגעילה מקודמתה , והרקתי כמויות נדיבות של ויסקי לגרוני כשמדי שתי דקות אני מציץ בשעון ; קרוב לשינה מסויטת , אבל לא קרוב מספיק . 
בתשע ושלושים הסכנתי כבר לאפשרות שכנראה לא אצליח להשיג כלום , הורדתי כמה נוּרוֹפנים ומילאתי את האמבטיה עד גדותיה במים כדי להיפטר מהצחנה שהדיף עורי . 
אופטימי מתמיד , הנחתי את הטלפון הנייד שלי בסבוניה , שקעתי במים והנחתי להם להתערבל מעל ראשי , מצטנף בתנוחה עוברית כדי לכסות ככל היותר על גופי מפני הצינה הגוברת בחדר . 
ואז הטלפון צלצל בצפצוף מבעבע שהגיע אלי ממעמקים . 
זינקתי מתנשם אל פני המים , מגעיש מפלים לרצפה מעל דפנות האמבט . 
' כן , ' אמר הקול , ' יש לי משהו בשבילך אבל תצטרך לפגוש אותי כאילו עכשיו כי אני צריך להיות באיזה מקום עוד עשרים דקות ואם אתה לא פה תוך חמש - עשרה אני אסע בלעדיך . 
חמש - עשרה דקות ? 
רק הנסיעה ארכה בדרך כלל עשרים . 
תוך שלושים שניות הייתי מחוץ לאמבט ומחוץ לדירה כשמים ניגרים על שיערי , גבי ורגליי , מספיגים את הטריקו והג'ינס שזרקתי עלי במהירות . 
המכונית , איפה לעזאזל החניתי את המכונית ? 
אצתי הלוך ושוב ברחוב , זרועותיי מונפות בזעם ובתסכול , מוחי משתולל בבהלה . 
לבסוף הבחנתי בה חונה בסמטה , דפקתי את הרכבים שחסמו אותי מלפנים ומאחור עד שהוצאתי אותה לכביש ובחריקת בלמים דהרתי צפונה . 
כשהגעתי למקום המפגש , דרך כל רמזור אדום אפשרי , בדיוק ראיתי אותו מתרחק . 
הוא לא אמר הרבה , רק נתן בי מבט היתולי במקצת והושיט לי את החומר . 
בדרך חזרה נגמר לי הדלק , והמכונית טרטרה עד שנעצרה באמצע הכביש . 
דחפתי אותה לשוליים והלכתי ברגל למצוא תחנת דלק . 
האיש מאחורי הדלפק נעץ בי עיניים מלאות פקפוק כאשר נכנסתי , מבוסס בנעליי , לשלם על המיכל שמילאתי . 
שיערי היה עדיין סמיך מסבון ומים , ובשלב הזה בגדיי הספוגים דבקו לעורי . 
' תראה אותך , לעזאזל , ' הוא סינן לעבר גבי כאשר פניתי ללכת , מותיר אחריי שובל מטפטף עד הדלת . 
' " ווֹש אנד גו " לא אומר שאתה לא צריך להתנגב . 
לשטוף וללכת ? 
' לשטוף או ללכת' היה מסכם טוב יותר את מבחר האפשרויות שלי בזמן האחרון . 
שוב עולה שאלת החיים או המוות , כפי שעלתה עד עכשיו וכבר משך די הרבה זמן . 
כל כמה שאני מנסה לשטות בעצמי שההתמכרות היא רק תהום נשייה משוחררת מקשרים , הרי המציאות גרועה פי כמה ; היא גוזלת ממני את כוחותיי , בריאותי ואת דחף החיים , ונוסף לזה מושכת אלי מערך שלם של השפעות מזיקות אחרות ככל שהקצב גובר . 
ללכת : אוכל להמשיך עם התלות , להשאיר הכול בידי הגורל ולהסתלק מהעולם לילה אחד כשאני נחנק בשנתי מקיא של ויסקי , מסומם מכדי להתעורר . 
או גרוע מזה , לקמול בהדרגה , רצוץ משנים איטיות של חולי . 
אוכל ללכת על האופציה המהירה ולשים קץ לכול בעצמי . 
הרהרתי בזה לעתים תכופות מאוד , לרוב במהלך לילות נדודי שינה כאשר עישנתי ביחידות עם רוחות המלחמה וצפיתי מחלוני באורות העיר . 
מחשבות רבות כל - כך אפשר לדחוס בין מישוש הדופק הראשון על ההדק לבין השקעת אותו מילימטר נוסף של כוח באצבעך הקפוצה . 
לשטוף : אוכל לבחור בחיים . 
לנסות ולחלץ את עצמי מהחרא הזה . 
רק מה , בעיניי הברירה הזו כמעט ולא נראתה כדאית : הקפיאה המעיקה על השמרים לאורך עתות של שלום , הזדקנות , אסונות משפחתיים ושגרה תפלה . 
האם אוכל להשלים עם מה שנראה בעיניי כתלאות היומיום , החיים שבהם אנו מתמידים מבלי שאי - פעם נראה ולו צל של מלאך . 
אני מחרבן עליהם . 
לפעמים אני מתפלל למלחמה נוספת רק כדי שתגאל אותי . 
הפסיכיאטר צודק : אני מרגיש שפוי לגמרי במלחמה , היחיד שמחובר להגיון ולרגש . 
השלום הוא זה שאתו יש לי בעיה . 
אבל רק למען הפרוטוקול , אם נשים את הברירות הללו בצד הרי שכשאני טורח בכלל לנסות ולהסביר את מצבי הנוכחי מתוך התבוננות בעבר , הסיבה עשויה להיות בחלקה יחסיי עם אבי . 
הדברים נשמעים נדושים , והם אכן נדושים . 
משפחות בלתי - מתפקדות הן מתסמיני התקופה . 
לו כל אחד בעל רקע קצת דפוק התגלגל אל המלחמה ופיתח תלות בסם , כל העולם המערבי היה שובת ממהלכו . 
ואף על פי כן , בבוסניה נתקלתי בזרים רבים מהמערב , מחופשים בצורות רבות ושונות , שבאו מרקע משפחתי מפורר כשלי . 
חוויות הילדות שלי לא הובילו אותי בהכרח ישירות אל הסכסוך בבוסניה , אבל הן הניחו בתוכי בסיס מוצק של טינה – רגשות שהגיעו לכלל מיקוד במלחמה , בכך לפחות אני משוכנע . 
ואשר למאבקים פנימיים , הכרתי אותם על בשרי כבר מגיל צעיר . 
במשפחתי הסכסוך לא מומש אמנם באמצעות קלשניקובים ותותחים , חרף הפעמים שבהן נראה כאילו הוא עומד לגלוש לאלימות , אבל היו בו כל יתר יסודותיה של מלחמה . 
קלחת של זכרונות , של אירועים ישנים נושנים . 
אמי היתה הצעירה מבין שתי בנות . 
האמצעים להעניק לה את החינוך הפרטי שקיבלה אחותה נסתתמו , והיא למדה בתיכון המקומי . 
היא לא ירשה את מזגה הסוער של סבתי , ובדומה לאביה היתה ביישנית ומרוסנת , ניחנה במראה נאה ובגזרה נאה ואצרה בתוכה עוצמה פנימית גדולה ועצמאות תקיפה . 
בעזבה את התיכון בגיל שש - עשרה היא נסעה בעקבות שורשיה לאוסטריה , אחר - כך שבה ללונדון . 
היא הכירה קצין פרשים בריטי צעיר ב 1962 . 
הם נישאו באותה השנה . 
ב 1966 באתי אני לעולם , ארבע שנים לפני אחותי . 
קיבלתי ללא פקפוק את הגרסה הזו לאירועים ואת מעמדי כבכור המשפחה , כפי שמקבלים אותם כל הילדים . 
רק כעבור שנים אחדות הפציעה אמת אחרת ודחקה את רגלי האמת שלי . 
אני זוכר את אבי , קודם שעזב אותנו , בצורה קלושה ביותר , ומקווה שבמרוצת הזמן הזכרונות המאוחרים יותר יושלכו כמו מטען עודף לתוך אותם המים האפלים שבלעו את שש השנים הראשונות . 
יום אחד , בשעה שטיילתי עם הכלבים סביב ביתנו הגדול בברקשיר , אמי סיפרה לי שאבי עזב את הבית , שהוא מאוהב באשה אחרת , שהם עומדים להתגרש . 
הייתי בן שש , ובגיל הזה הבשורה הותירה בי זעזוע דומה לגילוי כי סנטה קלאוס הנו מיתוס , אם כי במישור הצער , בין הבשורה לביני חצץ עדיין האובדן הטרי של טרייר אהוב שנדרס על - ידי מכונית . 
את הדברים האלה צריך לשמור בפרופורציות ; בכיתי בעיקר מתוך ההבנה כי את תפיסת ה ' עושר ואושר ' שהיתה לי בילדות לגבי החיים אפשר היה כעת לתייק תחת ' פתפותי ביצים ' יחד עם סנטה קלאוס . 
העולם היה בלי ספק ראוי שאנהג בו בחשדנות . 
הבית שלנו נמכר , הליכי הגירושים נשלמו , ואמי , אחותי , שאר הכלבים ואני עברנו משם . 
אנשים מספרים לי היום שאבי ואני היינו קרובים מאוד . 
לי אישית לא זכור מכך כלום . 
עד מהרה חשתי כאילו השלתי מעלי נטל כבד : לא עוד קולות ליליים של ריב ובכי נישאים מהקומה התחתונה ומפריעים את שנתי . 
שלושתנו חיינו כעת יחד בבית מבולגן בכפר לצד ביבר החיות הנערצות על אמי . 
תחילה ידענו ימים נפלאים , שופעי חירות של חיי כפר . 
אמי אהבה אותנו ללא עוררין , ואנחנו אותה . 
אחר - כך סבלנו פלישות גסות מצד העולם החיצון . 
מוות היה הראשונה והנוראה מכולן . 
בטווח של שנים ספורות וקצרות סבי ודודתי הוכרעו במחלות אכזריות , מהירות . 
אחריהם הסרטן המית גם את סבתי , ובכך סתם את הגולל על עברה של אמי . 
היא נשאה כל אובדן ואובדן ברוח סטואית . 
היינו משפחה קטנה , מלוכדת , והפצעים היו עמוקים . 
כילד , כל אסון פתאומי כזה רוכך בזכות אמונתי כי המוות איננו הסוף , כי יום אחד עוד אראה את האבודים . 
מה לא הייתי נותן כדי למצוא בתוכי אמונה כזו גם היום . 
החופשות מבית הספר יכלו להיות אושר גדול אלמלא העובדה שתמיד נאלצתי לבלות שבוע אחד אצל אבי השנוא עלי . 
הוא נראה סמכותי ומרוחק , וביתו היה כפוף לכללים ונוקשה . 
היו שעות מוגדרות מתי לקום , מתי לאכול , מתי להיות נראה אבל בלתי נשמע , מתי להיות בלתי נראה ובלתי נשמע , וחל איסור להזכיר את העבר בו היה נשוי לאמי . 
אחותי מעולם לא נאלצה לעבור את החוויה . 
משום - מה , היא לא נפגשה עם אבי כלל . 
קינאתי בה על חירותה , ופעמים רבות שאלתי אותו מדוע אין גם היא צריכה לשהות בביתו . 
בדרך כלל השאלות האלו הושבו בנפנוף , אבל פעם אחת הוא אמר לי כי לכשאגדל אזכה לתשובה , מה שלא שיכך את סקרנותי במאום . 
משך השהות היה מעל לכל ויכוח . 
כאשר רמזתי כי עדיף יהיה לקצר את הביקורים הוא הודיע לי שכאָב , החוק מתיר לו זכות להתראות עם בנו ועלי ' ללכת בתלם ' . 
הוא היה כבד בעניין ההליכה בתלם . 
בזעמו על בריחתי מהפנימיה החל להרצות לי שוב על חשיבותו של ' התלם ' . 
כמה ימים לאחר אותה נזיפה גיליתי סוף - סוף מדוע אחותי היתה פטורה ממנת גורלי . 
אחותו למחצה של אבי , נערה בגיל העשרה , התארחה גם היא בביתו , ואחר צהריים אחד , בעקבות בקשתו של הזקן , סיפרה לי כמעט בלי כחל וסרק כי אחותי איננה ממש אחותי ואינה בתו של אבי . 
הייתי בן עשר אבל בקיא מספיק בהוויות העולם מכדי להחמיץ את ההשלכות של הידיעה . 
יהיה אשר יהיה ההגיון שהדריך אותו להאיר את עיניי בצורה כזו , היה זה שער עצמי . 
מזה זמן רב ראיתי בו גוף עוין שפלש לחיי , והגילוי כי אמי ניהלה רומן עם גבר אחר מחוץ לנישואיה אתו לא הפתיע אותי כלל . 
יותר מזה , הגישה שהפגין כלפי אחותי היתה בעיניי מרושעת , והנושא הפך לסלע מחלוקת גוברת בינינו , במיוחד לאור העובדה שלא היתה תשובה מוחלטת לשאלת האבהות על אחותי . 
ייתכן שהיתה בתו , ייתכן שלא . 
העניין לא הוכח , ומבחינתי כלל לא היה אמור להוות שאלה . 
הוא חי איתה במשך שנתיים כשהיה נשוי לאמי וקיבל אותה אז כבתו בידיעה שהדבר מוטל בספק . 
להתכחש פתאום לילדך מסיבות גנטיות , אמיתיות או משוערות , היה בעיניי פשע מתוך דעה קדומה . 
חבריו בחלקם הסכימו עם גישתו . 
שפע של השמצות התהלכו אודות אמי , אחותי ועלי – האשה החוטאת , הבת הממזרה והילד הבעייתי . 
אני בז לאותם אנשים ולקנאותם צרת האופקים . 
ואז הגיעה תקרית שהכשילה סופית כל סיכוי לקשר אמיתי בינינו . 
זמן קצר לפני שאחד מעובדיו של אבי עמד לאסוף אותי לשבוע מאושר נוסף בחווה שלו נתקפתי היסטריה בפני מה שמצפה לי והשלכתי את עצמי במורד המדרגות . 
תחילה נראה כאילו השגתי את התוצאה הרצויה ואמי הבטיחה שתבוא לקחת אותי הביתה אם אסכים ללון אצלו לילה אחד . 
בטפשותי הסכמתי . 
הזקן השתולל מזעם כאשר הגעתי ונודע לו על העסקה . 
' אתה מאחר לרכבת , אנתוני ? 
' גיחך לעברי למחרת משהצצתי בשעוני בציפייה לבואה . 
הוא דאג לכך שאותו עובד שאסף אותי ביום הקודם ירחיק אותי כעת מהבית , ולא הותיר בידי אמי כל ברירה אלא לחזור בלעדיי . 
כאשר החזירו אותי לחווה ספגתי סטירה מידי אשת אבי ואולצתי לשמוע אותו מכחיש כי אמי התכוונה בכלל לאסוף אותי . 
הוא טען שהיא באה רק כדי ' לדון בלימודים שלי ' . 
מכשירי הטלפון באגף בו שיכנו אותי נותקו כך שלא אוכל להתקשר הביתה . 
' הטלפונים מקולקלים , ' נאמר לי : עוד שקר שקוף . 
האירוע היה חלק ממאבק משמורת שהיה מחוץ לשליטתי . 
אבל אפילו בגילי הצעיר הייתי מודע לכך שאבי , בהתנהגותו המשפילה והמאיימת , התעלם לחלוטין מרגשותיי . 
בחופשה הבאה , כשהגיעה המכונית לאסוף אותי , ברחתי . 
וגם בזו שאחריה . 
אבי איים לגרור את מאבק המשמורת לבית המשפט , אחר - כך התקפל . 
ככל הזכור לי , לא עבר עלי אף לילה נוסף בביתו . 
עם השנים קיימנו קשר קלוש ולא עקבי , פיתחנו אדישות , ופרטי סלעי - המחלוקת הבודדים איבדו בסופו של דבר כל משמעות לנוכח חוסר האמון הגובר . 
זכורה לי הפעם האחרונה שהתראינו , בדצמבר 1992 . 
נסעתי לחווה שלו לאחת מסעודות הצהריים התלת - שנתיות הטקסיות , במהלכה נמנענו מלהעלות כל נושא שהיה עשוי לעורר ריב . 
תחום הנושאים הצטמצם משום כך בצורה כה דרמטית עד כי השיחות בינינו הפכו באותם אירועים לשחזור כמעט מלה במלה של הקודמות , כמו מנטרה שחוקה וחסרת משמעות . 
באותה ארוחה אחרונה כבר לא היה לי מושג מיהו , ולו – מי אני . 
המאמץ לגלות זאת היה כרוך בשפיכות דמים גדולה כל - כך , שהדבר היחיד עליו היינו מסוגלים להסכים היה אותה הפוגה עקרה . 
אפילו הביקורים הללו עוררו בי סלידה . 
חוויות הילדות העגומות והקשות הכתימו את זכרוני והייתי מעדיף להיפגש בכל מקום רק לא בביתו , רעיון שהוא פסל על הסף . 
אלא שבאותו דצמבר נדמה כי שבר את החוקים שקבע הוא עצמו . 
ישבנו סביב שולחן האוכל , זירה מתוחה שכינסה אותנו בעל כורחנו בחלל פיסי אחד , והשיחה היתה כמו בלט של צעדים מתורגלים היטב . 
ייתכן שאפילו היתה נועזת מעט מהרגיל ונגעה בענייני השעה . 
השקפת עולמו היתה טבועה בגזענות , ריאקציונריות ואנטישמיות . 
הוא דגל ברביזיוניזם לא רק לגבי ההיסטוריה אלא גם לגבי חייו שלו . 
לשוחח על אירועי האתמול בארץ אחרת היה משום כך כמו לזרוק רימון לאוויר . 
מבחינות אחרות הוא היה אדם שנון מאוד , אינטליגנטי מאוד . 
כשאשתו לצדו הוא היה מסוגל להטיל אימה גדולה במיוחד , והוא ידע זאת . 
זו גם כנראה הסיבה מדוע מעולם לא ניתן לי להיפגש עמו ביחידות . 
לבדנו , יכולתי לפתוח את אופקיו הצרים כמו היו צדפה שלוקה . 
יותר מכול זעמתי על הסתגרותו המתגוננת . 
סירובו לפגוש אותי מחוץ לביתו היה הפן הגלוי ביותר והחולני ביותר של גישה זו , חומה שניסיתי שוב ושוב למוטט . 
את הערצתו לאשתו החדשה ולילדיו החורגים יכולתי לקבל ; אבל לא שעשה זאת על חשבון כל השאר . 
חשתי שאם נוכל לדון במצב בגלוי וביחידות , אצליח להביא הפיכה כלשהי ביחסינו בצורת הבנה חדשה . 
ייתכן שבמהלך אותה ארוחה שתינו יותר מדי יין , אך סביר יותר כי הסובלנות שגיליתי כלפי יחסינו הגרוטסקיים פשוט קרסה . 
עקצתי אותו בעקבות אמירה שהעיר והיתה בעיניי מעליבה במיוחד . 
הוא נקם בתורו . 
בשלב ההוא אף אחד מהצדדים לא רחש עדיין כעס אמיתי כלפי האחר , אבל איכשהו נפתח דיון על גישות ועל העבר , זירת קרב שהיתה עד אז בגדר טאבו . 
הוא עדיין לא היה מסוגל בשום אופן להכיר במציאות ולא ליטול שום אחריות על מעשיו . 
נתקפתי זעם , יותר מכול למראה הגיחוכים מלאי הבטחון העצמי שקפצו על שפתיו בלהט הויכוח המתעצם . 
בתוך הגבולות הצרים של ביתו הוא היה משוכנע כל - כך בעליונותו . 
' אני רק מצטער שאני לא מאמין באלוהים , ' אמרתי . 
' אחרת היה לי לפחות הסיפוק לדעת שתישרף בגיהנום . 
אינני מתחרט על שני המשפטים הללו שנולדו בתוך פי ללא תיווּכה של המחשבה . 
התכוונתי למה שאמרתי ועדיין אני רואה בהם אמירה מאופקת . 
היו לי עוד שפע של אחרים כמותם . 
השניים האלה עוד היו כלום . 
תחילה הוא קידם את הדברים בחיוך מתנשא , כאילו רק אישרו לו כל מה שחשב עלי בעבר . 
אבל מתחת לזוויות פיו הקפוצות ידעתי שהקזתי דם . 
הפולמוס נמשך , אבל בקרירות . 
איש מאתנו לא הרים את קולו . 
איש לא קטע את דברי האחר . 
המשכנו כמו במשחק שח , באותה אווירה של ריכוז צונן ודממה , כשכל שחקן מבצע בתורו מהלך , והמלים היו כמו אבחות סכין במקום חיכוך הכלים . 
עברנו מחדר האוכל לסלון . 
כעסי החל כבר להרעיד את קולי וחשתי שאני מתאמץ שלא לצאת מכלל שליטה . 
אבי נראה כאילו נחלש לפתע וצלל בתוך כורסתו כשהוא מפקיד את המשך המריבה בידי אשתו . 
גרעין קשה של איבה היה בינינו . 
בעיניי לא היתה לה זכות להעביר ביקורת על משפחתי או עלי . 
בארוחה ובויכוח לקח חלק גם בנה , שהיה אותו זמן , יש להניח , בתחילת שנות העשרים לחייו . 
נוכחותו ריסנה אותי מלתקוף אותה באמת . 
אבל כאשר אמי החורגת טפלה לפתע על אמי את התואר נואפת , איבדתי את עשתונותיי . 
לא יכולתי להסכין עם עלבון כזה מפי אנשים שהיו למעשה זרים במשפחתנו והזעם שלי גבל ברצחנות . 
אני זוכר את האוויר מצטנן סביב פניי ואת גופי מפרכס מחימה בעודי נאבק להכיל אותה . 
בהיתי דקות ארוכות באח במאמץ להשיב את שלוות רוחי . 
אחר - כך תרתי אחר תגובה בפניו של אבי . 
הוא ישב מולי , חסר אונים לגמרי , אומלל ועם זאת נרפה מכדי להניף אצבע ולשים לזה סוף . 
אשתו יצאה מהחדר ואני יצאתי מהבית והלכתי למכוניתי . 
אבי בא בעקבותיי . 
פניתי אליו . 
' יכולת לעצור את זה בכל רגע , ' אמרתי בשלווה . 
' אבל נתת לזה להמשיך . 
אתה מודע לאמיתוֹת העבר , אבל מתכחש להן בפני בנך . 
חסר ישע הוא משך בכתפיו . 
נדמה לי עכשיו שלאותה משיכת כתפיים היתה עלי השפעה עמוקה יותר מכול שאר אירועי אותו יום . 
הוא סבל גם כן , ולא היה מנותק עד כדי כך שלא יכיר בסבלו . 
אבל הוא היה כה שבוי בחוסר היכולת שלו לתקשר , כה משועבד לתפיסת העולם הארכאית שלו , עד כי ויתר מכל וכול על אחריותו האישית . 
מעורר רחמים היה לראות את אבי במצב כזה ואינני מאחל זאת לאחרים . 
' לעולם לא אחזור לכאן , ' הוספתי . 
' אפגש אתך לבד בכל זמן שתרצה , בכל מקום פרט לזה , אבל לכאן לא אחזור לעולם . 
כצפוי הוא סרב ויותר לא ראיתי אותו . 
ואולם , כאשר שמע מכלי שני שאני עומד לנסוע לבוסניה הוא הרחיק עד כדי לטלפן לאמי והפציר בה להניא אותי מתוכניתי . 
עם סיום המלחמה אני הייתי בחיים והוא היה מת . 
עכשיו אני חש לפעמים כאילו אני הרגתי אותו . 
11 
נמלי תעופה : תאי - לחץ שבהם ניסיתי לאזן את מחשבתי לפני הצלילה הצפויה לי , בין אם אל עומק המלחמה ובין אם אל פני השלום . 
אי - שם בדרך בין המכס למסלול תמיד כאילו נסחפתי לתוך חלומות מוות נרקיסיסטיים . 
האם אמות ? 
האם אני רוצה למות ? 
או , בדרך הביתה , מדוע אני בחיים ? 
האם רציתי לחיות ? 
בזגרב השמש של חודש מרץ עדיין טבלה בגוון חורפי של אפור , ובשעה שהמתנתי באולם הנוסעים מחשבותיי היו ממוקדות במיוחד . 
המלחמה במרכז בוסניה הסתיימה בן - לילה . 
הקרבות בין הקרואטים למוסלמים פסקו . 
הסכם שלום מרוחק שנחתם בוושינגטון הביא לקץ הסכסוך בשבוע האחרון של פברואר 1994 אחרי שלחץ תקיף מצד האמריקאים על שלטונות זגרב שמט את קרקע הסיוע הצבאי של קרואטיה מתחת לרגלי הלאומנים בהרצגובינה . 
החדשות הממו אותי . 
מלחמת כוורת הדבורים שלי , שלוות הייסורים שבה המו סביבי החיים והגוססים בתוך גבולותיה האינטימיים של המובלעת , אלה הגיעו לקצן . 
לא הכול נגמר , שכן המלחמה עם הסרבים עדיין נמשכה . 
ואולם , בויטֶז המלחמה היתה על סף דלתי ונוכחותה חלחלה לתוך כל ימיי . 
הזמנים הללו חלפו . 
חשתי כמו בסיומה של פרשת אהבים , יגון פרטי משוכך בהיצף של נוסטלגיה חושנית - מלנכולית . 
אתרעה לא רשמית על השלום יצא מפי קצין בריטי כארבעה ימים לפני שהושג בפועל , אבל התעלמתי ממנה . 
בויטֶז הוצב משמר קולדסטרים . 
אנשיו עמדו בחורף הקשה , בנאמנותה המתעתעת של התקשורת ובבהמיות השוחקת של הסכסוך זקופי קומה להפליא . 
מפקדם היה טיפוס גבוה ומשכיל שכלפיו רחשו אמון עז וכבוד , בעוד הם עצמם זוכים מצד הבוסנים המקומיים ליחס שגבל בחנופה . 
בדומה לכל גדוד ראוי לשמו , הקולדסטרים העריך את התמהונים שבו . 
גם הבוסנים אהבו תמהונות , והמשמר צויד במכסת יתר של זו . 
תחילה אנשי המשמר נראו זהירים יותר מקודמיהם , ועוררו את חשדנותי . 
אלא שהאחריות שלי היתה נתונה לעצמי בלבד . 
לא החזקתי בידי את גורלם של חיילים בתקופה שבה הנחיות האו"ם קרסו בצורה חסרת תקדים אפילו ביחס לקיץ הקודם . 
עם הזמן למדתי להבין את המגבלות שבהן היו נתונים ולהעריך את התובנות המפוכחות ששמעתי בכל שיחה עם קצינים או אנשי המשמר . 
אבל עד מהרה , בדיוק כפי שקרה ליחידות בריטיות אחרות , האנשים איבדו את ביישנותם על ההדק והיו מאושרים להפגיז כל אימת שהנסיבות אפשרו זאת , לרוב את ההא וו או ֹ , מה ששימח אותי אף יותר . 
הקולונל שלהם היה תמיד נגיש וישיר . 
הוא היה משוכנע בהשקפותיו הפרטיות על המלחמה ובטח בי מספיק כדי לגלול אותן בפניי , אם כי לעתים קרובות מדי התקשורת בינינו הוכתבה על - פי צרכיי המקצועיים וכך מצאתי את עצמי מציג שאלות שהתשובות עליהן היו ידועות לשנינו מראש אבל נזקקתי לשמוע אותן בכל זאת כדי שאוכל לצטט אותו . 
ככל שהמלחמה סביב העמק נכנסה לתיקו במעגל נקלה של הרג והרג נגדי , כך השאלות שלי והתשובות שלו הפכו צפויות יותר ויותר . 
המלחמה נהייתה מכוערת במידה שלא נראתה עד אז . 
אף אחד מהצדדים לא טרח עוד לקחת שבויים וחילות המצב בכפרים נשחטו תחילה בידי צד אחד , אחר - כך בידי האחר . 
ויקטוריה בלעה כדורי ארגעה כה רבים עד שלרוב לא היתה מסוגלת לנהל שיחה . 
אמה ואחיותיה היו עדיין בזֶניצה , מעוז של טריטוריה מוסלמית שהיתה מנותקת מזה שבועות . 
מילַן עשה לפחות שלושה ימים בשבוע בחזית . 
הפרידות שלהם הפכו מחזה מייסר כשברקע הקברים שעל מורדות הגבעות גולשים מתוך בתי העלמין כמו טרשים חומים . 
השלטון הקרואטי במובלעת החל לקרוס וקרבות - כנופיות אכזריים פרצו בעוד הקבוצות השונות מתחרות ביניהן על השליטה בשוק השחור . 
תחילה יוּטָה , סנדקה של ויטֶז , נורה בבטנו והפך משותק , אחר - כך גם דרקו ֹ קיבל את המגיע לו . 
בסיס - הכוח היזמני שלו ויהירותו הגוברת הכעיסו מפקדים קרואטים רבים . 
יום אחד כנופיה קרואטית יריבה ניקבה באש אוטומטית את המרצדס הלבנה שלו בפאתי ויטֶז . 
דרקו ֹ הצליח להיחלץ מהמכונית , יורה סביבו , אך נפגע שלוש פעמים בחזהו ובבטנו . 
הוא פונה במצב קשה במסוק לבית חולים בספְּליט . 
כעבור שבועיים שחרר את עצמו ונעלם . 
בינתיים אהובתו הצעירה צפה הפוכה על בטנה אל פני נהר הלאשבה . 
היא נורתה בראשה . 
בסיומה של שיחתנו בפברואר הקולונל של הקולדסטרים הוסיף לפתע כי , אם להיתלות בדיאלוג שהתנהל בימים האחרונים בין מפקדים קרואטים ומוסלמים , הרי ייתכן שהמלחמה תבוא לקצה עוד לפני סופו של החודש . 
' מה זאת אומרת ? 
' שאלתי בפקפוק . 
' נראה כי כל מיני מפקדים החלו באחרונה לדבר ביניהם , אנשים שעד היום לא נהגו לתקשר ... ' הוא אמר ונדם באופן מסתורי . 
היה נדמה לי שהקולונל איבד את חוט העלילה , ולא טרחתי ללחוץ עליו להרחיב בנושא . 
בעיניי סיום המלחמה היה בלתי מתקבל על הדעת . 
אף אחד מהצדדים לא השיג עדיין יתרון צבאי גדול דיו כדי לאלץ את האחר להסכים לפשרה , אם כי מצבם של הקרואטים , על אף כל הישגיהם , היה בכי רע יחסית למוסלמים , שהיו בגבם אל הקיר ונלחמו מתוך אמונה שנעדרה אצל התוקפנים המקוריים . 
ארבעה ימים אחר - כך הלחימה נפסקה , והאזנתי לקול סדוק בשירות הבי בי סי לעולם מכריז על פרטי ההסכם שהושג בוושינגטון . 
היתה זו רק עדות חותכת לציניות שלי – היה לי מקור כלפיו רחשתי אמון , הערכה וחיבה , ועם זאת כאשר גילה לי משהו בר - משמעות חשבתי שהוא מדבר סרק . 
לא הרבה השתנה בימים הראשונים של השלום . 
ההרג נפסק , אך משני העברים של קווי השוחות הצדדים המשיכו לנהוג זה בזה בחוסר אמון . 
צבא בוסניה - הרצגובינה , שמלכתחילה לא רצה במלחמה עם הקרואטים , נטה יותר לסלוח , למרבה האירוניה . 
הקרואטים של בוסניה סברו כי זגרב מכרה אותם וראו בהסכם השלום החדש נישואים כפויים מתוך תועלתנות . 
רשמית , חלומם לגבי הרצג - בוסנה נקבר . 
שני הצדדים נועדו לחבור במסגרת פדרציה , בחסותה הפדרטיבית של קרואטיה . 
שינויים קוסמטיים הוכנסו במהירות בשרשרות הפיקוד הן של ההא וו או ֹ והן של צבא הממשלה לטובת שימורה של הפסקת האש . 
היותר ידועים לשמצה מבין הקצינים הורחקו , באופן זמני , כשעירים לעזאזל של השלום . 
ואולם , חרף הקו הרשמי , הלאומנים שביניהם נצרו בלבם עמוק מתמיד את חלומותיהם המכוערים . 
אם להתעלם מפרטי ההסכם הרי שיומו הצורם של השלום החדש בא כאשר המשמר החליט לחגוג בנגינת תזמורת הגדוד לפני קהל של תלמידי בית ספר בויטֶז . 
המחווה נערכה מתוך הכוונות הטובות ביותר , ואולם ברגע שתוף הבס חבט את התו הראשון כל הילדים באולם צללו אחוזי בהלה לתפוס מחסה . 
קולות שונים ופרשנויות שונות : הכרתי את ההרגשה . 
שום דבר לא ישוב להיות כשהיה . 
נחילים של עיתונאים חדשים הציפו את ויטֶז כדי לטעום מהתפתחויות השלום . 
חשתי כעס ומרירות . 
איזה שלום ? 
המחשבה היתה מפלצתית . 
ואז נגנב ממני הדרכון . 
היה זה תירוץ טוב להתרחק לזמן - מה . 
הכסף שברשותי לא הספיק אמנם לכרטיס הביתה , אבל נכנסתי בכל זאת מן הקור המקפיא של סופת גשמים למשרדי קרואטיה ארליינס בזגרב בתחושה של אופטימיות יגעה . 
הפקידה הציעה לי כרטיס בחצי המחיר משום שלדבריה הסיפור שלי שעשע אותה . 
אפילו בחברה שבויה בבירוקרטיה , הספונטניות צצה ברגעים בהם אתה הכי פחות מצפה לה . 
באולם הנוסעים , ממתין לכרוז שיבקש מהטסים ללונדון לעלות למטוס , הפכתי בזכרונות של חודשי החורף האחרונים במרכז בוסניה כמו בחפצי אמנות יקרים : בעדינות ובסיפוק של אספן נלהב . 
עוד אני שותה קפה , מעשן וחולם , המון הנוסעים המתרוצץ חלף סביבי כמעט מבלי שאשגיח בו . 
ואז פרצוף אחד ניתק מתוך המסה האלמונית וניגש בתכליתיות , בצליעה קלה , לשולחן שלי . 
הוא לבש מעיל עור חום יקר וחבש משקפי טייסים ; משך אליו כסא קלוע , התיישב ותלה בנונשלנטיות את זרועו על המסעד , הכול בתנועות קלילות יחסית לאדם שנורה לאחרונה שלוש פעמים . 
' עשית דרך ארוכה מויטֶז , ' ציין דרקו ֹ בקול מסתודד , מחייך בעקמומיות ורוכן לפנים . 
' או שעלי לומר עכשיו " ויטֶז הפדרלית " . 
הוא הזמין קפה והצית לעצמו מרלבורו , מתעכב לנפנף בדל של אפר דמיוני משרוול מעילו . 
הפעם האחרונה שראיתיו היתה בהריסות מוכות הזוהמה של הקו בפאתי סטארי ויטֶז , עטור חגורות תחמושת על חזהו הפועם , עמוס רימונים , אקדח על ירכו ורובה סער שנדמה כצעצוע בין ידיו הגדולות . 
אפילו בתחומי הפלסטיק המשמים של נמל התעופה לא נגרע מאום מנוכחותו , וההילה שהקרין כאילו זמזמה סביב השולחן כנחיל של צרעות . 
המלחמה במוסלמים העניקה לו כוח , חירות ויוקרה . 
כל עוד היא נמשכה , הוא היה גיבור בעיני אחדים ופושע בעיני אחרים . 
נסיגתם הפתאומית של גלי האלימות בעמק הלאשבה שללה ממנו את מעמדו הדו - משמעי . 
השלום איים עליו יותר מכנופיות יריבות , שכן כעת היווה שעיר לעזאזל מפתה לצורך מירוק חטאיהן של דמויות שהשפעתן רבה משלו . 
שוחחנו שעה קלה על מכרינו המשותפים , ודעותיו באשר לעתיד מרכז בוסניה נורו בטינה לחלל האוויר . 
' אותם האנשים שהאמינו בהרצג - בוסנה ודרבנו אותנו להילחם מפנים לנו עכשיו את הגב כדי לשאת ולתת עם האמריקאים , ' הוא אמר . 
' המלחמה היא דבר מוזר . 
כל הדיבורים האלה על שלום הופכים אותי לאויב פוליטי אפילו בעיני הצד שלי . 
מערכת הכּריזה הודיעה בפעם האחרונה על העליה לטיסה שלי . 
עמדתי לעזוב . 
הוא קם על רגליו , הושיט לי את ידו , חייך אלי שוב כאל שותף לדבר עברה ומשך בכתפיו . 
' טוב ... להתראות באוסטרליה . 
כתבתי את סיפור פגישתנו . 
לאור הנסיבות ההן , חבל היה לוותר עליו . 
בנוסח שלי הכנסתי שינוי אחד . 
' אוסטרליה ' במקום ' ברזיל ' . 
ייתכן שדרקו ֹ שיקר , ובכל מקרה אם היו כאלה שחיפשו אותו באמת הם היו מאתרים אותו גם בלעדיי , אבל הוא תמיד דאג לי בחזית ובעיניי היה לכך משקל רב יותר מאשר העובדה שרצח בצורה ברברית אנשים לא מוכרים לי . 
כך שלא הייתי מוכן לתת בידי אלה שחיפשו אחריו , והללו היו רבים , בין היתר חוקרי פשעי מלחמה , רמז ראשון לגבי המקום שאליו נסע . 
ראיתי בכך בגידה . 
מנקודת ראות אחרת אפשר כמובן לומר כי אני שותף לקשר כלשהו וכי תפיסתי לקויה . 
אני מסוגל לחיות עם זה . 
דרקו ֹ כמעט לבטח שוכב היום עם המתים , כך שזה כבר ממילא לא משנה . 
12 
ראיתי בבוסניה לוויות רבות כל - כך , עד שעם הזמן כולן התמזגו בזכרוני לכדי מישמָש אחד מטושטש של אדמה מגולה , דמעות ואתים חופרים . 
היה עלי לגשש בזכרוני ולשחזר את צורתו של הסימון הנעוץ בקרקע או את לבושו של איש הדת על מנת להגדיר לעצמי מי היו המתים שנקברו . 
כנוכרי , בן לאמונה זרה ולא מוכר לאבלים , השתדלתי תמיד לעמוד במרחק - מה מהצד בתקווה לתת בידיהם מעט פרטיות . 
הלוויה הנוכחית לא היתה שונה בהרבה . 
הטקס היה קתולי , רובו בלטינית ; הכנסיה היתה מודרנית ומכוערת ולתוך הבור הורד ארון גס שלרגע אחד נטה בצורה מגושמת ונחבט בקירות העפר הרכים . 
האבלים ניצבו בשני אשכולות , משמאל ומימין לקבר , בעוד אני עומד מרוחק במקצת לרגליו . 
קולות מוכרים של התייפחות עלו לאוויר והכול שמטו את ראשיהם ונראו אומללים או לכל הפחות רציניים כמתבקש . 
כמה לכסנו לעברי מבטים . 
בבוסניה היה זה עניין שבשגרה . 
אנשים תמיד רצו לדעת מי אתה , ומעיניהם ניבטה לרוב סקרנות יותר מאשר עוינות . 
רק שהפעם הכול היה בכל זאת קצת שונה . 
הלוויה נערכה באנגליה והאדם שנטמן באדמה היה אבי . 
חזרתי לבוסניה כמתוכנן , שלושה שבועות או מעט יותר כתום פעולות האיבה בין המוסלמים לקרואטים . 
המלחמה עם הסרבים היתה עדיין בעיצומה , וגם אם קווי החזית לא היו בקרבה מיידית הרי שהיו בכל זאת קרובים . 
הר ולאשיץ' היה במרחק קילומטרים ספורים ממערב , והבסיס שלי במרכז בוסניה אִפשר לי כושר תנועה מעולה לאורכה ולרוחבה של ה ' פדרציה ' . 
שקלתי אמנם לחזור לסרייבו , אך אילוצים מקצועיים גברו על הפיתוי . 
העיתון שעבורו עבדתי המשיך להחזיק עיתונאים בבירה , וחשיפה ארוכה יותר מיומיים - שלושה לסצנה התקשורתית , הממאיסה את עצמה שם , עוררה בי סלידה . 
במרכז בוסניה חשתי נייד יותר אחרי שרכשתי מחבר לאדָה ניבָה – גנובה אבל מי עקב – ולפעמים גם מחובר יותר למלחמה מאשר בתחומיה הקלאוסטרופוביים של הבירה . 
המלחמה בין המוסלמים לקרואטים אולי נסתיימה , אבל בלעדיה מרכז בוסניה נראה ריק והשנאה נותרה בעינה . 
בוקר אביב אחד , מציץ מחלון חדרי , ראיתי זקן שגופו מקומט וחלוש כמו צב שנשלף מתוך שריונו עוצר את אופניו בחוץ ושואל משהו את סְפְּלאט ' הדוור ' . 
סְפְּלאט ניחן במבנה גוף של איכר וחרף ארבעים שנותיו היה חזיר יבלות מהלך על שתיים שעורו סיקוסים צרובי שמש . 
הוא ניגש לזקן בזהירות והשניים שוחחו כעשר שניות בטרם הנחית עליו סְפְּלאט מהלומה אדירה . 
אגרופו של סְפְּלאט , בשרני כאומצה , הוזנק לאוויר מנקודה שמתחת לקו ירכו . 
קול החבטה נישא עד חדרי , צליל קהה כמו צליפת מחבט בשטיח רטוב . 
היא נגחה ישר בפני הזקן והדפה אותו מעל השוליים ולתוך תעלה בעוד אופניו יצאו מתנודדים בקלילות במורד הרחוב . 
מעבר לתעלה הזדקרה גדר תלת שלבית של תיל דוקרני ועליה נתלה הזקן , ראשו מדלדל על כתפיו כמו דחליל שבור . 
סְפְּלאט ירד אל התעלה , חיכך את אגרופיו והסתער בשיקול דעת קר . 
ראשו של הזקן הוטח ימינה ושמאלה . 
חשתי כצופה בציד כלב - ים באלות במיצרי ברינג . 
רצתי למטה , אבל עד שהספקתי להגיע לחניה הזקן כבר נפל מהתיל ושכב חסר הכרה בתחתית התעלה . 
סְפְּלאט ניגש אלי , פניו אדמומיים ומזיעים מחמת המאמץ ועיניו החזיריות הקטנות חלולות לחלוטין . 
' מה קרה פה , לכל הרוחות ? 
מי זה ? 
' שאלתי מתוך הנחה שאני מתערב בסכסוך משפחתי . 
סְפְּלאט משך באדישות בכתפיו . 
' לא יודע , לך תזדיין . 
מוסלמי אחד , ' כאילו היה בכך כדי להסביר הכול . 
מה שקרה היה פשוט למדי . 
הזקן היה מטרבניק , ובמסגרת תנאי השלום חצה באופניו את הקו כדי לקנות מזון באזור הקרואטי , שמאז ומתמיד היה מצויד טוב יותר מאזורי המוסלמים . 
כיוון שלא רצה להיכנס לתוך ויטֶז עצמה הוא עצר ושאל את סְפְּלאט אם הלה הכיר חנות בקרבת מקום . 
סְפְּלאט נוכח שהוא מוסלמי וכיסח אותו מסיבה זו בלבד . 
נשימתו של הזקן יצאה מפיו השבור כמו חרחוריו של תינוק . 
אחת מעיניו עמדה להתגלגל החוצה כל רגע . 
סְפְּלאט שָכַל בשנה הקודמת בן במלחמה עם המוסלמים . 
השנאה יושמה בין הקרואטים לבין עצמם לא פחות מאשר על המוסלמים . 
בקיסליאק ארבעה צעירים קרואטים שנסעו בתחילת המלחמה הוכו כמעט עד מוות בלוֹמים עם שובם לבתיהם . 
הפשע שפשעו ? 
התנגדות למדיניות - המלחמה הבדלנית של הרצג - בוסנה . 
גם ויקטוריה עשתה ערב אחד טעות כשהזמינה זוג ידידים מוסלמים מטרבניק לארוחה בביתה . 
היה זה צעד נועז מצדה , בהתחשב באווירת השעה , אלא שהליברליות של ויקטוריה האריכה ימים מהמלחמה . 
היא זכתה לראות שוב את משפחתה בזֶניצה ופרחה עם השלום החדש , שהחזיר את האור והחיוּת לעיניה ולעורה . 
הזוג המוסלמי בא , אכל ועזב ללא הטרדה . 
כשעה אחר - כך נזרק רימון - יד לרגלי המדרגות של ויקטוריה . 
הנפץ הקל צילק את הקירות ברסיסים ואיש לא נפגע . 
למחרת בא - כוחם של משליכי הרימון הגיע עם המסר הבא : ' מוסלמים אינם רצויים בסטארה בילה . 
הניסיון האישי שלי באכזריות היה בעל אופי ביתי יותר והגיע כאשר שכן ירה למוות בכלבלב שאימצתי לי לחברה . 
הכלבלב טרף אחת מתרנגולותיו , והאיש הופיע בחניה של ויקטוריה בשעת היעדרי וחיסל אותו בקלשניקוב . 
אחוז זעם רכשתי רימון תמורת בקבוק בירה , השגתי תיל ותכננתי למלכד ערב אחד את בית השימוש החיצוני של רוצח כלבי . 
התוכנית היתה מעולה : ברגע שיפתח את הדלת התיל היה מושך בפין והאיש היה מתרסק לרסיסים עוד לפני שהספיק להפשיל את מכנסיו . 
למרבה הצער ידיד קרואטי שלי , מנוסה בהרג גם כן , הניא אותי מהמעשה בטיעון כי מישהו אחר עלול להשתמש במחראה לפני רוצח הכלב . 
' אתם הבריטים מצחיקים אותי , ' הוא אמר בחיוך . 
' כל הזמן אני רואה את החיילים הבריטיים דואגים לכלבי רחוב . 
יש הרבה סיבות להרוג אדם בבוסניה . 
אין שום בעיה למצוא סיבה . 
אבל בגלל כלב מת ? 
' 
וכך נצרתי את תוכניתי כמו מתנת לידה שהייתי עדיין צעיר מדי לקבלה , בתקווה שהגורל ייזמן לידי הזדמנות אחרת להביא רעה קיצונית על ראשו של רוצח כלבי . 
אך באביב ההוא היו לי גם יתדות של שפיות להיאחז בהן . 
גדוד בריטי חדש , האנגליינז , הגיע לויטֶז ליטול את מקומו של הקולדסטרים . 
יחסיי עם הצבא הבריטי היו נינוחים , גם אם מעט חד - צדדיים . 
לי לא היה דבר להציע . 
הם סיפקו לי דלק ומידע מפורט . 
לשכת הדוברוּת שלהם עדיין תפקדה , וכעת ניהלו אותה רס"ן הגיס המוטס וסרן הדיוויזיה הקלה , שניים שניחנו באינטליגנציה ובהומור יוצאים מגדר הרגיל , תוצרי ההבנה הצבאית , המיוחלת כל - כך , כי אין די בפיות בלבד על מנת להתמודד עם עיתונאים . 
כיוון שלעת הזו הייתי לא אחת העיתונאי היחיד במרכז בוסניה , הם התמסרו אלי זמן רב לאחר סיום התדריכים היומיים והרחיבו את הפרטים הסתמיים לרוב שבדוחות המצב של האו"ם , ברקע ובתובנות . 
אם באביב ההוא ראיתי פחות מהמלחמה הרי לפחות הבנתי יותר את מצבם של כוחות האו"ם , לא שהדבר העניק לי סיבה כלשהי להיות אופטימי . 
הגוף האדיר , שכונן בתום מלחמת העולם אמנה בינלאומית , לא היה מסוגל להחליט האם החיילים ששלח לבוסניה היו חברת תובלה או כוח קרבי , והיה מוכן לנקוט כמעט בכל האמצעים כדי לשמור על חוסר מעש , גם אם במחיר חיי אדם . 
במגעיי עם הצבא הבריטי היה לי היתרון שהכרתי כיצד פועלת שרשרת הפיקוד וכיצד חושבים החיילים . 
נאמנותי , לו ּ הועמדה באמת במבחן , קרוב לודאי שהיתה נתונה ללוחמים אלה יותר מאשר לתקשורת , להוציא כמובן חברים אישיים . 
אלה הם רגשות שבטיים , ועם זאת הם לא גרמו לי משבר זהות : הייתי באופן החד - משמעי ביותר מחוץ לצבא , וסדר היום שלי היה משוחרר יחסית משני המחנות כאחד , הצבאי והתקשורתי . 
מעמד כזה אִפשר לי להיות ציני מאוד ; מבחוץ לא היה קשה ללגלג על נוקשותה של המערכת ממנה יצאתי . 
ואף על פי כן , אם נתקלתי אצל האנגלו - סאקסים בשנאת זרים , בבורות או בטפשות , הללו תמיד התגלו בדרג גבוה יותר מזה של המפקדים שהכרתי . 
למעט הפעילות במובלעת המזרחית , הבלתי נגישה של גוֹרז'דֵה וסדרה של מתקפות מקומיות עקרות , המלחמה עם הסרבים הגיעה כמעט לכלל קפאון במהלך האביב וראשית הקיץ של 1994 . 
הבוסנים ניצלו את הזמן על מנת להתארגן ולהתחמש מחדש . 
ידיהם היו עדיין כבולות מחמת האמברגו על הנשק , אך הסכם השלום עם הקרואטים העניק להם גישה לאספקה של תחמושת שהוברחה אל החוף הדלמטי , גם אם נאלצו לשלם לאויביהם הקודמים סכומי עתק עבור אותם מצבורים . 
הארגון והיעד החדשים של הבוסנים עמדו כעת בסתירה לאינטרסים של עיתונאים , שכן הקלף החזק שבידיהם היה מעמדם כקורבנות , והדיווחים על הרוח החדשה שמפכה בצבא המוסלמי היתה הרסנית עבורו . 
בשנה הקודמת הגישה לחזית היתה לעתים קשה , אך החיים בסטארה בילה היו בעלי אופי כזה , שמרבית פרטי המלחמה בין המוסלמים לקרואטים רבצו לפתחו של כל תושב מתושבי המקום . 
כעת , לעומת זה , המשימה להגיע אל זירת הקרבות הפכה קשה יותר , והיה עלי להסתמך על קשרים אישיים רק בכדי להתקרב לחזית . 
אבל דרמה גדולה לא איחרה בכל זאת לבוא , אם כי לבשה צורה שונה מציפיותיי . 
עם שובי לויטֶז מסיור מוצלח , גם אם נדיר , לאורך הקווים סביב פוסבינה בצפון בוסניה , גיליתי שממתין לי מכתב . 
הוא נשלח מאמי והגיע לבסיס האו"ם , שם קיבלתי אותו מאושר מרוב סקרנות . 
המכתב הודיע לי כי אבי , אותו לא ראיתי כמעט מזה שנתיים , היה חולה סופני בסרטן עמוד השדרה . 
הרופאים שיערו כי לא נותרו לו יותר משנתיים לחיות . 
מסיבה כלשהי , קרוב לודאי משום שלא רצה בחמלתי , הוא מנע ממני את הידיעה על מחלתו . 
אלא שבני משפחתו , אחרי ששקלו שנית את המשפט שהוציא , דאגו ליידע את אמי . 
הייתי מופתע ותחילה לא ידעתי בבירור מה אני חש . 
בגלל האיבה בינינו הצער היה רחוק מלהכריע אותי . 
ובכל זאת חשתי חמלה – על ייסוריו בכאב , על שאיבד את כושר התנועה , על הזעזוע שחווה בודאי כאשר נאלץ להכיר פתאום בצעדיו הבטוחים של מותו הקרב . 
חשתי גם את כל הכעסים הישנים , אך הבשורה דחקה אותי לעמדה של פשרה . 
בבוסניה , אוחז בידי את המכתב , הרצתי במוחי שוב ושוב את זכרונות יחסינו . 
הללו היו שזורים במחשבותיי על המוות והמלחמה . 
במידה מסוימת הגעתי לבוסניה מתוך הרפתקה . 
אך עם הזמן נכנסתי לטריפ מוות אינסופי . 
לא הייתי אומלל . 
נהפוך הוא . 
התמוגגתי מרוב הדברים אותם יכלה המלחמה להציע : נשים , ריגושים , כסף מזומן , בלגן ; חלומות נעורים של פרחח שהפכו למציאות , אפופים בעשן מלחמה . 
לסביבה הזו הסתגלתי טוב יותר מרבים אחרים , והיא באמת עשתה לי את זה . 
ידעתי לעשות עיניים ופוזות לא פחות מכל אחד אחר , לזקוף את הגב ולהתרברב בסיפורים על מוות המונים , רצח וטבח ; ויכולתי גם לכעוס על הטרגדיה המרה . 
אך בסופו של דבר במה הכול הסתכם ? 
כל אשר ראיתי וחוויתי רק אישר לי את השקפותיי על חוסר הטעם של הקיום , האכזריות הבסיסית של חיי האדם , היעדר האלוהות ביקום . 
אך כל כמה שהשכחתי מעצמי את עובדת המוות שלי , לא ראיתי כל סיבה להניח לאחרים לסבול לחינם . 
לשמור על מידת החמלה נראה לי הנצחון הפנימי היחיד שאוכל להשיג הן כנגד טירוף הסכסוך הבוסני והן כנגד אבי . 
מתוך הגיון כזה האמנתי שאיטיב עם אבי אם אניח את הריב בינינו בצד . 
הרי מחלתו ממילא מנעה ממנו לצאת מביתו . 
לאור הנסיבות , לדבוק בהבטחתי שלא אחזור לעולם לחווה שלו נראה לי קטנוני . 
לא משנה מה עבר בינינו , הוא היה אבי לטוב ולרע ואני בנו . 
לא האמנתי שיוכל להתעלם לגמרי מעובדה זו ולחיות בשלום עם מותו הקרב מבלי שיראה אותי שוב . 
וכך כתבתי לו שאני מציע כי נשכח את חילוקי הדעות בינינו ואבוא לבקרו בביתו . 
כיוון שנותרו לו , כפי שהאמנתי , עוד שנתיים לחיות והוא יזדקק מן הסתם לזמן על מנת לשקול את תשובתו , לא נחפזתי לחזור לאנגליה . 
אבל התשובה לא באה . 
הימים התגלגלו בשבועות ותחושת השלווה הצורבת שלי הפכה להשתוממות . 
ואז שמעתי , גם כן דרך שרשרת של שליחים מתווכים , כי הוא דורש כי ' אינחם על חטאי ' . 
מה דקדוקי העניות האלה ? 
לא היה לי דבר להצטער עליו . 
הייתי משקר לו ּ אמרתי שכן . 
בשעת צורך שיקרתי בלי חשש , אבל לשקר לאב מוטל על ערש הדווי נראה לי מגוחך . 
מה גם שעל אף נכונותי לראות אותו , סברתי כי שנינו מחויבים ליטול אחריות על מעשינו . 
בקשת הסליחה שלי היתה מאפשרת לו להמשיך ולהסתתר מאחורי ההכחשה ששיבשה את כל יחסינו . 
לא הייתי מסוגל . 
כשמונה שבועות אחרי שנודע לי דבר מחלתו נסעתי לספְּליט בדרכי לאנגליה כתום מכסת שלושת החודשים שלי בבוסניה . 
טלפנתי לעיתון שלי מהמלון כדי לברר אם התפתחויות כלשהן במלחמה במקומות אחרים ימנעו ממני לקחת חופשה . 
מעברו האחר של הקו נשמעו שניים מתלחששים בהמהום . 
' המממם , אנתוני , ' אמר קולו של הגבר , ' דודה שלך צלצלה לפה לפני שלושה ימים ואמרה שאביך קיבל את הסקרמנטים האחרונים . 
כדאי שתחזור הביתה כמה שיותר מהר . 
' הסקרמנטים האחרונים ' גרמו לי השתוממות . 
הרי זה טקס קתולי . 
אשתו של אבי היתה אמנם קתולית , אבל הוא היה אנגליקני , וגם זאת – באופן רופף . 
במידה ואבי יהיה עדיין בחיים כשאגיע לאנגליה , החלטתי לנסוע לחוותו ולראות אותו למרות שלא הבעתי חרטה . 
העניין היה בינו לביני . 
כל השאר וכל היתר היו שוליים . 
לא הייתי משוכנע אז , ועוד פחות מזה היום , האם הדרישה כי ' אינחם על חטאי ' באה ממנו או מאשתו . 
אמי אספה אותי מהית'רו וסיפרה לי את החדשות תוך כדי הנסיעה לביתה . 
אבי היה עדיין בחיים , אבל רק בקושי . 
ימים ספורים קודם לכן הוא המיר את דתו לקתוליות . 
ההמשך היה מוזר עוד יותר . 
שני מכתבים חיכו לי , אחד מהם מאבי . 
הוא הכתיב אותי בתחילת השבוע ודאג שיפקססו אותו לבני משפחתי . 
אינני יודע מדוע ; אני יכול רק לשער שרצה להפוך את רגשותיו כלפיי לפומביים ולבלתי הפיכים . 
תוכן המכתב פשט כמו מגיפה . 
אמו טלפנה אלי אחרי שקראה בו והציעה לי לשרוף את המכתב מבלי לפתחו . 
לא שרפתי אותו אך הותרתי אותו סגור יחד עם השני , המכתב מאת אשתו , כיוון שרציתי לשמור את ראשי נקי מכעס מיותר לקראת ההתמודדות עם הצפוי לי בהמשך . 
במקום זאת צלצלתי לביתו של אבי . 
בנה של אשתו ענה לטלפון . 
הוא פתח את השיחה בכך שכינה אותי מוג לב , והאשים אותי בהשהיית חזרתי הביתה עד שאבי יהיה חולה מכדי להתעמת איתי . 
היתה זו הקדמה מקנטרת , במיוחד משום שנראה כאילו המצב בוים כך שיבטיח את היעדרותי מזירת ההתרחשות . 
עשיתי כמיטב יכולתי להסתיר את סלידתי מאחי החורג ואמרתי לו שאני מגיע לראות את אבי . 
הוא השיב שאבי אינו רוצה לראות אותי ושאל אם קראתי את מכתבו , המליץ לי לקרוא בו , ואמר שהטוב ביותר שבידי לעשות יהיה להתרחק מהם ולשלוח את בקשת הסליחה שלי בפקס . 
באיזה עידן האנשים האלה חיו ? 
אפילו בהתחשב בצער ובתשישות , אוצר המלים שלהם נשמע כשל פוריטנים מהמאה השמונה - עשרה . 
טלפנתי לרופאו של אבי , אדם אותו לא פגשתי מעודי . 
הוא היה דיפלומטי וסימפתי . 
כמעט בהתנצלות סיפר לי שעד יום אתמול לא היה לו מושג כי החולה שלו הנו אב לבן . 
הוא אמר במבוכה שעדיין ' לא ברור ' האם אבי שינה את דעתו ויהיה מוכן לראות אותי , אבל הדעה השלטת של אשתו היתה שעלי לשמור על מרחק . 
הכומר הקתולי שאליו התקשרתי לאחר מכן , מי שנטל על עצמו ' להמיר ' את אבי , לא ידע כלל על דבר קיומי . 
אני מקווה שלא היה שאנן מדי בזכות הנפש החדשה שהציל . 
אם המומר לא הצליח אפילו להודות שהוא אב לבן הרי הוידוי הראשון שלו היה מעט חסר כנות . 
אפילו בשלב הזה , לאחר טלפון נוסף מדוד - למחצה שהורה לי לשמור מרחק , הייתי מוכן לנסוע לחווה בכל זאת . 
לא נזקקתי לעצתו של איש . 
זה לא היה העסק שלהם . 
אבל אי - אפשר היה עוד להימנע מקריאת המכתב . 
פתחתי לאט את המעטפה . 
ידעתי שתוכנה יהיה לא נעים , וניגשתי אל המלים מתוך שיקול דעת סרבני של חולה המתאשפז לקראת ניתוח , מין כורח נטול שמחה . 
בחשבון הסופי הכול היה יכול להיות גרוע יותר . 
המכתב הכיל את כל יסודות הקללה , הכריתה והנישול מהירושה להם ציפיתי אבל מובעים במונחים מלומדים למדי . 
הוא ננעל בהחייאת הקללה שבה נקטתי לפני זמן כה רב : אבי אמר שיפגוש אותי במקום שבו הלהבות מתפצחות . 
כך שאני משער שהוא לא בנה על גאולת נשמתו , על אף המרתו בדקה התשעים . 
קראתי בו שנית , אחר - כך השלכתי אותו לאש . 
המכתב מאשתו מצא את דרכו לשם שלושים שניות אחריו . 
את השרבוטים שלה סרקתי פעם אחת בלבד . 
על מגרעות הסגנון המכתב פיצה בנאצות . 
לא היה דבר שביכולתי לעשות . 
לנסוע כעת לביתו היה חסר טעם . 
הוא לא רצה לראות אותי . 
זו היתה עובדה בלתי מעורערת . 
המאבקים שניהלנו היו כולם לחינם . 
אפילו ברגעי חייו האחרונים , בשעה ששערי נפשו אמורים היו להיפתח בפני מידת האצילות , הוא היה לכוד בתוך החומות שיצר . 
בבוקר טלפנתי תחילה לרופא ואחר - כך בפעם האחרונה לאחי החורג . 
אבי היה עדיין בחיים , אם כי כבר לא היה מסוגל לדבר . 
הרופא סיפר שהוא הגיב בחריפות על הידיעה כי שבתי לאנגליה . 
אחי החורג אמר שהוא חזר על משאלתו שלא לראות אותי . 
בכל זאת שלחתי פקס לחווה . 
במידה מסוימת שנאתי את עצמי על כך . 
לפקסס לאב גוסס נראה לי מגוחך , חסר שחר . 
לא ביקשתי אמנם מחילה , רק כתבתי שהעבר נשכח , שהוא אבי וכי יחזיר את נשמתו בשלום . 
הנה אם כן , בסופו של דבר מצאתי את עצמי משקר . 
יצאתי לריצה בין הסמטאות הכפריות סביב הקוטג' של אמי . 
פריכותו הצוננת של אוויר הבוקר היבש ליטפה במרגיע את העור החשוף בפניי ובידיי . 
הייתי שליו , אפילו קרוב לשחרור . 
עשיתי כל שיכולתי . 
חשתי את עצמי בעמדה מכובדת . 
בניגוד אליו , הייתי נכון לפשרות . 
אני אוהב את הבדידות שבריצה . 
עזוּב ברשות עצמי , תרתי משמע , והמחשבות קולחות במוחי ואינן מגובבות בהפרעות הדממה . 
כאשר חזרתי לקוטג' אמי יצאה לקראתי . 
' כרגע הם צלצלו , ' היא אמרה . 
' הוא נפטר . 
הכעס חזר מתגנב כמו דליפה מדוד מים , כל טיפה בודדת צנחה באופן כמעט לא מוחש עד שנוכחתי כי אני ספוג ברגש . 
אבי נכשל במאמציו לפגוע בי , אבל ניצחון - פירוס שלי היה אפסי . 
חשתי כעין פציעה . 
לא יכולתי להתעלם ממנה . 
כאילו ירו בי תחת דגל שביתת נשק כאשר הגעתי לאסוף פצועים בשטח האויב . 
הבגידה השפלה מכולן . 
לאורך הדרך פיתו אותי בדרישות לחרטה , הונו אותי , ואז חיסלו אותי על שפת הקבר באמצעות המכתב והקללה . 
במובן מסוים זה היה החלק המשעשע בכל השבר . 
אם לא עשה את הדבר הנכון כדי להשכין שלום בינינו הרי לפחות מת נוטר וקצף בפיו . 
תחילה דחיתי את הרעיון ללכת ללוויה . 
אף על פי שטענתי כי אין לכך שום משמעות לגביי , הפכתי לשושנת - ים ארסית וזרועות הזעם שלי מוכנות להכיש כל מי שייקרה בדרכי . 
אפילו באמי ובאחותי הבטתי בעוינות . 
חשתי שהן הותירו לי להילחם את מלחמותיהן לבדי ועד המבצר האחרון , ואז הניחו לי לצלוע בלי סיוע כל הדרך חזרה מן ההתנגשות האחרונה , העקובה מדם . 
למרבה האירוניה הן , הקורבנות האמיתיים להשמצותיו ולמגרעותיו , היו אלו ששכנעו אותי להשתתף בלוויה . 
בעניינים רבים הנשים צלולות מהגברים . 
' היית מוכן לראות אותו כשהיה בחיים , ' אמרה לי בשקט אמי . 
' לא משנה מה קרה במותו , עליך ללכת לטקס ולהראות שהיית מוכן לשכוח כל מה שהיה ביניכם . 
שקלתי את דבריה שעות ארוכות . 
בערב שלפני הלוויה חגגה ידידתי לֵלָה את יום הולדתה , ואחרי הארוחה במועדון עם סטלה , ליאון וכל החבורה חזרנו למערב לונדון והעברנו את הלילה באופוריה לבנה ובשיחה . 
שפוך ונינוח כראוי יצאתי מוקדם בבוקר המחרת לאוקספורדשיר . 
ככלות הכול חזרתי לחווה של אבי , מקום שמירת הגופה , וגם פגשתי שוב באשתו . 
כל האירוע חלף בטשטוש אפור ונטול כאבים . 
ואולם זו לא היתה הפעם האחרונה ששוחחנו . 
כעבור שבועיים , יומיים לפני שחזרתי לבוסניה , היא צלצלה אלי בגישושים של שלום ואמרה שברצונה לראות אותי . 
אמרתי לה שרצוני כי חיינו יתנהלו במנותק וללא מגעים נוספים בעתיד . 
בתשובה , קולה נקרש כמו חלב חמוץ . 
' טוב , ' אמרה . 
' אני מקווה שמה שאני עומדת לספר לך לא ייפול עליך ממש בהפתעה ... ' 
' אין דבר , ' קטעתי אותה , ' זה אף פעם לא עצר בך עד היום . 
' אינך הבכור של אמך , ' היא אמרה . 
' יש לך עוד אחות מבוגרת ממך , די גדולה כבר , אז אל תהיה מזועזע אם היא תקפוץ פתאום לביקור ... ' 
טרקתי את הטלפון . 
חשתי צער עמוק על אמי . 
היה עלי לשאול אותה למה האשה התכוונה , אבל עשיתי זאת בלב כואב , בידיעה שהדבר יפתח פצע ישן . 
היא היתה שלווה במפתיע , וסיפרה לי כי בגיל העשרה ילדה ילד , תינוקת , אך הנסיבות אילצוה למסור אותה לאימוץ . 
לא היתה לי בעיה עם השלד האחרון הזה , ורחשתי רק כבוד מחודש כלפי האשה שעודדה אותי להגיע להלוויתו של גבר שרפיפותו המוסרית פגעה בה כל - כך . 
אלא שהבשורה בכל זאת טרטרה אותי מעט , והוכיתי בתדהמה מעוצמת השפעתה עלי כמו גם מאובדן מעמדי עד אז כבכור של אמי . 
לעולם אי - אפשר להבין את הדברים האלה עד שהם לא קורים לך . 
בימים הראשונים שלאחר הלוויה היו פעמים שהצלחתי להרהר באבי מתוך פתיחות גדולה : הוא לא היה אדם רע , רק חלש , ואיבד את דרכו ואת הקשר עם ערכיו . 
אלא שרוב הזמן שנאתי אותו : ממזר אנוכי ומזיק . 
לו ּ פגשתי בו שוב לא הייתי מקדיש רגע אחד כדי לדבר אתו . 
הכבוד למת בא אחרי הכבוד לחי , ואני סבור שפטירה אינה פוטרת אף אדם מלשאת באשמה . 
ברטט מסוים תהיתי האם מותו ייכלה את הכעס שבי , שהיה במידה כה רבה הדחף המניע שלי במלחמה . 
אבל מבחינה זו לא היה מה לחשוש . 
רמצֵי הטינה רשפו בעוצמה חדשה . 
וגם לא אבד לי התסכול שחשתי על כשלוני למוטט את חומותיו . 
הרגש פשוט התקשח והופנה לעבר אחרים . 
חזרתי למלחמה עם הרצון לינוק מתוכה את הכאב עד תומו ולירוק אותו בפניהם של אנשים כמו אבי : השאננים , היהירים , הסרדוניים . 
הייתי הבן המקולל והמנושל . 
אצטלה ראויה לשליח . 
13 
מערב בוסניה , קיץ 1994 
וכך התגלגלתי מאתר אחד של מלחמת חרמה פנימית למשנהו . 
מאז מותו של אבי הגבול בין השלום לסכסוך היטשטש במוחי עד כדי כך , שחציתי אותו כמעט מבלי שאשגיח , חומק מבעד למסנני המטוסים והדרכים לתוך בוסניה , אל אחי הרצח ואחותי האכזריות ; מתנחם בידיעה שלפחות המלחמה מצפה לי כמו בית . 
אפשר לומר שהיתה אירוניה – גם אם לא ממש צירוף מקרים – בכך שנסעתי לביהץ' . 
מבודדת במערבה של בוסניה , המובלעת שבשליטת הממשלה היתה בעלת היסטוריה מן המוזרות שידעה המדינה המרוסקת . 
ממערב כיתרו אותה הסרבים של קרואטיה , ממזרח הסרבים של בוסניה . 
בהיותה מנותקת מכל עבר מאזורים בני ברית בגלילות של שטחי אויב , בעיותיה הוחרפו בסתיו 1993 כאשר פוליטיקאי ואיש עסקים מוסלמי שמנמן ושב שיער , פיקרֶט אבּדיץ' , הוביל תנועה בדלנית שכוננה בה אוטונומיה בראשותו . 
בזכות החימוש והציוד שקיבל מידי הסרבים הכריז אבּדיץ' על וֵליקה קְלדוּשה שבצפון המובלעת כעל בירתו ופיצל את כוחו של הגיס ה , 5 הנאמן לממשלה , שבסיסו בביהץ' מדרום . 
לאורך חודשים רבים הקרבות המרים ביותר במערבה של בוסניה לא התנהלו בין כוחות של סרבים ומוסלמים , אלא בין המוסלמים של האוטונומיה לבין אחיהם שנותרו נאמנים לסרייבו . 
תפיסת הנאמנות שבה החזיקו חסידיו כמעט וחרגה מגבולות ההבנה . 
יעדיו הפוליטיים של אבּדיץ' , שתומכיו כינוהו בּאבּו ֹ , ' אבא ' , היו בגידה משוועת בממשלת סרייבו ובעם המוסלמי . 
כראשה לשעבר של אגרוקומרץ , החברה החקלאית הגדולה בבוסניה , אבּדיץ' היה קרוב לפנים להפוך לנשיאה של בוסניה , חרף אישומי שחיתות ומעילה בכספים שהכתימו את עברו . 
האינטליגנציה והחוש העסקי שלו הביאו שגשוג ניכר לוֵליקה קְלדוּשה ולסביבותיה , ועל כך נשענה התמיכה בו – כמו גם על כריזמה מתעתעת וכשרון נאום . 
בעיני העם הפשוט , הכפרי , שמאז ומתמיד לא היה במגע ממשי עם סרייבו הרחוקה ועם מושג הממשלה המרכזית , אבּדיץ' היה כעין אל . 
אלא שעוד מראשיתו של הסכסוך הטיהורים שערכו הסרבים באזורים אחרים גרמו להצפת המובלעת בפליטים שבפיהם סיפורי מאירי עיניים אודות טרור ורצח המונים . 
אפילו לאיכר המוסלמי הפשוט , לא כל שכן לתושב העירוני המשכיל יותר – היו שאיפותיהם מלפני המלחמה כאשר היו – היה אמור להיות ברור כי סכנה מרחפת לא רק על שלום המדינה הבוסנית אלא גם על חיי בני עמו . 
לתת אמונים באופורטוניסט מוסמך על חשבון המאבק הזה היה מעשה של טפשות ובגידה שאין למעלה מהן . 
העובדה שרבים כל - כך נהו אחר אבּדיץ' היתה כסמל למסורות הפולחן המקומיות ולהלך הרוחות הקרתני בבוסניה . 
השיחה עם חסידי האוטונומיה לא היתה שונה בהרבה מכל דיאלוג עצי , נועד למבוי סתום , עם בני כתות למיניהן , המצטיינים בהיעדר של חשיבה עצמאית והגיון . 
הם היו מריונטות בידי הסרבים , שקציניהם סופם שהגיעו לפקד על כוחות האוטונומיה , ואילו גישתם קצרת הראות יכלה להעלות קצף גם בפיו של זר . 
עבור המושכים בחוטיהם נודע לאנשים אלה ערך תעמולתני אדיר במאבק לקעקע את חוקיותה של ממשלת סרייבו . 
מול האוטונומיה התייצבו כוחותיו של מי שהיה גם כן לא רחוק ממעמד של אגדה חיה . 
גנרל אטיף דוּדקוביץ' היה לשעבר קולונל ארטילריה ביו ּ אן אה . 
בימי מלחמת קרואטיה הוא שרת בצד הסרבי , מונה למפקד בצבא ממשלת בוסניה מייד כאשר היו ּ אן אה החל לתקוף מוסלמים ב 1992 וקיבל לידיו את הפיקוד על הגיס ה 5 באמצע 1993 . 
' דוּדק ' , בעל המזג הדוגמטי ומבנה מוצק וקרבי בהתאם , היה עתיד להפוך מפקדו המהולל ביותר של צבא הממשלה במלחמה , בזכות תפיסה אסטרטגית שהקדימה בהרבה את אלו של עמיתיו . 
על אף הכיתור המוחלט בו היו נתונים הוא ואנשיו עד החודשים האחרונים של הסכסוך , הוא הוביל מבצעים שאפתניים נגד הסרבים , והמובלעת החזיקה מעמד כנגד כל הסיכויים . 
פעמים רבות בידודו של הגיס ה 5 התגלה דווקא כיתרון ולא כמכשול , שכן הפיקוד הגבוה בסרייבו נודע לשמצה באוזלת ידו והחניק את יוזמותיהם של מפקדי השדה באמצעות רשת של ביורוקרטיה וחוסר יעילות שנשאו את כל מאפייני מורשתה הקומוניסטית של יוגוסלביה . 
וכך מעמדו המנותק של דוּדק העניק לו את החירות לפקד כראות עיניו , והוא ניצל זאת תוך יישום של מהירות וגמישות שסיכלו שוב ושוב את מהלכי אויביו . 
מבחינות רבות חייליו היו הרומנטיקנים האחרונים של בוסניה . 
בשל בידודה של ביהץ' משאר אזורי בוסניה שבשליטת צבא הממשלה או ההא וו או ֹ , ההסתעפויות החברתיות של הסכסוך המוסלמי - קרואטי לא נגעו בה . 
למעט מספר מצומצם של מקרים יוצאי דופן ובלתי נמנעים , הלוחמים שימרו כאן כאחד האידיאלים את טוטם הריבוי האתני . 
לעומת זה , במרכז בוסניה וכן בהרצגובינה , סובלנותם של המוסלמים גוועה ברובה במהלך המלחמה עם הקרואטים . 
על אף גרעין של טוהר שעוד נשתמר בקרבם , הרי שב 1994 האפילו עליו כבר ניצניה של קנאות אסלאמית בצורתה המעוותת . 
איבה ללא תנאי זו היתה שקולה ללאומנות שהרעילה בשלב מוקדם יותר את המנטליות של לוחמים סרבים וקרואטים , אם כי עדיין לא השתוותה לה בעוצמתה . 
חיילי הגיס ה 5 נחלקו לבריגדות מקומיות בהתאם לאזורי מגוריהם , כאשר המיטב בא מקרב ביהץ' עצמה . 
הבריגדות ה 501 וה 502 הורכבו מנערי השיכונים של העיר , בחורים פיקחים אשר תחת פיקודם של מפקדים נבונים ובעקבות חילוצם מתוך התחומים האפורים של דירותיהם המשמימות החלו ללחום בכשרון ובתעוזה גדולים יותר מכפי שאפשר היה למצוא אצל חבריהם בני הכפרים . 
ה Tigrovi , טיגריסים , של ה 502 זכו לשמם כאשר ירשו את מפקד הכוחות המיוחדים כמנהיגם החדש . 
חמדו ּ אבּדיץ' – שום קרבה משפחתית לאיש העסקים המורד – היה חתול רחוב ערמומי שיוזמותיו התכסיסניות ואינסטינקטים של בוקר הבדילוהו הבדל תהומי מהלך הרוח של מתהלכים - בשנתם אשר אפיין מפקדים לשעבר בצבא יוגוסלביה , הללו שאיישו את הפיקוד במרבית היחידות האחרות . 
לפני המלחמה הוא היה ' איש עסקים ' , פיראט שחיוך נינוח משוך על פניו , וכעת היה קשור בקשר אמיץ עם דוּדק . 
התסיסה המשולבת בין המנטליות של השניים – זו הממושמעת של קצין ארטילריה וזו של אינדיבידואליסט עירוני – הניבה עומק ואינטואיציה שלא נמצאו אצל יריביהם . 
בערך בתקופה שבה אבי נפטר השניים הגו תוכנית שנועדה להביס את הבדלנים שהתבססו בוֵליקה קְלדוּשה והפגינה דמיון והעזה גדולים מכל מתקפה אחרת שידעה המלחמה . 
' מבצע טיגריס ' הגיע בזמן שפל מבחינתו של הגיס ה 5 הנצור בין כוחות סרביים מזה וכוחות האוטונומיה של אבּדיץ' מזה . 
תחת חשאיות מוחלטת , אפילו מבלי לשלוח אתרעה מוצפנת לסרייבו , דוּדק וחמדו ּ בישלו הפיכת דמה בביהץ' . 
חמדו ּ , בתפקיד המפקד המתקומם , נשא ונתן עם אבּדיץ' ועם הסרבים על כך שיפיל את דוּדקוביץ' ויטול את הפיקוד על הגיס ה , 5 ולאחר מכן ימסור אותו לבדלנים . 
הסרבים ואבּדיץ' הגיבו מטבע הדברים בחשדנות , אך סופם שהשתכנעו להעניק לחמדו ּ מקדמת עתק במזומן , שלושים שקלי הכסף שדרש עבור בגידתו . 
כיוון שמצבם בגמר המשחק היה תלוי בהצלחת ההפיכה , הם הסכימו לספק לחמדו ּ גם נשק ותחמושת . 
עם שובו לביהץ' חמדו ּ תדרך את דוּדקוביץ' בנוגע להתפתחויות . 
ערימות צמיגים טבולים בבנזין הונחו ברחובות , ועובדי הסיוע הזרים והמעטים בעיר לא הורשו לצאת את בתיהם . 
בהינתן הפקודה הובערו הצמיגים וחיילי הגיס ה 5 ירו צרורות באוויר משך כל אותו יום . 
במבט על ביהץ' מבעד למשקפותיהם , הרחק על הגבעות , הקצינים הסרבים ראו עיר מהדהדת מירי ואפופה עשן קרב שחור וסמיך . 
הם דיווחו שההפיכה אכן החלה . 
עובדי הסיוע הזרים , הלכודים בבתיהם , שידרו לזגרב כי ביהץ' הפכה למוקד של לחימה אינטנסיבית . 
השידורים נקלטו בידי הסרבים והוסיפו משנה תוקף לעלילה . 
עיתונאים מקומיים נאמנים צילמו את חיילי הגיס תולשים את דרגותיהם מעל המדים . 
קלטות הוידיאו חצו בלילה את קו החזית ונמסרו לסרבים . 
עם בוקר , תמונות המרד שודרו בטלוויזיה הסרבית של בוסניה . 
סרייבו , בבורותה , נחרדה . 
משוכנע כי הגיס ה 5 כמעט מחוסל , פיקרֶט אבּדיץ' שלח משאיות עמוסות נשק למורדים ובעקבותיהן קבוצה של קצינים בכירים במטרה להסדיר את כניעתה של ביהץ' . 
אז הגיע הרגע של דוּדק . 
קציניו של אבּדיץ' נלקחו בשבי ואילו הנשק והתחמושת חולקו בין חיילי הגיס . 
הסרבים הוכו בתמהון והטיחו את האשמותיהם באבּדיץ' כאחראי לפיאסקו . 
כוחותיו , נפולים קשות ברוחם , התמוטטו במקטעים שונים לאורך הקו ועד מהרה נהדפו לכברת שטח צרה סביב וֵליקה קְלדוּשה . 
אחר - כך באה הפוגה קצרה שבמהלכה אבּדיץ' נשא ונתן על המשך שמירת בסיס - הכוח שלו תוך שהוא משתמש באנשי האו"ם כבוררים . 
בשלב זה , בדרך מקרה יותר מאשר מכוח שיקול , הגעתי אני . 
בזגרב הכרתי שני ידידים , רובי ובוב . 
רובי עבד כצלם וידיאו עצמאי עם קשרים מועילים בקְנין , בירתם של הסרבים - הקרואטים , והצליח איכשהו לסדר לנו היתר מעבר דרך הקווים של הסרבים על מנת להגיע למובלעת . 
אחרי כמה שעות נסיעה דרך מערכות קווים למיניהן ובעוד בלב כל אחד מאתנו מקנן פחד פרטי שקבוצה כזו או אחרת של חיילים תעצור אותנו ותשלח אותנו חזרה על עקבותינו , הגענו לביהץ' . 
העיר נראתה נחמדה ; הרובע העתיק היווה גרעין מצודד של אבן שפיצה על הבנייה הקומוניסטית המודרנית יותר של בנייני הדירות המקיפים אותו . 
ביהץ' ישבה על מימיו עתירי הדגה של נהר האוּנָה . 
אזור הגבעות ממזרח הצטיין בתווים רכים יותר מרכסי ההרים של מרכז בוסניה , והאווירה היתה נינוחה יותר , ברוח שונה לגמרי מהתסיסה המרחפת מעל ויטֶז . 
חרף הסבל הגדול שסבלו כאן הבוסנים , הזרים התקבלו בידידות ובפתיחות . 
פעמים רבות מדי במרכז בוסניה , ואחר - כך גם בסרייבו , גילית כי מתייגים אותך כנציגו של עולם חיצוני שהואשם בכך שהפקיר את הבוסנים בידי גורלם . 
מצבך היה תמיד חסר הגנה , היות והאשמותיהם היו מוצדקות גם אם טעו בכך שהפנו את זעמם כלפיך אישית . 
אלא שביהץ' לא רחשה חרדה קיומית מעין זו , ומאידך הרבה יותר הומור . 
הזרים היו תופעה יחסית לא שכיחה ; העיתונאים – מחזה נדיר . 
' שמע מה שאני אומר , ' סיפר לי לוחם 501 זמן קצר לאחר שהגענו , ' לפני כמה שבועות שמעתי ברדיו את כל החגיגות שהיו בבריטניה , בצרפת , באמריקה , לציון יום הפלישה , היום שבו פלשתם לצרפת כדי לפטור את אירופה מהפשיזם . 
אתה עיתונאי כך שכל הדברים האלה ידועים לך , ועכשיו תאמר לי אתה : האם אני אמור לכסוס ציפורניים עד שהצבאות שלכם יבואו לפטור אותנו מהפשיזם בפעם השנייה , או לנסות ולעשות את זה בעצמי ? 
' הוא צחק ועיניו פיזזו בשובבות מתחת לכרכובים הכבדים של גבותיו . 
אלא שבבסיס הדברים עמדה כנות . 
' אל תכסוס ציפורניים ולא משנה מה תעשה . 
חייכתי אליו חזרה ומשכתי סתמית בכתפיי . 
בוב , רובי ואני מצאנו בעיר בית הארחה אותו ניהלו רודף בצע שמן ואשתו הגרגרנית . 
היו בו כחמישה - עשר חדרים , ורובם שיכנו בתוכם משלחת של הצלב האדום שכספה הטוב היה בגדר ערובה להמשך קיומו באותם ימים נטולי מבקרים ; בחדרים היה חשמל לא פחות משש שעות ביממה , וברוב הזמן גם מים בברזים . 
אפילו בתי השימוש פעלו לפעמים . 
בסטנדרטים של המלחמה המקום היה כמו הרִיץ . 
נזקקנו להיתר מדוּדק בכדי שנוכל לנוע עם חייליו בחזית , אך הגנרל המעורב במשא ומתן עקר עם אבּדיץ' וכוח האו"ם , היה קשה לאיתור . 
עשרה ימים , רובם ככולם , העברנו בבטלה בחומו של הקיץ . 
סבלנות היא תמיד בגדר נכס במלחמה , ואינני יכול לומר כי ביהץ' העמידה את שלי במבחן . 
בבוסניה התהלכה אִמרה – ' אל תרדוף אחרי המלחמה ; חכה , והיא כבר תגיע אליך . 
דווקא כאן החוזה שלי עם העיתון האנגלי העניק לי יתרון כי לבוס שלי בלונדון לא היה אכפת גם אם שמע ממני רק אחת לכמה ימים . 
אמנם לא יכולתי לדעת בוודאות אם דוּדק יינצל את שעת הכושר ויכבוש את וֵליקה קְלדוּשה , אבל הדבר נראה סביר ; ואישית ייחלתי לכשלון השיחות עם אבּדיץ' . 
מלבדי לא היו במובלעת עיתונאים נוספים , ושמחתי פשוט לחיות ולראות . 
שלושתנו דגנו , ישנו , אכלנו המון טרוטות , שתינו המון בירה ועישנו המון . 
בילינו בחצי מסיבה עם הבחורות המקסימות של הצלב האדום עד שנכנס חייל בוסני ושדד את מערכת הקול באיומי נשקו , וסעדנו כיד המלך על שולחנה של פלוגת חיילי או"ם צרפתיים בקורוליצ'י , צפונית לביהץ' . 
בגינת הבסיס הזדקרו חמש מצבות , ערוכות יפה בשורה שפנתה לכיוון צרפת , עבור החיילים שנפלו בעת מילוי תפקידם ככוח האו"ם במובלעת . 
חללים אלה היו רק אחוז קטן מסך כל האבידות של כוחות האו"ם , המס שעיקר הנטל שלו נפל על כתפי הצרפתים והם נשאוהו בכבוד ראוי לציון . 
אבל בסופו של דבר סבלנותנו החלה פוקעת לנוכח חמקנותו התמידית של הגנרל , ובשובו מאחת השיחות דהרנו בעקבות הג'יפ שלו . 
הגנרל , שהכיר את רובי ממפגש קודם , נראה משועשע למראה שלושתנו וכמעט בחוסר זהירות מצדו הסכים לפגוש אותנו למחרת בחזית . 
הצטרפנו אליו ביוהוביצ'י . 
השיחות נכשלו . 
זמן קצר קודם לכן הכפר נפל בידי אנשיו של דוּדק והתותחים בדיוק ירדו מאחד המדרונות הסמוכים . 
אלא שהגנרל פתח כלאחר - יד צמד ארגזי בירה וישב לשולחן עם מפקדיו , גוהר על המפות ודן עמם בהתקדמות על וֵליקה קְלדוּשה . 
תחילה גישת אי - ההתערבות שלהם בעניין ההפגזה זעזעה אותי במקצת . 
מי היה מסוגל לערוב לכך שצוותי התותחים לא יישנו את כיוון האש ויפתחו בהרעשה הגיונית על הכפר ? 
כזר בחזית חדשה , הסיכונים יכלו בקלות להדאיג לחינם . 
קווי החזית ניחנים בקצב ובאופי מיוחד להם , בדומה לגאות ולשפל במפרץ מסוים . 
כמובן שישנם גלים חריגים ורוחות תזזית , אך יורדי ים מבינים את מצבי רוחו בדיוק כפי שהחיילים לומדים להכיר אויב מוגדר בקטע מוגדר לאורך קו העימות . 
ראיתי זאת בויטֶז ובסרייבו , אזורים שבהם שהיתי זמן מספיק כדי לקלוט תת - הכרתית את קצב האלימות . 
ולכן השתחררתי והנחתי לדוּדק ולאנשיו להוביל . 
הגנרל היה משולהב ובסערת רגשות גדולה הצביע על המפה וחילק הנחיות תמציתיות לקציניו , זרועותיו הקצרות שלוחות לפנים מתוך שריון הצב שיצר אפוד המגן הצרפתי שלו . 
חמדו ּ היה סרוח לצדו כמו דוכיפת גמלוני עם בירה ביד , מהמהם מפעם לפעם באישור , לפעמים מוסיף הצעה משלו ויורה בכולם חיוכים מפיגי חששות . 
כל זה עמד בניגוד תהומי להכנעה האילמת שבה קיבלו את הוראותיהם הקצינים במרכז בוסניה . 
כבודו של דוּדק לא היה מוטל בספק , אלא שכאן הדיון היה חופשי בהרבה מבמקומות אחרים . 
מהרכס שעבר בצדו האחד של הכפר ירה צוות ארטילריה של הגיס ה 5 טילים סיניים על כוחות האוטונומיה הפרוסים בעמק מתחת , בעוד חבורה אחרת מכינה תותח זיס רוסי לפעולה . 
הוא יוצר בשנת 1942 ולבטח נוצל ביוגוסלביה נגד הגרמנים . 
אם תוחזק כראוי , הוא היה מדויק וקטלני לא פחות מהכלים החדשים . 
ציוד מימי מלחמת העולם השנייה היה בעל נוכחות גבוהה בקרבות בכל רחבי בוסניה , חרף תרבות הקלשניקוב שפשתה בכול . 
מאוּזרים , לוּגרים ושמייזרים נראו בשפע . 
פעם אפילו ראיתי את הבוסנים יוצאים לפעולה בפוסבינה בטנק 34 T מתפורר , גם הוא מתוצרת מלחמת העולם . 
מחמת שיתוקם בגלל האמברגו על הנשק הם רתמו כל כלי אפשרי למאבק נגד הסרבים . 
דוּדק סיפר לנו כי אנשיו עומדים לכבוש את מעוזו של פיקרֶט אבּדיץ' . 
שלושתנו פתחנו בויכוח באשר לצעד הבא . 
לא היינו בטוחים אם הגנרל דיבר סרק , והאם כדאי שנישאר עם אנשיו או לחלופין ננסה לחמוק דרך הקווים ולהגיע לוֵליקה קְלדוּשה כדי לקדם משם את פני המתקפה של הגיס ה 5 . 
בחרנו באפשרות השנייה ועם בוקר חצינו ללא שום התקלות גזרה שקטה , בכביש ריק כמעט לגמרי שהביא אותנו אל בירתו של אבּדיץ' מטעם עצמו . 
רגע של חסד . 
השמש קפחה בחום חסר רחמים על העיר מתוך שמיים כחולים בלא עננים , מקדיחה את פחד התושבים לכדי מנוסה בהולה . 
בוֵליקה קְלדוּשה שרר תהו ובהו . 
אלפי אזרחים פקקו את כביש היציאה המערבי מהעיר שהוליך אל קווי הסרבים - הקרואטים . 
מנוּעים לצאת באותה נקודה בידי הסרבים הם צבאו על האספלט המתבשל בהתכתשות תקועה במקומה של עגלות רתומות לסוסים , אוטובוסים , טרקטורים ומכוניות , כולם כאחד עמוסים בפריטי מטען למיניהם שאותם בחרו לשאת עמם , מזיעים ואומללים תחת החום : בכי ופחד בבוהַק שלהי הקיץ . 
ביניהם היו גם חבורות ספורות מחייליו של אבּדיץ' , אך הרוב הגדול עדיין החזיק בקווים המתרופפים ממזרח , גם אם לא לאורך זמן . 
מרבית האזרחים נמלטו על נפשם בעקבות הרטוריקה המשולהבת של אבּדיץ' אודות אובדנם הצפוי תחת ידיהם של ' פונדמנטליסטים אסלאמיים ' . 
למעטים בלבד היה מושג לאן יפנו או מה יעשו מעבר לרעיון מעורפל של בריחה . 
' אינני רוצה שמשפחתי תחיה תחת רודנות אסלאמית , ' אמר אחד הזקנים . 
' לא משנה לי לאן . 
העיקר לא כאן . 
פעמים רבות מה שהופקר מאחור העיק לא פחות ממה שבחרו לקחת עמם . 
בשעה שכלבים ותרנגולות התרוצצו בין קלחת הרכבים רבצה לה ילדה נכה במריצה מול משרד הצלב האדום , שחוחה בבהלה ובמבוכה כמו בובת סמרטוטים שנזנחה . 
אשר לאבּדיץ' הלה עדיין אייש את מפקדתו במבצר משופץ מימי הביניים שחלש על וֵליקה קְלדוּשה . 
מוגן בידי המשמר הפרטורי של לוחמיו , בין היתר ' קבוצת פופאי ' – חבורה של שכירי חרב ילידי המקום שזוהו על - פי תגים ועליהם ציור המלח שמקטרת נעוצה בפיו – הוא עסק במשא ומתן של הרגע האחרון עם אנשי האו"ם במטרה למנוע מהגיס ה 5 למחוץ את כוחותיו ולכבוש את עירו . 
אנשיה נשטפו בתעמולה שהיתה תרגיל בקידום עצמי : אבּדיץ' נוכח כי הוא עומד לאבד את בירתו וכי תקוותו היחידה להמשך האחיזה בבסיס - כוח כזה או אחר תהיה להחדיר אימה בלב רבים ככל האפשר מחסידיו כך שינוסו יחד עמו ויחזקו אותו כמותית . 
היו אפילו מי שאולצו לנטוש את בתיהם באיומי נשקם של אנשיו . 
שבוע קודם לכן הוא דאג לתלות ממנוף בנייה במרכז העיר קצין שבוי של הגיס ה , 5 שבעט והתפתל לפני שנשנק במרומי האוויר . 
היה זה מיזם בוסני נוסף בסדרה של ' שותפויות לדבר עבירה ' ששימשו כדי ללכד את האוכלוסיה מחמת הפחד מנקמה במקום מסיבות רעיוניות . 
בסך הכול עתידים היו לעזוב את וֵליקה קְלדוּשה למעלה מ 25,000 איש קודם שיסתער עליה הגיס ה , 5 ורובם מצאו את עצמם מתגוררים באחת מחווֹת אגרוקומרץ הנטושות של אבּדיץ' לגידול עופות , בקרבת סְלוּני שבידי הסרבים . 
ביקשנו חדרים במלון היחיד בעיר בדיוק כאשר המנהל וצוות עובדיו ארזו את מטלטליהם ועמדו לעזוב . 
' לא , אסור לכם להישאר כאן , ' הוא אמר בבהילות , ' חיילי הגיס נמצאים במרחק של קילומטרים ספורים , ואם יש לכם קצת שכל כדאי שגם אתם תברחו . 
נסענו אל מחוץ לוֵליקה קְלדוּשה במעלה הגבעות בחברת קומץ של חיילי האוטונומיה כדי לבחון את המצב בחזית . 
מצאנו את החיילים תשושים כליל , ממוטטים בשמש לאחר ימים רצופים של נסיגה , חלקם סובלים בבירור ממכות חום . 
אחד הלוחמים נראה קרוב למות ושכב סרוח בשולי המשעול , עורו אפור , עיניו לטושות ובקושי מעידות על הכרתו , נשימתו מחרחרת פנימה והחוצה בעוויתות לא - טבעיות של גופו . 
חבריו התעלמו ממנו , עייפים או אדישים מכדי לעזור . 
בתי כפר מבודדים עלו בלהבות בין השדות המשתפלים כשהם מציינים את התקדמותו של דוּדק , ובשלב מסוים חילופי ירי ערים הגיעו עד סמוך אלינו ממש , משטחים אותנו לקרקע בעקבות האש הנכנסת בתחושה מוכרת של פורקן . 
היה זה אירוני אילו נורינו למוות מידי החיילים שרק יום קודם לכן שתו אתנו בירה . 
המלחמה הפריחה הרבה בדיחות אכזריות על חשבונם של בני האדם ומתוך היכרותי עם מכות ההגשה העקומות שבהן נהגה להנחית את הדין תמיד קינן בי החשש כי איהרג דווקא מאש שתבוא מהצד לו היתה אהדתי נתונה : כוחות הממשלה . 
כבר בשלב זה התפוררות מזלה הטוב של האוטונומיה אפשרה לבוזזים לגשת למלאכתם . 
משאיות נהוגות בידי לוחמים הוטענו בעיר בסחורות גנובות מבתי עסק ובתים פרטיים , ואילו מחוצה לה ניצול שעת הכושר לשם פריעת החוק חשף את פניו הברוטליות יותר . 
בשעה שחזרנו ברגל משולי החזית שמענו אשה פורצת בזעקות מתוך הכפר שלמרגלותינו . 
צעקתה לא הסגירה זעם או צער . 
היתה זו יללה קצבית מתנשמת של כאב ופחד וייאוש שסמרה את שיער עורפינו . 
המשכנו ללכת בשתיקה , מטילים איש ברעהו מבטים נכלמים בין העצים . 
צוות זעיר , בן חמישה איש של ' הנציבות העליונה של האו"ם למען הפליטים ' שהה בוֵליקה קְלדוּשה בבית על מדרון שהשקיף על העיר . 
הוא נוהל בידי מוניק , צרפתיה אלגנטית שניחנה במידה לא מבוטלת של שיק , והיווה עבורנו מפלט אחרון ללינה , הגם ששאלנו על כך בציפיה ודאית לסירוב מלווה בספיקת כפיים ודקלום תקנות האו"ם בנוגע לעיתונאים . 
להפתעתנו התקבלנו בידידות והלינו אותנו על הרצפה . 
בין כתלי הבית הנקי והמסודר גיליתי במבוכה כמה רע אנחנו מריחים . 
אפודי המגן ספוגי הזיעה שלנו ובגדינו החמוצים הדיפו ריח מבאיש שממנו התעלמו מארחינו ברוב חסדם . 
בערב אכלנו היטב , והאווירה סביב השולחן היתה טעונה באותה התרגשות שתמיד תמצא כאשר פקעת הנורמליוּת הותרה וקרבתה של המלחמה מבטיחה הרפתקה חדשה . 
זו תחושה חסרת לב ונימוס , שכן לא הבית שלך ופרנסתך הם שעומדים בסכנה , אבל כך או אחרת קשה להכחיש את רטט הריגוש . 
להיהרג בקרבות היה תמיד בגדר אפשרות , אלא שמעמדך כזר במלחמה הזו בכל זאת העניק תחושת בטחון אדירה , ובמיוחד כאן , במקום שבו ידענו כי הגיס ה 5 ינהג בנו בהגינות אם העיר תיפול לידיו . 
לא הייתי רוצה להיות עיתונאי באזור שייכבש בידי הסרבים , אשר התייחסו לאנשי התקשורת כאל סוכני מפלתם , אם כי גם זה עוד נועד לקרות לי , ומפגנים זנותיים של אהדה – להם נדרשת ָ כדי להקסים תחילה צד אחד ואחר - כך את האחר – היו בדרך כלל בתחום כישוריי . 
חרף כל הסימנים שהעידו על נפילתה הקרובה של וֵליקה קְלדוּשה עדיין לא היינו בטוחים מתי הדבר יקרה . 
לעתים המלחמה התנהלה בעצלתיים , לעתים במהירות הבזק , ופעמים רבות התחזיות כלל לא התממשו . 
כך שכאשר למחרת עם שחר פרצה סביב הבית אש מקלעים , צלצוליה שיככו בתוכנו את כאב אי - הוודאות . 
במקום להעניק לנו מושבים בשורה הראשונה שמהם נצפה בזירת הקרב , בית הנציבות העמיד אותנו לפרק זמן במרכז הבמה . 
לאחר פרכוס בלתי נמנע של ראשים כבדים משינה ומהפתעה נחבטים זה בזה ורגליים מועדות עליהן קרטענו בחדר באופן מגושם , מנופפים לכל עבר בנעליים ובאפודי מגן , שעטנו מעלה אל המרפסת . 
ערפילי הבוקר עדיין אפפו את הגבעות , אך סביבנו האוויר כבר הצטלל . 
צרורות של אש מקלעים כבדים והדים עמומים של מרגמות נישאו אלינו מדרום - מזרח , ואילו מאחורי הבית ירו חיילי האוטונומיה בטורים המסתננים של הגיס ה 5 . 
קומץ של נשים וילדים נראו רצים באור השחר בשדות לעבר מרכז העיר . 
עד מהרה באו בעקבותיהם גם חיילי האוטונומיה כשהם נסים בבהלה על נפשם , מפקירים את נשקם וקורעים מעליהם את מדי ההסוואה תוך כדי בריחתם לנגד עינינו . 
מבעד לאובך נשמע כמטח בודד במקהלה ' אללהו אכבאר ' . 
הגיס ה 5 עמד להסתער . 
לוחמים שנאחזו עדיין בתחנת המשטרה עשו ניסיון נואש לבלום את התקדמותו של הגיס בפרבר הסמוך אלינו . 
בעוד האש על הבניין מתעצמת ניסו שני רכבים , משאית ומכונית , להימלט דרך שערו האחורי . 
שניהם הומטרו באש אוטומטית , סופגים בתאוצת המנוסה קליעים נותבים אדומים שביתרו באכזריות את שלדותיהם הלא - משוריינות . 
המשאית סטתה מהכביש לתוך עמוד חשמל , ונהגה ּ השתרבב ללא רוח חיים מתוך השמשה הקדמית המרוסקת . 
הופ ּ , עוד חיים הלכו להם לנגד עיניי . 
מבחינתי העניין היה בטל בששים , אבל איפשהו אמו או אהובתו חשו מדקרה בבטנן , או שמא לא ידעו כלל על מותו ? 
המכונית , חרף פגיעות רבות ונשנות , גורלה שפר יותר והיא נעלמה מסתחררת בחריקת צמיגים על סף איבוד השליטה . 
מרגמות פגעו בתחנת המשטרה וקולות הירי עברו שינוי והחלו להדהד מבפנים בעוד חיילי הגיס ה 5 פורצים את הדלתות והחלונות ומעבירים את מוקד הלחימה לשם . 
ואז משום - מה הכול הבאיש בטעם לפגם . 
בסמטה מימיננו נוקבה מכונית נוספת בקליעיהם של החיילים המסתערים . 
הרכב היה מלא בנשים ובילדים . 
עד שהגענו למקום חיילי הגיס עשו כבר עבודה טובה בחבישת הפצועים , אך לא יכלו לפנות אותם לקבלת עזרה בגלל קרבות הרחוב הבלתי פוסקים . 
ילדה בת שלוש בשם דינה נפגעה בראשה ובחזה ּ . 
שמעתי כבר סיפורים על אנשים שספגו קליע בראש וניצלו , אבל מעולם לא ראיתי זאת במו עיניי . 
והנה מולי היתה פעוטה שקיבלה כדור במצח ואיכשהו נותרה בחיים . 
ובהכרה . 
הקליע איבד בוודאי מתנופתו , אחרת היה מגלח את כל הקדקוד , ואף על פי כן חדר בשלמותו לתוך גולגולתה . 
אמה נורתה בקליע שניקב את ידה ורק במזל שרט את רקתה . 
שני ילדים נוספים נפצעו מפגיעות ירי דומות בחזה וברגליים . 
כל זה מיקד פתאום את חושינו כמו קלחת של צוננים והעניק לנו דבר - מה לעשות במקום שרק נעמוד ונצפה בקרב . 
המשוואה היתה פשוטה : שני ילדים לפחות עמדו למות בתוך זמן קצר אם לא יובהלו מייד לטיפול ; מחוץ לעיר היה בסיס גדול של חיילי או"ם צרפתים , מצויד היטב בציוד רפואי צבאי ; בבית הנציבות עמד ג'יפ , ומוניק היתה בקשר אלחוטי עם הבסיס . 
בתוך שניות ספורות נרקמה התוכנית . 
היא לקתה רק בפגם יסודי אחד , ועברו עוד מספר דקות בטרם הבחנתי בו . 
אני מתקשה להבין את מעט העיתונאים שהכרתי , כאלה הטוענים כי אם יעמדו פנים אל פנים מול נפגעים תפקידם הוא רק לצלם , להסריט או לדווח , אך לא להגיש עזרה . 
רוב אלה שנפצעו לנגד עיניי בבוסניה קיבלו מייד עזרה מבוסנים אחרים , אנשים שהיטיבו ממני לדעת היכן נמצא המוקד הרפואי או בית החולים הקרובים והיו מיומנים בהתמודדות מיידית עם פגיעות טראומטיות בזכות התנסותם המתמשכת עם המלחמה . 
בדרך כלל לא היה כל צורך שאתערב , הייתי רק מקשה על המצב . 
ואולם , במקרה הנוכחי קֶלֶט הזרים היה יכול רק להועיל . 
מי אנחנו שנעמוד בצד מבלי לנקוף אצבע וביהירות נפסדת נצדיק זאת בכך שתפקידנו היחיד הוא לדווח ? 
איזו תועלת צמחה בכלל לבוסניה מהדיווח ? 
בשלב שבו נמצאה אז המלחמה כבר היה ברור כי חרף ההנחות האופטימיות הראשוניות שלנו , שאמרו את ההפך , מעצמות מערב אירופה היו מוכנות להשלים עם טבחים וטיהורים המוניים שנעשו במוסלמים , וזאת על אף הדיווח . 
לא הרגשנות היא שגרמה לנו לזרוק את המצלמות ולרוץ חזרה לבית הנציבות נושאים בזרועותינו את הילדים המדממים , אלא הגיון הומניטרי . 
כל מעשה אחר היה חסר כפרה . 
אתיקה עיתונאית מול חיי אדם : ידעתי מה עמדתי בנושא , אם כי השאלה עוד חזרה לרדוף אותי מאוחר יותר בנסיבות מחרידות במיוחד . 
העלינו את הפצועים על הג'יפ מאחור . 
בד - בבד נגמ"ש של האוטונומיה חלף על פנינו לעבר תחנת המשטרה וחילופי אש עזים במיוחד התלקחו סביב והשליכו אותנו שחוחים אל התעלה לשניות ארוכות . 
כריסטוף , מעובדי הנציבות , ישב מאחורי ההגה והיה מוכן לנסוע . 
רובי ואני קפצנו מאחור ויצאנו לדרך , מולנו תפזורת סבוכת איברים של נטפי דם וגופים חבושים , פנינו מוכתמות באבק ובזיעה , נפוחות ודלוקות עיניים כאילו לקחנו טריפ רע . 
נדמה לי שרק אז , מבעד לזרם האדרנלין , קלטתי מה לקוי בכל התוכנית . 
נסענו היישר לעבר תחנת המשטרה וקו החזית . 
הקווים יכולים לעשות לך צמרמורת גם כאשר הם שקטים , אבל לחצות אותם בעיצומו של קרב היה כבר טירוף . 
אלא שזו היתה תקוותנו היחידה להגיע אל הבסיס הצרפתי המרוחק . 
רובי נראה כמי שעמד על הבעיה יחד איתי , ומלמלנו זה לזה משהו כמו מאיזה צד כל אחד יתגלגל החוצה ועם אילו פצועים למקרה שנספוג אש . 
אינני יודע מה חשב כריסטוף . 
אולי נוכח זה מכבר בסכנה , ואולי , כמונו , לא חשב על שום דבר מלבד הצורך לחלץ את הילדים . 
וכאמור , לא היה מדובר באומץ . 
לא שקלנו מטרה מול סיכון . 
הכול היה בליל סבוך אחד , וכאשר נוכחתי בסכנה הממשית זו הסתכמה בהתרת רסן האחריות , בהגיון פשוט , גס מלל , של שימת זין : על הזין אנחנו נוסעים . 
על הזין הלוואי שנגיע . 
ציפיתי אמנם שניפגע , אך בתוך הבלגן של אותם רגעים חשתי די שלם עם האפשרות . 
ולא רציתי להיות זה שיאמר לעצור . 
בעת שפנינו בעיקול המכריע נגלו טורים של לוחמי חזית , עיניהם טרופות מלהט הקרב , אצים לתפוס מחסה ומכוונים כלפינו באיום את נשקם . 
לא היתה בידינו ברירה אלא לעצור בעוד שלל הכלים מכוון אל רקותינו והחיילים צועקים . 
הנפנו ידיים באוויר , ומרגע שהלוחמים הבחינו בילדים הפצועים הם נרגעו מעט , אם כי פחות משניתן לשער . 
היה עלינו לשכנעם לאפשר לנו לחצות דרך הקווים שלהם והעסקה נסגרה בחלוקת חפיסות סיגריות בטרם המשכנו , אקסטטיים מרוב הקלה , בשעטה לבסיס הצרפתי . 
דקות ספורות אחר - כך נופפו לנו שומרי השער של בסיס האו"ם להיכנס וצוותים רפואיים , אותם יידעה מוניק בקשר מבעוד מועד , מיהרו לשאת את הילדים על אלונקות לחדר הניתוח . 
ואולם צרותינו היו עדיין רחוקות מלהסתיים . 
לצרפתים לא היה מתורגמן בהישג יד והם ביקשו את עזרתי . 
בכל מצב אחר לא הייתי מתנגד , אלא שהפעם הדיאלוג היה בין אם פצועה לרופא צבאי ונסב על ילדתה הגוססת . 
' מה הוא חושב ? 
' היא שאלה אותי . 
' מה אתה חושב ? 
' שאלתי אותו . 
' היא עשויה למות בכל רגע . 
היא פצועה קשה מאוד , ' הוא אמר לי . 
' היא במצב חמור מאוד , אבל הם יעשו כמיטב יכולתם , ' שיקרתי לה . 
הרופאים ביקשו ממני לקחת את אירמה , האם , החוצה בטרם החלו בניתוח ראשוני של דינה ושני הילדים האחרים , שסבלו אמנם מפציעות חמורות אך לא קשות כשלה . 
שוחחתי עמה משך כשעה עד שהרופא יצא בשנית . 
היא היתה אשה צעירה בתחילת שנות העשרים לחייה . 
בעלה נסע לגרמניה עוד בראשית המלחמה ועדיין לא חזר . 
היא ניסתה להימלט מהעיר במכונית עם בתה ושני הילדים של חברתה כאשר נפתחה עליהם האש . 
הרופא אמר לנו שסיכוייה של דינה לחיות תלויים בפינוי מיידי לבית החולים בביהץ' בנגמ"ש של האו"ם . 
הוא אמר שבשלב זה הגיס ה 5 אינו מאפשר שום תנועה לרכבים של האו"ם וכי יעבור זמן עד אשר בקשת הפינוי תיענה . 
במידה וזו אכן תיענה , הוסיף , שתי האמהות לא תורשינה לנסוע בנגמ"ש כיוון שהן בגיל הגיוס ועשויות להיות לוחמות . 
שעה קלה התווכחתי אתו . 
אמה של דינה היתה מכוסה דם מהפציעה בראשה , עיניה כבויות מחמת היגון וההלם . 
לא היה כל ספק שאיננה לוחמת , מה גם שאם ילדתה תמות כדאי היה לדעתי שהשתיים תהיינה יחד ולא בנפרד . 
הרופא , קצין בדרגת רס"ן , הצטער אך אמר כי אלה הן תקנות האו"ם והוא אינו מסוגל לשנותן . 
החלטתי שלא לבשר זאת לאירמה . 
ספק אם בכלל הנגמ"ש היה מצליח להגיע אלינו לפני שבתה תמות , ובינתיים היו לה גם כך די והותר דאגות . 
שלושת הילדים הושכבו בשורה , מחוברים לחמצן , מחוץ לחדר הניתוח . 
משום - מה , ככל שהדבר נָגַד כל הגיון , דינה התנודדה בין הכרה לחוסר הכרה . 
אמה רכנה מעליה מייבבת ומפצירה . 
' מה היא אומרת ? 
' שאל קולונל צרפתי בפיזור דעת . 
' היא אומרת לבתה שלא תפחד , אומרת לה שאמה נמצאת לצדה , שתהיה אמיצה ושתחזיק מעמד . 
היא מתחננת אליה שתחיה וכשהיא מאבדת את ההכרה היא מפצירה בה שתחייך כדי שאמה תדע שהיא עדיין בחיים . 
אמרתי כל זאת בארס ניכר , שכן הקולונל היה קצין הפיקוד של הצרפתים ; חרף תקנות האו"ם הוא היה מסוגל לאפשר לאמהות לנסוע עם ילדיהן הפצועים לו ּ רק רצה בכך . 
הוא היה מאותם קצינים שטיפסו אל דרגי הסכמות מבלי שרכשו את הבטחון להחליט מתי כדאי לפעול שלא על פי הספר . 
שלוש שעות אחרי כניסתנו לבסיס הגיע לבסוף הנגמ"ש . 
דינה היתה עדיין בחיים והועלתה עליו יחד עם שני הילדים האחרים . 
הצרפתים תפרו את ראשה וזרועה של אמה , אך נאמנים למִלתם לא התירו לה לנסוע עם הילדה לביהץ' הרחוקה . 
הסברתי לה את מצב הדברים ישר ולעניין – ידיעה כזו לא ניתן באמת לרכך – והיא הגיבה באיפוק ניכר , מתייפחת בלי קול על כתפי . 
הייתי נסער מאוד . 
כמתורגמן , אתה מסנן לעצמך כל - כך הרבה מעוצמת השיחה , עד שאין לך ברירה אלא להיות מושפע . 
יותר מזה , נחשפתי שלא במתכוון לאינטימיות הרגעים שחלקו ביניהם הורה וילדו הגוסס . 
זו היתה עבורי חוויה אישית עמוקה , וחרף השוני הרב בנסיבות , חוויה שנשללה ממני לפני שבועות מעטים בלבד . 
משמעויותיה הנלוות התמקמו בקדרות בנפשי והטילו את רוחי לתוך דכאון רדום . 
הלחימה הסתיימה כאשר חיילי הגיס ה 5 הסתערו לתוך מבצרו של אבּדיץ' . 
כצפוי , ' בּאבּו ֹ ' נמלט מבעוד מועד , ונותר בחיים כדי להילחם באחד הימים . 
ברגע שהנגמ"ש יצא לדרכו הקולונל הצרפתי זרק אותנו מהמחנה , יחד עם אירמה והאם השנייה , שלא נפצעה . 
לא היה עוד ביכולתנו לעשות הרבה למענן , ונפרדנו מהן פרידה מביכה בכביש , משתרכים בדכדוך חזרה לוֵליקה קְלדוּשה ומותירים אותן בידי הגורל . 
הנצחון שנחל הגיס ה 5 נראה עקר , ויהיו מעשיו מוצדקים ככל שיהיו , הוא לחם באחיו המוסלמים . 
שלושתנו יצאנו מתוך המובלעת עוד באותו היום בנסיעה שחלפה על - פני מאסות מגובבות של ציוד אותו הפקירו אלה מתומכיו של אבּדיץ' שהתמהמהו מדי טרם נוסם מהקרב . 
כמה היו מוטלים ללא רוח חיים ברכביהם , הללו שנלכדו בתוך האש הצולבת של חייליו המתקדמים של דוּדק מזה וחיילי האוטונומיה הנסוגים מזה . 
חלפה עוד שנה בטרם נודע לי הודות לצירוף מקרים משונה , מה עלה בגורלן של הילדה הגוססת ואמה . 
זמן - מה אחר - כך , ערב אחד על הבר בזגרב , ניגשה אלי בחורה מהצלב האדום ששמעה על התקרית עם הילדים הפצועים ומיהרה לברך אותי על ה ' אומץ' שהפגנו במעשה החילוץ של הנפגעים . 
התיאור שהגיע לאוזניה סיפר על שלושה עיתונאים אשר למראה הפצועים הגיעו לידי החלטה מחושבת לסכן את היקר להם מכול ולנסוע דרך החזית הפעילה כדי להציל את חיי הילדים . 
היא נראתה טוב , הריחה טוב ; אני בדיוק חזרתי מהמלחמה ולא היה מזיק לי זיון . 
מחשבותיי נדדו חזרה לוֵליקה קְלדוּשה , הבלבול , הזיעה והבלגן של אותם רגעים בלתי מתוכננים , מבהילים , כיצד האירועים התגלגלו מכוח עצמם יותר מאשר בגלל תרומה כלשהי משלנו . 
לרגע התפתיתי לשחק את התפקיד הקלישאי שציפתה ממני – ולו ּ רק כדי לתקוע אותה – למשוך בנונשלנטיות בכתפיי ולמלא אחר ציפיותיה בכך שאפלוט איזו שנינה מצטנעת ואשאל אותה משהו על עצמה . 
אבל משום - מה באותו ערב לא היה לי כוח לזה . 
' אומץ' ; רק לעתים רחוקות הוא מה שהוא נראה . 
המלה הזו כל - כך מעלה לי את העצבים , שבדרך כלל היא אפילו לא שווה את הזיון . 
וחוץ מזה , הייתי איכשהו סקרן לראות מה יקרה בעקבות תגובתה לגרסה האמיתית של האירועים . 
היא עצרה אותי באמצע הסיפור , מקמטת בחוסר סיפוק את מצחה , ונופפה בידה בביטול . 
' אתה ממש יודע להרוס סיפור , ' אמרה לי . 
' תפסיק להיות כל - כך גולמני וציני . 
היא התרחקה ברוגז , אשליותיה כנראה מנופצות , בהותירה אותי מגחך ורוטן לתוך הויסקי שלי . 
14 
צ'צ'ניה , תחילת השנה החדשה 1995 
ניסיתי להירדם , מתנודד בין הכרה לחצי הכרה , עייף מכדי לפקוח את עיניי ומתוח מכדי להירגע בעוד מוחי מתגלגל באור הדמדומים המעורער שבין שני התחומים , מנומנם מוודקה שאמנם הקהתה את פי וקצות אצבעותיי אך לא היתה חזקה דיה לשטוף את זוועת השבועות הקודמים . 
בסופו של דבר הכרתי בכל זאת נסחפה איכשהו , אבל אינני מסוגל לזכור כיצד התעוררתי . 
הילד המת הופיע בחדרי במפתיע , ניצב מאובן למרגלות מיטתי ונוכחותו הפתאומית וחמורת הסבר קטעה את שנתי באבחה יחידה . 
רגע קודם לכן עוד הייתי לבד ; ועכשיו הוא . 
הוא שתק ושעה שהזדקפתי הישיר לתוך עיניי מבט נחרץ שנראה כהאשמה . 
זוג ראשים קטנים ערופים נח על השולחן המוכתם בדם מאחוריו , שיערם שחור וסבוך ועיניים לבנות משתרבבות מתוכם לעבר התקרה . 
כך הבטנו זה בזה משך יובלות . 
היתה לי שהות ארוכה להיזכר בלילה אחד לפני שנים רבות . 
הייתי אז בן ארבע והתעוררתי באפילה לקול שירת ילדים מחוץ לחלון חדרי . 
המלים היו עמומות , אך השתלבו לכדי מקהלה חרישית שנישאה לאוזניי סמויה ושמימית וריתקה אותי משותק מפחד תחת השמיכה . 
השעה היתה מאוחרת , אפילו הורי ישנו זה מכבר , והבית העתיק והמבודד בפאתי היער נמלא באותן אנחות לילה חרישיות אשר – כמו קריאות העטלפים – הנך רגיל לשמוע כילד אך נדיר שתשמע אותן כמבוגר . 
הזכרון היה אחד הראשונים שלי , אות - לבאות שישרוד ברבות השנים , והקנה משמעות מיוחדת לרגע הזה . 
ראיתי את הילד המת , יותר נכון מה שנשאר ממנו , רק לפני ימים ספורים . 
הוא היה צ'צ'ני . 
מטוס רוסי הפציץ את ביתו בכפר ההררי בניסיון שלומיאלי להרוס גשר סמוך . 
פצצות במשקל 200 ק"ג האחת הפכו אותו , שתיים מאחיותיו ואת אמו לגושי בשר שממדיהם כשל נתחים מאונקלים באטליז . 
ראשיהן הערופים של שתי הילדות , שלמרבה הפלא לא ניזוקו בפיצוץ , בהו במבטים חלולים מתוך ערימה מחרידה של איברים קצוצים . 
שתי אחיות נוספות נותרו בחיים , טבולות בדם ומרוטשות , ילדות קטנטנות שבהן נפתחו פצעים עצומים . 
כעת הוא שב אלי , שלם בגופו וקורן באור מוזר כנגד חשכת הלילה . 
הרגע נגוז . 
אינני זוכר כיצד הוא עזב . 
לפתע הייתי שוב לבד בחדר , נאבק להסביר במונחים הגיוניים את ההתגלות , משכנע את עצמי כי איננה אלא עוד חלום רע . 
החלון שקשק מקולות פגזים , בחוץ הבזקי איתות האירו את שמי הלילה . 
הלחימה הלכה והתקרבה מאוד . 
הצתי סיגריה וקמתי מהמיטה נחוש להישאר ער עד שיאיר השחר . 
המלחמה בצ'צ'ניה : שום דבר ממה שראיתי עד אז לא היה יכול להשתוות למלחמה הזו . 
מבחינת ממדי האלימות , האימה והזוועה , היא התעלתה על כל התנסויותיי הקודמות במידה כזו , שהפכה אותן כמעט חסרות משמעות . 
סכסוכים ניתן לדרג על פי עוצמתם : נמוך , בינוני וגבוה . 
צ'צ'ניה שברה את קצה החוגה בחושפה קיצוניוּת של מלחמה שכמותה לא שיערתי כי תיתכן . 
בעקבותיה , הֲבָנָתִי את מושג הסכסוך מעולם לא חזרה להיות מה שהיתה . 
היתה זו אכן הצצה משפת הגיהנום . 
באנגליה שכבתי לי באמבט והאזנתי לרדיו . 
שלושה שבועות חלפו מיום שהכוחות הרוסים נכנסו לצ'צ'ניה , מדינה בדלנית זעירה המרוחקת 1,600 קילומטרים דרומית - מערבית למוסקבה , לכאורה כדי למנוע את פרישתה מן הפדרציה הרוסית . 
זכרתי במעורפל תצלומים מהקיץ הקודם שהראו לוחמים צ'צ'נים פראי מבט מחייכים אל המצלמה , חובקים קלשניקובים בחיקם , והתמונות לֻוו ּ בדיווחים בעיתונות שדיברו על ' פרובוקציה ' ו ' התעצמות המתח ' באזור . 
כעת הרדיו גילה לי כי אותם הלוחמים מחצו את טורי השריון הרוסי שנע לעבר ארמונו הנשיאותי של הגנרל לשעבר בחיל האוויר דְז'וּקַר דוּדאייב בבירת צ'צ'ניה , גרוזני . 
סופה של 1994 עבר עלי בשקט בבוסניה . 
בתחילת נובמבר מתקפה מקומית של הארמייה בקרבת העיירה קוּפְּרֶס נחתה על הסרבים בהפתעה , וצבא בוסניה - הרצגובינה ניצל את היתרון כדי לכבוש את העיירה ולמסרה לקרואטים כמחווה סמלית לביסוס הברית הפדרלית החדשה . 
עבור צבא הממשלה היתה זו נקודת מפנה , שכן חרף שיתוקו מחמת האמברגו על הנשק ומבצעי הנפל הרבים שעוד נכונו לו , היתה זו הפעם הראשונה שהצליח לכבוש חזרה מידי הסרבים עיר בעלת חשיבות כלשהי ולהחזיק בה . 
מראש הגבעה המשקיפה על קוּפְּרֶס צפיתי בהתקדמותו הלאה על - פני המישור . 
היתה זו דרך מסורסת לצפות בקרב , מרוחק ובטוח בעוד למרגלותיך אנשים נלחמים ומתים . 
המתקפה נבלמה בתחילת החורף והשלגים הראשונים הביאו עמם בכל רחבי המדינה הפסקת אש שהיתה עתידה להימשך , במידה זו או אחרת , עד בוא האביב הבא . 
היה זה הזמן הנכון לצאת מבוסניה , והמלחמה בצ'צ'ניה נראתה לי אז כתקווה חדשה באופק . 
הייתי חייל בשלהי המלחמה הקרה , ושמעתי גדולות ורבות על הצבא הרוסי . 
רציתי לראות אותו בפעולה . 
בשובי ללונדון ביקשתי מהעיתון לשלוח אותי לגרוזני , ובקשתי נענתה . 
ביום שלפני היציאה טבלתי באדים ובמי האמבט החמים , מייחל שהמלחמה לא תסתיים בטרם אגיע אליה . 
עדיין זכור לי אותו רגע של חום , בטחון וחוסר ידיעה . 
בזכות אחת מסטיותיה המשונות של המלחמה , הדרך שחצתה את גבולה המערבי של צ'צ'ניה נותרה פתוחה . 
כוחות רוסים וצ'צ'נים השקיפו אלה על אלה לאורך מאות מטרים בודדות של מישור מכוסה שלג , כפי שעשו עוד מאז פרוץ הסכסוך . 
חרף הקרבות המזדמנים , הציר שחיבר בין שני הצדדים נותר עביר . 
באמצע ינואר חלפתי מבעד לאותה מראָה מוזרה . 
רגע אחד מכוניתי עברה על - פני נגמ " שים ובונקרים רוסיים , ומשנהו על - פני הצ'צ'נים : לוחמים מזוקנים שזופים מנופפים לראווה במטולי אר פי ג'י ובתת - מקלעים . 
הדרך חדרה לעומק צ'צ'ניה בגוללה סביבי את הנוף . 
הבוץ והמסכנוּת העזובה בעיירה הראשונה התחלפו בתווים שטוחים , חסרי ייחוד משני עברי הסקודה התשושה שלנו . 
מפעם לפעם חצו את השממה המושלגת הזו בקו צורם עמודי טלגרף נטויים , בעוד הקרח מכסה את הדרך בלוחות עבים , לא סדירים . 
אבּו ּ , הנהג הצ'צ'ני , הצביע על מכתשי הפצצה טריים , מלמל משהו אודות מטוסים ובתוך כך הנמיך את שמשת חלונו כדי שיוכל לשמוע אם מטוס יתקרב . 
אמצעי הזהירות הזה , כפי שהייתי עתיד לגלות עד מהרה , היה חסר טעם מכל וכול . 
כאשר שמעת מטוס - קרב בשמיים כבר לא נותר דבר שתוכל לעשות . 
גויטי לא נבדל במאום משלל הכפרים הצ'צ'ניים שדרכם חלפנו מאז חציית הגבול . 
ממוקם תשעה קילומטרים מדרום לגרוזני , רחובו הראשי היה משטח של בוץ , קרח ורפש בין שורות של בתי לבנים חד - קומתיים נטולי צורה . 
בהגיעי לשם האור הלך וגווע , מדלל הכול לכדי גוון יחיד של אפור . 
חבורת זאטוטים מסמורטטים התגודדה בצומת הראשית . 
בהתקרב מכונית מאיטה ומתנודדת בין בורות הכביש הסתערו שניים מהם , לפתו את הפגוש האחורי ונגררו על פני הקרח על ישבניהם , צווחים מתענוג בעוד חבריהם מייללים ומריעים וממתינים להסעה הבאה . 
אני מניח שזו היתה התשובה הצ'צ'נית לגלישה ברכבת התחתית . 
' צ'צ'ניה איננה מקום למות בו , ' הזהיר אותי כתב ותיק במוסקבה . 
כעת הבנתי למה התכוון . 
בגויטי הצטופף בחדר קטן קומץ עיתונאים שברשותם ציוד שידור . 
דומה שצוותי העיתונות הזרים נטשו את גרוזני כמעט כולם נוכח עוצמתם של הקרבות הראשונים , אולם ידעתי שנותרו בה קבוצת צלמים וצלם וידיאו עצמאי שניכסו לעצמם בניין בן שתי קומות בחציה הדרומי של העיר , המוחזק בידי הצ'צ'נים . 
רציתי למצוא אותם ולשם כך נזקקתי לעצתם או לעזרתם של הכתבים . 
אלא שהאווירה שם היתה מעיקה : כולם היו תשושים ביותר , ואילו הכעס המשותף שאיחד אותם גרם להם להיות מתוחים וחשדניים כלפי זרים . 
במצב הזה כבר התנסיתי בבוסניה פעמים רבות , בצורות כאלה ואחרות , אך עדיין היה שנוא עלי לכפות את חברתי על אחרים . 
ואז לרווחתי נגלו לי פנים מוכרות בחדר , פניו של דיוויד , הצלם האמריקאי אותו פגשתי שנתיים קודם לכן בבוסניה כאשר נסענו יחד לאזור הלחימה בטרבניק . 
אני משער שלא היה בכך כל צרוף מקרים . 
המעגל הבינלאומי של עיתונאים המתמחים במלחמה הוא קטן להפליא , כך שאותם האנשים מופיעים שוב ושוב בסכסוכים הנידחים ביותר . 
הוא ידע היכן לחפש בגרוזני את הצלמים , ולמרות שהלילה כבר ירד הציע לי הסעה לשם בווֹלגה נהוגה בידי נהג צ'צ'ני . 
בין רבים נפוצו שמועות על כך שהארמון הנשיאותי , שהיה מזה זמן רב לסמל ההתנגדות הצ'צ'נית בבירה , נכבש באותו יום . 
דיוויד ואני יצאנו יחד בשעה שבדל האור האחרון גווע בשמיים . 
הדרך נראתה לא יותר מצל כהה מתחתינו כאשר התחלנו בנסיעה באורות כבויים פן נותקף מן האוויר . 
לא ידעתי למה בדיוק עלי לצפות מהלחימה , כך שמראהו של דיוויד היה בו כדי להטריד . 
הוא נראה היפר - אנרגטי , אפילו בקני המידה שלו עצמו , בולל את המשפטים ומשליך את המלים אלה באלה בזרם תודעה בשעה שהלכנו וקרבנו אל רעם הומה של ארטילריה שנישא מתוך העלטה . 
' לא כדאי לך להישאר פה יותר משלושה שבועות , ' אמר לי , ' אחרת תהיה מחושמל כמו בגיהנום ... זה נורא ... לעזאזל , כמה נורא ... אתמול כמעט פוצצו אותי ... צריך להיזהר מהמטוסים ... התותחים זה משהו ... לא להאמין ... ' 
הלאה משם השמיים החלו לפעום בזוהר כתום בעוד קולות הפגזים הופכים רועמים יותר ויותר . 
העצים שצבאו עלינו משני עברי הדרך צנחו באחת עם כניסתנו לצ ֵ ' רנורֶצ ֵ ' ה , הפרבר הדרומי של העיר . 
גרוזני בערה באש . 
שריפות שפרצו מתוך המבנים המופגזים וצינורות הגז המרוסקים מילטו מן החשיכה עזובת רפאים בה טבלו רחובות נטושים ובתים שצלליהם מרצדים בתוך ריקנות מאיימת . 
לוחמים צ'צ'נים נופפו לנו לעצור וסיפרו כי בַּהמשך הציר אטום בשל אש הטנקים הרוסיים . 
הנהג שלנו , סהיד , היה שוטר לשעבר ובקיא בעיקופים ובדרכים צדדיות . 
הוא טפח על הקלשניקוב המונח על ברכיו והחליק בפניית פרסה חדורת בטחון כדי להשתמש בנתיב חלופי . 
בכל מקום נפלו פגזים , מגיעים בשריקה כמו רכבות משא , מתפוצצים בגלים בין הבתים סביבנו או באוויר , בעוד מטחים של טילי גראד התוו לרוחב הרקיע שָׁבְלֵי אש כמו שביטים . 
קווי החשמליות הפגועים תלו מעל רחובות ללא נפש חיה מלבד כלב משוטט או לוחם – דמויות צלמוות מתרוצצות על רקע הלהבות והעשן . 
הייתי בגרוזני משך חמש דקות . 
בחרתי להגיע בעיתוי רע . 
הרוסים פתחו במתקפה הסופית על ארמון הנשיאות ושחררו את ההפגזה הכבדה ביותר שידעה עד אז הבירה . 
הווֹלגה החליקה בחוסר אונים למרגלות גבעה חשופה , צמיגיה השחוקים מסתחררים במקום ללא הועיל על - פני הקרח הצבור . 
דיוויד ואני זחלנו החוצה והתחלנו לדחוף אותה מזיעים ומקללים בכפור בעוד רגלינו גולשות לאחור מתחתינו כמו דמויות בסרט מצויר . 
הרגע נראה כמו שיאו של טירוף – לצאת באמצע אותה מערבולת של רסס מתנפץ ופלדה שורקת כדי לדחוף מכונית עוד הלאה לתוך מרכזה . 
בקריאת חראלעזאזלאיתךזוזיכברבתזונה אחרונה הצמיגים שבו לאחיזתם , ואנחנו זינקנו פנימה ושעטנו קדימה . 
מראש הגבעה יכולנו לראות למרגלותינו את מרכז העיר . 
פצצות תאורה מוצנחות תלו באוויר , מטילות את אורן על העשן המיתמר והלהבות בעוד אש הפגזים , המקלעים והרובים נוסקת לשיא חדש והלמות הפיצוצים מרעידה את קרבינו מבעד לדלתות המכונית . 
הצלחתי לשוות לעצמי את מנטליות האטוּם הרגילה שלי לנסיבות קיצוניות מסוג זה , מוחי חורג אל מעבר לכל מושגי האחריות ואני מפקיר את עצמי בידי המקרה והמזל – הצמד שיש המכנים אותו גורל , ויש המכנים אותו רצון האל . 
המושגים הללו עשויים כנראה להעניק כוח גדול משלי , כי למרות הכול הייתי קרוב להשתין במכנסיים מרוב פחד . 
עצרנו בפתאומיות בחסותו של בית אבן גדול ופרקנו את תרמילי לתוך פרוזדור חשוך . 
החשמל והמים חדלו לזרום זה מכבר . 
קומת הקרקע של הבניין הריק הופקעה בידי הצלמים כמקלט מפני ההפגזות . 
באחת הדירות סבו פנים מוארות באור נרות להביט בי , פנים ידידותיות ומבודחות . 
את חלקם הכרתי מבוסניה . 
' שלום , אנתוני , ' אמר מישהו בשלווה , ' אתה מעוניין בויסקי ? 
' אהבתי את הקול ההוא , ברגע ההוא . 
עם שחר הגחנו מתוך המחסה לאחר לילה בו התכרבלנו בשקי שינה מאזינים להפגזות הרועמות בחוץ , לוחשים ומגחכים בבטחון הלא - בטוח שמצאנו כמו ילדים בשעת סערה . 
מטר הארטילריה הוסר זמן קצר בטרם הפציע אור ראשון ופרט לקולות אש הטנקים והרובים לעבר גדת נהר הסוּנז'ה , אשר ציין את החזית החדשה , דממה תלתה על העיר . 
אחר - כך נישא אלינו קול רפאים רוסי , מדוכדך ומנוכר : ' הניחו את נשקיכם , הנכם מכותרים . 
הניחו את נשקיכם , תקוותכם היחידה היא להיכנע . 
חבטות חוזרות ונשנות של להבי רוטור הסגירו את מקורו : מצפון לנהר שייט מסוק רוסי שרמקולים הורכבו בצדיו . 
ארמון הנשיאות נפל במהלך הלילה בידי הרוסים , וכלי הטיס ריחף במסגרת משימה בלוחמה פסיכולוגית שנועדה למוטט את נחישותם של הלוחמים הצ'צ'נים – והיתה בזבוז זמן לריק . 
הדור בכובע פרווה גבוה ובמעיל שלג פסע גנרל אסלן מסחאדוב , המפקד הצ'צ'ני , שאנן ושליו לאורך חורבותיה של שדרת לנינסקאיה בראש עשרים לוחמים מזוינים היטב . 
' החלטנו לעזוב את הארמון הנשיאותי מפני שאני והצוות התקשינו לעבוד שם , ' הוא אמר באגביות על ההפצצה המוחה - כל של הלילה . 
' כעת יש לנו קו מגננה מעולה . 
אם הרוסים סבורים שנפסיק להילחם הריהם ילדים קטנים . 
אין להם מושג במלחמה . 
היא תימשך כל עוד הם לא יגידו די , כי אנחנו לא מתכוונים להפסיק . 
' אללהו אכבאר , ' סיים מסחאדוב ופלוגת הלוחמים הצטרפה כהד במקהלה לפני צאתה לקו החזית בצהלת קריאות . 
הנחישות דיברה מגרונותיהם , נחישות שבכל שיחותיי עם הצ'צ'נים מעולם לא ראיתיה מתערערת . 
מסחאדוב , לשעבר קולונל ארטילריה בצבא הסובייטי , הוביל כעת כוח קטן עד כדי כך שלא היה מסוגל להתגאות אלא בשני קצינים בכירים מלבדו . 
צבא הגרילה שלו , שמנה לכל היותר אלפים ספורים , נוצר באתרעה קצרה , אולם בניגוד לרוסים היה שרוי במוראל גבוה וגילה תעוזה פנומנלית בקרבות רחוב . 
שלושת הגדודים הסדירים המקוריים של הצ'צ'נים היו למרמס במהלך הקרבות העזים של החודש הקודם , אך יחידות של מתנדבים נהרו לתפוס את מקומם . 
דומה שרק מעטים מבין הלוחמים שהיו אז בבירה התגוררו בה עוד לפני המלחמה . 
רובם היו בני הכפרים הסובבים שהגיעו לגרוזני קבוצות - קבוצות בכנופיות מאורגנות היטב . 
שם סיפקו להם תחמושת קלה , ואילו את רוביהם רכשו מבעוד מועד בעצמם באחד משווקי הנשק בעיירות הקטנות . 
עד מהרה הסתבר כי האנשים הללו אינם נלחמים למען מנהיגם , הנשיא דְז'וּקַר דוּדאייב , ואף לא למען דתם המוסלמית , הגם שאמונתם חיזקה בלי ספק את אומץ לבם ואת נחישותם במאבק . 
הם לחמו משום שהאמינו באחדותו ובעצמאותו של עמם . 
החודש הקודם כרך את העבר בדרך שרק המלחמה בלבד מסוגלת לכרכו . 
דמויות ומאורעות מקדמת דנא היו טריים במוחותיהם של הצ'צ'נים כאילו חיו והתחוללו רק שבוע קודם לכן ; שפע של סיפורים נגולו אודות שָׁמיל , הלוחם הדגול שהנהיג את עמם במלחמתו בת ששים השנים נגד הרוסים במאה הקודמת ; אודות בייסנגוּר , סגנו הגידם והקיטע שלחם ברוסים כשהוא קשור לסוסו שמא יפול ; ובמיוחד אודות יציאת מצרים הגדולה של שנת , 1944 השנה שבה סטלין גירש את העם הצ'צ'ני כולו לגלוּת במרכז אסיה ושם נגזר עליו לחיות משך שלושה - עשרה השנים הבאות על שום שתמך כביכול בגרמנים במלחמת העולם השנייה . 
בעקבות נפילתו של ארמון הנשיאות באה רגיעה בת יומיים בהפצצה הרוסית . 
היא העניקה לשני הצדדים אפשרות לאסוף את מתיהם וכן מרווח נשימה . 
בהדרכתם של ידידיי צפיתי בהיערכות הכללית בחזית , הפרטים החיוניים כל - כך כדי להתקיים בשדה קרב . 
ואז רגע הדממה הסתיים כאילו נבלע באחת , וההפגזות התעצמו מחדש . 
ויותר לא היו הפוגות . 
כיוון שאיבדו רבים כל - כך בניסיונותיהם לכבוש אזור אחד של העיר , נראו כעת הרוסים נחושים בדעתם להרוס את מחציתה הדרומית של גרוזני בריכוזים מסיביים של אש ארטילרית קודם שיסתערו לתוכה . 
המעשה היה בבחינת רצח המונים . 
בבוסניה ראיתי אנשים אשמים בכך שניסו לשפוך את דמם של חפים מפשע ; בצ'צ'ניה מצאתי את הרוסים אשמים – בדם קר לא פחות – בהתעלמות גמורה מחיי החפים מפשע . 
טכנית , הם פשוט ריסקו את העיר לרסיסים . 
שום נשק לא מבהיל אותי כמו שמבהיל אותי הפגז . 
הקליע מציית להגיון מסוים . 
שים חתיכת בטון עבה דיה בינך ובין היורה , ואתה שמור ללא פגע . 
רוץ בין מחסה למחסה , שכן אפילו צלף מיומן יתקשה לפגוע במי שרץ במהירות . 
גם כאשר אנשים סביבך נפגעים רק לעתים רחוקות הפצעים נראים חמורים ממש , אלא אם כן הקליע הסתחרר במעופו או חדר לראשיהם . 
אבל פגזים ? 
פגזים מסוגלים לעולל לגוף האנושי דברים בל ייאמנו ; להפוך את תוכו החוצה כמו ורד מהביל ; לעקם אותו לאחור וסביב עצמו ; לקצוץ , לרסק , לפצח אותו : מומים נתעבים ונפשעים כל - כך , שמעולם לא חדלו לקומם אותי . 
ואין מחסה של ממש מפני אש פגזים . 
פגז עשוי לנחות לרגליך מהשמיים , או לבקע את דרכו מבעד לכל מבנה שהוא עד שימצא אותך . 
הרוסים השתמשו לעתים בתותחים שהיו מסוגלים לחדור בעד בניין בן עשר קומות קודם שהפגז יתפוצץ במרתפיו . 
פגזים מגיעים בדממה ובלא אתרעה , וגם בקול שריקה ויללה שמשום - מה מורט את עצביך יותר משיש בו כדי להזהיר . 
רק ההתפוצצות היא תמיד אותה האחת : תחושה לא פחות משהיא צליל ; קול שאיבה - רעם - מהלומה מפלצתי , שאם הנך קרוב מספיק די בו כדי לנגח את לסתותיך ולהמיס את מוחך . 
ואל כל זה נלווה גם מרכיב פילוסופי : שמך אולי רשום על קליע , או שכן או שלא , אבל אני משוכנע כי על כל הפגזים חרוט פשוט ' לכל המעונין ' . 
בסרייבו היו תקופות שבהן אם נפלו כמה מאות פגזים ביום על העיר , הוא נחשב בעינינו יום נורא . 
במהלך מחציתו השנייה של הקרב על גרוזני הרוסים לעתים ירו עד כדי 30,000 פגזים מדי יום ביומו על הרובע הדרומי . 
ושטחו של אזור זה היה פחות משליש שטחה של סרייבו . 
כך נקרעו החיים מגרוזני בידי המכונה הצבאית השנייה בעוצמתה עלי אדמות , ודינמיקת הקטל היתה תרתי משמע עוצרת נשימה . 
בשדה הרג זה של בטון שטף בכל הרחובות הוריקן של רסיסי פגזים שהותיר תמיד פרספקטיבה של צלקות פעורות , קרועות , נשיכותיו הבלתי סדירות של חומר נפץ מרסק . 
העצים שנותרו על תלם נקצצו אופקית , והשלג שעל המדרכות כוסה במרבד מתפצח של שברי זכוכית . 
תותחים , טנקים , מרגמות , מערכות טילים , מטוסי קרב , מסוקי תקיפה – צירופי האש הנכנסת לא ידעו סוף . 
היא הותירה אחריה שפע של מתים : בני אדם מתים מועפים מדירותיהם ; יונים מתות מועפות משבכיהן ; כלבים מתים מועפים ברחובות . 
המוות הפך מחזה תדיר מדי ורווח מדי , ולרוב הגוויות נעזבו היכן שנפלו כדי לשמש ציוני דרך בזכות עצמן : ' תפנה שמאלה אחרי הבר מינן עם השקית הצהובה ואשתו , ואז ימינה למינוּטְקה ... ' 
הגיחות החטופות ביותר הפכו למעין רולטה רוסית בהליכה . 
מסובבים את התוף : תחת רקיע אפור חדש חלפתי על - פני חייל צ'צ'ני גוסס שקרקר באורח מעורר רחמים מתוך ראשו הרצוץ , הנחתי שנפגע מרסיס פגז , רצתי עם פסי מסילת הברזל , לפתע מצאתי עצמי תחת אש של צלף והגעתי לעבר האחר , שם נודע לי כי אותו צלף הוא זה שירה בצ'צ'ני ; חמישים מטרים בהמשך , בנתיב שבו הייתי בוחר לו ּ הייתי מודע לצלף , פגז הפך חמישה לוחמים אחרים למוץ אדום . 
ותמיד הריקוּת , הדם בכל רחוב ורחוב , עורבים נוברים בקרח הארגמני , שברי גופות , פגזים והפחד , משקלו האיום מנשוא של הפחד . 
קברים עלובים הצטברו בגינות ובגנים הנִדכּים בשעה שאלפי אזרחים רוסים , שנותרו בעיר כאנשי מערות והמשיכו בקיומם התת - קרקעי במרתפיהם , הגיחו לקבור את מתיהם כל אימת שהנסיבות אפשרו זאת . 
הם , שנשאו את עיקר נטל האש של הצבא הרוסי , היו קורבנותיה האומללים של המלחמה ומתו בעבור מה שמוסקבה קראה ' ישועה ' . 
' אנחנו רוסים , ' אמרה לי אשה בשעה שחברתה נטמנה בשוחה לא עמוקה באדמה הקשה ביום חסר ייחוד של אלימות וסבל . 
קולה היה רך ומתנגן , וכלבה הקטן , עטוי מעילון של צמר , הוצמד אל חזה . 
' אין לנו לאן ללכת . 
לנו לא משנה איזה דגל יתנוסס מעל ארמון הנשיאות . 
העם שלנו שולח לנו פצצות ופצצות ופצצות . 
וכל - כך קר . 
אין מים . 
יש מחלות . 
אנחנו קרובים למות . 
עם נפילתה של גרוזני כעבור חודש היו בעיר עשרים וחמישה אלף מתים . 
המוות הפיל בשפע גם מהחיילים הרוסים . 
הצבא המלא כל - כך משאבים ארטילריים המשיך לשלוח את אנשיו , חלקם הגדול טירונים בני עשרה , להיירות במתקפות שלומיאליות ברחובות הלא מוכרים או להישרף חיים בנגמ " שיהם הבוערים . 
מפקדים רוסים המומים כבר דיברו אז באמצעי התקשורת הרוסיים על המבוכה הנוראה , על חיילים לא מאומנים ולא מוכנים , על חילופי אש הדדיים תועים בין יחידות רוסיות שאיבדו את דרכן בבירה , על תקיפות פתע ומארבים . 
שבויים רוסים היו למכביר והם פוזרו ברחבי העיר וסביבותיה במגוון של מתקני כליאה מאולתרים . 
חרף היחס ההוגן לו זכו בדרך כלל מצד הצ'צ'נים , היו בפיהם סיפורים מוכרים עד להעציב , כל סיפור כזה כמוהו ככתב אישום נגד חוסר הארגון של צבאם . 
' כל מה שנאמר לי היה שהב מ פ שלי יסע בטוּר , ' סיפר סרגיי מארטינץ , נהג נגמ"ש בן עשרים ושבע שנשבה בימיה הראשונים של הלחימה . 
' לא היה לנו שום מושג לאן אנחנו נוסעים אלא לאחר שכבר הגענו לגרוזני . 
ברגע שנכנסו לעיר הצ'צ'נים פתחו עלינו באש מכל הכיוונים . 
הרגלִים קפצו החוצה ורצו לצד הרכב . 
אחרי זה נפגעתי מרסיס ונמלטתי לאחד הבתים עם ששה חיילים אחרים . 
מסביב היתה כל - כך הרבה אש . 
היינו מבוהלים . 
עם שחר הצ'צ'נים צעקו לנו להיכנע ואמרו ששום דבר לא יקרה לנו , ונכנענו . 
כבנים לעם של לוחמים , נקטו הצ'צ'נים בטקטיקה פשוטה : את מרבית זמנם העבירו מתחת לרחובות העיר במרתפים ובבונקרים בהמתנה לסיום מטרי ארטילריה סוערים , בעוד עמדות תצפית עוקבות אחר תנועות הרוסים מן הבניינים הגבוהים . 
רצים הביאו ידיעות על תזוזת אויב , ובשלב זה הלוחמים התפרסו בעמדות הגנה כדי להיאבק בַּהתקדמות . 
אלא שמלחמתם של הצ'צ'נים היתה רחוקה מלהיות רק מגננה , ופשיטותיהם ומארביהם עדיין עשו שמות בכוחות הרוסים , המבולבלים זה מכבר . 
הלחימה הלמה בנקודות המפתח – תחנת הרכבת , נהר הסוּנז'ה ושדרת לנינסקאיה , העורק המחבר בין מינוּטקה לכיכר החירות – וכך , מתכדררת דרך העיר כולה , נהדפה לבסוף בפראות לעבר פרברים תמימים . 
הצ'צ'נים , סובלים מנחיתות בנשק ובסופו של דבר גם בתמרון , נדחקו אט - אט ובמחיר יקר מתוך בירתם , לא בלי שהתנפלו בתגובה בהתפרצויות סואנות של ירי בעוד הרוסים מנסים להתארגן מחדש , ושוב היו נמוגים מפני כובדה המחניק של אש ארטילרית כתגמול . 
העבודה הפכה יותר ויותר בלתי אפשרית . 
העיר השתרכה עקב בצד אגודל לקראת נפילתה במקום שתשקע באחת , ועם הזמן ההפגזות שיתקו את תנועתנו כמעט כליל . 
גם כאשר נשאנו בסיכון המחריד ויצאנו לרחוב היה בכך משום בזבוז לא שקול של כוחות , כיוון שהפחד והזוועה שבחוץ איכלו כמו רעל את כושר התנגדותנו . 
נותרנו ששה בעיר ולרוב מצאנו את עצמנו לכאורה בודדים בין ההריסות על פני אדמה חרבה כלאחר יום הדין . 
ואז , בשעה שחסינו יום אחד בדירה מפני הפצצה כפי שנהגנו כעת משך שעות רבות יותר ויותר , שמענו אשה רוסיה צעירה קוראת לנו מהרחוב . 
' הבית שלנו נפגע , ' היא אמרה בפשטות . 
' יש הרבה מתים ופצועים . 
היא הובילה אותנו מרחק קצר אל מחזה של טבח נורא . 
רחוב דֶרבֵּנְצְקאיה , גרוזני . 
ברגליים כושלות יצאנו אל הישימון הלבן ונתקלנו באשה גוצה עטופה במעיל קשור בחבל . 
היא צווחה בהיסטריה , נפשה מעורערת מזעם , הלם וצער . 
בידה האחת נופפה באַלָּה מוזרה למראה . 
לקח לי כמה שניות להבין שהיתה זו רגלו הקטועה של אדם . 
בשמאלה גררה כאחוזת תזזית מזחלת . 
על המזחלת נחה בערימה קצוצה ומדממת גופה . 
הרגל , מגולגלת בפיסה של שק , הותירה אחריה שובל ארגמני בשלג . 
משך שניות ארוכות הטיחה האשה את צרחותיה בפנינו , והרגל עפה מעלה מטה , בין מגפה לירכיה , בעוד אנחנו עומדים המומים . 
אז סבה לפתע ונעלמה בסערה לתוך השממה גוררת את המזחלת ועליה הגופה מבותקת האיברים . 
מוכי הלם המשכנו משם ונקלענו למחזה מחריד לא פחות . 
ברחוב סמוך , פגזים של סוללה רוסית נחתו בין חבורת זקנים . 
מקרוב יכולנו לראות את גוויותיהם סרוחות ברסק אקראי של בשר קרוע ואיברים . 
כולם היו מתים . 
כך סברנו . 
אולם בעת שחלפתי על - פני גופתו של זקן , רגלו האחת חסרה והאחרת עיסה סבוכה שבקושי מחוברת לפלג גופו , זעה יד ולפתה את קרסולי . 
' אלוהים , אוי אלוהים , הרגליים שלי , ' הוא החל לזעוק . 
שחררתי את רגלי והתחלתי לצלם אותו , כה מנותק באותם רגעים עד כי חלק ממני אף הבחין שפיזורן הרחב של יתר הגופות לא יעניק קומפוזיציה מרשימה . 
אחר - כך כרעתי לצדו כדי לקשור חוסמי עורקים על פצעיו , אף שהפיצוץ כבר חרך אותם ממילא . 
נדמה היה כי כל דבר יהיה עדיף מלהניח למוחי לספוג את הרשמים . 
וכך המשכתי בכל זאת עד שהפסיק אותי אחד מידידיי . 
' אנת' , הנח לו , אין טעם , אין טעם , ' הוא אמר . 
רחובותיה החרבים של העיר הלכו ונרמסו תחת צעדי הענק של אש ארטילרית . 
נדמה היה כי זו נעה חזרה על עקבותיה לעברנו . 
מלבד הלמות הזעזועים לא נשמע שום קול פרט לזעקותיו של הזקן . 
הזדקפתי על רגליי ופצחתי כמו רובוט במלל שטוף הגיון קר . 
' אין אנשים ואין מכוניות : אין לאן לקחת אותו . 
באותה המידה יכולתי לגזור את דינו למות . 
' אין מורפיום ואין מספיק תחבושות . 
האש נכנסה יותר ויותר קרוב . 
האימה שלנו היתה מוחשית , כסות עבה שמשקלה הכביד מרגע לרגע . 
הזקן חש את העומד לקרות לו ושוב לפת את קרסולי . 
כעת זעק בקולי קולות , מתחנן שלא נפקיר אותו . 
מטח טרי נוסף – וכבר התחלנו לרוץ . 
מלמלנו , מלאי מיאוס עצמי ואשמה , אבל רצנו . 
עם שובנו למחסה הרקנו ויסקי אל גרונותינו והתווכחנו בינינו אחוזי תזזית מה היה עלינו לעשות , או מה יכולנו לעשות . 
היתה לי הרגשה נוראה על שהפקרנו את הזקן , וכי השתמשנו בחוסר האונים שלו כתירוץ לברוח מפני הפגזים . 
לו ּ רק הכול היה פשוט כמו לברוח או למות . 
אבל לא כך היה . 
ברחנו כי איבדנו את העשתונות . 
הרגשתי כמו פורנוגרף , כמו מציצן שבא הנה לצפות . 
שניים אחרים בינינו , שעסקו במלחמות תקופות ארוכות יותר ממני , לא נראו מפקפקים במעשינו . 
אחד מהם אף טען כי הבחורה הרוסיה באה להזעיק אותנו מלכתחילה רק כדי שעיתונאים יהיו עדים למתרחש . 
קשקושים . 
היא באה כי חשבה שכזרים תהיה לנו דרך כלשהי להושיט עזרה לנפגעים : מכונית כדי לחלץ אותם , תרופות , כל דבר שהוא . 
לא היה לנו כלום . 
וכל שעשינו היה לצלם ולהפקיר למוות את הניצול היחיד . 
היה זה אחד מאותם מצבים שהמלחמה משליכה לעתים לתוך חייך : לא משנה מה תעשה , תמיד אתה נחלץ מהם בתחושה של התבזות . 
למחרת בבוקר הגופות היו עדיין שם . 
נוקשות וקפואות בשלג המוכתם . 
משך ימים אחר - כך , בין אם עיניי היו עצומות או פקוחות , ראיתי את האשה ההיא מטלטלת בפניי את הרגל הקטועה ; כאילו התמונה המאשימה נצרבה לתוך רשתיות עיניי . 
היא ממשיכה להופיע לפעמים לנגד עיניי גם עכשיו . 
התקרית כמו מוטטה את נחישותנו להישאר בעיר . 
נדמה לי שבשלב ההוא כולנו היינו כבר הלומים למדי ממילא , והיא הפכה סופית את המשך שהותנו בעיר לבלתי נישא . 
דבר לא נע , דבר לא השתנה , מלבד ההפגזות חסרות הרחם . 
תוך ניצול הזדמנות נדירה לנסוע יחד ברכב מרווח דיו להכיל שביעיית אנשים על מטלטליהם נסענו לגויטי – מזועזעים , עייפים , מרופשים ומרוקנים . 
ביציאתנו מהעיר חלפנו על - פני אתר של הפגזה טרייה . 
הפגזים הותירו בשלג עטרות חומות רחבות כמו תפרחות של פרחים . 
כלב פצוע זלל חתיכת בשר בקצה הרחוב וילד צ'צ'ני צץ מאיפשהו עם מזחלת . 
הוא התיישב עליה ודחף אותה ברגליו , בודד בין ההריסות ועיניו ריקות לגמרי . 
בתוך שלושה ימים עזבו את גויטי כל ידידיי למעט אחד , ג'ון , צלם שהכרתי בבוסניה זמן רב לפני כן . 
האחרים נסעו מצ'צ'ניה או הלכו לעבוד בצד הרוסי , ואילו ג'ון ואני התמקמנו באחד הכפרים בבית צ'צ'ני משופע למדי שאיכשהו הצליח לשרוד את הלחימה בלא פגע . 
את משק הבית ניהל גבר בגיל העמידה בשם מָגָמֵט . 
חרף עושרו הגלוי מָגָמֵט היה בריון עבריין שנהג להסב אליו את תשומת לבה של אשתו בהשלכת רגבי עפר קפואים . 
יחסיו עם ג'ון ועמי היו במקרה הטוב מתוחים והוא אילץ אותנו לשלם את דמי השכירות מראש מדי יום ביומו שכן , כפי שאמר לנו ביובש , בקרוב ניהרג . 
בעינינו הוא היה גזלן חסר נימוסים , ואילו הוא , כמוסלמי אדוק , מחה מצדו על הרגלי השתייה והעישון שלנו . 
העניינים היו רחוקים מלהשתפר אחרי שלילה אחד גילה אותי עומד שיכור ועירום בחדרי ומשתין לתוך בקבוק וודקה ריק במקום להסתכן ביציאה אל סופת השלגים המשתוללת בחוץ כדי להגיע לבית השימוש . 
אלא שאת חוסר הכבוד ההדדי בינינו שימַּנו ּ בכסף , וכך מערכת היחסים , הגם שמעולם לא סיפקה , התבססה על נוחות ועבדה . 
ג'ון ואני שכרנו מכונית ונהג זהוב שיניים , והתחלנו לעבוד בכפרים , כשבתוך כך אנו שומרים אוזן אחת כרויה להתפתחות משמעותית כלשהי בגרוזני . 
בוקר אחד ראינו מטוס סוּחוֹי משלים גיחת הפצצה על כפר הררי מרוחק בצלילה חוזרת על היעד כדי להמטיר עליו את אש התותח שלו בטרם הרקיע מעל ראשינו בגובה נמוך ונעלם . 
במקום שנלך לאיבוד במאמצי החיפוש אחר הכפר ללא מורה דרך , שמנו את פעמינו לשאלי , עיירה קטנה מדרום לגרוזני , כדי לראות אם הגיעו נפגעים לבית החולים המקומי . 
במחלקות המצחינות גילינו פנים רבות למלחמתו של הנשיא ילצין : כוויים , עיוורים , גידמים , קיטעים ומשותקים . 
זמן קצר לאחר שהגענו נכנסו כמה כפריים שנשאו שתי ילדות לאורך מסדרונות חלקלקים מערבוביה של תחבושות משומשות , שתן ודם . 
הילדות היו אחיות . 
מאריקה היתה בת ארבע . 
היא נותרה ללא פלג גב תחתון ושת , אך עדיין היתה בחיים , בקושי , וגזרתה החיוורת , דמוית הבובה נחה דומם על השולחן ופניה כלפי מטה בשעה שהרופא שלף מתוך פצעיה חתיכות מתכת גדולות ושמט אותן בזו אחר זו על השולחן בקול נקישה כבדה . 
אחותה מיראליה היתה מבוגרת בשנה . 
אינני יודע מה עשוי לגרום לילדה קטנטנה להזיל דמעות של דם – זעזוע פנימי מהדף כבד , יש לשער – אולם בשעה שהילדה רעדה באימה אילמת הן ניגרו בקילוחים סמיכים מזוויות כל עין , חוברים לפס הארגמני שירד מפצע במצחה ויוצרים יחד מסיכת קורים שכיסתה את פניה . 
המצב היה מבולבל מאוד , ונראה כי איש , לא הכפריים שהביאו את הילדות ולא צוות בית החולים המותש , לא ידע מה עלה בגורל משפחתן . 
ואז יצא מבעד לקלחת הנפגעים , הלוחמים והאחיות גבר גבוה בחליפה שחורה , מעיל וכובע לבד רחב שוליים . 
הוא היה כבן ששים ונראה כמו כריסטופר לי . 
' בואו איתי , ' הוא אמר במסתוריות ובאנגלית . 
' אקח אתכם לכפר שלהן ותוכלו לראות כל מה שביקשתם . 
נכנסו אתו למכונית ונסענו . 
בתום נסיעה בת שעה בין הרים אפופי שלגים הגענו לביתן של הילדות . 
הבית הכפרי המבודד השקיף על גשר מט לנפול שחצה פלג הרים קטן . 
הגשר עדיין עמד על תלו . 
לא כן כל השאר : הפצצות השחירו את האדמה והפכו את המקום לנוף ירח מכתשי של גרוטאות ביתיות מפוחמות . 
שלדת מכונית השתלשלה מצמרת של עץ . 
מצאנו את המשפחה , שתי אחיותיהן , אחיהן ואמן של הילדות , בכפר סמוך , מרחק של כשני קילומטרים מהמקום , כשהם ערוכים בצרורות על המיטה בבית ריק , כל צרור אינו גדול משקית מכולת . 
הילד הוא שהשתמר במצב הטוב ביותר ; באֵם כמעט שלא ניתן היה לזהות צורת אנוש . 
משרידיהן של שתי האחיות האחרות השתרבב זוג רגליים קטן מתוך הבד , ושני הראשים נחו בקצה המיטה . 
אביהן , דומה שהתאדה באוויר . 
אני נזכר במחזה כל אימת שאני שומע דובר צבאי משתמש בביטוי ' נזק לכל הצדדים ' . 
ג'ון נשאר בחדר לצלם , אני יצאתי החוצה לעשן . 
מצאתי את האיש לבוש השחורים נואם בפני אנשי הכפר שנקבצו בחצר . 
כחמישים איש הקיפוהו בחצי מעגל אילם ורוו ּ את דבריו . 
אינני יודע מי היה , אבל האיש נראה כבעל סמכות . 
אולי עד אז הכפריים לא שנאו את הרוסים , אבל עכשיו מבטיהם העידו בהחלט על שנאה . 
ג'ון הגיח מהבית וידידנו המסתורי אמר במהירות משהו לנהג שלנו , ואחר - כך נפרד מאתנו לשלום טרם שיצאנו חזרה לגויטי . 
הנהג הבאיש את המסע חזור כאשר החליט לעצור את המכונית על הגשר , לרגלי ביתן החרב של הילדות , כדי להתפלל . 
כיוון שהגשר היה כנראה יעדו המקורי של הסוּחוֹי ועדיין יכולנו לשמוע מעלינו מטוסים בשמיים , ההחלטה היתה לא במקומה ולא בעִתה . 
ג'ון ואני גידפנו וצעקנו , איימנו ושידלנו והכול לשווא , הצ'צ'ני היה איתן בדעתו . 
הוא שקשק במחרוזת התפילה ומלמל חרש בעודנו יושבים מאחור חורקים שיניים בזעם חסר אונים ועינינו מגולגלות בפחד למרום . 
ג'ון עזב אותי למחרת . 
היה עליו לנסוע לאינגוּשֶטיה על מנת לשלוח את סרטי הצילום שלו , ואף שאמר כי עוד ישוב לא שב מעולם . 
תחילה קיללתי אותו בלבי , מבלי שידעתי כי נעצר בידי המשטרה החשאית של הצ'צ'נים כאשר היה בדרכו חזרה אלי . 
כפי הנראה הוא בחר בנהג שנחשד באהדתו לרוסים . 
בהיעדרו נשארתי בגויטי לבד בעוד המלחמה מתפשטת סביב בכפרים . 
הרגשתי מבודד ותשוש מאי - פעם בעבר , על אף שהייתי עדיין בקשר עם לונדון באמצעות הטלקס הלוויני שלי . 
משום - מה היה נדמה לי , עד ששמעתי דעה הפוכה , כי הכבוד מחייב אותי להישאר . 
לא הייתי מוכן להודות שהיה לי מספיק , לבטח לא בפני אנשי העניבות בלונדון . 
מה גם שהבדידות היא מצב שהיה בו הרבה פעמים כדי להעניק לי כוחות . 
יש לי הכשרון , שאין לרבים , להתמודד איתה , ומפעם לפעם הוא זקוק לאישוש מחודש . 
אלא שכעת כל יום חולף ערער אותי יותר ויותר , והיה עלי להילחם בעצמי כדי לשמור את מראות הטבח תחת שליטה . 
מאידך , הייתי זקוק גם למעט שינה , והילדים הופיעו בחלומי לילות אחדים אחרי שנפרדתי מג'ון , כאשר הפקדתי את כוחותיי בידי העלטה . 
לקראת אמצע פברואר נפוצו בכפר שמועות כי הרוסים הצליחו לחדור לחציה הדרומי של גרוזני וכי מעמדם של הכוחות הצ'צ'נים שם מתרופף בהדרגה לנוכח כיתורם הצפוי לאחר התקדמות נוספת של הרוסים מדרום . 
יצאתי מהבירה רק עשרה ימים קודם לכן , אך ידעתי שהבשורה הזו פירושה כי יהיה עלי לחזור בשנית . 
לא הייתי נלהב לאפשרות . 
ישנם מקומות , מלחמות ודרכים למות . 
במלחמה פִנטזתי פעמים רבות על מותי בסקרנות כמעט תאוותנית : חזיונות נרקיסיסטיים אודות הסתלקות מהירה וגאה כשאני צונח ללא כאבים מפגיעת קליע , רגליי נעולות מגפיים ובתוכי שארית קטנה של חיים שתספיק בדיוק כדי לירוק את הדם מפי וללחוש שאין בלבי כל חרטה לפני השינה הגדולה , המנה האולטימטיבית . 
כך שהאפשרות להתגלגל בשלג בגרוזני צווח ומרוסק לרסיסים בפגז רוסי , בודד , מעונה ומבועת , לא כיכבה בראש סולם העדפותיי . 
הצלחתי לאתר לוחם צ'צ'ני דובר אנגלית ושכרתי את שרותיו כמתורגמן . 
מקשאריפ , בסוף שנות העשרים שלו , היה בעבר סטודנט לאנגלית וכעת בעל קשרים טובים בדרגי הפיקוד הצ'צ'ני . 
כאדם שניחן בהומור ובתבונה הוא הוכיח את עצמו כמתווך מושלם . 
תוך תקווה שאהיה מסוגל להשבית את מוחי ממחשבה לצורך הרפתקה אימתנית אחרונה תכננתי לנסוע לגרוזני ולחפש את גנרל מסחאדוב . 
מקשאריפ נראה נלהב למדי , גם אם הרס זאת בכך שחזר שוב ושוב לקראת סיום השיחה : ' או אנחנו חיים , או אנחנו מתים – רק אלוהים יודע . 
עצביי הרופפים התחזקו יום לפני יציאתנו בעקבות הופעתו בגויטי של צמד כתבי טלוויזיה בריטים . 
השניים היו חבריי וקידמתי אותם כמו היו החילוץ המיוחל למוצב נצור – פניהם החדשות , חיוכיהם ושכלם הישר העניקו לי את האספקה לה הייתי זקוק כל - כך . 
האחד דיבר ללא הרף על אשתו וילדיו שבווימבלדון . 
בזמן אחר הייתי ודאי מלגלג על הבנליה המשפחתית . 
כעת נצמדתי אליו ודחקתי בו לספר עליהם עוד ועוד כאילו בזכות נוכחותו ידבק בי מעט מווימבלדון עצמה ; ושם לא יוכל להשיג אותי שום פגז . 
אחרי הצהריים שלושתנו התחלנו לצעוד לעבר גרוזני עם מקשאריפ כמורה דרך כשבכוונתו לאתר את המפקדה של גנרל מסחאדוב . 
המצב היה מבלבל מאוד . 
בדרכנו נקרו רק חבורות מבודדות של צ'צ'נים – פניהם מועדות , כמו לרפות את ידינו , בכיוון ההפוך – שסיפרו לנו כי כוחותיהם קיבלו הוראה לסגת מהעיר . 
גרוזני היתה שלווה כפי שלא היתה מעולם . 
בהצצה מבין הבתים שעל אחד המורדות הדרומיים ראינו למרגלותינו את אזור המינוּטקה , מעוזם הקודם של הצ'צ'נים אחרי נפילת הארמון הנשיאותי , משתרע בהריסותיו והעשן העולה מהשריפות הרבות שבו מתלכד עם הערפלים המתקבצים ביוצרו תכריך אפור שריחף אט - אט מעליו . 
המשכנו דרומה בעוד האור דועך ואדמומית הבניינים הבוערים מטילה סביבנו צללים מוזרים . 
חרף הדממה שהקיפה אותנו שמנו את פעמינו אל האזור היחיד שעוד הדהד מירי וספג מטחי ארטילריה אקראיים . 
סמוך אלינו נשמעו נקישותיהם מבשרות הרע של זחלי טנקים . 
בסופו של דבר מצאנו עמדה צ'צ'נית שנותרה על איתנה . 
הלוחמים חשדו בנו תחילה , אך עד מהרה נוכחותו של מקשאריפ הפיסה את לבם . 
הם ידעו את מיקומה החדש של מפקדת מסחאדוב , והמתנו כולנו עד בואו של מפקד שיוכל לאשר את בקשתנו לבקר בה . 
מבעד לאפלולית הגיח לעברנו נגמ"ש שנע במהירות גדולה . 
לצ'צ'נים לא היה בתחילה מושג אם הרכב היה משלהם או רוסי והם התפרסו בזריזות לתפוס עמדות ירי בקרן הבניין ובתוך כך זינקנו גם אנחנו בחפזון כמותם לעבר שקע באדמה . 
הנגמ"ש היה צ'צ'ני ונעלם בשאגה אל תוך החשיכה בהותירו אותנו צוחקים באי - נוחות . 
אחר - כך הופיעו שני לוחמים בעלי חזוּת לוחמנית במיוחד , שניהם פצועים . 
השניים היו חברים במשמר האישי של מסחאדוב . 
הגבוה שבצמד , עינו ומצחו משוננים מרוב תפרים , דיבר במהירות בווֹקי - טוֹקי בעוד חברו הצולע תופס עמדה מאחוריו . 
בצד השני היה הגנרל בכבודו ובעצמו . 
' יש פה שלושה עיתונאים אנגלים שרוצים לפגוש אותך , ' אמר הלוחם . 
השתררה שתיקה , ואז שמענו קול מבודח משיב : ' מה כבר יש לי לספר להם ? 
שיבואו . 
מפקדתו של מסחאדוב שכנה במערכת מלבנית של מרתפים מתחת לבניין ארבע קומתי . 
משסיים את ארוחתו הראשונה לאותו יום בגין צום הרמדאן , קיבל את פנינו בלבביות בחדר מבצעים מאולתר . 
יושב מאחורי שולחנו ומעליו מפות העיר , הוא נראה עייף אך לא נפול ברוחו ודיבר בכנות אדירה . 
' אני יכול רק להתמלא פליאה מול עוצמת הלחימה של אנשיי . 
הרוסים תוקפים אותנו במטוסים , אחר - כך בארטילריה , אחר - כך בטנקים , מיישרים בתים לפני שהם מתקדמים . 
ובכל זאת אנשיי יוצאים מבין ההריסות וממשיכים ללחום . 
אבל איננו יכולים להתחרות בנשק הרוסי , וניאלץ להילחם מלחמה מסוג אחר . 
אין זו נסיגה מגרוזני – זוהי היערכות מחושבת . 
כל שביכולתנו לעשות הוא להמשיך ולהילחם ולהוכיח שלא רק שאנחנו רוצים את עצמאותנו אלא נהיה גם מוכנים למות בעדה . 
רק לאחר שהגנרל סימן במפתי את הקווים החדשים של הרוסים עמדנו על ממדיה הכוללים של נסיגת הצ'צ'נים . 
מלבד עמדתנו הנוכחית , בלשון עירונית צרה בקצה הדרומי ביותר של הבירה , וכן ציר הגישה אליה בקרבת צ ֵ ' רנורֶצ ֵ ' ה , גרוזני ניטשה לכוחות הרוסים המתקדמים . 
מסחאדוב שקל בפנים מעֻווֹת את אי - האיזון בחימוש בין שני הצדדים בסכסוך . 
' עד שהמלחמה הזו תסתיים כל צ'צ'ני יאלץ למכור את מכוניתו ולקנות טיל סטינגר , ' אמר וחשק את שיניו כשכוונתו ליכולתם הבלתי מוגבלת כמעט של הרוסים לנצל את כוחם האווירי . 
' לנו אין כלי לוחמה כשלהם , אבל כשחייל שלי מקבל עשרה אר פי ג'י אני מצפה ששמונה טנקים יושמדו . 
הוא הזמין אותנו להישאר , ומצאנו שבמרתפי הבניין מצב רוח זה של אופטימיות פטליסטית היה גם נחלתם של אחרים . 
נדמה היה כאילו מקס הזועם פגש כאן את צלאח א דין : ראינו ראשים מגולחים ; זקנים שחורים פרועים ; טורבנים ; חגורות תחמושת משקשקות ; פגיונות מעוקלים ושבּריות ; בנדנות ירוקות של סְמֵרְטְניקים מעוטרות בפסוקי קוראן ; אדרות צמר משתלשלות נוסח אפגניסטן ומעילי שלג ; מחולות וניגונים באור נרות מרצד – מחזה בלתי נשכח ; האמיצים והפרועים שרים בעוד עירם עולה בלהבות . 
בין הלוחמים , מאובזר כמוהם ברובה סער , מחסניות וראשי נפץ של אר פי ג'י , ישב נער בן שלושה - עשרה . 
עסא ואביו הגיעו לגרוזני עם פרוץ המלחמה כדי להילחם ברוסים . 
האב הספיק כבר להיפצע ופונה , ואילו עסא בחר להישאר . 
הוא היה רזה , גלוח - ראש וחיוור , כמוהו כננס לצד הלוחמים האחרים . 
תווי פניו היו חלקים וילדותיים , אך בתוך עיניו השחורות התבלטו היטב האישונים . 
' אני לא מרגיש שום דבר כשאני נלחם בחזית , ' הוא אמר ביגיעה וטען כי כבר הרג במספר הזדמנויות . 
' הכי נורא לאבד חברים : תשעה - עשר מחבריי מתו כאן . 
הכי נורא הבא אחריו הוא כשאנשים נכנסים לבהלה תחת אש . 
לא הלכתי לרוסיה להילחם ברוסים . 
אני נלחם בתוך ארצי , ולמען ארצי ; למען הכפר שלי , העם שלי והאלוהים שלי . 
עם שכוך ההילולה הלוחמים חטפו שינה היכן שיכלו , או יצאו בטפיפה כדי לחזק עמדות עורפיות סמוכות . 
נזרקנו עם חבורה אחת על הרצפה בצמוד לקיר באחד החדרים . 
איש מאתנו לא ידע הרבה מנוחה כיוון שהצ'צ'נים סיפרו ללא הרף בדיחות וסיפורים ורצו גם אותנו בעסק . 
הערב נראה יותר כמסיבת פיג'מות מאשר כערב של מפלה , ותהיתי שוב כיצד ייתכן בכלל שהאנשים האלה אי - פעם יובסו . 
' אנשים צ'צ'נים מאוד - מאוד אוהבים אנגלים , ' חזר והרצה באוזני אחד מעמיתיי ללילה בצירוף תקיעות מרפק חזקות בצלעותיי כדי להבטיח כל פעם מחדש את תשומת לבי המלאה . 
' לורד פאלמרסטון נתן לנו רובים להילחם ברוסים . 
אנגלים אנשים טובים . 
אלמלא המלחמה הקרה הסתיימה , הרהרתי בדמדומיי , המערב היה לבטח נותן להם הרבה יותר מרובים , שכן אם היתה אי - פעם מטרה שהצדיקה חימוש , זו היתה המטרה . 
אלא שצדקת מאבקם הוקרבה על מזבח המדיניות של הסדר העולמי החדש . 
בחצות נתקבלה הוראה פתאומית לתזוזה . 
בלא עוררין ובלי בלבול הכול פנו למטלותיהם , מטעינים ארגזי תחמושת וציוד רפואי לתוך תרמיליהם , ויצאו חבורות - חבורות אל החשיכה למקום הריכוז , הרחק מדרום - מערב . 
ההפגזות היו כעת קרובות בהרבה , ונראה כי מסחאדוב , תחת שיילכד בלולאה שיצרו הרוסים המתקדמים , בחר לסגת לעבר פתח הפליטה היחיד שנותר לו בגרוזני . 
המנוסה שלנו היתה כרוכה במאמץ ממושך ובבלבול . 
בהנהגתו של מקשאריפ , שאחז כעת בקלשניקוב , חברנו אל להקה קולנית של חיילים וצוותים רפואיים במסע צולע בן שלוש שעות לצ ֵ ' רנורֶצ ֵ ' ה . 
לא היה ברור עד כמה קרובים הרוסים – הבזקי האיתות והתאורה שלהם הופיעו בכל מקום וכפו עלינו עצירות תכופות . 
בכל פעם כזו ציפיתי בהשלמה לפרוץ אש סביבנו , ההולכים ומסתבכים במלכודת של הרוסים . 
אז קרב אלינו טנק בחשיכה . 
שוכבים בתעלה בשולי הכביש תחבנו את פנינו בשלג ככל שהטנק התקרב . 
ערפלי הלילה גדושי העשן עמעמו את הילת פנסו ואת קול זחליו עד אשר עצר כמעט מעלינו והעצים השבורים משני עברי השדרה הוארו באור . 
עצרתי את נשימתי בעוד האוויר נמלא בצליל הכתישה של הרכב . 
ידידותי או עוין : איש לא ידע . 
הוא חלף . 
בקללות ממולמלות חרישית של הקלה קמה חבורת עשרים הצ'צ'נים והמשיכה להתקדם . 
אלא שהמפגש ניתק את האנשים , ורק קרוב לעלות השחר השלמנו סוף - סוף את הריכוז במפקדה החדשה , מלון לשעבר בצ ֵ ' רנורֶצ ֵ ' ה . 
ארבעתנו עזבנו את הצ'צ'נים מוקדם בבוקר המחרת . 
מקשאריפ היה שקוע בהרהורים עמוקים . 
' מעולם לא חשבתי שאראה את הרגע הזה , ' אמר על נפילתה של העיר . 
' הרבה דם יישפך בעבורו . 
הרוסים עשו משגה , משגה חמור . 
ובכל זאת החזקנו כאן מעמד שלושים ושבעה יום – ברלין עמדה רק שבועיים ב 1945 . 
המלחמה תימשך , אבל מכאן ואילך זו תהיה מלחמה ללא חזיתות . 
עם שובנו לגויטי הותירו אותי שני ידידיי העיתונאים שוב לבדי , ומצאתי שלוות נפש זמנית בידיעה כי שבתי לגרוזני וראיתי בנפילתה . 
בכל הקשור לאומץ הייתי בפשיטת רגל , אותה ריכך רק הנצחון הפרטי הקטן שנחלתי במאבקי בפחד בתקופה כה קשה . 
על צג הטלקס הלוויני שלי הופיעה הודעה . 
' חזור למוסקבה וללונדון כפי שתמצא לנכון , ' אמרה ההודעה שנשלחה מלונדון . 
' בשלב זה הסיפור נגמר . 
סוף . 
אקסטטי משמחה , השלכתי את חפציי הכי מהר שיכולתי לתוך תרמילי . 
נפרדתי ממָגָמֵט הנתעב , מאחל לו בלבי הפצצה אווירית , ומיהרתי למצוא את הנהג שלי . 
הוא התחיל להתבכיין על המחיר והסיכון הכרוך בהסעתי אל מקום מבטחים מעבר לגבול אינגוּשֶטיה . 
' קח מה שתרצה , העיקר שתוציא אותי מכאן לכל הרוחות , ' מלמלתי במהירות , לופת את דשי מעילו בידי האחת ומטיח בפניו ערימה של דולרים באחרת . 
מן הסתם נראיתי כמי שיצא לגמרי מדעתו . 
בחזרה בחדר מלון במוסקבה , פחות משתיים - עשרה שעות לפני הטיסה ללונדון , ישבתי על המיטה בוהה מן החלון לתוך הלילה על העיר הערה . 
היה לי בקבוק וודקה , שהלך והתכלה במהירות , אך כתמיד לא היה בכך די . 
מוחי גיבב והבהב מחשבות כמו נוריות אזהרה בלוח הבקרה בתא הטייס כאשר אחד המנועים נשרף : נזק . 
על רקע כזה בחנתי את גישתם של הצ'צ'נים . 
דומה שיחסם אל המוות היה יחס של ביטול מוחלט , כשבתוך כך מתַגבּרת אותם הוודאות הגמורה בצדקת מאבקם ובנצחון שסופה להביא חרף העוצמה הצבאית של הרוסים . 
' אפשר לשבור אדם אבל אי - אפשר לשבור את רוחו , ' אמר לי פעם בגרוזני לוחם שצעד אלי קרב . 
אני משוכנע שלא קרא את המינגווי , ואפילו אותה שעה הייתי ציניקן וספקן עד כדי לפטור את דבריו כמצ'ואיזם עיוור . 
כעת שקלתי אותם שוב . 
חלק גדול מן המנטליות הצ'צ'נית עוצב בזכות החינוך . 
הצ'צ'נים היו תוצריה של חברה היררכית , מותנית בערכים כדוגמת נשיאה בסבל וריסון רגשי . 
חבר סיפר לי שהיה עד לפגישה בין שני אחים בבית חולים . 
שניהם היו לוחמים . 
אחד איבד את רגליו וזרועו בהתפוצצות פגז ביום הקודם . 
הוא שכב במיטה מזוהמת , מוכתמת בדם , עטוף תחבושות . 
רק פניו בצבצו מתוך חיתולי הבד ; מוגלדות , מצולקות ומושחרות מחמת הפיצוץ . 
הוא היה בהכרה אך לא היה מסוגל לדבר . 
אחיו נכנס לחדר . 
היתה זו הפעם הראשונה שראה אותו מאז שהלה איבד את גפיו . 
השניים לא נגעו איש באחיו , לא הראו את יגונם . 
האח גרר כסא וישב לצד המיטה שעה קלה ודיבר חרישית . 
אחר - כך קם על רגליו . 
שום סימן לרגש לא חלף בפניו לכל אורך הפגישה . 
הוא נפרד לשלום , ובדיוק כאשר פנה לצאת נשמע רחש מהמיטה . 
הפצוע הניף מתחת לשמיכה את הזרוע שנותרה לו וזקר את אגודלו בהתרסה . 
שוו בדמיונכם באילו כוחות ניחנו שני הגברים . 
הריעו להם , וגורו מפניהם . 
לפני שהגעתי לבוסניה מלחמה היתה בעיניי משוואה פשוטה של כוחות פיסיים : אפשר לסכם את מספר הטנקים , הרובים והאנשים בשני הצדדים , לזרוק פנימה עוד כמה משתנים , ואם ההפרש גדול דיו אין בעיה להחליט על מי מהם להמר שינצח . 
אלא שבהדרגה , תחילה בבלקן ואחר - כך בצ'צ'ניה , התחלתי להבחין במרכיב נוסף , מרכיב שהשפעתו היתה לא שקולה לחלוטין ביחס למשאבים אחרים בשדה הקרב : הרצון האנושי . 
הצ'צ'נים ניחנו בו , והרוסים , בחשבון הסופי , לא . 
ובעוד שאי - ההתאמה בנשק ובאדם היתה גדולה עד כדי כך שסיכוייהם של הצ'צ'נים לנצח נראו מגוחכים , היה זה הרצון שקטף את הנצחון הסופי . 
אם היה לקח חיובי שיכולתי לשאת עמי מהמקום המחריד הזה , הרי שבכך הוא הסתכם ; כוחו של אדם יכול לעוצמתה של המכונה , ודבר זה היה בו כדי לאיים על שאננותן של חברות המערב , שבניהן , כמוני , הושחתו מחמת יכולת - בחירה חסרת משמעות , עושר חומרי וריקנות רוחנית . 
שנה אחר - כך , ביולי , 1996 כוחות הצ'צ'נים פשטו שוב על גרוזני . 
הם נכנסו בצבא הרוסי ראש - בראש ובתוך שתיים - עשרה שעות כבשו מחדש את רובה של העיר . 
מובסים ומושפלים , נכפה על הרוסים לשאת ולתת על סיום המלחמה , כשסיום זה כרוך בנסיגתם מהמדינה הקטנה . 
בתקופה זו חזרתי לצ'צ'ניה . 
ערב אחד , בכפר מצפון לגרוזני , פגשתי את גנרל אסלן מסחאדוב והחוג הפנימי של לוחמיו . 
הוא היה מותש כליל , אחרי שנשא ונתן משך כמה ימים ולילות על הסדר הנסיגה עם שליחם המיוחד של הרוסים , אלכסנדר לֶבֶּד . 
שוחחתי אתו בקצרה ואחרי זה הושטתי לו את מפת גרוזני שבה סימן אז , ערב נסיגתו מן העיר , את עמדתנו המבודדת . 
הוא הביט בה שעה ארוכה , אחר - כך הבזיק לעברי חיוך מבין . 
מסחאדוב נטל עט והקיף במעגל גדול את העיר כולה ולידו שרבט את חתימתו . 
' אלה העמדות שלנו עכשיו , ' אמר בקול שקט . 
בשובי ממוסקבה עצרתי מונית בנמל התעופה וצנחתי במושביו השופעים של הרכב , מבקש לעצמי שלווה ברגע הזה , עליו חלמתי משך זמן רב כל - כך בצ'צ'ניה . 
' אל תדאג , ' חזרתי ואמרתי לעצמי פעמים רבות בגרוזני , ' אתה עוד תצא מהחרא הזה , וכשתשב במונית שחורה הכול ייראה כחלום רע . 
זה נראה יותר כסיוט בהקיץ . 
מראה האשה והרגל הקטועה לא מש מעיניי , יראתי מפני השינה מחשש לשובם של הילדים המתים , ובראשי עמד מין זמזום עמום והמום שהפיץ תחושה של בלבול וחוסר התמצאות . 
בשפרד'ס בּוּש היתה לי דירה ששכרתי מחבר . 
לֵלָה קיבלה בה את פניי . 
היא חיבקה אותי בחום בחשכת המסדרון , וכאשר נכנסנו פנימה והיא ראתה אותי באור , פניה הועבו בדאגה . 
' באלוהים , אנת' , אתה נראה רצוץ . 
בחנתי את פניי במראה . 
באופן רגיל פניי תמיד נותרות בלי שינוי , יהיו הדברים שראיתי אשר יהיו . 
בנסיעותיי הנדירות הביתה מבוסניה נהגתי להתרגז כאשר אנשים העירו לי כמה ' טוב אני נראה ' . 
לא ההערה הרגיזה אותי , שכן היא עצמה היתה די נכונה – לכל אורך המלחמה השתמרה ברובה הבעת התום התינוקי בפניי – אלא נימת האכזבה בקולם , כאילו ביקשו לגעת דרכי באיזו מהות של המלחמה מבלי להגיע אליה , ובריאותי האיתנה שללה זאת מהם עד כדי לתסכל . 
אלא שרמות הפחד והמוות , הבלתי ניתנות כמעט לעיכול , שלכאורה האירו כל - כך את פניי בבוסניה , בצ'צ'ניה הגדישו כבר את הסאה . 
הפנים שניבטו אליי מן המראה היו רדופות ועקמניות . 
בדרך כלל , ביהירותי , השוני הזה היה עשוי לסקרן אותי , אבל עכשיו כמעט שלא היה לי בו שום עניין . 
' אני מרגיש רצוץ , ' השבתי וצללתי בתוך הספה . 
אי - אפשר לשים גפיים קטועות , אימת מוות , נשים שדעתן נטרפה עליהן וראשי ילדים ערופים על השולחן בדירה בלונדון – גם אם השולחן והדירה הם שלך – לפני חברים , קרובים ככל שיהיו . 
לֵלָה דובבה אותי טפין - טפין בעוד חשיכה יורדת על שעת בין - ערביים חורפית והרחוב בחוץ מומר בבוהק כתום של תאורה משתקפת באספלט שטוף הגשם . 
' נלך לליאון ? 
' היא שאלה לבסוף בתום שתיקה ארוכה , מביטה בי בחמלה מלאת עניין כרופא שאיתר מחלה ממשית בקרב שורת הממתינים בתור במרפאתו בבוקר שאחרי סופשבוע . 
בדירתו הקטנה , שקירותיה קולז' של רישומיו , תצלומים וזֵרים מגובבים של זבל ביתי שהפכו לאמנות , קידם אותנו ליאון בחיוך לא מופתע של גורו עייף . 
' שלום , אנת' , ' הוא אמר בשקט , מביט בריכוז בפניי , ' אתה נראה זוועה . 
הוא חזר לשולחן העבודה והפנה את כסאו לעברנו שעה שהתיישבנו על הרצפה נשענים כנגד המיטה כמו שני ילדים המחכים לשמוע סיפור . 
הוא שלף גליל של נייר כסף ממגירה , תלש ממנו רצועה וצר שׁוּחה זעירה לאורכה . 
עטיפת נייר קטנה לבנה הופיעה בידו , ומתוכה בזק את החומר , ערימה שגודלה אינו עולה על זה של מטבע של פני , בקצה אחד של השקע , אחר - כך חימם אותה במצית יציב להפליא . 
שלושתנו הרצנו בתורות שלולית חומה זעירה של אופיום מעובד הלוך ושוב על - פני נייר הכסף , דולקים אחריה מתחת בחומו החבוי של המצית ושואפים את האדים מפינה לפינה מבעד לצינורית של נייר כסף מגולגל . 
ינקתי בתאוותנות את העשן , וגאות קרה מרדימה שטפה את גופי . 
היא הציפה אותי בנחשול שעלה מקצה אפי , פשט בפניי וכיתר את ראשי , ניגר מצווארי לתוך חזי והתנפץ בהדף זהוב וחם בבטני , בחלציי , אושר עילאי שמעבר לשיא האורגזמה , ועם היעלמות הבחילה כל שריר משרירי גופי נרגע וראשי התערסל רכות על כתפי , וכל חושיי התרפו ונפרקו מכובדו המוחץ של הכאב , כאב שאפילו לא ידעתי כי רבץ עלי : הזרימה , הנחשול , מוות , גן עדן , סיפוק . 
שעות על גבי שעות . 
עישון הרואין . 
אולטימטום בפני החושים . 
אפשר לחלוק על כל ההיבטים האחרים של הסם , אבל אין ויכוח על העישון . 
תעשן כמו שצריך , ואולי יותר לא תביט לאחור . 
חוץ מאשר בצער . 
בשעה שאני כותב עכשיו , רק לחשוב על כך עושה לי צמרמורת בעור , ופי מוצף רוק כמו כלב בניסוי של פאבלוב . 
בעוד ראשי תקוע בוהה בתקרה המלים החלו לקלוח מפי , סיפורי הזוועה השתחררו . 
ליאון ולֵלָה , בתחושה מועצמת של נינוחות וחמלה כפי דרכם , דרבנו אותי לדבר . 
שעות רבות אחר - כך לֵלָה ואני פסענו אל תוך הלילה וחזרה לדירה , ושם שקעתי בשינה השלווה הראשונה שידעתי מזה שבועות . 
הפסקת האש בבוסניה לא הופרה עד בוא האביב . 
כך שהחודשיים הבאים עברו עלי רובם ככולם בלונדון . 
לא דרוש הרבה זמן כדי לפתח תלות , ואני שעטתי לקראת שלי בזרועות פתוחות , בנחישות , כאילו זו היתה משאלתי היחידה . 
אולי כזו באמת היתה . 
לפגוש את מייג'ור טום 
הסוחר שלי נסע והפקיד את ניהול העסקים בידי אשתו . 
נפגשנו באחד ממקומות המפגש הרגילים והחלפנו חומר בעד מזומן וברכת שלום חפוזה . 
בהיעדר מלים היה עלי להעמיק בהתבוננותי כדי לעמוד על טיבה תוך הסתמכות על פרטים כגון תנועותיה , חיוכה , נחפזותה , איחוריה ונינוחותה . 
אפילו האופן שבו פתחה את דלת מכוניתה היה בו כדי לגזול משהו מן האנונימיות שלה לגביי . 
היום זו התנודדה משלדת הרכב בקשת איטית של שיקול דעת , והיא סגרה אותה בחבטה זהירה , בקושי נשמעת , לפני שניגשה אלי . 
הייתי על שלוש מנות ליום . 
בהיעדר מלחמה לשוב אליה , ההתמכרות שלי החלה מפתחת תאוצה כמו רכבת במנוסה . 
' אנתוני . 
היא נגעה קלות בידי תוך כדי הדברים . 
נדמה לי שהיה זה המגע הגופני הראשון בינינו , כך שהבטתי בה מעט מופתע . 
' זה חומר חזק , אז תזהר , בסדר ? 
' הנהנתי והיא פנתה לדרכה , ואז סבה על עקביה וניגשה אלי שוב . 
' היו לי כבר שניים שזה הפיל אותם , אז בזהירות , אה ? 
' 
' בטח , קאתי , בטח , אל תדאגי . 
ותודה . 
רצתי חזרה לדירה , משתוקק לדגום ממה ש ' הפיל אותם ' כדבריה המעורפלים כל - כך של קאתי . 
באותה תקופה גרתי לבד . 
אפילו לֵלָה , שנישואיה לאלכס היו מחוסלים , נמלטה מלונדון וחיה עם שימי בטחנה בצרפת – בגלות עצמית מתוך העננה השחורה שהחלה להעיב על אלה מבינינו שנותרו . 
ואף על פי כן הסתגרתי בשירותים , פתחתי את נייר העטיפה והנחתי את תכולתו בשלמותו על נייר כסף . 
הימים בהם עשיתי זאת להנאתי היו כל - כך רחוקים ; עכשיו ההתעסקות נראתה לי יותר כפעולה לתחזוק הגוף , כמו גילוח ורחצה , משהו פרטי שלא הייתי רוצה לעשות בשום מקום אחר מלבד השירותים . 
הורדתי את מושב האסלה , ישבתי עליו והרצתי את כל המנה הראשונה במהירות . 
מתחת לכיור עמד בקבוק של ג'ק דניאלס והרקתי ממנו מעט לגרוני ואז הצתי סיגריה , מתפרקד לאחור על מיכל המים . 
שלום : נקודת האפס אליה חזרתי ובה זכרונות העבר מחמש השנים האחרונות דהרו שוב ושוב במוחי כמו מנטרה בוערת ; שבים ונקרעים , שבים ונארזים ללא שליטתי בעודם מנסים לגעת בשולי המציאות החדשה והחלולה כדי לבסס איזשהו קשר , איזשהי קרקע שעליה ניתן יהיה לאחות בין עבר להווה . 
יותר משנתיים אחרי גרוזני , יותר משנה מאז סיום המלחמה בבוסניה – ומעולם לא ידעתי בדידות שכזו . 
כמו לעבור בשדה קרב אחרי שהלחימה הסתיימה : אתה עומד ותוהה לאן כולם נעלמו . 
רגע אחד היו קולות , תנועה , עוצמה וחיים , ופתאום כאילו נחתת על הירח : רק אתה וסביבך כמה ניצבים מבולבלים למראה עומדים בדממה . 
קאתי צדקה . 
חומר טוב . 
רגע חסר - זמן אחר - כך ראשי הוזח והזדקף ; הבחנתי שהסיגריה בערה עד תום על הרצפה לרגליי כמו זחל אפור ושמן בהותירה טלאי חום על שטיח מנומר זה מכבר בסימניהן של אחרות שכולן ידעו גורל דומה . 
הצתי סיגריה נוספת והרצתי את המנה השנייה בעוד הערב יורד בחוץ . 
נראה כי חלק הארי של השעה הבאה עבר עלי בנסיונות לתאם בין תנועותיי כדי לפתוח את העטיפה השלישית כשבתוך כך אינני חדל להפיל את הפילטר , דורך עליו שלא במתכוון ונאלץ להרכיב במקומו אחד חדש , שזו לכשעצמה משימה רצופת מכשולים בשל הכרתי המכזיבה . 
יש אנשים שמצליחים להיראות חינניים כשהם על הרואין , שמימיים ומיושבים בדעתם עד כדי נונשלנטיות . 
לא אני . 
הסם תמיד גורם לי לפרפר ולהחליק כמו מריונטה שחצי מחוטיה חסרים , עם עיניים כמו שתי פיצות קפואות בתחתיתם של מכתשי פגזים שחורים . 
מאידך , מעולם לא חיפשתי בהרואין חינניות . 
ביקשתי לא לסבול . 
וכך התחלתי את השלישית מדורבן בנחישות שקדנית . 
מייד אחרי ההרצה השנייה נדמה היה שהאור סביבי פוקע והעולם משחיר מלבד נקודה זעירה של בוהק דועך במרכז , כמו מסך של טלוויזיה ישנה בשניות הראשונות לאחר כיבויה . 
לבסוף גם הוא דעך . 
תחושה חטופה של שקיעה ירדה עלי , ואחר - כך – כלום . 
ההכרה שבה אלי מבעד לחיפויים כבדים , שכבות חמימות עד זרא שעיכבו כל אחת בתורה את ציפתי חזרה מעלה . 
אט - אט פקחתי את עיניי ושעה ארוכה בהיתי בכחול העמוק שבו נמשחה התקרה , מתעמק בעקבות המתערבלים שהותירה מברשתו של צבּע משועמם אי - שם בעבר . 
בסופו של דבר התהפכתי על צדי . 
אחר - כך קמתי על רגליי הרועדות . 
נדמה היה כי משהו קר ודביק מכסה את פניי . 
במראה הבחנתי שצד ימין של ראשי מוקרם במין גריז אפור חיוור , וכתם חום - אדום ארוך של דם קרוש מרוח על שפתי העליונה , מוגלד סביב נחיריי . 
כאשר צנחתי מהאסלה התנגשתי חזיתית בארון שליד הכיור , וההתנגשות התיזה בפניי סילונות סמיכים מתוך שפופרת שמפו פתוחה : תאונה ביתית שהותירה אותי עם מראה של קורבן בסרט סנאף . 
מן החלון נשקף שחר אפור וקר , מבשׂרו של יום חלול נוסף . 
עווית פתאומית של בחילה קָצרה אותי על ברכיי . 
הרמתי את מושב האסלה והקאתי לתוכה . 
לפני שהסילונים הדלדלו לכדי מיצי עיכול ורוק , כל התכווצות ניחנה בעוצמה של זרנוק סניקה . 
הקאה בליסטית : זה לא היה כל - כך נורא אלמלא הנתזים . 
ייבשתי את פניי במגבת והצצתי בשעוני . 
הייתי ללא הכרה במשך שמונה שעות , מה שהותיר לפניי עוד ארבע עד שקאתי תתעורר ואוכל להסתדר ממנה שוב . 
בינתיים איתרתי את הפילטר הרמוס , פתחתי אותו והרצתי את השאריות . 
שוב הסתרחתי לאחור כנגד מיכל המים , ועיניי התגלגלו מעלה לעבר משיחות הצבע הכחולות המתערבלות שעל התקרה . 
העקבות שהותירו זיפי המברשת נראו כמו שרכים בג'ונגל , סבוכת של צמחייה שופעת , כחולה כשמי חצות , שלתוכה נדדו הזיותיי , בחזרה לזמנים רחוקים ... 
הבר היה עשוי אגודות קני במבוק בקצהו האחד של חדר מפולש , ולמעשה לא היה יותר מבקתה מכוסה בענפי דקלים שאווששו מלאי חיים אף על פי שלא נשבה רוח . 
החום והחשיכה שבחוץ כמו התמזגו לכדי ישות אחת , חיפוי כבד אשר הצמחייה הגבובה – הירוקה עד כחלות באור השמש – כמעט ונעלמה בו מעבר לרצפת הלוחות שהונחו ביד גסה . 
ועם זאת האפילה רחשה קולות וחיים . 
מפעם לפעם נחרה של חזיר , או צווחות הזעם של יצור צד או ניצוד בג'ונגל , נישאו אל החלל חסר האוויר , והגחליליות חוללו בטנגו ירוק כמו ספינות במעגן מואפל , הכול על רקע צרצורן הפועם בלי הפסק של ציקדות . 
צמד דייגים אינדונזים ישבו בשולחן היחיד משחקים קלפים ולוגמים בירת טייגר , עטויים סרונגים וחולצות - טי בלויות , עור זרועותיהם מפוסל בגידים וחלקותו מתחלפת ביבלות ובצלקות על כפות ידיים שנחרצו ממשיכת רשתות . 
צעיר שתום - עין התפרקד על כסא שעון לאחור מאחורי הבר , מתופף בחפיסת סיגריות בשעמום כנגד הבמבוק . 
ישבתי לבדי , הדמות היחידה בשורה של שרפרפים ריקים , כמו ברווז שניצל במטווח . 
קיץ 1985 . 
יצאתי מאוסטרליה בערך חודש קודם לכן , בטיול איטי דרך אינדונזיה כשפניי מועדות לתאילנד . 
המיניבוס הבלה , שעל מצבו המכני חסר התקנה פיצו רק ציורי הקיר המרהיבים שעיטרו את המרכב , נקלע עם שקיעת השמש לכפר דייגים אלמוני ; ובגישה נטולת הדאגה שאפיינה את הימים ההם שכרתי ללילה מאינדונזי בקתה על החוף מבלי שאטרח כלל לשאול לשמו של הכפר . 
אחרי שטיפת הזיעה והזוהמה שדבקו בי במהלך הנסיעה במי הים החמים , מצחקק לעצמי בהנאה חששנית ותוהה אילו יצורים נוספים עשויים לארוב מתחת לפני המים הליליים והנטושים מאדם , הלכתי לעבר מקור האור העיקרי היחיד שנגה מבין מִקבּץ בתי הבמבוק , ומצאתי את הבר . 
הזיתי באושר כל מה שהחיים יוכלו להציע לי , פִנטזתי אלפי אהבות וחיים כמי שעומד בשחר חייו , נושף את מחשבותיי מבעד לטבעות של עשן ולגימות צוננות של בירה . 
ואז הגיעה נמזיס רכובה על קוואסאקי אדום . 
וגילתה בי חסיד נלהב . 
מרחוק נשמעה שאגת מנוע , אלומת אור פילחה את החשיכה , והמכונה הפציעה מתוכה חרישית ופתאומית כאשר הרוכב דומם את המנוע , ייצב את האופנוע בהודפו אותו לאחור ונכנס לבר . 
הוא נראה אישיות בלתי צפויה בכפר דייגים , אך היה מוכר כאן לאנשים , שקידמו אותו במנוד ראש בטרם שקעו מחדש במשחק הקלפים . 
אינדונזי צעיר , אשר מגפי הבוקרים , הליווי'ס הנקיות למשעי ומעיל העור השחור שלו לא הלמו את החום הנאלח . 
זוג ריי באנס של טייסים היה תחוב בכיסו העליון , והאיש היה עשוי להיראות כקלישאה מעט מגוחכת של נובוריש אסייתי . 
אבל דבר - מה בחזותו סיכל מראש כל נטייה לשימו ללעג . 
קרירות חד - ממדית נשקפה מעיניו , ועור פניו הצטיין במרקם של שיש , בלא אף נקבובית . 
הוא התיישב לצדי על הבר , הזמין משקה ופנה אלי , קורן בטחון וּודאות , כמעט ידידותי , ובכל זאת משהו היה חסר . 
' מניין אתה ? 
' הציג את השאלה הראשונה , הבלתי נמנעת , מהלומת הפתיחה בשיחות טקסיות בין טיילים באותם מקומות וזמנים . 
מסלול , יעד , מוסיקה , בחורות , חשיש : כיסינו את כל הנקודות העיקריות על שני טייגרים נוספים , ואז הדיאלוג בינינו הגיע לשלב שאליו בהכרח יגיע תמיד , הרגע שבו עליך לבחור אם לנעול אותו בקלילות באיחולי שלום והצלחה או לבדוק האם יש עוד דברים בגו . 
נקטתי זהירות כלפיו בדרך בריטית מנומסת , אבל לא הפרזתי בכך . 
בריקנות שעמדה בבר הייתי מטרה ברורה לפתוח עמה בשיחה עבור כל מי שנכנס , ושום דבר ממה שאמר או שאל לא היה בו כדי לעורר את חשדנותי . 
רק לבושו , הבעתו וכפור הטרף בעיניו עוררו בי דריכות . 
שאלתי את עצמי אם הוא עשוי להיות הומו בחיפושים , וכדי למנוע מבוכה בשל אי - הבנה קמתי בכוונה לעזוב . 
' אתה רוצה להסתדר ? 
' הוא שאל אותי לפתע , עודי מחזיר את השרפרף למקומו . 
מדהים כמה מחשבה אפשר לדחוס בתוך שנייה אחת , וכמה אי - אמון עשוי לארוב מתחת לברק החיצוני של שיחה חביבה . 
היו לו סמים והוא רצה את כספי ; לי היו כספים ורציתי קצת גראס . 
האם הוא שוטר או מלשין ? 
בכפר הנידח הזה , סביר להניח שלא . 
האם ינסה לעשוק או לשדוד אותי ? 
אולי , אך הוא נראה בעל אמצעים ומתורבת מכדי להסתכן בעוגמת נפש של עימות . 
אם יפתח בו ללא סכין , לבטח אוכל להשכיב אותו די בקלות ולהרים רגליים . 
אם הוא חמוש , ממילא אינני נושא עלי כמות של מזומן , כזו שיש טעם לבכות על אובדנו . 
זמן מענה ( שווה את הסיכון ) : ' למה לא . 
ומייד ללבוש את מסיכת הקנייה : להיראות בטוח ונינוח , אבל מודע וישיר ; ענייני אבל לא נחפז ; הלבנים בחומה שתסווה את פגיעותי כיחיד . 
המצב ספק נועד להסתיים בלי דרמות , ספק להפוך לדרמה גדולה . 
וגם ארעה אי - הבנה , אלא שזו נבעה מההגיון שלי , לא שלו . 
עלינו על האופנוע ורכבנו מרחק קצר עד בית - כלונסאות בקצה הכפר . 
אורות נצנצו מבעד לחרכים בקירות , אך הבית עמד ריק . 
הוא פתח את המנעול התלוי בדלת ונכנס . 
הבית היה נקי ומרוהט בצמצום , חדר עיקרי שאליו צמודים שירותים וחדר שינה . 
האופנוע והבגדים שלבש יצרו בי ציפייה לקראת סימנים חיצוניים נוספים של עושר , אולם מערכת סטריאו יקרה שנערמה בפינה היתה הדבר היחיד שייחד בית זה מכל דומיו בכפרי החוף . 
קשה היה לומר אם הוא גר שם , או רק השתמש בו לביקורים מזדמנים . 
הוא שם מוסיקה אינדונזית ואני התיישבתי אל השולחן . 
דבר לא נאמר בינינו בשעה שנבר במזוודה גדולה שנחה ליד הדלת וחזר ובידיו מעטפה גדולה . 
הוא הריק את תוכנה על השולחן . 
ציפיתי שכמה גבעולים של מריחואנה יצנחו מתוכה , והופתעתי ממפולת של חצי תריסר אריזות קטנות של נייר מקופל , כשני סנטימטרים לאורך האחת . 
מבלי להוציא הגה הוא הרים עטיפה אחת ופתח אותה . 
בפנים נח חריץ עבה של אבקה חומה . 
הרואין . 
כל נימוקי השכנוע הפנימי שהובילו אותי אל הבית התפוגגו באחת . 
לא לכך ציפיתי . 
עישון גראס היה נוהל כמעט מקובל בין טיילים בדרום - מזרח אסיה . 
לכן , אף שהאזור היה גם מרכז גדול לייצור אופיום , טבעי היה להניח שהסחורה המוצעת תהיה מריחואנה . 
' אני מצטער , ' אמרתי . 
' לא הבנתי אותך , חשבתי שיש לך גראס . 
הוא קיבל את זה בקלות , אפילו היה אפולוגטי , והחליק מה שהיה עשוי להוות מצב מביך לכדי שעת כושר נינוחה . 
' אין בעיה , אין בעיה , ' הבטיח לי בשעה שקיפל שוב את העטיפה הקטנה והניח אותה בין ערימת האחרות . 
' אבל אם תרצה לנסות ... ' והותיר את המלים תלויות באוויר . 
הודיתי לו בכל זאת , איחלתי לילה טוב והלכתי אל הדלת . 
כשפתחתי אותה הושלך מרובע של אור מתוך החדר שבגבי החוצה אל הלילה , קוויו מותווים בבירור כנגד החשיכה העבותה . 
צעדתי לא יותר מצעד אחד לתוכה לפני שעצרתי , סבתי על עקביי ונכנסתי פנימה שוב . 
אולי חלפו דקות עד שדשדשתי שוב מחויך לתוך החשיכה , ואולי שעות . 
בדרך חזרה לבקתתי עצרתי עצירה חטופה כדי להקיא להנאתי לתוך חצר אלמונית , מצאתי בדרך נס את הבית בעלטה ושכבתי ער כל הלילה , מתגרד ומעשן , חיוך חלומי משוך על פניי . 
אי - שם בלילה מחשבותיי הנודדות זכו לליווי צליליו החרישיים של קסילופון הבמבוק שלו , שפכפכו בחושניות לתוך הכרתי . 
שוכב במיטתי בחשכת הלילה לא היו בלבי כל חרטות , ותהיתי איך עד אז הצלחתי להתחמק מטעימת העונג הטמון בתחושה כה שלווה . 
הפרי האסור : הקשיבו לנחש , הטעם נהדר . 
לקראת הצהריים כבר חזרתי לעצמי לגמרי , ובלי כמיהה גדולה לחזור על ההתנסות שוב . 
סגולותיו הממכרות של הסם נראו לי מופרזות ביותר . 
הרבה קשקושים מתהלכים על התמכרות . 
קשה להבין את העניין אם לא היית שם , אבל , באלוהים , אחרי שרואים זאת פעם אחת מבפנים המוח עולה למישור חדש לחלוטין של מודעות . 
אני למשל מעולם לא הייתי משער שאפתח תלות . 
אני זוכר את כשלוני להבין , בתחילת שנות העשרים שלי , את אחותי האנורקטית בוהה בעצמה בראי , כל - כך רזה שכאב לראות אותה , ומונעת מעצמה תזונה ראויה משום שהיתה משוכנעת שהדמות הניבטת אליה מהראי היתה שמנה . 
היום אני מבין זאת טוב מאוד : עוד דחף הרסני שקורא תגר על ההגיון או השכל הישר . 
איבדתי את מניין הפעמים שבהן ניסיתי לשבור את התלות . 
להוציא תקופות של מלחמה , אותן קשה להחשיב כנקיות , היו לי תריסרי גיחות נטולות מוכנות אמיתית , בהן הצלחתי להישאר נקי משך ימים ספורים , מורטי שיער ; כמה מאבקי ביניים בהם החזקתי מעמד כשבועיים ; ופעמיים ראויות לציון , כאשר מדדתי חודש בלי שימוש . 
נקי : תמיד אותו הדבר . 
כשיוצאים מזה ומסתכלים סביב , מראה הפצעים שהותרת באנשים שאכפת להם ממך גורם לך להתכווץ יותר מהנזק שהבאת על עצמך . 
למרות שלבי ריק מחרטה וצער כמעט על שום דבר שעשיתי בחיי , הרי שאם בכל זאת יש בו פינה לרגשות האלה , היא שוכנת בהכרה הזו . 
היא אמורה להספיק כדי למנוע ממך לרדת אי - פעם למטה שוב , אבל רק לעתים נדירות היא באמת מספיקה . 
אתה מקווה שתצליח לצאת אבל לעולם לא בטוח בכך , להתנקות דומה לנסיון להביס את עצמך בשח : בדיוק ברגע שבו נדמה לך שניצחת אתה נוכח שהכול היה אונאה עצמית והקרקע נשמטת מתחת לרגליך מהר מאי - פעם . 
כמו אנשים שמגלים פתאום את אלוהים , בוקר אחד אתה מתעורר מרוסק ולא שלם , בידיעה שיש רק דרך אחת למלא את הסדקים הפעורים . 
אתה יכול למסמר את הרוזן אינספור פעמים , אבל רק תירק דם על אפרו וכבר וְלַאד המשפד שוב ניצב לצדך . 
קשה להיאבק בחלום . 
הרואין – האינטימית והרכושנית מכל אהובותיי , שכל שאר המלאכים השחורים יהיו שוטים להציב בינינו את רגליהם . 
באוזניו של זר אתקשה להסביר את כמיהתי , את הרגעים שבהם נפשי מפנה את גבה להגיון ומצווה עלי לשוב אל בין זרועותיה ; ומרגע שהיא מאמצת אותי אל חיקה איני רוצה עוד להיפרד . 
בין זה ובין כוח רצון אין ולא כלום . 
אתה מפתח תלות , וערך המשאבים שלך נהפך על פיו , עוצמותיך הופכות לחולשותיך , חולשותיך לעוצמותיך . 
כוח הרצון , אם בכלל , מסייע רק להמשיך עם הסם . 
כדי להתמודד עם כל החרא , החולי והבדידות , כדי לגבור על ההגיון והתקווה במטרה לדפוק לעצמך את החיים באמת , דרושות עמידות ונחישות שרוב האנשים אינם מסוגלים כלל לאזור . 
אפילו תחושת היוהרה שלך פונה כנגד עצמה . 
אתה נראה נורא , מרגיש נורא , אבל איזה תענוג הוא לצאת מתוך עצמך ולהריע משפת התהום כצופה חבול להרס של עצמך , אובססיבי לגבי הטרגדיה שלך יותר משהיו הסרבים ביחס לשלהם . 
סגולותיו הכימיות הממכרות של ההרואין ידועות לכול , ורבים רואים בהשפעתן על הגוף כעין מחלה , שניתן אולי לעכבה אך לעולם לא לרפאה . 
אינני חולה , והייתי מסוגל לעמוד במשיכה הגופנית של הסם . 
לו באמת רציתי . 
אלא שכוחו של הדרקון הלבן אינו טמון באבקה הגשמית , אלא במה שהוא משחרר בתוך נפשך , אותו כוח שהוביל אותך למלא בה את גופך מלכתחילה . 
כדי להתנקות עליך לשקול מה אתה מבקש , והמירב שאליו תוכל לשאוף בתחילה יהיה שבריר - אחוז של הבדל בין הרצון להפסיק והרצון להמשיך ולפלס את דרכך לקרקעית ; אם אתה בר מזל . 
כי המוקש מתגלה עם ההבנה שככל שאתה משתמש יותר כך אתה מחרבן לעצמך יותר את החיים ולכן יש לך פחות ופחות סיבות להתנקות . 
וכך התלות מנציחה את עצמה בגלל הצורך שלך להתמודד עם הנזק . 
מעולם לא , אפילו בחלומות הילדות הפרועים ביותר לא שיערתי שאהפוך למכור , אם כי השלבים המכניים במסע די ברורים לי עכשיו . 
עם שובי הביתה מדרום - מזרח אסיה ב 1985 ועד אחרי הצבא לא חזרתי להשתמש בסם , וגם אחר - כך , בלונדון של תחילת שנות התשעים , רק בצורה לא סדירה . 
אך ככל שצללתי לתוך המלחמה , אשר לכשעצמה הצליחה לקרוע את הלוט מעל הצד האפל שבנפשי , כך התחלתי להשתמש יותר ויותר במהלך גיחותיי המזדמנות לאנגליה . 
אין זו רק בגדר מחמאה לחווית המלחמה , והשימוש עשה למעני יותר מאשר רק לאחות בין חללים שוממים . 
כי בעוד ההסתגלות מסכסוך לשלום וחוזר חלילה הופכת לגביי משימה קשה יותר ויותר , גיליתי שההרואין מבטיח לי כי לא אצטרך כלל להסתגל לשינוי . 
בכך שדפקתי את הראש בלונדון פשוט התעליתי לחלוטין על הסתירה ועל כל השאלות שהיתה עשויה להציב בפניי . 
ההרואין מדלדל את המנטליות שלך עד למצב שבו אתה מפסיק להתקדם בכל המישורים . 
וזו גם כנראה הסיבה מדוע אינני מסוגל להפסיק לחשוב על המלחמה . 
פרט לכך היתה עוד אבן - בוחן אחת בעלת משמעות , הנקודה שבה הפסקתי להסתדר מחברים והתחלתי לקנות בעצמי . 
אני מניח שאת הרגע ההוא ניתן להגדיר , יותר מכול , כרגע שבו שערי ההתמכרות נפתחו בפניי באמת ... 
ליאון נסע . 
נתתי לו טרמפ אל מחוץ ללונדון , לא לפני שעשינו בערב הקודם ישיבה אחרונה אצלו בדירה , נשפכנו לגמרי , כך שלמחרת אישונינו הממוסמרים וחיוכינו המרושלים ציננו את הפרידה . 
במהלך היום גם חזרתי אליו לסדר את הדירה . 
כאשר בסופו של דבר הוא יחזור , הדבר האחרון שעליו למצוא , גם אם דווקא אותו ירצה ליאון למצוא , הוא נייר כסף מקומט ומפוספס בשאריות שרופות שיזכיר לו מה התחולל . 
לבטח הוא יבדוק את הפחים בתוך שתי דקות מרגע שיחצה את הסף כדי לראות אם בכל זאת נותר שריד של חומר שניצל מלהבת המצית . 
לכן הרקתי את כל הזבל לתוך שקיות שחורות והשלכתי אותן למשאיות האשפה . 
נתתי לדירה גם טאטוא קצר , שבמהלכו גיליתי עטיפת נייר שלא נפתחה עדיין מאחורי המקרר . 
בונוס . 
כאן הופסקו עבודות הבית ויצאתי לחלץ מהפחים שבחוץ נייר כסף כדי לעשן את תכולתה . 
אותו בוקר חשתי צמרמורת קלה , חֵלֶב דק של זיעה כיסה את פניי כאילו הופיעה אצלי השפעת . 
מייד אחרי ההרצה הראשונה הוא נעלם . 
אחר - כך הטלפון צלצל . 
שעה ארוכה השתהיתי מול השפופרת לפני שהרמתי אותה . 
הרחוב בחוץ היה ריק מאדם , דממת הדירה הופרה רק בצלצול העיקש . 
אז חלף בנהמה אופנוע מתחת לחלון . 
אולי קאוואסאקי אדום , אבל לא . 
עניתי לטלפון . 
' האלו , ליאון נמצא ? 
' שאל קול של גבר , מוכר לי מאיזה מקום . 
' לא , מצטער , הוא נסע לכמה זמן , ' אמרתי בזהירות . 
' להשאיר הודעה ? 
' 
' מי זה , אנתוני ? 
' התריס הקול . 
' מה שלומך ? 
אתה בסדר ? 
' 
הסוחר של ליאון . 
הוא היה מכור בעצמו , וכך גם אשתו , קאתי ; פליטי נרקוטיקה ששמרו על גלותם בזכות שנות חיים של שימוש . 
יחד השניים ניהלו עסק סמים קטן לסינדיקט נבחר של לקוחות . 
העסק נועד יותר מאשר לקיים את שימושם העצמי , והאספקה ניתנה ביד צרה בהשוואה לסטנדרטים הלונדוניים . 
אולם , בעוד שסוחרים אחרים סחרו בכמויות נדיבות יותר ובמחירים נוחים יותר , השקיות בשווי 20 לי"ס האחת שהציע הזוג אפשרו מידה של שליטה מעצם ממדיהן . 
תתחיל לקנות גרמים שלמים בזול ממישהו אחר ואתה בדרך המהירה ביותר לפתח תלות ; איתם – ציוני הדרך לאורך אותה אוטוסטרדה היו מעטים יותר ומרווחים יותר . 
מה גם שהבנאדם היה תמיד אמין . 
ליאון התקשר , אישר את מקום המפגש , נכנס למכוניתו ונסע , ורבע שעה אחר - כך חזר עם החומר . 
הרואין לחימום והגשה . 
מספר הטלפון שלהם היווה נקודת מוצא למסע שהציע הרבה יותר מסתם גישה קלה לסם . 
מתוך הכרה בחשיבות העניין , ליאון שמר עליו בסוד . 
בניגוד לדעה הרווחת , הרבה נרקומנים שומרים את ההתמכרות שלהם בתוך פרמטרים נוקשים ; ליאון הכיר מן הסתם בעובדה שהוא משועבד לסם , אבל כלל לא רצה לראות את ידידיו נופלים נפילה חופשית לתוך אותה המלכודת . 
חלקנו ניצל זאת כמעט ללא רחמים והטיל את רכישת החומר על שכמו כיוון שהסתדרנו ממנו כחבריו , כמו גם דרכו כלקוחות מדרגה שנייה . 
באופן פרדוכסלי , עינו לא היתה צרה גם במערכת יחסים כזו . 
בכך שהסתמכנו על חבר משתמש צמצמנו את חשיפתנו להרס הגדול יותר של הסם , ואילו הוא מצדו זכה לחוג קבוע שבחברתו יוכל להתמסטל ; וחֵברה מרופפת את תחושת האחריות שלך לכל הבלגן . 
' שמע , ' המשיך הבנאדם עוד לפני שהספקתי להוציא הגה . 
' לא הייתי רוצה שאף אחד יסתובב עם בחילה או משהו כזה , אז אם אתה רוצה להיפגש איתי לבד רק תן לנו צלצול , בסדר ? 
' 
' בטח , מה המספר שלכם ? 
' המלים נפלטו מפי עוד בטרם הקדשתי להן מחשבה . 
רשמתי את המספר וניתקתי . 
בהיתי בספרות במשך מה שנדמה בעיניי כעידן ועידנים . 
ידיעת המספר תפיג מן האשמה שחשתי פעמים רבות כל - כך משום שהסתדרתי מליאון . 
כעת שרביט השליטה העצמית , הבחירה , היה בידיי . 
צחקתי על הציניות של הסוחר . 
יש להניח שחשש מהשפעת היעדרותו של ליאון על מצבו הכלכלי ורחרח את הדירה באמצעות הטלפון בתקווה לצוד לו לקוח חדש . 
אחר - כך חייגתי את המספר . 
' האלו , ' התחלתי , ' מה דעתך עכשיו ? 
' 
הוא קבע איתי ליד דוכן העיתונים הסמוך בתוך עשרים דקות . 
הייתי שם בתוך עשר . 
את השאר אתם יודעים . 
15 
צפון בוסניה , אביב 1995 
פגז יחיד הגיח מתוך שמיים בהירים בשעה שהשמש צללה בפאתי מערב והצללים התארכו על ' יום הנוער ' של טיטו . 
המוסלמים עדיין אהבו את טיטו וקשרו את זכרו לעידן של שלום ושגשוג . 
בכל הערים שבשליטת הממשלה שורבטו על הקירות כתובות TITO VOLIMO TE – ' טיטו אוהבים אותך ' – בתדירות שהלכה וגברה ככל שנמשכה המלחמה : סלסולי נוסטלגיה נואשת מתוך מיכל - תרסיס . 
העיר העתיקה בטוּזלה הָמְתָה מצעירים בחגיגות המסורתיות של ה 25 במאי . 
מעטים יכלו להרשות לעצמם לשתות בברים , ורובם ישבו משוחחים ומעשנים בחוצותיה באור שמש המתעמעם של סוף מאי על אבני הרחוב המרוצפות . 
ההמון הצעיר בטוּזלה , אחת ממעוזיו האחרונים של ריבוי אתני בבוסניה , היה ערב רב של מוסלמים , קרואטים וסרבים . 
רק שני עיתונאים זרים היו בעיר . 
ויין ובוריס שרצו בהוטל טוּזלה , יציר משמים בעיר החדשה שלא יכל להציע למי שהזדמן העירה אלא את תפריטו החדגוני . 
שאר אנשי התקשורת היו בסרייבו , ניזונים ממידע מכלי שני , שלישי ורביעי שנמסר בתדריכי העיתונות של האו"ם ונגע לגורלם של כמה מאות חיילי או"ם שנלקחו בידי הסרבים כבני ערובה בתגובה לתקיפת אוויר שביצע נאט"ו . 
אבל בניגוד אלי הם לפחות עשו איזשהי עבודה . 
אני נמקתי בסטארה בילה מפוכח לחלוטין מהאירועים . 
ממשלת בוסניה , נחושה מאי - פעם לשמור על מעמדה כקורבן , מנעה כמעט לחלוטין את הגישה לקווי החזית , בהם הצבא המוסלמי המחדש את כוחותיו ידע הצלחות נוספות מול הסרבים , שמאז ומתמיד הגבילו את תנועתה של התקשורת . 
לעתים השילוב בין כל האסטרטגיות הללו הפך את המלחמה לדבר כמעט ערטילאי . 
שבי בני ערובה מקרב כוחות האו"ם עורר אצלנו באנגליה סנסציה גדולה , דבר מרגיז לכשעצמו : מאות אלפים נהרגו , נפצעו וגורשו בעוד מרבית הציבור הבריטי , המושלה בידי ממשלתו , עדיין לא ידע מה מוטל במלחמה הזו על כף המאזניים . 
אבל העובדה שבין השבויים היו כמה עשרות חיילים בריטים חוללה כעת הד אדיר , ואותם הפוליטיקאים שמשך זמן כה רב פלטו מפיהם מליצות נדושות ומעושות אודות ' אשמה הדדית' ו ' טרגדיה בלתי נמנעת' החלו מכנים לפתע את הטקטיקה הסרבית כמאפיינת ' מדינת טרור ' , מונח שבלט בהיעדרו כאשר נשפך דמם של הבוסנים . 
הפגז שנורה מתותח סרבי ממערב לטוּזלה הגיע בגובה נמוך . 
במקומות רבים הוא עשוי היה להתפוצץ מבלי לקצור אבידות . 
למעשה , חרף ההפגזות הספורדיות על העיר משך כל המלחמה , היה זה מקרה יוצא דופן שפגז מתפוצץ יגבה מחיר כבד , והמטחים לא הצטיינו בעוצמה ובדיוק כבמקומות אחרים . 
ואולם בשעה שהשמש צללה אל מתחת לאופק הפגז נחת בעיר העתיקה בכיכר הומה צעירים . 
הפיצוץ שילח סילון רסיסים בתוך ההמון ועקר את אבני הכיכר בציקלון של מוות עקיף . 
ויין ובוריס , בחדרם במלון , לא ידעו על דבר הטבח . 
אבל הם שמעו את הנפץ , וכיוון שישבו בבטלה ניגשו אל הלאנד רובר שלהם עם אורו האחרון של היום ויצאו לחפש את מקום נחיתת הפגז . 
קולות בכי וסירנות הובילו אותם לעבר העיר העתיקה . 
הם יצאו מהרכב בחשיכה ופילסו את דרכם לתוך המהומה שעמדה בכיכר . 
במשטח הצר , התחום בקירות , נגלה לעיניהם מחזה שכמוהו רק מעטים זוכים לראות במלחמה : האדמה היתה חלקלקה מדם ומבשר , זרועה בגפיים ובגופות מבוקעות שעדיין הפיחו עשן . 
שבעים ואחד היו מתים , והפצועים מספרם היה כמעט פי שלושה . 
המבוגר שבמתים היה בן שלושים ושש , הצעיר ביותר בן ארבע . 
ברגע שהדליקו את פנס מצלמת הטלוויזיה שלהם ספגו השניים בעיטות , יריקות ומהלומות . 
הם נסוגו ונכנסו לכיכר מסמטה אחרת . 
התוצאה היתה דומה . 
בשעה שצערם וזעמם של הניצולים והמצילים גם יחד הופנה בשנית לעבר שני העיתונאים יצא מתוך ההמון נער בן - עשרה וגינה את המעשה . 
איכשהו הוא הצליח לשנות את הלך הרוחות הכללי , ומכאן הפצירו בבוריס לצלם את המחזה . 
רק עם חילוץ אחרוני הגופות שלח הצמד את החומר המצולם מתחנת טלוויזיה וחזר למלון . 
הם שטפו את הדם והרקמות מנעליהם במקלחת וישבו יחד בדממת הלם בחדרם . 
כך גם מצאתי אותם בבוקר המחרת . 
אחרי ששמעתי ידיעה על הטבח ברדיו נסעתי בניבָה לטוּזלה . 
הכיכר עמדה כמעט ריקה שעה שנכנסתי אליה . 
הבוסנים פרשו וילונות , בגדים וסדינים על אבני המרצפת , וכך האתר נראה כשמיכת טלאים גרוטסקית , מרוססת באדום . 
על כל הבניינים מסביב נותרו עוד גושים של עיסה ארגמנית . 
הושטתי בקבוק ויסקי לוֵיין , התיישבתי בשתיקה והנחתי לשניים להריק את סיפורם בעוד הבקבוק מתכלה . 
בוריס , שמעולם לא חסרו לו מלים ובדרך כלל הצליח לפלוט איזו שנינה ברגעים הכי לא הולמים , פשוט בהה בנעליו , חוזר ואומר , ' בחיים אני לא מוכן לראות את זה שוב , בחיים אני לא מוכן לראות את זה שוב , ' כאילו בזכות האמירה הזו יוכל למחות את הזכרון ממוחו . 
ויין הציע לי לצפות בחומר הגלם , וכך התבוננתי במחזה במכונת העריכה שבפינת החדר בשעה שהוא עצמו השקיף מן החלון מבעד למסך של דמעות ולראשונה הכשרון הדרום - לונדוני שלו לאנדרסטייטמנט הכזיבו . 
בקלטת ראיתי כמעט כל מה שראו עיניהם , מומים מחרידים ומהומה , שמעתי את תחינותיהם של הגוססים וזעקותיהם של השכולים , רק בלי האגרסיות של מהלומות ויריקות . 
למחרת תהינו אם כל העניין היה שווה . 
החומר נמצא בלתי מתאים לשידור בבריטניה . 
הם לא הצליחו לסנן בעריכה מספיק מן הזוועה , לא הצליחו לצלם אף גופה שלא הושחתה במידה שתאפשר למשפחה בריטית לצפות בה בתום ארוחת הערב . 
מה גם שבריטניה לא התעניינה במיוחד בטבח היחיד הנורא ביותר שנגרם במלחמה מידי כלי נשק בודד . 
דאגתה היתה נתונה לבני הערובה שלה . 
לווית ההמונים נערכה בחשאי בדמי הלילה . 
הסרבים המשיכו להפגיז את טוּזלה , והבוסנים לא הניחו דבר בידי המקרה . 
הייתי עשוי לחשוב כי חששותיהם מופרזים – אלמלא ראיתי תהלוכת לוויה סופגת אש מקלעים בסרייבו שנתיים קודם לכן ושמעתי כל - כך הרבה תיאורים דומים של הנחתת פגזים על אחרות . 
נראה כי דבר לא נותר מקודש במלחמה , ואווירת הסודיות בקרב הבוסנים היתה פרי ניסיון מר . 
הטקס נפתח בשעה 4 לפנות בוקר בקרחת של פארק מיוער , יד זכרון לפרטיזנים על צלע גבעה המשקיפה על מרכז העיר . 
שעות על גבי שעות טרח המון בוסני רב על כריית קברים צפופים במדרון מכוסה עשב , והבל הזיעה נישא לתוך הגשם המסמרר , אפוף תאורת רפאים מאורם העמום של זרקורים שתלו סביב על העצים . 
ברקים ורעמים התגלגלו במרחק , וקלשונות האור הפתאומיים הטילו בפניהם של הגברים העמלים , הקמוטות מחמת מאמץ גופני , הקלה קפואה . 
אחד , חייל בוסני , עצר והשעין לרגע את סנטרו על קת האת בעוד מטוס של נאט"ו הרעים בלתי נראה מעל ראשו , ורעש מנוע הסילון מתמזג בשאון הרקיע . 
' כבר הרבה זמן שאני לא יכול לסבול את קולות המטוסים האלה , ' הוא אמר . 
' עד עכשיו כאילו לעגו לנו . 
כל - כך הרבה כוח , אבל הם לא עשו יותר מאשר לראות אותנו בסבלנו . 
למעלה משעה חלפה עד שהארונות הונחו במקומותיהם על לוחות של עץ , כל אחד מעל בורו המיועד . 
תחילה כל ארון נישא במעלה הגבעה לאורך טור כפול של גברים שהשתרע דרך ארוכה מקרחת הפארק לתוך העלטה . 
המראה היה נוגע ללב : הדממה , הריכוז והמאמץ בעוד האנשים כורעים תחת משקל מתיהם , כולם יד אחת ביגונם , רגליהם מחליקות בבוץ . 
היתה כאן אצילות אמיתית , נצחון החסד והענווה בפני המוות . 
על כל קבר נח סימון : עץ צבוע ירוק למוסלמים , צלבים חומים לסרבים ולקרואטים . 
הגשם פסק כאשר הגיעו משפחות שכולות מלוות חיילים , אנשי שררה , אימאמים וכמרים , כחמש מאות איש שהתכנסו בדממה במעגל סביב בליל כביר של אדמה , ארונות ומצבות נטויות . 
תפילות קצרות הושמעו על - פי נוסח האסלאם והנצרות , ואז נפרצה שתיקת ההמון שפשט להטמין את מתיו ולשפוך עפר לקברים . 
תחושת האבל החודרת בכול היתה אדירה עד מחנק . 
הבכי התנשא על קולות העפר הניתך בעץ , ונחילי האדם נצמדו אלה לאלה מעל האדמה המבוקעת , כולם מתייפחים יחד , סרבים , מוסלמים וקרואטים , בעוויתות של צער על אובדנם המשותף . 
פניתי משם עם ויין ובוריס כאשר יושרה האדמה לרגלי החיים ונצנוצי שחר ראשונים מבעד לחבורות שחורות של עננים פיזרו את ההמון . 
שבועות אחדים אחר - כך ישב ויין בפאב בלונדון . 
הוא נכנס בשיחה עם ליברפולי שנכח באצטדיון בבראדפורד סיטי בעת האסון שבו נספו אוהדים רבים בשריפה . 
מתודלקים במשקה , השניים התרעמו זה על חוסר יכולתו הברור של האחר להתחבר לממדי הטרגדיה שחווה השני . 
הפולמוס התגלגל במהלומות אגרופים אל הרחוב . 
הקרב לא היה אחד המהוללים שידעה בוסניה , אבל רק קרבות מעטים במלחמה הזו הצטיינו בדבר - מה מעבר לחוסר תוחלת . 
כמה מעמיתיו לגלגלו אחר - כך על ההתכתשות בין שני גברים בשנות השלושים לחייהם , כשהצד הבוסני מיוצג על - ידי דרום לונדון והצד של בראדפורד בידי ליברפול . 
אשר לי , ידעתי בדיוק מניין ויין חזר , ואם יריבו לא היה מסוגל להבדיל בין רצח המונים לתאונה , זו הבעיה שלו . 
ויין הכניס לליברפולי בעיטות נמרצות ומוצדקות ואז הסתלק בעודו ביתרון , כך שאני מניח שהבעיה נותרה לא פתורה , אם כי לא מחמת היעדר מאמץ מצד ויין . 
היה זה סכסוך שנבע מתוך התהום הפעורה בין התנסויות שונות . 
אין טעם לצפות ליותר מאלה שלא היו כאן . 
* * * 
קרני השמש הפציעו מבעד לחופת היער במטילים של אור , והמדרך התחוח של עלים יבשים שנותרו מאז החורף נזרע ברסיסים זהובים שריצדו במשב הקיצי הקליל . 
האוויר שקק שירת ציפורים והמיית חרקים ; רק נפילתם של פגזים רחוקים בעמקים מצפון ומדרום ומפעם לפעם תיפוף אצבעותיו העצבניות של חייל הא וו או ֹ על גבי רובה הסער שלו היה בהם כדי להעיד על המתח . 
החיילים הקרואטים - בוסנים איישו שוחה אשר נשתיירה ממלחמתם בת אחד - עשר החודשים עם צבא הממשלה שהסתיימה במהלך השנה הקודמת . 
קו השוחות , בקצה הקדמי של המובלעת הקרואטית בקיסליאק , השקיף על הסרבים שסביב סרייבו ממזרח ועל המוסלמים כלפי שאר רוחות השמיים . 
פסעתי בתוכו במחיצת חמישה קציני הא וו או ֹ . 
ככל שהגבהנו עם השיפוע האיטי של השוחות כך העמיקו הבונקרים , והאדמה הכרויה העידה על עבודה שנעשתה זה לא מכבר . 
עיקול פתאומי בקו ההגנה ציין את מיקומו של גבול בלתי נראה . 
פחות ממאתיים מטרים הלאה , מעבר לשטח ההפקר , ישבו הסרבים . 
התפרשנו בדממה בעמדה , מסמיכים את גופינו לאדמה מעל כבש ׁ הירי , והמתנו . 
שעות קודם לכן , הפגזת שחר לאורך קווי החזית צפונית - מערבית לסרייבו שברה שבועיים של מתח מתעצם . 
כוחות בוסניה - הרצגובינה התרכזו באזור ויסוקו ולאורך צ ֵ ' מֶרסקה פְּלאנינה , שנתקרא בשם ההולם ' הר היגון ' . 
ריכוז הכוחות סימן את תחילת הסתערותו המיוחלת של צבא הממשלה , שנועדה לפרוץ את המצור על הבירה , ולי עצמי היה עניין מיוחד בתוצאות המבצע . 
קצין ההא וו או ֹ שלצדי הציץ בשעונו , הבחין במבטי וחייך . 
שעת - שין , והדממה התנפצה ברעמי ירי מתמשכים . 
מטחי רובים , מקלעים , נ"מ , אר פי ג'י ומרגמות נפתחו על עמדות הסרבים מנגד . 
חיילים רגלים מצבא הממשלה , דמויות מבליחות בתוך העלווה המרוסקת שלמרגלותינו , טיפסו במקביל לקו הקרואטי כדי להסתער על אויביהם הסרבים שמלפנים . 
הקרואטים לא עשו יותר מלצפות בקרב . 
בקיסליאק הם הרבו לשתף פעולה עם הסרבים לכל אורך המלחמה עד אשר מדיניותה החדשה של הפדרציה הקרואטית - מוסלמית כפתה עליהם להיכנס בברית חדשה , וחלקם במתקפה הזו הצטמצם למתן סיוע ארטילרי ללוחמים המוסלמים . 
' הנה , תראה את הצלף הטורקי . 
אחד הקצינים הצביע לעבר חייל שזחל אט - אט בין הצמחיה . 
לרגע הוא הזדקר שפוף , ירה , ושוב צנח לתפוס מחסה . 
קליעים פילחו בתגובה את הענפים סביבנו ותחבנו את פנינו בריחה החמים , העשיר של האדמה בעוד הסרבים נדחקים לאחור . 
שבוע קודם לכן התקין לי סינבד לוחיות רישוי חדשות לניבָה שלי . 
השוטרים הפדרליים נעשו מאורגנים מדי לטעמי . 
חלפו הימים שבהם יכולתי לנפנף בכמה סיגריות את השאלות באשר למקור המכונית . 
עכשיו השוטרים ביקשו לעתים תכופות מדי לראות מסמכים . 
בכל הקשור אלי , פירותיה של ההפוגה בין המוסלמים לקרואטים לא היו כולם לטובה . 
לא היה בכוונתי לאבד את האוטו מול החוק והסדר , ולכן ערב אחד קניתי מסמכים גנובים משוטר שיכור , עם לוחיות תואמות . 
סינבד היה מכונאי רכב בזֶניצה . 
הוא הבין עניין , והיה רגיל לטפל במכונית מבלי להכביר עלי שאלות . 
את בקשתי החדשה קיבל בשלווה והציע לי בירה . 
ישבנו ושתינו בשעה שאחד מאנשיו הבריג את הלוחיות . 
הערתי על שורת מכוניות של מטה הצבא הבוסני שעמדה בחצרו . 
' כן , לאחרונה קיבלתי הרבה עבודה מהצבא , ' אמר סינבד בתום לב . 
נשאתי אליו את מבטי . 
' משהו שאני אמור לדעת ? 
' שאלתי . 
' משהו שבקרוב תדע , ' השיב . 
בסיום המלאכה נסעתי העירה לחפש זוג מוסלמים צעיר שהכרתי . 
מרכז זֶניצה נראה שונה מאי - פעם בעבר . 
הברים ובתי הקפה היו כולם סגורים , והרחובות ריקים מגברים צעירים . 
איתרתי את מירֶלָה . 
היא סיפרה שבנה ירד למחתרת כדי להימלט מידיהן של כנופיות הגיוס , אשר בשבוע האחרון סרקו את החוצות בבהילות הולכת וגדלה . 
אחר - כך נסעתי לקקאני ושם פגשתי את אזֶרָה , בתו של מפקד בוסני בכיר ואשתו הצעירה של קצין שדה . 
יפה בדרכה שלה – שיניים מרווחות – אין ספק כי היא מאסה בחייה בעיירה הקטנה עוד לפני שהמלחמה גזלה מזו את רוב הנאותיה , נוסף לעובדה שהרחיקה ממנה את בעלה לפרקי זמן ארוכים אל החזית . 
היא קראה לי אליה לחדר השינה , שם מצאתי אותה יושבת מול הראי ומורחת גוונים שונים של שפתון כדי להעביר את השעות . 
שעה קלה שוחחנו ושתינו בעוד אני מתמרן את השיחה כך שאגלה היכן נמצאים אביה ובעלה . 
היא אהבה לדבר . 
יצאתי ממנה כעבור שעתיים . 
היא סיפרה לי כי השניים נמצאים בחזיתות שונות מול סרייבו , שהם ייעדרו לתקופה , שבקרוב מתוכננת מתקפה מסיבית שתשחרר את העיר . 
מכונאי רכב , משתמטי גיוס , נערות משועממות : אלה היו מאגרי המידע שמהם שאבתי בקיץ ההוא כדי לרוות את צמאוני בשממה שנוצרה לאחר שהממשלה הגבילה את התנועה לחזית . 
לא נשארתי צמא . 
עם שובי לזֶניצה נחתתי בהפתעה אצל נֵהרו ּ גניץ' , הקצין הבוסני אותו ראיתי לאחרונה כאשר וארֶש ירדה לטמיון . 
כעת עמד בראש האקדמיה הצבאית של בוסניה - הרצגובינה , ונשאר מקסים ורהוט כשהיה . 
בטחתי בו מספיק בכדי שאוכל לשאול אותו ישירות : 
' ידוע לי על המתקפה , ' אמרתי , מנסה להרוויח תגובה , ' מה עוד תוכל לספר לי ? 
' 
גניץ' שתק שעה ארוכה , ואז גהר על שולחנו והישיר אלי מבט מרוכז . 
' אם אי - פעם אהבת משהו בארץ הזו , אני מפציר בך לא לדון עמי יותר בנושא ולא לחזור באוזני אחרים על הדברים שגונבו לאוזניך . 
נותרתי פוסח על שתי הסעיפים . 
כעיתונאי , הסיפור טמן בחובו פוטנציאל גדול והיה מונח בטוחות בכיסי בעוד יתר התקשורת מתייחדת עם אנשי האו"ם בסרייבו . 
הייתי משוכנע שאם תעמודנה לרשותי עשרים וארבע שעות נוספות אוכל להשיג פרטים ממשיים על העומד להתחולל – כנראה מידי ההא וו או ֹ , שמאז ומתמיד שיחק משחק דו - פרצופי – ושלד לכתבה מוצלחת . 
ומה על המלחמה ? 
האם רציתי להדליף את התוכנית הבוסנית עוד בטרם יצאה לדרכה ? 
האם רציתי להעלות בדעתי שחייל בצבא הממשלה – ולו ּ אחד – עלול למות בגלל שתותחנים סרבים קיבלו שהות נוספת להכין את הארטילריה ותוכניות האש שלהם בעקבות כתבה בעיתון בריטי המכריזה על מתקפה קרובה של הבוסנים ? 
ומה על חבריי התקועים עדיין בסרייבו , בכור המצרף האפור והמאיים שבו נצורים חייהם : האם היו ראויים לכך שסיכוייהם להיחלץ יושפעו בגלל כתבה ? 
התשובה עלתה בתוכי בעוד מלותיו של גניץ' עדיין מהדהדות באוזניי . 
למעשה לא היה כאן שום קושי . 
לא אמרתי דבר . 
לא כתבתי דבר . 
קשה לומר שהיתה זו הפעם הראשונה שנצרתי את לשוני על מנת לאפשר לאירועים להשתלשל על - פי מהלכם הטבעי . 
ואז , חמישה ימים אחר - כך , בעת שקפצתי לבסיס האו"ם בוִיסוקו , ראיתי קצין קנדי מפוצץ את כל העניין . 
הוא עמד לפני מצלמת טלוויזיה והשיב לשאלות החולין של הכתב אודות ' החיים כמשכין שלום בבוסניה ' . 
מתוך תחושה של חשיבות עצמית הולכת ומתפשטת והרצון להמשיך ולדבר , הותרה לפתע לשונו של הקצין והוא פלט , ' ובכן , יש לצפות כי בקרוב מאוד המצב ישתנה ... כן , על פי הערכתנו לא פחות משלושים אלף חיילי צבא הממשלה ... אכן כך , שלושים אלף ... רוכזו במהלך השבועות האחרונים על מנת לשבור את המצור על סרייבו ... ההתפתחויות האחרונות מניחות לנו לשער כי המתקפה קרובה להתרחש ... ' 
ראיתי שהכתב מתרשם מחשיבותו של הנאמר והתרחקתי משם , נד בראשי כלֹא מאמין . 
הסיפור דלף ולכן פרצתי אתו , חרף תחושתי הלא נוחה . 
בדיעבד , אפשר שלא היה עלי לחשוש כל - כך . 
כל אחד מהצדדים היה פרוץ בפני המודיעין של האחר במידה כזו , שהסרבים בוודאי ידעו על ההתקפה זמן רב לפניי . 
ניצלתי את מעט הקשרים שעוד נותרו לי בהא וו או ֹ כדי להגיע לקו הסמוך לקיסליאק ביומה הראשון של המתקפה . 
לאחר מכן נסתתמה יכולת הגישה שלי – וכך , אני מאמין , גם של יתר העיתונאים מהמערב – כיוון שהמבצע הפך לפיאסקו מוכר היטב . 
אולי צבא הממשלה היה חזק משהיה בכל שלביה הקודמים של המלחמה , אלא שעדיין חימושו הדליל לא הספיק בכדי להגיב לכלי הלחימה הכבדים של הסרבים , ועל החסרון הזה לא היה מסוגל לפצות אפילו הסיוע המוגבל שהעניקו לו הקרואטים בתותחים . 
צבא הממשלה סיים לפרסם את הודעות האבל בזֶניצה כעבור שבוע . 
כמה ימים אחר - כך אספתי במכוניתי שני חיילים מוסלמים על הכביש בקרבת ויסוקו . 
השניים היו צעירים מאוד ומטונפים בבוץ ובזוהמה של החזית . 
הם היו בדרכם הביתה לקקאני לחופשה בת יומיים ונראו המומים כליל מרוב תשישות . 
שעה קלה אחר - כך שאלתי אותם איך מתנהלת המתקפה . 
האחד השמיע מין נביחה מרירה וסדוקה שכנראה היתה אמורה להיות צחוק . 
' מתנהלת . 
מתנהלת ומתנהלת , ' הוא אמר . 
חברו בהה בשתיקה מבעד לחלון . 
כעבור זמן הבחנתי שהוא בוכה . 
16 
זגרב , סתיו 1995 
שילחתי מהחדר את נער השירות בצרור של שטרות קוּנא , שבחפזוני רשרש בין אצבעותיי משך כמה רגעים מגושמים , לפני שגררתי בכוחות עצמי מהמסדרון פנימה את התיקים הכבדים מנשוא . 
זיעה החלה ניגרת מפניי והעייפות מעכה את איבריי כמו משקלו המוחץ של מטען ממשי . 
לישון . 
חשתי שמוחי יתפוצץ אם אשאר ער ולו ּ דקה נוספת . 
במחשבה שנייה כשלתי חזרה אל הדלת , פערתי אותה לרווחה ותליתי שלט ' נא לא להפריע' על הידית , באיחור של שלוש שנים . 
מאחד התיקים שלפתי בקבוק של ויסקי , בלעתי שני DF , משכתי את כיסוי המיטה המוצע למשעי והטלתי את עצמי אל חיק הסדינים כשכל בגדיי לגופי . 
ההכרה נשאבה ממני בנשיפה מפרפרת של הבל פה מצחין . 
הגן עמד על מדרון לא תלול משקיף על אחו ויער ותחום במשוכות של שיחים סבוכים , עמוסי עלוות הקיץ . 
שביל עפר התפתל בין שפעת ערוגות פרחים מוזנחות שתפרחותיהם בצבצו מתוך התנצחות המדנים שבין עשב למטפסים . 
גדר ממוטטת , שלבניה עטויות כתמי חזזיות למכביר , ציינה מסלעה עזובה מזה זמן . 
השביל הוליך מן הקוטג' , מבנה חמים ושרוי בשרעפים תחת הענפים כמו כיכר לחם שזה עתה נאפתה , והלאה אל השדות , בהם נבלע השביל דרך פשפש עץ מבוקע מטחב ורקבון . 
היה זה כאילו ציור של קוֹנסטֶבּל התעורר לחיים : גן עדן אנגלי כפרי שלתוכו צנחתי פתאום . 
מכיוון הקוטג' הופיע בשביל חייל בוסני פוסע לקראתי וקלשניקוב מתנודד קלות בקצה זרועו הימנית . 
החייל היה לוחם מהבריגדה ה 17 של הקראינה , מאותם חיילים פליטים שהזדמן לי לפגוש תכופות במרכז בוסניה . 
נדמה היה לי שאני מזהה בפניו את הלוחם ההרוג שראיתי מוטל לפני זמן רב באדמה קשויָת כפור מחוץ לאחד הכפרים . 
הרגע פורם העצבים ההוא חזר ונשנה בבוסניה תדיר , ותיאטרון המלחמה נראה לפעמים מוגבל עד כדי כך , שאותם השחקנים היו עשויים לשחק היום גוויות ולמחרת בני אדם חיים . 
' שלום , ' אמרתי ולחצתי את ידו . 
' בפעם האחרונה שהתראינו היית מת . 
הוא חייך וטפח על שכמי . 
' כן , היה לי כל - כך קר שם . 
בוא , יש לי משהו להראות לך . 
צעדתי בעקבותיו בשביל , ומתוך אור השמש המנומר עברנו אל פינה מוצלת בגן , במקום שבו העשב גלש מעל חומה לעבר מדשאה מצומחת פרא . 
החייל הצביע אל הצללים . 
' הבט , הגלגל . 
בצדו הרחוק של הדשא , בקושי ניכרת על רקע העצים המשתרעים מעברה , ניצבה סחרחרה . 
קוטרה היה כחמישה עשר מטרים , וכולה עשויה עץ מת כשכל הענפים מהודקים זה לזה בחבלים ומשום כך נראתה במבט מן הצד מחומשת יותר משנראתה עגולה . 
מכל חישוק בגלגל המרכזי השתלשלו פגרי אדם בצפיפות גדולה כל - כך , עד שנערמו זה על גבי האחר כמו מקרלים בדוכן של מוכר דגים . 
גברים , נשים וילדים , מזקן ועד טף , נקשרו אל העץ בפרקי ידיהם או בקרסוליהם , והגוויות התנודדו קלות כמו פירות נדירים . 
בשרן עמד בשלבים שונים של רקבון ; בחלקן נצנץ מבין קרעי הבגדים ריר ירקרק , באחרות נפערו ארובות עיניים אפלות ועצמות בגון אפור מרופש בצבצו מתוכן ; צבעי קרם , כחול , אדום : זר ססגוני של מוות . 
' כולם הפושעים שלנו , ' סיפר לי החייל . 
' סרבים , מוסלמים , קרואטים , גנבים , רוצחים , סוחרים בשוק השחור , פרוצות , חיילים ואזרחים , כולם . 
עוד הוא מדבר זעה אחת הגופות וחילצה עצמה מבין ערימות האיברים המבעיתות שסביבה . 
הגופה קפצה ונחתה בדשא . 
היה זה החייל האדמוני שגילה אוזן נערה בפאוץ' התחמושת שלו למעלה משנתיים קודם לכן . 
בשרו היה חיוור מעט , אך פרט לכך נשתמר ללא פגע והוא פסע לעברנו בחיוך . 
' מה אתה עושה כאן ? 
' שאלתי אותו . 
' הרגתי אזרחים רבים וכרתתי את אוזניהם , ' השיב , מושך בכתפיו . 
' אבל הייתי לוחם אמיץ , ולכן לפעמים מניחים לי להתהלך בגן . 
' אבל לא אתה כרתת את האוזן , ' אמרתי לו . 
' החייל הקרואטי עשה זאת , אינך זוכר ? 
' ואף על פי כן הוא אמר שאינו זוכר והחל להתרחק לעבר האחו . 
קראתי אליו שוב , ' הקרואטי הוא שכרת את האוזן לנערה . 
אתה רק מצאת אותה , זוכר ? 
' 
מורה הדרך שלי פרץ בצחוק . 
' לא , אנתוני , אתה לא זוכר . 
הוא כרת לה את האוזן ורצח כל - כך הרבה ילדים . 
בוא , נלך לפגוש את השופט , הוא יסביר לך הכול . 
חזרנו אל הקוטג' ונכנסנו פנימה . 
חדר אחד בלבד היה שם , ארוך ומלבני ורצפתו אדמה מגולה . 
החדר היה ריק למעט שלושה פריטי ריהוט : שולחן וכסא עשויים עץ וספסל ארוך שעבר לאורכו של הקיר הנגדי . 
התקרה היתה נמוכה וחשוכה , והאור היחיד בחדר הסתנן חלושות מבעד לצוהר קטן , מכותר שיחים . 
בכסא ישב ננס שגבו מעוקם ומעוות , מרפקיו שעונים על השולחן וידיו שלובות כבתפילה . 
עם כניסתנו הוא נשא אלינו מבט מהורהר . 
מצנפת לבנה נחה על מצחו החום , המאפיר , וציינה כנראה את דתו . 
שתי נשים מתות ישבו זקופות בספסל שמאחוריו וכתפיהן נסמכות זו על רעתה . 
השתיים לבשו לבוש מוסלמי מסורתי ופניהן היו מצועפות ברעלות . 
פחד קהה אחז בקיבתי , מבשרם של סיוטים צווחניים רבים כל - כך בעבר , התסמין הראשון של אימה שחורה , בלתי נכבשת , שידעתי כי תגיע בעקבותיו . 
הרגשתי שעלי להסתלק מהחדר , אבל כאשר סבתי לאחור גיליתי שהדלת נעלמה . 
מורה הדרך שלי עמד ליד הקיר וצחק צחוק משועשע וצורם לעומת הבהלה שבתוכי . 
' אינך יכול לעזוב , ' נשמעו מאחוריי מלותיו של הננס . 
' משפטך תלוי מזה זמן רב מדי . 
הקצתי בעוד קול זעקתי עדיין תלוי בחדר , בוהה כעיוור על סביבותיי הלא מוכרות , משוגר מתוך החלום אל חיקה הקר של גמילה בעיצומה . 
גררתי את עצמי מהמיטה לעבר בקבוק הויסקי . 
ישנתי כמעט שתיים - עשרה שעות ומצבי היה בכי רע . 
כאבי העוויתות ברגליים , בגב , בקיבה ובכליות התקזזו רק מכוח עוצמתו של הייאוש שבלבי , נחשול גואה של צער וייסורים שהותיר אותי מתייפח . 
הורדתי עוד שני DF וזחלתי חזרה למיטה . 
כשאתה מכור , החיים מתמלאים חיוֹת : קוף התלוּת תלוי לך על הגב , דרקון לבן מריץ אותך פנימה ובקצה המנהרה מחכה תרנגול הודו קר . 
עכשיו הם צווחו ושאגו ויללו לעומתי , שעה שהתכרבלתי ככדור ומראות הזויים של ניירות כסף ושפופרות עישון נסחפו הלוך ושוב לנגד עיניי , שדומה כי הזילו סוכר . 
כשיוצאים מהסם הזמן נהפך על פיו . 
אתה נכנס לסם – וכל יום גולש על פניך בטשטוש חלקלק של אור דהוי , פרטיו מעורפלים עד כדי כך שכמעט לא ניתן להבחין בין היום הזה לבא אחריו ושבועות שלמים נִקווים לתוך ריק . 
כשאתה חוזר , כל דקה נמתחת כשעה , כל שעה כיום , והימים חולפים כמו חודשים , שופעי הבטחות של כאב . 
אבל , ככלות הכול , ישנם מקומות גרועים יותר להיגמל בהם מאשר הוטל אֵספּלאנדֵה בזגרב . 
בעבר מפקדת הגסטפו , מסדרונותיו המתעקלים היו אפופים תמיד דממה כבדה , והתאורה היתה רכה במקצת בהשוואה למכת הסנוורים שמנחיתים עליך פסי הנורות ברוב המלונות . 
חשת כאילו אתה עשוי להיאבד בחדרים הרחוקים יותר של המבנה ובשעת הצורך להיעלם שם ימים על גבי ימים מבלי שתתגלה . 
ועכשיו היה לי צורך בימים . 
ההתאוששות שלי היתה איטית אך יציבה . 
ביום השני כיליתי את בקבוק הויסקי והטבליות , והתחלתי לרדת על המשקאות שבמיני בר . 
ביום השלישי חרבנתי לראשונה מזה כמעט שבועיים , ביום הרביעי בפעם החמש - עשרה . 
בישיבה במיטה מדדתי את אפוד המגן שלי . 
הוא היה לי כבד כל - כך , שלא ידעתי אם אצליח לקום רגליי . 
פשטתי אותו וחזרתי לשכב . 
ביולי סְרֶבּרֶניצה – עיר בתוך מובלעת מזרחית בשליטת הממשלה שזכתה שנתיים קודם לכן למעמד של ' אזור בטוח ' כשלכאורה פירוש הדבר היה שחיילי האו"ם ילחמו כדי להגן על אוכלוסייתה מפני מתקפות של הסרבים – נפשטה בידיהם בכל זאת . 
העיר טוהרה מכלל אוכלוסייתה המוסלמית כאשר הנשים והילדים שולחו מערבה לטוּזלה ואילו הגברים , עד כדי 10,000 במספר , נטבחו . 
חיילים הולנדיים מתוך המכסה שהוצבה בסְרֶבּרֶניצה עמדו וצפו באפס מעשה . 
מאורעות סְרֶבּרֶניצה חשפו את חוסר אונותו הנפשע של האו"ם כפי שעשו זאת כל מעורבויות הנפל הקודמות של הארגון כולן יחד . 
בששת השבועות הבאים נכונו למלחמה בבוסניה כמה מרגעיה המכריעים ביותר . 
בתגובה להמשך מתקפותיהם של הסרבים על אזורים בטוחים , מחצו מטוסים וארטילריה של נאט"ו את עמדות הסרבים - הבוסנים סביב סרייבו , וכן מרכזי תקשורת , בסיסים , מצבורי תחמושת , כבישים , גשרים ושריון במקומות אחרים . 
לסרבים לא היו מתחרים במומחיותם לדפוק את עצמם בד - בבד עם כל הסובבים אותם . 
הם התרגלו להחזיק את כל הקלפים בידיהם משך כל - כך הרבה זמן , עד שהתעלמו בעזות מצח מאקלים הזעם החדש שהשתרר בקהיליה הבינלאומית מפני שלקחו בתחילת הקיץ אנשי או"ם כבני ערובה , וכעת החלו לקבל את המגיע להם במנות נדיבות . 
מעצמות נאט"ו תקפו את הסרבים לא בגין פשעיהם בבוסניה אלא משום שהשפילו את האו"ם ואת החלטותיו . 
בעיניי , מכל מקום , הטילים היו כמו מָן שנפל מהשמיים , ויהיה ההגיון שעמד מאחורי התקיפות אשר יהיה , התוצאה נותרה בעינה : הסרבים אכלו עכשיו הרבה מאותו חרא שבו הם עצמם האכילו את כולם משך שלוש שנים . 
בלונדון , לאחר קיץ ארוך בבוסניה , לא הצטערתי על החמצת פעולת נאט"ו . 
היתה זו מלחמת הפצצות רחוקה בדיוק כמו נפילת סְרֶבּרֶניצה , שזוועותיה נמנעו מעיני עיתונאים ונותרו ללא עדות מכלי ראשון בגלל אטימתם ההרמטית של קווי החזית מצד הסרבים . 
ימים אחדים לאחר שהחלו תקיפות האוויר יורט מטוס צרפתי בקרבת סרייבו . 
הצוות צנח ונשבה . 
למחרת הסיפור עשה כותרות בעיתונים , וישבתי קורא בהם במשרדו של ידיד בלונדון . 
' אני מקווה שהסרבים יפציצו את ניו יורק , ' אמר בגבי קול במבטא כבד . 
פניתי לאחור . 
בחורה גבוהה מאוד , יפה מאוד עמדה ליד שולחן הקבלה נועצת בי מבט נזעם . 
' אני מקווה שנאט"ו יפציץ את בלגרד עד שיעלה אותה באבק ועשן , ' השבתי . 
היא היתה סרבית מווֹיבוֹדינה . 
חילופי התגובות הסלימו בהדרגה . 
יומיים אחר - כך השתגלנו בדירתה : מלחמת שליחים , ארוזה מחדש כאהבה . 
אחר - כך התמסטלנו ובמשך כמה זמן היינו ביחד . 
רציתי לנשוך אותה , לשרוט אותה , להכאיב לה , לזיין אותה , לאהוב אותה . 
הערצתי אותה . 
היא היתה אחת מהם . 
אבל היא ביטלה את בקשתה לקבל מעמד של פליטה באנגליה ושבועיים אחר - כך עזבה את המדינה . 
בספטמבר הצבא הבוסני החליט לנצל את חוסר הארגון של הסרבים ופתח במתקפה מסיבית משלו . 
ארזתי את חפציי וטסתי לזגרב . 
שוב הגיעה שעתה של מלחמה אמיתית . 
בעבר רציתי שהסם יחלץ אותי מהמלחמה . 
עכשיו הייתי יותר ויותר זקוק למלחמה כדי להתנער מהסם . 
ביומי החמישי באֵספּלאנדֵה חיסלתי את המשקאות שבמיני בר . 
ביום הששי עזבתי את המלון , מעט לא יציב אבל בסך הכול עומד בזה די יפה . 
שכרתי מכונית ונסעתי לביהץ' , אל דוּדקוביץ' והגיס ה 5 . 
אור המדורה מילט מן החשיכה את פניהם המקובצות של החיילים , ולהבותיה הדגישו בריצודים רפים את תשישותם במשחק צללים של עיניים שקועות ועצמות לחיים חלולות . 
חיילי הממשלה של הבריגדה ה , 502 הטיגריסים , היו בפעילות רצופה משך שלושים וחמישה יום ובתוך כך התקדמו למעלה ממאה קילומטרים בשטח הגבנוני שממזרח לביהץ' כשהם מהווים את חוד החנית של המבצע הגדול ביותר שיזמו הבוסנים לכל לאורך הסכסוך , המערכה הסופית של הסתיו בטרם ירד לבסוף המסך על המלחמה עם הסכם דייטון . 
אלא שכעת , ערב מתקפה , אותות האסון והתבוסה צבאו עליהם כמו רוחות חורשות רע . 
מפקד הבריגדה , חמדו ּ אבּדיץ' ' הטיגריס ' , האזין בדריכות לדיווחי קציניו . 
מאז שראיתיו לאחרונה , זמן קצר לאחר שתעתע בסרבים ובכוחות האוטונומיה במסגרת ' מבצע טיגריס ' , תהילתו בביהץ' הגיעה לממדים כמעט אגדיים . 
הוא ישב , גבה קומה ובעל פנים מבודחות , בקצה אחד של המדורה וזרועו שעונה בתנ " כיוּת על מטה בשעה שאחד החיילים הפך עגל משופד על גבו בין הלהבות . 
תותחים רחוקים הרעימו אי - שם בעלטה בעת שהמפקדים הכפופים לו דיברו איש בתורו . 
תחת פיקודו של חמדו ּ הבריגדה הפגינה את האומץ והיוזמה הבלתי מרוסנים שהיו טמונים בקצינים אלה , והתפרסה ככוח הלם שידע הצלחה גדולה מול הסרבים . 
ואולם , בערב זה הקצינים הביאו עמם מסר עגום שאינו משתמע לשתי פנים . 
החיילים תשושים , כך אמרו , ותחלופנה שתיים - עשרה שעות נוספות עד שתגיע תחמושת ארטילרית שתמלא את המאגרים המדולדלים . 
בינתיים הסרבים השתמשו ב 120 אזרחים מוסלמים שגויסו בכפייה לחפור שוחות חדשות סביב יעדה המתוכנן של ההסתערות . 
אלא שהמתקפה נועדה להתבצע בין כך ובין כך . 
הפיקוד הגבוה בסרייבו עמד על כך שה 502 תתקדם בלילה לקצה מִבלט צר שאורכו 20 ק"מ ועם שחר תנוע בכיוון דרום - מזרח במטרה לכתר אגף של יחידות סרביות שהגנו על העיר סאנסקי מוסט במערב בוסניה . 
בדייטון , אוהיו , האמריקאים לחצו על כל שלושת הצדדים להגיע לידי הסכם שלום . 
בשיחות אלה , החזקת שטחים היתה הן בבחינת כלי מיקוח והן ערובה דה - פקטו ; וכיוון שהלחימה היתה עשויה להסתיים בעוד ימים ספורים בלבד , ממשלת בוסניה פסקה כי צבאה יכבוש מחדש אדמה רבה ככל האפשר כל עוד ישנה מלחמה . 
הלוחמים קיבלו את הבשורה ברוח סטואית למדי . 
שיתוקם בשל האמברגו על הנשק וכיתורם בכוחות סרביים שעד לפני חודש בלבד החניקו את אפשרויות האספקה , הרגילו אותם להילחם חרף איוולת ברורה . 
עקב המחסור ברכבים הם עשו את הדרך בחודש האחרון ברגליהם . 
רבים שמרו על נעליהם מלהתפורר רק בזכות תחבושות ספוגות דם , ונראו כמעט מטושטשים מחמת תשישות . 
' הטיגריס ' חילק את הוראותיו והמתח שכך מעט . 
לגמנו בירה ואכלנו מהעגל . 
ליד המדורה ישב Gastarbeiter בוסני שמן לבוש אפוד קרב ונעול מגפי בוקרים . 
רֶיו ֹ היה מאותם טיפוסים ביזאריים הצצים מפעם לפעם במלחמה ונראים סוריאליסטיים בחוסר השתלבותם . 
הוא הגיע מקץ נסיעה לאורך שדות קרב חרושי צמיגים בב - מ - וו שחורה חדשה שבתא המטען שלה ערימות של מארקים גרמניים ומדים : תרומות מבוסנים גולי ביהץ' שבחרו לשבת עד תום המלחמה בגרמניה . 
כעת הוא ישב ליד המדורה , ידיו נחות על כרסו כמו בודהא מפגר , ושיערו סומר כל אימת שאחד ההוביצרים ירה . 
הוא ניחן ביכולת שיחה , אך היה איטי מכדי לתפוס את הציניות של החיילים שסביבו , וכעבור זמן - מה פשוט ישב בשתיקה בעוד יוּטָה קורע אותו לגזרים . 
' כמה נחמד מצדך שבאת , רֶיו ֹ , כמה טוב מצדך , ' אמר יוּטָה בחיוך מרושע . 
' הבאת לנו מדים חדשים וכסף , נכון ? 
ועכשיו אתה רוצה לראות קצת מלחמה , הא ? 
לך תזדיין , רֶיו ֹ , לך תזדיין . 
מאז תשעים ושתיים אנחנו נלחמים ומתים כמו כלבים , בזמן שאתה התפטמת לך בגרמניה . 
עכשיו החלטת לחזור עם המתנות כשהמצב נראה קצת יותר טוב . 
איפה היית כל הזמן הזה ? 
מישהו פה נראה לך מפוטם , רֶיו ֹ ? 
שיהיה לך טיול נעים בחזית . 
לך תזדיין . 
יוּטָה היה כבן ארבעים , גובהו לא הרבה מעל מטר וחמישים , ורזה . 
מתחת לשולי קסדה אמריקאית בצבצו עיניים שחורות ואף ששיוו ּ לו מראה צועני . 
נראה כי המלחמה כולה עברה עליו בין חזית לחזית כשהוא מפקד על פלוגת לוחמים שזכתה לכינוי ' תינוקות יוּטָה' משום שרובם היו מתחת לגיל עשרים ואחת . 
יוּטָה ריכך את נימת קולו כאשר קבוצה מחייליו הופיעה מתוך החשיכה , ובתום פטפוטם הנרגש תדרך אותם בדרך כמעט אבהית באשר למשימותיהם במתקפת השחר . 
' זכרו , ' סיכם , ' מטרתנו צודקת . 
אנחנו בצד הטוב ולכן נהיה בסדר , אנו ננצח . 
נעריו החמושים צעדו לתוך הלילה , והוא פנה אלי . 
' אתה אתנו ושותף לסבלנו , ' פתח בפשטות . 
' אתה רואה שאיננו פראים . 
איננו נלחמים למען האסלאם . 
איננו נלחמים למען הפשיזם . 
אנו נלחמים למען בוסניה ריבונית . 
אנו נלחמים נגד רצח עמנו . 
מבעד לניוון המזהם של הסכסוך הקרינה כנותו אור מצטנע , גרעין של אידיאליזם רומנטי שבשאר בוסניה כמעט ומת . 
איתי היו שלושה ידידים . 
הותרנו את חפצינו והרכב , לאנד רובר הייטקי משוריין , בכפר בשם וְרה פּוֹליֵה והתחלנו לנוע לתוך הלילה עם ' הטיגריס ' בין טורי אנשיו , שצלליותיהם השחורות כרעו תחת משקל הנשק והתחמושת . 
חרף דבריו של יוּטָה , אווירת האסון המתקרב נדחקה סביבנו קרובה מאי - פעם וצעדתי במחיצת הלוחמים טעון הרהורי מוות , תוהה שוב האם התעוזה תעמוד לי – הזר – בקרב . 
אבל נסיגה לא באה בחשבון . 
הייתי בחברה אותה הכרתי ובה בטחתי : גם עכשיו לא היה בכוונתי להיות הראשון שיאמר ' עד כאן . 
מה גם שהיינו אורחי ה 502 ועדיין האמנתי במטרה הבוסנית בלהט שדי היה בו כדי להוציא מכלל אפשרות את סירובי להזמנתם להצטרף אליהם בקרב . 
והיה גורם נוסף שהזין את דחפיי : אלה היו ימיה האחרונים של המלחמה ; לא הייתי משוכנע אם אני רוצה להתקיים בסיומה . 
' אם היה מדובר בכלבי מרוץ לא הייתי מהמר עליהם את כספי , ' מלמל אחד מאתנו בחשיכה . 
בתוך שתיים - עשרה שעות הכול נפל בידי הסרבים , ואנחנו הפכנו לכלבים במנוסה . 
יוּטָה לא היה בודד במהלך אותו סתיו באמונתו כי הצדק סופו להביא נצחון . 
הגנרל שלו , דוּדקוביץ' , טיפח תיאוריה בדבר ' צדק קוסמי ' ועל - פיה , הכוח שהוריד את בני ההוּטו ּ רוצחי העם ברואנדה אל תהום הנשייה כפליטים בראש צוק וולקני על הגבול הטנזני יבוא גם לעזרתו במלחמתו נגד הסרבים . 
שלוש שנים בבוסניה גרמו לי שלא ללגלג על איש משניהם . 
המלחמה קלחה כמו נהר כשהיא שואבת לתוך זרמי עוויתות האלימות שלה בריתות חדשות , אמצעי לוחמה חדשים ואת מתקפות האוויר של נאט"ו . 
אולם עם ספטמבר 1995 הכול הצטמק לכדי תחרות של עוצמת אמונה . 
המנצחים נועדו להיות אלו שהאמינו בעוצמה הגדולה ביותר והיו מוכנים לסבול במידה הגדולה ביותר בעבור צדקת מטרתם , כפי שזו נתפסה בעיניהם . 
שום חוזה שלום לא נועד להיכרת לפני שאחד הצדדים יישבר בשדה הקרב . 
והיו אלה חיילי הממשלה שעמידותם חרף אסונות צבאיים חוזרים ונשנים נכונה סוף - סוף לגמול להם בנצחון . 
קרואטיה כבשה מחדש את הקראינה , שעד אוגוסט היתה תחת שליטת הסרבים , ושחררה את מובלעת ביהץ' מבידודה . 
תקיפות האוויר של נאט"ו ריסקו את רשת התקשורת הסרבית , והגיס ה 5 של בוסניה ניצל את ההזדמנות וזינק מתוך ביהץ' מזרחה כשהוא דוחק את כוחות הסרבים בקרב מנוסה מתמשך ומשתלט מחדש על שטחים במהירות הבזק . 
' ייאמר לזכותו של הגיס ה , ' 5 ציין המפקד הקרואטי שחייליו פרצו את המצור , ' שהאנשים ביקשו מאתנו קליעים לפני ששאלו אם יש לנו לחם . 
בביהץ' , בסיס טבעי לסיקור הלחימה , נפגשתי עם ידידים ותיקים מקרב העיתונאים שהתקבצו במקום , ביניהם אֵרנו ֹ . 
כהולנדי בן אצולה הוא כונה ' הברון ' , היה בעבר סרן בחיל הנחתים והפך מיודעו האישי של גנרל דוּדקוביץ' בעקבות דיווחיו ההרואיים מהקרבות שהיו כאן בשנה שעברה . 
אֵרנו ֹ , גבוה וצנום ובעל הילוך יהיר כשל אנפה , נטה לצחוק בקלות ובזכות השקפותיו הבלתי מתפשרות , האמיצות והגלויות על המלחמה התחבב על השלטונות הבוסניים . 
בעיקר הודות להיכרויות שערך לי קיבלתי את היתרו של דוּדק לנוע עם ה , 502 ובשבועות שבאו אחר - כך מצאתי את עצמי במחיצתו בשדות הקרב . 
בריגדיר פיקרֶט צ'וּסקיץ' , מפקדה בפועל של הבריגדה ה 17 המהוללת של הקראינה – אותה יחידה של פליטים שהכרתי במרכז בוסניה במהלך המלחמה בין המוסלמים לקרואטים – אִפשר לנו להתלוות אליו לנסיעת תדרוך לקציניו בעמדת פיקוד קדמית בכפר נטוש שנכבש רק יום קודם לכן . 
כמעט עם הגיענו לשם ספגנו אש . 
החיילים כינו אותה ' אש הטרדה ' , אלא שהפגזים שהתפוצצו סביבם באי - סדירות מרגיזה מרטו את עצבינו מעבר למה שניתן לכנות סתם הטרדה . 
שלא כהרגלו צ'וּסקיץ' הזדרז לסכם את הוראותיו . 
' אנו נלחמים על שובנו הביתה , ' אמר וגלל את המפה . 
' סוף - סוף אנו בדרך הביתה . 
לגמנו מעט ברנדי ויחד עם החיילים רצנו החוצה אל הרכב בעוד טיח התקרה מאבק את כתפינו מהדף ההתפוצצות האחרונה . 
בקרחת יער על הגבעה הסמוכה גילינו קבוצה של פליטים . 
שלא כאחרים , הללו לא היו רצוצים ואומללים . 
פנים חדשות למלחמת בוסניה . 
חיילים אלה מתוך הבריגדה ה , 17 שלאחרונה הוסיפה לשמה את התואר ' האבירים ' – ציון לשבח על שום חשיפתם המבצעית המתמשכת – היו עמוסים בכלי נשק , מדיהם מרופטים מקרבות וקרועים , מצב רוחם מרומם וצוהל . 
זיהיתי אחד מהם שאותו ראיתי נפלט מתוך קווי החזית הסרבית בטוּרבֵּה שבמרכז בוסניה עוד ב ' 93 אחרי שישב חודשים במחנה ריכוז . 
הוא חייך לנוכח האירוניה שהביאה אותו אל פורענות חדשה וסובב במיומנות אקדח בכף יד ימין , אדם שונה מאוד מהטיפוס ההלום שזכרתי . 
' הביתה ' היתה המלה שנישאה על כל השפתיים , וכבר בפעולה האחרונה גילו רבים את בתיהם , מהם גורשו לפני זמן כה רב . 
העמקים הירוקים המשתפלים שסביבם הדהדו בקולות קרב . 
לאורך מאות קילומטרים של קווי חזית , בהם החזיקו הסרבים מאז , 1992 פשטו חיילים כמותם , שלא היו עוד קורבנות לבושי בלויים ונחותים בחימושם כבעבר . 
זמן - מה עמדנו ושוחחנו עם הלוחמים הפליטים ואז התחלנו לנוע לתוך אזור הפעילות . 
היום עלה , הומה קולותיה ומראותיה של המלחמה בבוסניה : פגזי טנקים פילחו את שדה הקרב בהתפוצצויות פתאומיות של אור מלובּן ועפר מרוסס ; טילי ובּר הבזיקו בדו קרב של מטחים מרעימי אוויר בין צד לצד בשעה שחצי תריסר חילופי אש שונים התפצחו בין הגבעות , והאנשים רצו משתופפים ומשתוחחים בתוך אדירותו של הקרב האופף אותם , מוסווים חלקית בעננים אפורים נסחפים של עשן שעלה מתוך ערימות שחת בוערות אשר דומה היה כי תמיד הן שהתוו ּ את קו החזית . 
מבעד לאובך המתעבה הופיעו משאיות מלאות תגבורת , כשעל הרכב הקדמי מתנוססים גולגולת אנושית מחייכת וקרניים . 
קולותיהם הנואשים של לוחמים בקרב ליהגו בקשר של טלפונים ניידים – בשלב מסוים דחק קולו של דוּדקוביץ' עצמו את היתר והנחה את אש הארטילריה שלו : ' הצ ֵ ' טניקים שוברים את הקווים שלהם , תורידו את הטווח במאתיים מטר ופשוט תמשיכו לירות , פשוט תמשיכו לירות ... ' 
ועל הגבעה עמד לו זקוף חייל בן - עשרה מהקראינה שעיניו תכולות וקפואות , כיתף את המקלע ויחד עם המחלקה פרץ מתוך המחסה כשכולם מסתערים לעבר הלא נודע שציפה להם בהמשך ; ' צ'או ּ , במבינוס , ' הוא פנה לאחור וקרא אלינו , ' להתראות בקרוב . 
אולי . 
הוליווד לא השיקה אפילו לקרסוליו . 
היה בתוכי פחד , אך לא במידה שימחה את רשמיי . 
במקום זאת הוא זינק ושכך בתוך בטני , בצמרמורת מוחשית שהופיעה בד - בד עם כל סכנה חדשה ; בלפיתה אינסטינקטיבית , טבעית , כמעט מסעירה , שידעתי כי בשעת הצורך אוכל לשלוט בה ולגבור עליה . 
אם זכיתי באיזשהו נצחון אישי , הריהו כרוך בתיאור פרטים גשמיים . 
מכותר אחר הצהריים באש טנקים הבנתי לפתע שאני חייב נואשות להשתין . 
הברירה היתה אם להתהפך במוגות לב ולהשתין במקום שוכבי או להסתכן שיפוצצו אותי אם אזדקף . 
שיכלתי רגליים והתלבטתי זמן - מה , אחר - כך התרוממתי במהירות , מגדף כדי לאזור אומץ , ורוקנתי את השלפוחית על הקיר לפני שאני שב ומשתטח על האדמה . 
באותם רגעים ראיתי בזה נצחון גדול . 
אולי בצדק . 
אל תזלזלו לפני שיצא לכם לנסות . 
אחד משלושת חבריי , לעומת זה , לא נהנה כלל . 
הוא נראה מבוהל מאוד ובשלב מסוים אמר שיהיה זה ' טירוף ' לצאת מהמחסה שלנו כדי לחפש קרב נוסף . 
' שמע , זו מלחמה ולכן כל מה שנעשה מוכרח להיות קצת מטורף , זה כל הרעיון , ' אמר אֵרנו ֹ בחוסר תועלת נדיר אצלו והצית לעצמו סיגריה נוספת כשבתוך כך שלוות הנפש שלו משווה לו מראה לא שפוי אף יותר . 
בעל הפחדים אכן המשיך אתנו , ייאמר לזכותו . 
ואולם , גם כאשר ניתקנו לבסוף את עצמנו משדה הקרב עם רדת הלילה כדי לשוב לביהץ' הבחנתי שהוא מרוחק ומתוח . 
ריחמתי על הבדידות שהוא חש בוודאי , על השקיפות העירומה של פחדיו . 
הייתי במצב הזה פעמים רבות . 
שקלתי אם לשוחח אתו ולשכנע אותו לגבור על פחדיו , ואחר - כך דחיתי את הרעיון מחשש שאני עלול רק להחריפם . 
ממילא איש לא יוכל לפתור אותם בשבילך . 
* * * 
ימים מזהירים הגיעו , תור זהב שבו ראינו מלחמה מדי יום – מחייכים זה לזה בטפשות בזכות ההיתר החתום שהעניק לנו דוּדקוביץ' ואפשר לנו להגדיל בצורה דרסטית את סיכויינו להתעוור , לאבד איבר או להיהרג לצד חייליו – ומדי לילה דפקנו את הראש בביהץ' . 
לא היה מקום אחר בעולם שבו העדפתי להיות ; לא חברה אחרת שאותה הייתי בוחר לעצמי ; שום אירוע לו רציתי להיות עֵד מלבד זה שבו צפיתי אז . 
בחיים ישנם רגעים מעטים בלבד כאשר מתמזל מזלו של אדם להרגיש שלם כל - כך עם הזמן והמקום . 
זה היה עשוי להיות רגע הולם למות . 
אינני מסוגל להתנצל על שנהניתי כל - כך . 
אכן , פני מלחמה הן פנים שפלות : סבל , הרס , אכזריות , צער רב מספור . 
לכולנו מצפים די והותר ייסורים מבלי שנחפש אחריהם מרצון . 
אבל הרגשתי שהצלחתי לעמוד זקוף לעתים מספיק תכופות – סביר להניח , מלא חרדה מפני כל תוצאה אפשרית שתבוא – כדי להצדיק את העובדה שהתענגתי על תקופות יותר משוחררות מפחד , כשאלה הזדמנו . 
לכן ספגתי לתוכי את השחרור והקלילות שהלחימה יכלה להציע ושוב חשתי מחובר למלחמה הזו באמת . 
היא היתה עבורי כמו התאהבות חדשה , אופוריה חושית משכרת שבה ביקשתי להיאחז ללא פקפוקים : בזמנו , כלל לא הרגשתי שאני עומד בסיומה של תקופה . 
ואז ' הטיגריס ' הציע לנו להצטרף למתקפה של ה 502 על סאנסקי מוסט , ובועת מזלנו הטוב התנפצה לנו בטינופת גדולה בפרצוף . 
משך חצי דקה שלמה נראה כאילו המתקפה מתנהלת כשורה . 
בעשר בבוקר , בפיגור של חמש שעות בגלל בעיות בפריסת החיילים המותשים לקראת שעת - השין , היא ניצתה בקקופוניה של קולות ירי הולמים בצלע הגבעה שמולנו כאשר הטיגריסים פרצו שם את הקו הסרבי כדי לאפשר את המעבר לשאר חיילי ה 502 . 
אֵרנו ֹ ואני שרצנו בכפר נטוש בקצהו הרחוק של המִבלט עם נינו ֹ וצ ֵ ' נגָה . 
השניים , בוסנים מסרייבו , היו ידועים בין עיתונאי הבירה בזכות אומץ לבם ומיומנותם , ונשלחו הנה להחליף את צוות הצילום הקודם של אֵרנו ֹ . 
עמנו היה גם חמדו ּ אבּדיץ' , מאוגף בשומרי ראשו סָבָּה ונֶפִי , צמד בריונים צעיר מביהץ' , מצויד עד צוואר , וכן יתר אנשי המפקדה של ה 502 . 
הייתי תשוש לאחר צעידת הלילה , וכך נמנמתי ועישנתי חליפות , בטל בשמש הבוקר , ממתין להוראה לתזוזה , הופך במוחי מחשבות אופייניות לאותם רגעים מיוחדים , זמן קצר לפני פעולה . 
הכאוס ירד עלינו שלבים - שלבים . 
עוד קבוצת הפריצה של הטיגריסים כובשת את יעדיה פתחו הסרבים במתקפה גדולה משלהם . 
היא כוונה אל בסיסו של המִבלט ותוגברה בהפגזה כבדה , ריסקה את הקווים של כוחות העתודה הבוסניים שהחזיקו בַּשטח הרחק מאחורינו , ובתוך דקות היינו למעשה מנותקים . 
שידורי הקשר נמלאו בקריאות בהולות לתגבורות סיוע לקווי העורף המתפוררים , וה 502 הופנתה לאחור להתייצב ביחסי כוחות לא שקולים בפני האיום החדש , כך שמתקפתה נבלמה כמעט עוד בטרם החלה . 
בין בליל הקולות בקשר השתרבבו קולותיהם של חיילים סרבים , שפרצו לערוצי השידור של הארמייה מקללים וצוחקים . 
' היי , טורקים , ' צפצף אחד הסרבים , ' אנחנו באים לתפוס אתכם , להרוג את כולכם ולזיין את האמא שלכם . 
תחילה החיילים הבוסנים הטיחו בהם את זעמם חזרה , אבל ככל שהלכה והתבררה חומרת מצבנו כך הללו הפכו מהורהרים ונפלו ברוחם , ומענה הגידופים התחלף בשתיקות מתארכות . 
הבוקר השתרך ונעלם שעה שכאיש אחד עישָנּו את דרכנו בשרשרת לתוך צהרי סתיו חמים והארטילריה הסרבית פרצה את קווי הבוסנים לאורך החזית הצרה . 
בעוד צליפותיהם הזועמות של הקליעים הולמות קרוב יותר ויותר הדהד העמק בשאגת הסילון של גאלֶב ּ סרבי , שעבר מעל ראשינו במשימת תקיפת - קרקע ושיגר את מטען הפצצות שלו ב 502 שעל הגבעה הנגדית . 
' הטיגריס ' עזב אותנו ויצא עם קבוצת חיילים להתייצב בפני חדירה סרבית בקרבת מקום . 
לפני שיצא הורה לאנשים שנשארו במפקדה להחזיק את העמדה עד שישוב . 
אך הוא לא שב , ובהיעדרו אווירת האבדון התעצמה . 
החיילים חדלו משיחותיהם וכולנו האזנו בדריכות לקשר , מנסים לפענח בין התחינות המשובשות וההנחיות קצרות הנשימה את פרטי האסון הבלתי נמנע שהלך והתרגש עלינו . 
' מישהו יכול להסביר לי מה קורה לעזאזל ? 
' פנה אֵרנו ֹ , לא אל שום איש מסוים . 
הוא שאל עכשיו את השאלה בפעם השלישית בתוך שלוש דקות , ובלית ברירה חשתי מדקרה של זעם כלפיו . 
לא היה צריך להיות בלשן רהוט כדי לתפוס שמצבנו היה בכי רע וטמן בחובו הבטחה להרעה נוספת . 
אבל בכך שלא הבין את השפה אֵרנו ֹ כמו לא היה מודע לסכנה , וכאשר הבחנתי בשלוותו תהיתי שוב במרירות עד כמה העניקה לי באמת יתרון העובדה שלמדתי סרבו - קרואטית : בורותו המאושרת של אֵרנו ֹ נראתה באותם רגעים מהנה יותר מפחדיי המשכילים . 
' ובכן , אֵרנו ֹ , ' השבתי באכזריות , בתקווה לסחוט ממנו תגובה כלשהי , ' הייתי אומר שבקרוב מאוד נצטרך להרים רגליים ולברוח . 
' אה , ' אמר והביט בי בלא יותר מסקרנות סתמית בעוד אני חורק בשיניי . 
עיני החיילים החלו להשתנות . 
הברק העמום של פחד ותשישות רגילים כמו התנקז מהן והותיר מבטים ריקים וחלולים כשל תינוקות . 
אנשי מלחמה עזי פנים עם עיניים של פעוטות : היה מפחיד רק לראות את השינוי מתרחש . 
המבט הזה נשקף מעיניו של אבי בפעם האחרונה שראיתיו – עיניים שאומרות כניעה חסרת ישע . 
הרגע כאילו פגע בכולנו בו - זמנית ונגוז במהירות דומה כאשר הריק ברשתיות העין נזרע בנתזים של אימה . 
מעולם עד אז לא חשתי בעוצמה רבה כל - כך פחד של בני אדם אחרים , וכאשר ראיתי את התמורה שעברו עיניהם ידעתי שהסוף הוא בלתי נמנע . 
הוא לא בושש לבוא . 
בשעה שברכס שמעלינו פרצו חילופי ירי חדשים הגיע אל הכפר בריצה חייל צעיר והודיע שהקו האחרון שסביבנו נפרץ , שאחרוני החיילים הבוסנים נמלטו ושהסרבים עומדים לעלות עלינו . 
מאיה , מהקצינים הזוטרים , התווכח כמה רגעים אחוזי תזזית עם האיש וכינה אותו שקרן . 
ואז מישהו נשמע אומר משהו במכשיר הקשר של מאיה . 
פניו החווירו , והבהלה אחזה בנו כמו קדחת , זיהום ממאיר שהבעיר את מוחותינו מבלי שפסח כמעט על איש . 
מסביב הבריגדה התפוררה . 
היינו תחת התקפה משלושה כיוונים , ועל סף כיתור . 
הרוב הגדול מבין כארבעים החיילים שסביבנו פשוט פנו לאחור ונמלטו כמעט ללא היסוס בעוד מאיה צורח להם לשמור על קור רוחם ומפקד הגדוד ניצב אבוד עשתונות לצדו . 
לבי נפל בקרבי כעומד להתפקע מתוך בית החזה . 
נאבקתי רק כדי לשמור על איזשהי מחשבה הגיונית . 
למעשה לא היה אכפת לי עם מי אברח – עם מאיה , עם ההמון , או לבדי – רציתי רק להתחיל לרוץ . 
הרכב היחיד , ג'יפ נמוך בעל בסיס - גלגלים רחב , היה כבר עמוס קני מרגמות ותחמושת . 
בדיוק כשעמד לצאת לדרכו הפציר חייל צעיר מהטיגריסים בצוות הג'יפ לקחת עמם את גופת מפקדו , בן - דודו שנקטל מפגיעת קליע בודד . 
הצוות סרב . 
הלוחם אחז במרפקו של הנהג וחזר על בקשתו . 
הוא נראה נואש , אפילו קרוב לבכי , שכן אילו נטש את הגופה לסרבים המתקדמים כאילו הפקיר אותה לרחמי סכיניהם : התעללות בחללים היתה נוהל שדה קרב אהוב על יחידות מסוימות . 
אלא שהנהג סרב בשנית , והשתחרר מאחיזתו בגידופים . 
' Dobro , ' אמר הצעיר – ' טוב ' – הניף את האר פי ג'י שלו ונעמד בזריזות לפני מכסה המנוע . 
' עשו כרצונכם , אבל אם תסעו בלעדיו אהרוג אתכם . 
הוא דיבר בקול חרישי אך בוודאות גדולה שלא הותירה מקום לפקפק באיום , נוסף על האופן בו כיתף את האר פי ג'י . 
שני אנשים קפצו מהרכב , הטילו את הגופה על הג'יפ ואז דהרו לדרכם בענן של אבק בעוד מגפיו של הבר מינן נוקשים בקצב על הפתח האחורי עם כל מהמורה מקפיצה בשביל . 
בעוד הסרבים סוגרים על פאתי הכפר פתחנו במנוסה לצד מאיה , שומרי ראשו של ' הטיגריס ' וכעשרה לוחמים נוספים . 
היתה זו חבורה קטנה ועשויה להסתתר בנקל של לוחמים ותיקים שחרף פחדם נראו מאוזנים לאין שיעור בדעתם מן ההמון המבועת . 
נקלעתי לתוכה בדרך מקרה יותר מאשר מתוך בחירה , ואולם מנקודה זו חזר אלי בחלקו ההגיון , וידעתי כי סיכויי לצאת בשלום היו טובים עד כמה שאפשר . 
הסתערנו צפונה מומרצים על - ידי פרץ של אש נ"מ – הלשון האוניברסלית של פגיעתה המתפצחת ומפלחת עץ סמוך הצליחה סוף - סוף להביע משהו מהמתרחש לאֵרנו ֹ : הוא פלט בהתלהבות , ' קדימה , בואו , ' וזינק כמו כלב מרוץ על המסלול . 
כשש מאות מטרים של שטח פתוח הפרידו בינינו וקו העצים הקרוב , מסלול המנוסה היחיד שעמד לרשותנו אלא אם כן רצינו להצטרף אל ההמון שנס דרך השדה בכיוון ההפוך ובתוך כך משך אליו אש מרגמות . 
תקוותנו היחידה היתה המהירות . 
אמנם לא ידענו אם אין מארב ממתין לנו בין העצים , אבל היה עלינו להסתלק מהשטח הפתוח לפני שהסרבים המסתערים על הכפר יתארגנו ויחלו להמטיר עלינו אש כבדה . 
וכך דשדשנו קדימה בייאוש קדחתני בעוד האוויר סביבנו החל מתמלא בצליפות ושריקות של קליעים , ובהדרגה השלנו מעלינו ציוד מיותר לתוך העשב . 
אפילו אפודי מגן הושלכו ארצה בתנופה ; 12 קילוגרמים של שריון אישי לא היו מועילים הרבה כנגד אש נגד - מטוסים ורק מקשים על הריצה . 
כללי שדה הקרב הזה היו ידועים לי . 
המלחמה לא לקחה שבויים . 
כולנו ידענו מה קרה לקרואטים שנלכדו בידי הסרבים בווּקוֹבַר , או למוסלמים שנשבו בסְרֶבּרֶניצה : אלה כאלה נשחטו . 
גם עיתונאים רבים , רבים מאוד , נהרגו בסכסוך הזה . 
תעודת העיתונאי שלי לא תציל אותי מקבר אחים לא - עמוק במקרה שאיתפס . 
בעיני הסרבים , סביר מכול שהייתי נחשב כגבר בר - גיוס שנמצא בשדה הקרב בצד המוסלמי . 
גם אילו הצלחתי לשרוד את הרגעים הראשונים והקצרים של השבי , קשה לשער כיצד ההסבר כי אני עיתונאי היה מגדיל את סיכויי להישאר בחיים : הסרבים תיעבו את מעשיהם של עיתונאים זרים כמעט באותה המידה שעיתונאים זרים תיעבו את מעשיהם של הסרבים . 
הכיסוי התקשורתי את המלחמה הרחיב את מעורבות התגובה של הקהיליה הבינלאומית בבוסניה . 
היחס הבינלאומי היה מעורפל ומעורר מחלוקת , ובצורתו הפשוטה ביותר הסתכם בכך שהאו"ם הזין את אויביהם של הסרבים , אחרת אלו היו מוכנעים בהרעבה . 
לאחרונה התקדמו הדברים עד כדי הפצצת והפגזת הסרבים בידי כוחות נאט"ו . 
הסרבים ראו בעיתונאים כוח עוין שרוצה במפלתם במלחמה . 
עד כמה שהדברים נגעו אלי , הם בהחלט צדקו . 
ולכן באותו יום רצתי מהר במיוחד . 
את האימה שחשתי חלקו איתי החיילים המוסלמים והיא נגעה יותר לפחד מפני כאב והשפלה מאשר מפני המוות לבדו . 
לעתים קרובות כל - כך במלחמה קליע בודד היה בגדר הקלה לשבויים – גברים מסורסים שנואשו למצוץ לעצמם זין כרות או להצמיד בידיים חסרות אצבעות את בשרם שהופשט מעורו . 
כמה סיפורים שמעתי אודות חיילים , מכותרים ובלא תקווה להימלט , שהעדיפו להתאבד מלהסתכן ברחמיהם של שוביהם ? 
כה רבים , עד שסיפורי עינויים חדגוניים ותהילת ההתאבדות כבר שעממו אותי ; זאת אומרת , השתעממתי רק עד שמצאתי את עצמי רץ בשדה בידיעה שהסרבים שורצים בכל מקום והם במצב רוח נקמני . 
עכשיו כל סיפור כזה התעורר במוחי עם כל צעד שעשו רגליי התזזיתיות , ולפתע מצאתי מקום לקנא בחיילים הרצים לצדי חמושים באקדחים . 
כה גדולה היתה הבהלה בשדה עד כי איש לא העלה בדעתו לעצור למען הפצועים . 
רגלינו כמו בטשו מכוח עצמן , וזרם האדרנלין והרצון לשרוד סחפו כל אחד מאתנו מעבר לגבולות תפקידו כשומר אחיו . 
בטחתי בלוחם הקרוב אלי שישאיל לי את רובהו במקרה שאפצע ולא אוכל להמשיך . 
החיילים דיברו על כך עוד כשהתחלנו לנוס מהכפר : אקדחים ורימונים לפצועים . 
משך דקות ארוכות , מבקעות ריאות , קיללתי הכול : את המצוקה שלי , העבודה שלי , הבחירות שבחרתי , הסרבים , הירי , כמות הסיגריות שאני מעשן . 
קראתי בשמם של כל האלים שאי - פעם הכרתי , והבטחתי שוב לכולם , שאם רק איחלץ מהמצב הזה בחיים לעולם לא אחזור לחזית . 
לעולם . 
אימת המלחמה תמיד מוציאה ממני את הזונה הדתית : ביום רע די במכה אחת , ואני מוכן לעבוד כל אחד . 
נוצרים שנולדו מחדש אין להם עלי שום יתרון . 
אני מוצא אלוהים כזה או אחר בכל שדה אש . 
קצב התקדמותנו כאילו נלקח מסיוט . 
רגע אחד חלפתי מעל האדמה מהר ממהירות המחשבה , רגע אחר - כך הייתי לקטן שבלולים ואם תנועותיי היו מהירות היה זה רק כלפי מטה , כאשר המתנתי למתכת המכסחת שתעיף אותי לקרקע . 
עם התעצמות האש סיכויינו להגיע מבלי שיקצרו אותנו נראו בלתי אפשריים . 
הייתי משוכנע שאיפגע , כנראה בתחת – מן הסתם הדבר היחיד שהצ ֵ ' טניקים יכלו לראות מגופי בשעה שהלכתי ונעלמתי , מתקצר בהדרגה ומקופל לשניים , אל בין העצים . 
אף על פי שלא ידעתי זאת אז , צ ֵ ' נגָה סידר לנו רימון למקרה שכך ישתלשלו הדברים . 
ואז ירדה עלי מין שלווה . 
חשתי כמעט מוכן לכדור . 
הגענו אל קו העצים והסתרחנו מתנשמים בעשב ; עשרה חיילים וארבעה עיתונאים . 
בנוגע ליתר ידעתי רק שמסלול מנוסתם נחרש בכמות גדולה של אש תותחים ומקלעים . 
משך ארבע השעות הבאות עשתה הקבוצה הקטנה שלנו את דרכה חזרה אל קווי כוחות הממשלה בתוך נוף רפאים של חיות משק שחוטות , כפרים נטושים ואיקוניות ממוטטות , ומחשבותינו שוב התגבשו . 
במהלך השעות הללו חיפשתי בקדחתנות אחר סמלים כלשהם של מזל שיוכלו להצביע על הינצלותנו , אך דומה שסביבי ראיתי בכול רק חזירים מתים וצלבים נפולים . 
נשארנו בחיים , כך שאולי בדיעבד ראוי שאעריך אותם כאותות מבשרי טוב . 
הגענו אל הקווים עם רדת החשיכה . 
כוחות חדשים הלכו ונכנסו , והקצינים הפנו את החיילים הנסוגים חזרה אל בין הגבעות כדי להתייצב מול הסרבים . 
מנוסת הבהלה נבלמה . 
כמה חיילים פצועים עמדו מעשנים ליד גשר , ממתינים לפינויָם . 
לידנו החייל הצעיר מהטיגריסים שבן - דודו נהרג פרץ בבכי . 
זמן רב אחר - כך השיבו כוחות הממשלה את גופותיהם של שני חיילים שנפלו באותו יום בידי הסרבים . 
השניים נקשרו יחד בתיל דוקרני , עיניהם נעקרו והם נשרפו חיים אחרי שהוצתו בבנזין . 
אני בעד אופציית הרימון . 
העניין עם התנסויות שעל סף המוות הוא שזוכים להעריך אותן רק בדיעבד . 
משך שלושה בקרים רצופים אחרי הבריחה התעוררתי אחוז צחוק , ולאחר שנעלמו שרידיה האחרונים של האימה שמרתי על אדרנלין גבוה עד תום השבוע . 
מלחמה היא כמו סם קשה או אהובה גחמנית , זרם סותר לכאורה של כפייתיות , ייסורים ואקסטזה אשר מושך אותך שוב ושוב חזרה חרף יכולת השיפוט . 
ה 502 הוסגה לביהץ' כדי להתאושש ושם היותר אופטימיים מבין אנשיה הרעידו את רבי הקומות ב ' אש של שמחה ' . 
המתקפה על סאנסקי מוסט נדחתה בשבוע נוסף . 
אֵרנו ֹ עזב את ביהץ' , בין היתר כדי להסביר לבוסים שלו את היעלמותו של הלאנד רובר המשוריין אותו לכדו הסרבים במהלך הנסיגה . 
תחילה חששתי שבהיעדרו הבוסנים יהיו נבוכים מכדי לאפשר לי להיות עד לתבוסתם ויניאו אותי ממסעות נוספים לחזית . 
אבל נהפוך הוא , הם נראו מרוצים , יצקו המון ברנדי לתוך גרוני ובפנים צוחקות הסכימו שהיה זה יום מדהים . 
רֶיו ֹ התקשה מעט לחלוק את רגשותינו . 
הוא שב לביהץ' פרוע ומדובלל מתמיד , תקוע בלי דרכונו כי נאלץ לנטוש את הב - מ - וו שלו , המסמכים והכסף כאשר הסרבים תקפו והשכיל לאבד גם יהלום קוורץ בעת שזחל בתעלה . 
' מלחמה ? 
תשמרו אותה לעזאזל לעצמכם , ' הוא ציין בפנים חמוצות . 
ערב אחד זמן קצר לפני המנוסה ניסיתי לדובב מתנדבת בצלב האדום . 
שוחחנו על מלחמה ומוות ועל נעדרים . 
כמעט בדרך אגב הזכרתי שברצוני לאתר את אירמה , האם הפצועה מוֵליקה קְלדוּשה לה סייעתי ביום שבו הגיס ה 5 כבש את העיר מידי כוחות האוטונומיה . 
הייתי משוכנע שבקשתי היא חסרת תקווה כיוון שאפילו שם משפחתה של אירמה לא היה בידיי . 
ואולם בתוך עשרים וארבע שעות חזרה אלי פעילת הצלב האדום ובידיה תשובה . 
בצירוף מקרים מדהים , אחת מאנשי הצוות שלה טיפלה משך שבועות אחדים באשה בשם זה כדי לראות בהחלמתה של בתה , דינה , מטיפול בבית החולים בביהץ' . 
היא מסרה לי את שם המשפחה ואת מיקומו של כפר בקרבת וֵליקה קְלדוּשה שבו התגוררה כמשוער אירמה עכשיו . 
בתוך פחות מיום הגעתי לכפר . 
בכניסה אליו הבחנתי באירמה שעבדה בשדה . 
היא נתנה בי מבט אחד ופרצה בבכי , ואז הוליכה אותי אל ביתה . 
ילדה בלונדינית יפהפייה עמדה בדלת : דינה . 
היא הישירה בי מבט ממושך וחודר , אילמת מרוב הפתעה . 
' היא זוכרת את היום ההוא , ' אמרה אירמה . 
עצם העובדה שדינה נותרה בחיים עוררה תדהמה , אבל שלא סבלה מנזק מוחי היה כמעט בגדר נס . 
צילומי הרנטגן בבית החולים בביהץ' הראו כי הקליע התרסס לחמישה - עשר רסיסים בראשה . 
הרופאים טיפלו בה ככל שיכלו , אך סברו כי יהיה מסוכן לנסות ולהרחיק את הרסיסים . 
היא החלימה בכל זאת . 
הפגיעה הותירה בה השלכה אחת ; שינוי משמעותי בלחץ האוויר לפני סערה גרם לה למעוד וליפול כאשר המתכת זעה קלושות בתוך מוחה . 
הכול בכו בוֵליקה קְלדוּשה בזוכרם את היום . 
אני חשתי אושר גדול . 
בעיניי היה זה הפלא הכביר של המלחמה , הפעם היחידה שבה מעשיי בבוסניה אכן השפיעו על אדם אחר . 
לאחר המתקפה הכושלת על סאנסקי מוסט גיליתי שעצביי מרוטים , על אף חברתם המנחמת של ז'יל ורון שהקדישו כמויות זמן בלתי רגילות כדי לנער את הפחדים מראשי . 
כמי שהעמיד אותי על הרגליים במרכז בוסניה ב ' 93 אחרי שהתחרפנתי בטרבניק , ז'יל הכיר את המלאכה , וכעת , שנתיים מאוחר יותר , חזר כמו סנדק רפואי . 
אשר לרון , הוא האיש שצילם את הלוחם הסרבי בועט במוסלמים הרוגים בבּיילינה , התצלום שעורר את כעסי כאשר ראיתיו בעיתוני לונדון ב 1992 . 
בחברת השניים הללו חשתי שהמסע שלי קרב לקצו כמו טבעת מעוותת , וכך , בעיקר הודות להשפעתם המרגיעה , כמו גם בזכות עידודיה האפלים של אהובה טעונת מוות , ביקשתי את היתרו של דוּדקוביץ' לשוב לחזית . 
שלא לרווחתי הוא הסכים והעניק לי קארט בלאנש נוסף לסיור בגיהנום לצד ה , 502 אותו שרבט בעט על גבי נייר . 
ייתכן שבנסיבות אחרות הייתי מוותר על הטרחה , אבל בדייטון , אוהיו , נעשו המאמצים הסופיים להגיע לחוזה שיסיים את המלחמה . 
הזמן שעמד לרשות החיילים הבוסנים לפעול במטרה להבטיח לעצמם את סאנסקי מוסט והלאה משם את פְּרִייֶדוֹר , הלך ואזל . 
לא היה בדעתי לשבת בביהץ' ולהחמיץ את הקרב האחרון . 
הגישה לחזית היתה בעיני העיתונאים יקרה מפז . 
מי שזכה בה , ניצל אותה . 
כך שכעבור שבעה ימים , מיוצב בזכות הויסקי , נכנסתי לפז'ו החבוטה ששכרתי בזגרב , הרבצתי אֵניו ֹ מוריקונֵה במערכת כדי לסגל את עצמי למחשבות על מוות ספגטי ונסעתי מזרחה לתוך הגבעות , לעבר סאנסקי מוסט . 
בדרך נתקלתי בתמהוני בוסני אמיתי . 
פּזיץ' , ' דוקטור ' מטעם עצמו , היה לוחם רזה בגיל העמידה שעירב מיסטיקה , פילוסופיה וברנדי עם מדיניות הקלשניקוב , ונקרה בצירוף מקרים בדרכי כשפניו מועדות להצטרף אל ה 502 לקרב . 
הבחנתי בו עומד בשולי הדרך ורובה בידו , ואספתי אותו . 
עם גווֹע ַ האור חברנו אל טור אדיר של חיילים בוסנים שהיו בדרכם מזרחה אל החזית . 
פרדות גררו עגלות טעונות תחמושת ודחוקות בין טנקים שצריחיהם הומים בחיילי רגלים עייפים ; פרשים רכבו לצד תותחים ; זקנים נופפו לראווה ברובי סער ובסכינים בעודם פוסעים לצד לוחמים שבקושי חצו את אמצע שנות העשרה שלהם . 
המחזה היה מדהים , מיזוג של מלחמה מימי הביניים ובת ימינו , צבא - עם גומע משיקוי הנצחון , מתנחש לאורך קילומטרים בתוך הדמדומים בטור מטפס בן אלפים . 
שעה שהאצנו לעבר חלוץ הטור הופגזנו קשות בידי טנק סרבי , והחיוך המלאכי שעטיתי על פניי כשיצאתי מביהץ' נותר עם המתים והפצועים המוטלים בשולי הדרך שהוליכה אל העיר . 
מחשבות שניות החלו לעלות במוחי – עד אשר פגשתי את חמדו ּ . 
מצב רוחו האקסטטי היה מידבק בדיוק כמו הבהלה שגרמה לי , לפני ימים אחדים , לנוס דרומה בין השדות . 
עם הגיעי הלחימה כבר שככה לכדי התכתשויות מבודדות בשוליה המזרחיים ביותר של העיר . 
הקרב התנהל בין שתי יחידות עילית : חמדו ּ ואנשיו נגד ארקן , המפקד העליון של המיליציה הסרבית . 
גופות נערמו ברחובות המואפלים וגרמו למכונית לנתר בקפיצות מעוררות גועל בדרכי למלון שבמרכז העיר . 
יום קודם לכן המלון היה בשליטתו של ארקן , אך כעת חמדו ּ ולוחמי ה 502 שתו יין סרבי בפוּאייה . 
הוא יצא מהקרב המוצלח בנצחון גדול . 
מפקדים התגודדו סביבו לישיבת תדרוך נוספת לאור נרות , אם כי שונה מאוד ברוחה מזו שראיתי שבוע קודם לכן . 
מלאי של בירה שנתפס כשלל ניגר בחוץ בשעה שמֶלֶל צוהל הדהד בחשכת הכיכר , ושליחים עייפים אך מחייכים הגיעו ובפיהם ידיעות על התקדמותם של האגפים . 
הפעם הסרבים היו אלו שנסו בבהלה . 
שניים מאנשיו של ארקן חוסלו בפוּאייה , אך גופותיהם הורחקו לקראת החגיגה של הערב . 
והטוב מכול , ה 502 שחררה את הלאנד רובר המשוריין של אֵרנו ֹ . 
הוא חנה כעת בגאווה בפתח המלון , מלא תחמושת וטילים מאחר והבריגדה שאלה אותו זמנית לעצמה . 
חמדו ּ ודוּדקוביץ' התווכחו ביניהם מי ישן בסוויטה של ארקן , אלא שהגנרל יצא לביהץ' על מנת לקבל הוראות נוספות מסרייבו וכך זכה ללון בה ' הטיגריס ' הבוסני . 
אני נזרקתי באחד החדרים העליונים , אך לפני שעיניי נעצמו הספקתי עוד לשמוע ברדיו כי הפסקת אש מיידית , שתיכנס לתוקפה בחצות , הושגה בדייטון . 
משך היומיים הבאים לא נראו סימנים רבים לשום הפסקת אש . 
דו - קרבות ארטילריים פרצו בעוד הרגלים נלחמים ביניהם בגבעות , ודוּדק , שחבר אל גנרל מֶחְמֶט אלאגיץ' מהגיס ה 7 של בוסניה , הפנה את כוחותיו צפונה לעבר פְּרִייֶדוֹר . 
רון חזר והצטרף אלי , ויחד גילינו שפע של עדויות לזדוניותם של הסרבים עקב נסיגתם . 
עובדי כפייה מוסלמים וקרואטים היו מוטלים מרקיבים בשדה הקרב אחרי שהכוחות הנסוגים רצחו אותם בעשרותיהם . 
באחד הבתים הבזוזים מצאנו תריסר גופות תפוחות של גברים מוסלמים שראשיהם נכתשו במשהו מעין פטיש אוויר ; דומה כי החייתיוּת לא ידעה גבול . 
אני יודע שהייתי בבית ההוא . 
אני יודע שראיתי את הזוועה . 
ועם זאת כל שאני מסוגל לזכור הוא מראהו של רון מחניק את פיו בצעיף פן יקיא . 
את הלילה שלפני הפעולה האחרונה העברנו עם ה 502 בפאתי סאנסקי מוסט . 
האנשים היו עייפים במידה שלא תיאמן . 
' עוד יום , עוד יום של מלחמה , ' מלמל קצין שפניו חיוורות כאפר בדרכו לחדר התדרוכים , לשעבר בית קפה . 
' עד מתי ? 
' דומה שכולם סבלו אובדן אישי ושכלו לא רק את רעיהם בקרבות , אלא גם אמהות , אחיות , ילדים . 
מעולם לא שמעתי איש מהם מפקפק בצדקת מטרתם , אבל הם היו מותשים ומאסו בלחימה שבמשך שנים דלדלה את כוחותיהם . 
חמדו ּ שב מביהץ' בבוקר המחרת זועם על הפקודות שניתנו לו . 
המסר שהגיע מסרייבו , בדמותו המפוטמת של המפקד העליון על הצבא גנרל ראסים דֶליץ' , הורה לחדול מכל פעילות צבאית ולקיים את הפסקת האש שהושגה בדייטון . 
נחילים של חיילי ה 502 זרמו חזרה לעבר סאנסקי מוסט בעוד חיילים טריים מחליפים אותם בקווים . 
הכול נגמר . 
המלחמה נגמרה . 
האומנם ? 
חזרתי לביהץ' , הבאתי לאהובתי פרחים מהחזית ורימון יד והתחלתי לבקר בהלוויות של חיילים . 
חמשת הראשונים מבין חלליה הטריים ביותר של ה 502 נטמנו בבית הקברות שמחוץ לעיר יום אחר - כך . 
היחידה ספגה אבידות כבדות . 
יום לפני הפסקת האש נהרגו עשרים במארב יחיד שהציבו הסרבים . 
אחרים הוכרזו כנעדרים , ורבים – מוטלים סרוחים ברצועות בלתי נגישות של שטחי הפקר – דרוש היה עוד לחלץ באזורים שונים של החזית החדשה . 
הקברים של חללי ביהץ' השתרעו הרחק לעבר המדרונות המכוסים בעשב והגדושים פרחים שתפרחותיהם האדומות פצעו את ירקותם של השדות סביב - סביב . 
ליד אחד הקברים ישבה אשה מוסלמית צעירה שיגונה סחט ממנה כל תנועה וצבע . 
בשעה שהחיילים , ביניהם גם דוקטור פזיץ' , כרו את הקברים והנשים התייפחו היא ישבה דומם בין העפר התלום ומבעד לאבלים שהתקבצו הביטה הרחק אל האופק , פניה החיוורות ממוסגרות בתוך צעיף ארגמני ודבלול צונח של שיער שחור . 
דמות רפאים מצמררת ויפהפייה , היא נראתה ככתובת מצבה של קינה על לגיונות המתים של המלחמה . 
' מעולם לא רצינו בזה , ' אמר בשקט סמוך אלי סֶנַד , אחד ממפקדי ה 502 . 
' לא רצינו בזה , ולא היינו מוכנים לזה . 
ראה את השכול . 
ועם זאת המתים שכאן אינם אפילו עשרה אחוזים מאלו שמתו בביהץ' . 
איש לא בא לעזרתנו . 
המערב חשב שאם אנחנו מוסלמים זו הבעיה שלנו , ושבאיזשהו מקום אנחנו אשמים . 
אתה רואה מה נהיה מאתנו ? 
אפילו בחלומותיי הפרועים לא הייתי מתאר לעצמי שכך יקרה . 
17 
בעקבות בקשת משפחתו של פֶּטַר בלונדון נסעתי מביהץ' לסרייבו כדי להוציא אותו משם . 
כל עוד נמשכה המלחמה הוא תמיד בחר להישאר בעיר . 
כעת משהסתיימה , הגיעה שעתו לעזוב . 
לסרבים נכונו בסרייבו חיים קשים , לא משנה באיזה צד צידדו . 
הוא גר בעיר לבדו מאז שילנה עזבה עם שיירה של אזרחים סרבים במהלך אחת מהפסקות האש בקיץ הקודם . 
בסופו של דבר היא הגיעה אל בתה ומשפחתה בלונדון , וכעת כולם ציפו בצמאון רב לבואו של פֶּטַר . 
מומצ'ילו ? 
לו תמיד היה מזל של שד , וזה לא בגד בו גם הפעם : שמעתי שקצין סרבי אותו הכיר מלפני המלחמה בא , שילם את דמי כופרו וחילץ את ה - drug שלי מהכלא . 
מומצ'ילו עזב מייד את בוסניה , בטרם הצבא ישים עליו שוב את ידו , והצטרף בשלום אל אשתו ובנו בווֹיבוֹדינה , סרביה . 
בבירה התהלכו כבר שמועות אפלות שאמרו כי סרבים שניסו לצאת מהאזור שבשליטת הממשלה ' נעלמים ' בחצותם את הר איגמן בדרכם החוצה . 
הסיפורים היו לבטח פרי דמיון פרנואידי מופרז כתוצאה מחשיפת - יתר למזימות מסולפות למיניהן של המצור , אבל איש לא יכל לומר בוודאות . 
בתו של פֶּטַר שאלה אם כזר אוכל ללוות אותו בדרכו מסרייבו לזגרב ולנסות להשיג לו ויזה לאנגליה . 
היה זה המעט שביכולתי לעשות נוכח כל מה שהם עשו למעני בסרייבו . 
הבקשה היתה בעיניי יותר מכורח החובה . 
תפקיד השומר והמגן הוטל כעת על כתפיי . 
למלא אותו נאמנה היה עניין של כבוד . 
מצאתי אותו בדירה בג'וּרֵה דניצ'יצ'ה , מזוודותיו ארוזות והוא מוכן לעזוב . 
ארבעה ימים עברו מאז החתימה על הפסקת האש בדייטון , וכבר חוצות העיר נראו הומים בחיוּת חדשה . 
בתוך הדירה , לעומת זה , עמדה דממה , החדרים המוארים עמומות גדושים ברוחות הרפאים של שיחותינו בעבר , והאווירה עגומה כשחר העולה על מסיבה . 
היה עלינו לצאת במהירות האפשרית כיוון שתוקפה של הויזה לקרואטיה , אותה הצליח פֶּטַר איכשהו להשיג , עמד לפוג בתוך ארבעה ימים ; ובמהלך שניים מהם השגרירות הבריטית בזגרב היתה עתידה להיסגר לסופשבוע . 
בעוזבנו את הדירה הריקה לגורלה הלא ברור נסענו למחרת היום לדוֹבּריניה , פרבר של קו החזית בפאתי נמל התעופה ושער המפלט שלנו מהבירה בדרך אל הר איגמן . 
אולם במחסום האחרון עיכב אותנו הצבא הבוסני . 
חיילי הממשלה אמרו לפֶּטַר כי מסמכיו לא הוסדרו וכי יהיה עלינו לחזור למפקדה בעיר כדי לקבל את היתר היציאה . 
כצפוי , במרכז העיר מטה המפקדה נפנף אותנו שוב מהטעם שלא היתה לו , לדבריו , הסמכות המתאימה להעניק לפֶּטַר את ההיתר וכי העניין הוא בידי הצבא בדוֹבּריניה . 
המשחק הלך ונמשך כך כל היום , ובהדרגה אדישותו קרת המזג של פֶּטַר התפוגגה ומחאותיו הפכו משולהבות יותר ויותר . 
הוא עמד בכל מה שהמלחמה השליכה בפניו , וכעת דומה היה שחלון ההזדמנות הזעיר הזה ייסגר בשל התנצחויות ביורוקרטיות שעליהן , כפי שנראה , לאיש לא היתה שליטה . 
לא היה ברור אם הצבא רצה שוחד כדי לאפשר לנו לצאת , או שכל נסיונות הנפל שלנו היו רק תוצאה של אטימות מבולבלת . 
כך התרוצצנו לחינם הלוך ושוב בין דוֹבּריניה ומרכז העיר , ומצב הרוח המלא תקווה שהיה לנו בבוקר התפוגג לכדי ייאוש הולך ומעצים . 
בבוסניה בעיה כמו זו יכלה רק להחריף . 
במגעים עם הפקידוּת כאן היית כמו זבוב שמתחכך בנייר מלכודת דביק : ככל שנאבקת יותר כך לפיתתה סביבך התהדקה , עד שלבסוף עדיף היה פשוט לשכב בשקט ולא לעשות דבר . 
חשתי עצמי כבול בידי הנסיבות לא פחות מפֶּטַר . 
בשום פנים לא יכולתי לעזוב אותו , ובעוד תחושת חוסר התקווה הולכת ומעצימה שקלתי להסתכן ולחלוף במהירות את המחסום . 
היתה אירוניה באפשרות שנמצא את מותנו בשטח ההפקר באחד מימיה השלווים הראשונים של הפסקת האש . 
למעשה , הסכם השלום הסופי נועד להיחתם רק בעוד שבועיים ; וטכנית , עדיין היינו עשויים ליפול במלחמה הרדומה . 
בתום היום שכנעתי את פֶּטַר לחדול ממגעיו עם המפקדה . 
נסענו חזרה לדוֹבּריניה ושם ישבנו ממתינים במכונית בשולי הדרך מרחק - מה מהמעבר . 
השמש צללה על הר איגמן במערב , זורקת את אורה לתוך עינינו ועיני החיילים שמלפנים , הופכת את המבנים השבורים סביבנו לבוהַק צהוב , מצמצם עיניים , של חורבות . 
אותם רגעים קרבה אלינו בעוצמה הולכת וגוברת נהמה עמומה : שיירה צבאית של האו"ם , קרקס נודד של משאיות ונגמ " שים חלף על פנינו בדרכו החוצה מהעיר ובתוך כך השליך סביבו ענני אבק שלכדו את אור השמש הבוסנית השוקעת ביעילות של מסך עשן . 
הרגע שלנו בא . 
אם אי - פעם הייתי מסוגל להאמין בהתערבות אלוהית , היה זה שם ואז . 
השחלנו את המכונית לתוך רווח צר בין שתי משאיות , נצמדנו לפגוש האחורי של זו הקדמית והשתלבנו בזרם הרכבים . 
חלפנו במהירות במחסום . 
במראה האחורית יכולתי עוד להבחין בצלליתו של חייל בוסני בתוך האבק המתערבל , גופו חצי זקור באזור הירכיים והוא גוהר לפנים כאילו השגיח בדבר - מה מעניין בטור החולף בחריקה של הרכבים . 
היינו בחוץ . 
האצנו על פני הטור ונסענו לבדנו עם הכביש המתפתל במעלה הר איגמן , חולפים על פני שלדותיהם הממוטטות של רכבים שרופים שהיו מוטלים כאנדרטאות מחלידות לסכנותיו של הציר בעבר . 
טיפסנו מעלה ולמרגלותינו נפרשה סרייבו , פריכה ודוממת באורו הגווע של הסתיו . 
לצדי יכולתי לחוש במבטו הצונח של פֶּטַר על העיר שהיתה לו לבית כמעט שלושים שנה , שאותה עזב כעת לתמיד עם שתי מזוודות למען הסיכוי של עתיד לא ברור בארץ שבה אפילו לא ביקר מעודו . 
מעולם לא הזדמן לי לראות אותו כה עצוב במהלך המלחמה . 
נפשו היתה חזקה משלנו והוא התבצר מפני הנזק בזכות המתמטיקה שלו ועיקשותו . 
אבל שעה שצפיתי בו כעת הבחנתי באדווה שחלפה לרגע בפניו , עננים לא נראים ציעפו במרוצה את עיניו , שקשתיותיהן תפחו כמו זוג טלסקופים שלוחים לפנים . 
הרגע נמוג , וחצינו בדממה את פסגת האיגמן . 
שתיים - עשרה שעות אחר - כך השגרירות הבריטית בזגרב העניקה לו ויזה . 
עוד באותו ערב העליתי אותו על מטוס ללונדון . 
בני משפחתו קיבלו את פניו בהית'רו . 
זו היתה לו הפעם הראשונה שראה אותם מזה ארבע שנים . 
הבוסני הראשון שהכרתי מעודי : בכך שהוצאתי אותו משם בסיומה של המלחמה חשתי שבאיזשהו מקום נסגר מעגל . 
מעולם לא ראיתי איש מהם שוב . 
אני יודע שהם מתגוררים די קרוב אלי בלונדון , ואני חושב עליהם לעתים קרובות . 
בסרייבו חלקנו בינינו משהו כה אינטימי ובלתי ניתן להבעה , ענווה וחמלה בין בני אדם שאינם קשורים בקשרי דם , משהו שלא מצאתי עוד בשום מקום . 
יש שהיו מכנים זאת רוח האדם . 
יהיה כאשר יהיה , לדון באותם זמנים כשאנחנו בלונדון היה מבחינתי אתגר קשה מנשוא : פצעיה המיותרים של דרך שהוליכה חזרה אל אובדן שעמו פשוט לא הייתי מסוגל להתעמת פנים אל פנים . 
אני מקווה שהם מבינים . 
המגדלור 
מחקירותיו של המפקח דלגליש 
לזכר בעלי קונור בנטרי וייט , 1920 - 1964 
הערת המחברת 
בריטניה הגדולה התברכה במספר רב של איים יפי נוף לאורך חופיה , אבל מקום התרחשותה של עלילת ספר זה , האי קומב שמול חופי קורנוול , אינו אחד מהם . 
האי , האירועים המצערים שהתרחשו עליו וכל הדמויות – חיות כמתות – המופיעות בסיפור , בדויים לחלוטין ומעולם לא היו קיימים אלא בתופעה הפסיכולוגית המעניינת הקרויה דמיונה של מחברת ספרי מתח . 
פ.ד. ג'יימס 
פרולוג 
1 
תת - ניצב אדם דלגליש התרגל מכבר להיקרא בדחיפות לפגישות לא מתוכננות , בזמן הכי פחות מתאים ועם אנשים ששמם לא נמסר לו , אבל לרוב היה לכל הפגישות האלו מכנה משותף אחד : הוא יכול להיות סמוך ובטוח שבמקום כלשהו מוטלת גופה המצפה לטיפולו . 
היו גם שיחות טלפון דחופות אחרות , פגישות אחרות , לעתים עם אנשים בדרגים הגבוהים ביותר . 
מאז שנעשה עוזרו הקבוע של המפקח הכללי של המשטרה , נדרש דלגליש לבצע מספר תפקידים אשר ככל שגדל מספרם ורבתה חשיבותם , כן הם הלכו ונעשו כה בלתי מוגדרים עד שרוב עמיתיו כבר נואשו מלאפיין אותם . 
אבל מרגע היכנסו לפגישה הזו , בבוקר שבת , ה - 23 באוקטובר , בשעה עשר חמישים וחמש , במשרדו של סגן המפקח הכללי הַרקנֶס שבקומה השביעית של הניו - סקוטלנד - יארד , התעוררה בו תחושה שאין לטעות בה של רצח לא מפוענח . 
לתחושה זו לא היה כל קשר למתח מסוים שניכר בפנים שהופנו אליו ; כישלונות עבר של המשטרה כבר עוררו דאגה גדולה מזו . 
יהיה נכון יותר לומר שמוות לא טבעי מעורר תמיד מין תחושה לא נוחה , הכרה טורדנית בעובדת קיומם של דברים שלביורוקרטיה אין כל שליטה עליהם . 
רק שלושה גברים המתינו לבואו של דלגליש והוא הופתע לראות ביניהם את אלכסנדר קוניסטון , איש משרד החוץ . 
הוא חיבב את קוניסטון , אחד מהאקסצנטרים הבודדים שעדיין נותרו בשירות החוץ , שהלך ונעשה קונפורמי ופוליטי מיום ליום . 
לקוניסטון יצאו מוניטין של מומחה בניהול משברים . 
המוניטין הללו היו מבוססים בחלקם על אמונתו שלא קיים מצב חירום שבו לא ניתן לטפל בהתאם לתקדימים ולתקנות של המשרד ; עם זאת , במקרים שבהם אמצעים שמרניים אלה לא הוכיחו את עצמם , הייתה לו יכולת מסוכנת לגלות יוזמה יצירתית שלפי כל היגיון ביורוקרטי סופה להסתיים באסון , אלא שזה מעולם לא קרה . 
דלגליש , שרק מעטים מהמבוכים הביורוקרטיים של וסטמינסטר היו זרים לו לחלוטין , החליט מכבר שפיצול האישיות הזה הוא תורשתי . 
בני קוניסטון לדורותיהם היו חיילים . 
בעברה האימפריאליסטי של בריטניה נזרעו שדות הקרב הזרים בגופות קורבנותיהם הנשכחים של משברים קודמים שניהלו בני קוניסטון . 
גם הופעתו החיצונית המוזרה של קוניסטון שיקפה את השניות שבאישיותו . 
הוא היה היחיד מבין עמיתיו שהקפיד ללבוש חליפת פסים שמרנית של עובד מדינה משנות השלושים , בעוד שפניו החזקות והגרמיות , לחייו המנומשות ושערותיו הסוררות , הזקורות על קודקודו כמו שלף אחר קציר , שיוו לו מראה של איכר . 
הוא ישב ליד דלגליש , מול אחד מהחלונות הרחבים . 
בעשר הדקות הראשונות של הפגישה הנוכחית המעיט בדיבור שלא כדרכו , ועכשיו הטה מעט את כיסאו על רגליו האחוריות וסקר בשוויון נפש את נוף הצריחים והמגדלים המואר בקרניה של שמש הבוקר , שהייתה תופעה נדירה בעונה זו של השנה ומן הסתם תיעלם במהרה . 
מבין ארבעת הגברים הנוכחים בחדר – קוניסטון , אדם דלגליש , הסמפכ"ל הרקנס וצעיר לא מוכר מ - MI , 5 שהוצג בשם קולין ריווס – דווקא קוניסטון , שנושא השיחה נגע לו במיוחד , היה זה שהמעיט בדיבור מכולם . 
ואילו ריווס , שעשה מאמצים נואשים לזכור את הנאמר בלי להזדקק לאמצעי המשפיל של כתיבת עיקרי הדברים , עדיין לא אמר דבר . 
עכשיו פתח קוניסטון את פיו כדי לסכם את הדיון . 
" רצח יהיה מביך מאוד מבחינתנו , אם כי בנסיבות הקיימות התאבדות תהיה מביכה לא פחות . 
עם מוות בתאונה נוכל לחיות איכשהו . 
בהתחשב בזהותו של הקורבן , העניין יתפרסם ברבים בכל מקרה , אבל הוא יישאר בשליטה , כל עוד לא מדובר ברצח . 
הצרה היא שאין לנו הרבה זמן . 
המועד המדויק למפגש הבינלאומי הסודי הזה טרם נקבע , אבל ראש הממשלה רוצה לקיים אותו בתחילת ינואר . 
זהו זמן טוב . 
הפרלמנט בפגרה וכמעט שום דבר לא קורה , וגם לא צפוי לקרות , אחרי חג המולד . 
וראש הממשלה החליט שהאי קוֹמְב ּ הוא המקום המתאים ביותר . 
אז אתה לוקח על עצמך את הטיפול במקרה , אדם ? 
טוב . 
לפני שדלגליש הספיק לענות התערב הרקנס בשיחה ואמר , " אם העניין יצא לפועל , נוכל להבטיח את רמת האבטחה הגבוהה ביותר . 
דלגליש חשב , גם אם היית יודע מי ישתתף בוועידה הסודית הזאת או מה מטרתה , ובזה אני מסופק , לא היית חושב לספר לי . 
ענייני אבטחה תמיד התנהלו על בסיס של חייב לדעת בלבד . 
הוא היה יכול לנחש , אולי , אבל זה לא סקרן אותו במיוחד . 
עם זאת , ביקשו ממנו לחקור מוות אלים ויהיו דברים שהם יצטרכו בלית ברירה לספר לו . 
לפני שקולין ריווס הספיק לתפוס שהגיע תורו להתערב בשיחה , אמר קוניסטון , " נטפל בכל מה שצריך , כמובן . 
אנחנו לא צופים בעיות מיוחדות . 
היינו במצב דומה לפני מספר שנים – עוד לפני זמנך , הרקנס – כשפוליטיקאי בכיר החליט להיפטר לזמן - מה מקצין הבטיחות שלו ויצא לשבועיים חופשה בקומב . 
אחרי שהחזיק מעמד יומיים בשקט ובבדידות , הבין האורח שחייו אינם חיים בלי התיקים הסודיים שלו . 
נדמה לי שזה בדיוק המסר שקומב אמור להעביר , אבל האיש לא קלט את זה . 
לא , אני לא חושב שנצטרך להטריד את ידידינו שמדרום לתמזה . 
נו , זאת לפחות הייתה בשורה טובה . 
המעורבות של שירותי הביטחון תמיד סיבכה את העניינים . 
דלגליש היה סבור שכתוצאה מהדרישה הציבורית לפתיחות גדולה יותר איבדו שירותי הביטחון , ממש כמו המלוכה , חלק כה גדול מהמסתורין שלהם , עד שלכאורה אבד להם חלק מהילת הסמכותיות המיסטית למחצה שמואצלת על אנשים המתעסקים בתעלומות אזוטריות . 
בימינו מפרסמים אמצעי התקשורת את שמו ואת תמונתו של האיש העומד בראש שירותי הביטחון – האישה שמילאה את התפקיד הזה לפני הממונה הנוכחי אפילו כתבה אוטוביוגרפיה - והמטה שלהם שוכן בבניין מוזר למראה בסגנון אוריינטלי , מין אנדרטה למודרניות השולטת על סביבותיה בגדתו הדרומית של נהר התמזה , שנראה כאילו נועד למשוך תשומת - לב , לא להדוף אותה . 
לאובדן ההילה המיסטית יש לא מעט חסרונות ; הארגון נתפס מעתה כסתם עוד משרד ממשלתי , המאויש באנשים בעלי חולשות אנושיות שעושים ביזיונות כמו כל יתר פקידי הממשלה . 
אבל הוא לא ציפה שתהיינה לו בעיות עם שירותי הביטחון . 
העובדה שאת 5MI ייצג אדם בדרג ביניים העידה כי מקרה מוות בודד שהתרחש באי מרוחק מהחוף לא עומד בראש דאגותיו של השירות . 
" אני לא יכול להתחיל לעבוד בלי לקבל עוד פרטים , " אמר . 
" כל מה שאמרתם לי היה מי מת , איפה הוא מת וכנראה גם איך . 
ספרו לי משהו על האי . 
איפה בדיוק הוא נמצא ? " 
הרקנס , שהיה באחד ממצבי הרוח הרעים שלו , ניסה ללא הצלחה יתרה להסוות את נרגנותו בהפגנת חשיבות עצמית ובנטייה להרבות במלל . 
על השולחן הייתה מפה גדולה , מונחת קצת במעוקם . 
אחרי שיישר אותה בפנים זועפות , במקביל לשולי השולחן , הדף הרקנס את המפה אל דלגליש ונעץ בה את אצבעו . 
" הוא נמצא כאן , האי קומב . 
מול חופי קורנוול , במרחק של כ - 32 קילומטרים דרומית - מערבית לאי לוּנדי ובערך 20 קילומטרים מהיבשת , או מפֶּנטווֹרזי , במקרה הזה . 
ניוּקֵי היא העיר הגדולה הקרובה ביותר . 
הוא הסתכל על קוניסטון . 
" מוטב שאתה תמשיך . 
זה הבייבי שלך יותר מאשר שלנו . 
קוניסטון דיבר ישירות אל דלגליש . 
" תרשה לי לבזבז קצת זמן על סקירה היסטורית . 
היא תסביר לך את קומב , ואם לא תדע את הפרטים האלה , אתה עלול להתחיל מנקודת פתיחה לא טובה . 
במשך יותר מארבע מאות שנים היה האי בבעלותה של משפחת הוֹלקוֹמב ּ , שתפסה עליו חזקה במאה השש - עשרה , אם כי איש כנראה אינו יודע איך בדיוק . 
בהחלט ייתכן שאיזה הולקומב חתר לשם עם כמה שכירי חרב חמושים , תקע במקום את דגל המשפחה והשתלט על האי . 
קרוב לוודאי שלא היו לו הרבה מתחרים . 
עם הזמן אישר הנרי השמיני את הבעלות , אחרי שנפטר תחילה מסוחרי העבדים הים - תיכוניים שהתנחלו באי ופשטו ממנו על חופי דבון וקורנוול . 
מאז היה קומב עזוב פחות או יותר , עד המאה השמונה - עשרה , אז התחילה המשפחה להתעניין באי וביקרה שם מדי פעם כדי להתבונן בחיי הציפורים או לערוך פיקניקים . 
ב - 1912 החליט ג'רלד הולקומב , שנולד בשלהי המאה השמונה - עשרה , להקים על האי אתר נופש למשפחתו . 
הוא שיפץ את הקוטג'ים ובנה בית גדול עם אגף מגורים לאנשי משק הבית . 
בימים העליזים שלפני מלחמת העולם הראשונה הגיעה המשפחה לשם בכל קיץ . 
אבל המלחמה שינתה הכול . 
שני הבנים הגדולים נהרגו , אחד בצרפת והאחר בגליפולי . 
בני הולקומב היו אנשים שנהרגים במלחמות , לא עושים מהן כסף . 
בבית נשאר רק הבן הצעיר , הנרי , שחלה בשחפת ולא היה כשיר לשירות צבאי . 
אחרי מות אֶחיו הוא סבל כנראה מתחושה של פחיתות ערך עצמית ולא גילה רצון מיוחד לרשת את חלקם . 
כספה של המשפחה לא בא מהקרקעות כי אם מהשקעות מוצלחות ובסוף שנות העשרים הוא אזל , פחות או יותר . 
ב - 1930 הקים הנרי בשארית כספו קרן צדקה , מצא מספר תורמים עשירים ומסר את האי ואת הנכסים שעליו לידי חבר הנאמנים . 
הוא ביקש להפוך את האי למקום מנוחה והתבודדות לאנשים בעמדות כוח והשפעה הזקוקים להפוגה מטרדות חייהם המקצועיים . 
כעת גחן קוניסטון לראשונה אל תיקו , פתח אותו ושלף ממנו אוגדן הנושא את החותמת " סודי ביותר " . 
הוא פשפש בין המסמכים עד שמצא את מבוקשו , גיליון נייר יחיד . 
" אני מחזיק כאן את הניסוח המדויק של תקנון הקרן . 
הוא מבהיר היטב את כוונותיו של הנרי הולקומב : עבור אישים הנושאים על שכמם את עול הפעילות רבת הסיכון והפרך בשירותם של הכתר ושל האומה , בין אם בכוחות המזוינים , בפוליטיקה , בתעשייה או באמנויות , וזקוקים לתקופת שיקום והתאוששות בבדידות , בשקט ובשלווה . 
אופייני לתקופה ההיא בצורה מקסימה , לא ? 
אף מילה על נשים , כמובן . 
צריך לזכור שזה נכתב ב - 1930 . 
מכל מקום , הכול נוהגים על - פי הדעה המקובלת , שהמילה " אישים " מכוונת גם לנשים . 
הם מקבלים חמישה אורחים לכל היותר , המשוכנים על - פי בחירתם בבית הראשי או באחד מבתי האבן . 
האי קומב מספק בעיקר שלווה וביטחון . 
ובעשרות השנים האחרונות , הביטחון הוא כנראה הדבר היותר חשוב . 
אנשים המעוניינים בפסק זמן למחשבה יכולים ללכת לשם בלי המאבטחים שלהם , בידיעה ברורה שיהיו מוגנים ואיש לא יפריע את מנוחתם . 
יש שם מנחת מסוקים המאפשר להם להגיע בטיסה , והנמל הקטן הוא המקום היחיד שבו יכול לעגון מי שמגיע דרך הים . 
מבקרים אקראיים אינם רשאים לעלות לאי ואפילו השימוש בטלפונים ניידים אסור – ובלאו הכי אין שם קליטה . 
הם שומרים על פרופיל נמוך מאוד . 
האנשים המתקבלים שם מגיעים לרוב על - פי המלצה אישית , של אחד הנאמנים או של אורח לשעבר או של מבקר קבוע . 
אתה יכול לראות בעצמך את היתרונות שיש למקום הזה עבור תוכניתו של ראש הממשלה . 
ריווס פלט פתאום , " מה רע בצ ֶ ' קֶרס , אחוזתו הכפרית של ראש הממשלה ? " 
האחרים הפנו אליו מבט מלא התעניינות מנומסת של מבוגרים הנכונים לרצות ילד מפותח שלא לפי גילו . 
" שום דבר , " אמר קוניסטון . 
" בית נחמד עם כל הנוחיות , עד כמה שידוע לי . 
אבל אורחים המוזמנים לצ'קרס נוטים למשוך תשומת - לב . 
והאם לא זאת כל מטרת בואם לשם ? " 
" איך שמעו בדאונינג סטריט על האי ? " שאל דלגליש . 
קוניסטון החזיר את גיליון הנייר אל האוגדן שלו . 
" אחד מחבריו של ראש הממשלה , שזכה לא מכבר בתואר אצולה , סיפר לו עליו . 
הוא הלך לקומב כדי לנוח מהפעילות המסוכנת והמפרכת של הוספת עוד רשת מרכולים לאימפריה הכלכלית שלו ועוד כמה מיליארדים להונו האישי . 
" אני מניח שיש שם צוות עובדים קבוע . 
או שמא האישים החשובים מדיחים בעצמם את כלי האוכל שלהם ? " 
" ישנו המזכיר של הקרן , רופרט מייקרופט , לשעבר עורך - דין בווֹרנבֶּרָה . 
היינו חייבים להכניס אותו בסוד העניין וכמובן גם להודיע לחבר הנאמנים שלשכת ראש הממשלה תודה להם מאוד אם יוכלו לארח כמה מבקרים חשובים בתחילת ינואר . 
שום דבר אינו סופי לפי שעה , אבל ביקשנו שלא יקבלו שום הזמנות אחרי סוף חודש זה . 
יש שם צוות רגיל – סִירַאי , סוכנת בית , טבחית . 
יש לנו קצת מידע על כל אחד מהם . 
אחד או שניים מהאורחים הקודמים היו חשובים מספיק כדי להצריך בדיקה ביטחונית . 
הכול נעשה בחשאיות מוחלטת . 
במקום גר רופא , ד"ר גאי סטָוֶולי , עם אשתו , אם כי הבנתי שהיא שוהה מחוץ לאי יותר מאשר עליו . 
אינה יכולה לסבול את השעמום , כנראה . 
סטוולי הוא פליט ממרפאה לונדונית לרפואת משפחה . 
מתברר שילד מת כתוצאה מאבחון שגוי שלו , לכן חיפש לעצמו עבודה במקום שבו לא יקרה דבר חמור יותר מנפילה של מישהו מהמצוק , ובזה איש לא יוכל להאשים אותו . 
" רק לאחד מתושבי האי יש עבר פלילי , " אמר הרקנס . 
" הסיראי , יאגו טַמלין , הורשע ב - 1998 בגרימת חבלה חמורה . 
הבנתי שהיו לו נסיבות מקלות אבל זו הייתה תקיפה אלימה מאוד . 
הוא נדון לשנים - עשר חודשי מאסר . 
מאז הוא לא הסתבך בצרות . 
" מתי הגיעו האורחים שנמצאים שם עכשיו ? " שאל דלגליש . 
" כל החמישה באו בשבוע שעבר . 
הסופר נייתן אוליבר , בתו מירנדה והעורך הלשוני שלו דניס טרֶמלֶט הגיעו ביום שני . 
דיפלומט גרמני בדימוס , דוקטור ריימוּנד שפַּיידֶל , שכיהן בעבר כשגריר ארצו בבייג'ין , הגיע ביכטה פרטית מצרפת ביום רביעי , ודוקטור מארק יֵילַנד , מנהל מעבדת המחקר הייס - סקולינג במידלנדס , שהייתה יעד להתקפות של פעילי התנועה נגד ניסויים בבעלי חיים , הגיע ביום חמישי . 
מייקרופט יוכל לתת לך תמונה שלמה יותר . 
הרקנס התערב בשיחה . 
" כדאי שתיקח איתך מספר מינימלי של אנשים , לפחות עד שתדע בפני מה אתה עומד . 
ככל שהפלישה תהיה קטנה יותר כן ייטב . 
" יהיה קשה לקרוא לזה פלישה , " אמר דלגליש . 
" עוד אין לי מחליף לטָרַנט , אבל אני אקח איתי את המפקחת מיסקין ואת סמל בנטון - סמית . 
קרוב לוודאי שבשלב זה נוכל להסתדר בלי טכנאי הזיהוי הפלילי ובלי צלם רשמי , אבל אם יתברר שמדובר ברצח אצטרך לקבל תגבורת או להעביר את החקירה לטיפולה של המשטרה המקומית . 
אני אזדקק לפתולוג . 
אדבר עם קיינסטון , אם אצליח להשיג אותו . 
ייתכן שהוא עסוק כעת במקרה אחר ויהיה מחוץ למעבדה שלו . 
" אין צורך להתקשר אליו , " אמר הרקנס . 
" אנחנו משתמשים בשירותיה של אדית גלניסטר . 
אתה מכיר אותה , כמובן . 
" היא לא פרשה ? " 
" רשמית , כבר לפני שנתיים , " אמר קוניסטון . 
" אבל היא עובדת מדי פעם , בעיקר על מקרים רגישים בחו"ל . 
כנראה , בגיל שישים וחמש כבר הספיק לה ממגפי גומי , מהתבוססות בבוץ טובעני בשדות עם בלשי המשטרה המקומית ומבדיקת גופות מתפוררות המוטלות בתעלות . 
דלגליש היה מסופק אם זו אכן הייתה הסיבה האמיתית לפרישתה הרשמית של פרופסור גלניסטר . 
מעולם לא יצא לו לעבוד איתה אבל הוא הכיר את המוניטין שיצאו לה . 
היא הייתה אחת הנשים המוערכות ביותר בתחום הפתולוגיה המשפטית , והייתה ידועה ביכולתה להעריך בדייקנות כמעט לא - טבעית את שעת המוות , במהירות שבה כתבה את דיווחיה המפורטים , בבהירות ובסמכותיות שבהן העידה בבתי - המשפט . 
היא הייתה ידועה גם בהתעקשותה לשמור על הבחנה ברורה בין תפקידי הפתולוג לבין תפקידיו של הקצין המנהל את החקירה . 
פרופסור גלניסטר , ידע דלגליש , לעולם אינה מוכנה לשמוע פרטים על נסיבות הרצח לפני בדיקת הקורבן , על מנת להבטיח שתבוא אל הגופה בלי כל דעות מוקדמות . 
הסיכוי לעבוד איתה סקרן אותו ולא היה לו ספק שמשרד החוץ ולא אחר יזם את הפנייה הראשונית אליה . 
ואף - על - פי - כן הוא העדיף לעבוד עם הפתולוג המשפטי הרגיל שלו . 
" אתה לא רוצה לומר שמיילס קיינסטון אינו יודע לסתום את הפה ? " 
הרקנס התערב בשיחה . 
" ודאי שלא , אבל קורנוול היא לא בדיוק הטריטוריה שלו . 
פרופסור גלניסטר מוצבת כיום בדרום - מערב המדינה . 
ומכל מקום , קיינסטון לא פנוי כרגע , בדקנו איתו . 
כמה מתאים למשרד החוץ , חשב דלגליש . 
בטוח שהם לא בזבזו זמן . 
הרקנס הוסיף ואמר , " תוכל לפגוש אותה בבסיס חיל האוויר בסנט מוֹגָן , ליד ניוקֵי , הם גם יעמידו לרשותכם מסוק מיוחד שיביא את הגופה לחדר המתים שבו היא תעבוד . 
היא תתייחס לזה כאל מקרה דחוף . 
תוכל לקבל את הדוח שלה כבר מחר במשך היום . 
" מייקרופט צלצל אליך אפוא מיד אחרי מציאת הגופה ? " שאל דלגליש . 
" אני מניח שהוא פעל בהתאם להנחיות שקיבל . 
" נתנו לו מספר טלפון , הזהירו אותו שהמספר הזה סודי ביותר והורו לו לטלפן לחבר הנאמנים אם יקרה משהו לא נעים באי . 
הודענו לו שאתה אמור להגיע במסוק בשעות אחר הצהריים המוקדמות , " אמר הרקנס . 
" הוא יתקשה להסביר לעמיתיו מדוע במקרה המוות המסוים הזה הוזעקו תת - ניצב ומפקחת ממשטרת המטרופולין במקום שאנשי מחלקת הזיהוי הפלילי המקומיים יטפלו בזה , " אמר דלגליש , " אבל אני מניח שדאגתם לכיסוי מתאים . 
" עשינו כמיטב יכולתנו . 
מפקד המשטרה המקומית הוכנס בסוד העניין , כמובן , " אמר הרקנס . 
" אין טעם להתחיל להתווכח מי יהיה האחראי לחקירה לפני שנברר אם יש לנו בכלל רצח לחקור . 
בינתיים הם ישתפו פעולה . 
אם אכן מדובר ברצח והאי מאובטח כפי שהם טוענים , מספר החשודים צריך להיות מוגבל . 
זה יזרז את החקירה . 
רק אדם שאין לו מושג בחקירת רצח , או מישהו ששכח למרבה הנוחות את האירועים הפחות מוצלחים מעברו , יכול להיות בעל שיפוט לקוי עד כדי כך . 
גם קבוצה קטנה של חשודים , שכל אחד מחבריה אדם אינטליגנטי ושקול שלא יאבד את עשתונותיו וידע להתגבר על הדחף ההרסני לנדב יותר מידע מכפי שהתבקש לעשות , יכולה לסבך כל חקירה ולהוציא את התביעה מדעתה . 
ליד הדלת הסתובב קוניסטון ושאל , " אני מניח שהאוכל על האי קומב משביע רצון ? 
המיטות נוחות ? " 
הרקנס ענה לו בקרירות . 
" לא הספקנו לבדוק . 
לאמיתו של דבר , הדבר גם לא עלה על דעתי . 
נראה לי שהשאלות אם הטבחית יודעת לעשות את מלאכתה כהלכה או מה מצב המזרנים נוגעות לכם יותר מאשר לנו . 
אנחנו מתעניינים בגופה . 
קוניסטון קיבל את העקיצה ברוח טובה . 
" נכון . 
אנחנו נבדוק את העניינים הללו אם הוועידה הזו תצא לפועל . 
הדבר הראשון שהעשירים ובעלי השררה לומדים להעריך הוא הנוחות . 
הייתי צריך לציין קודם שהנצר האחרון לבית הולקומב היא תושבת קבועה על האי . 
מיס אמילי הולקומב , בת שמונים פלוס , מרצה באוקספורד לשעבר . 
היסטוריונית , אם אינני טועה . 
זה התחום שלך , לא כן , אדם – אבל אתה למדת במקום האחר , בקיימברידג' , כמדומני ? 
היא תשתף איתך פעולה או תעשה לך את המוות , אחת מהשתיים . 
ואם אני יודע משהו על נשים אקדמאיות , האפשרות השנייה סבירה יותר . 
תודה שאתה לוקח את זה על עצמך . 
אני אהיה בקשר . 
הרקנס קם כדי ללוות את קוניסטון ואת ריווס אל מחוץ לבניין . 
דלגליש נפרד מהם ליד המעליות וחזר למשרדו . 
ראשית עליו לטלפן לקייט ולבנטון - סמית . 
לאחר מכן יצטרך לערוך שיחה טלפונית נוספת , קשה יותר . 
הוא ואֶמה לוונהאם היו אמורים לבלות יחדיו את הלילה ואת כל יום המחרת . 
אם היא תכננה להסתובב בלונדון אחר הצהריים , ייתכן שכבר יצאה לדרך . 
במקרה זה ינסה לתפוס אותה בטלפון הנייד . 
זאת לא תהיה השיחה הראשונה מסוג זה שהם ינהלו , וכמו תמיד היא תצפה לה במידה מסוימת . 
היא לא תתלונן – אמה לעולם אינה מתלוננת . 
לשניהם יש מדי פעם מחויבויות שאינן סובלות דיחוי והזמן שהם מבלים יחד יקר יותר דווקא משום שלעולם אינו ודאי . 
והיו שלוש מילים שרצה לומר לה וגילה שאינו יכול לבטאן בטלפון . 
גם הן יצטרכו לחכות . 
הוא פתח מעט את הדלת ותחב את ראשו לחדרה של עוזרתו האישית . 
" סוזי , תשיגי לי בבקשה את המפקחת מיסקין ואת סמל בנטון - סמית . 
כמו כן אזדקק למכונית שתיקח אותנו למנחת המסוקים בָּטֶרסי , נאסוף קודם את בנטון - סמית ואחר - כך את המפקחת מיסקין . 
ערכת הרצח שלה נמצאת במשרדה . 
תדאגי שישימו אותה במכונית , בבקשה . 
הקריאה הזאת לא יכלה לבוא בזמן יותר לא - מתאים . 
בחודש האחרון עבד 16 שעות ביממה ואף - על - פי שהיה יכול להסתדר עם העייפות , הוא התחיל לחוש אפיסת כוחות מצטברת ונכסף בכל מאודו למעט מנוחה , לשקט ולבילוי יומיים מאושרים בחברתה של אמה . 
דלגליש אמר לעצמו שרק הוא אשם בקלקול סוף השבוע שלו . 
הוא לא היה חייב ליטול על עצמו שום חקירה של חשד ברצח , גם אם הקורבן חשוב מבחינה פוליטית או חברתית והפשע מעורר עניין . 
לא מעט קצינים בכירים היו מעדיפים שיתמקד ביוזמות שבהן הוא מעורב גם כך עד מעל לראשו , בקשיי השיטור בחברה רב - גזעית שבה הסמים , הטרור וארגוני הפשע הבינלאומיים הם האתגר העיקרי , בהצעה להקמת כוח בילוש חדש המסוגל לטפל בפשעים חמורים שאותם עדיף לחקור על בסיס כלל - ארצי . 
התוכניות ייתקלו בסיבוכים פוליטיים ; כך קורה תמיד כשמדובר בשיטור ברמה גבוהה יותר . 
משטרת המטרופולין זקוקה לקצינים בכירים שירגישו בנוח בעולם הדו - פרצופי הזה . 
הוא הרגיש שנשקפת לו סכנה להפוך לעוד ביורוקרט , חבר ועדה , יועץ , מתאם – הכול חוץ מבלש . 
ואם זה יקרה , האם לא יחדל להיות משורר ? 
האם לא מהקרקע העשירה של חקירת הרצח , מהמשיכה שבחשיפה ההדרגתית של האמת , מהמאמץ המשותף והסיכוי לסכנה , מעליבותם של חיים נואשים ורצוצים צומחת ועולה השירה שלו ? 
אבל עכשיו , כשקייט ובנטון - סמית בדרכם לכאן , יש דברים שצריך לעשות ומהר , פגישות שצריך לבטל בתבונה , ניירות שצריך לנעול במגירות , ענף יחסי ציבור שאותו צריך לעדכן . 
הוא החזיק תיק ארוז דרך קבע למקרי חירום פתאומיים מעין אלה , אבל התיק היה בדירתו שבקווינהייז ודלגליש שמח על ההכרח לעבור דרך שם . 
מעולם לא טלפן לאמה מהניו - סקוטלנד - יארד . 
היא תדע מה הוא עומד לומר ברגע שתשמע את קולו . 
היא תעשה סידורים משלה לסוף השבוע , אולי תדאג שיהיה רחוק ממחשבותיה כשם שיהיה רחוק מחברתה . 
כעבור עשר דקות סגר אחריו את דלת משרדו ולראשונה בחייו הביט לאחור , כאילו הוא אדם הנפרד ממקום שהיה קשור אליו במשך שנים רבות ואולי לא ישוב עוד לראותו לעולם . 
2 
המפקחת קייט מיסקין עדיין שכבה במיטה , בדירתה המשקיפה על התמזה . 
בדרך - כלל נהגה להגיע למשרדה בשעה מוקדמת בהרבה , ותמיד , גם בימי המנוחה , כבר הייתה מסיימת מזמן להתקלח , להתלבש ולאכול ארוחת בוקר . 
ההשכמה הייתה טבע שני לקייט . 
חלקית היה זה עניין של בחירה , חלקית הרגל מימי הילדות כאשר , בתחושה יומיומית כבדה של אסון מדומה , הייתה לובשת את בגדיה מיד עם יקיצתה , במאמץ נואש להיות מוכנה להתמודדות עם הפורענות הצפויה : שריפה באחת הדירות התחתונות שתחסום את דרכי המילוט , מטוס שיתרסק דרך החלון , רעידת אדמה שתמוטט את הבניין רב הקומות ותטלטל את מעקה המרפסת שיישבר תחת ידיה הנאחזות בו בכל כוחן . 
תמיד שמעה בתחושת הקלה את קולה החלוש והנרגן של סבתה הקוראת לה לתה של שחרית . 
סבתה הייתה נרגנת בצדק : הבת שאותה לא רצתה ללדת מתה והיא הייתה כלואה בדירה בבניין רב קומתי שבו לא רצתה לגור , טיפלה בנכדה לא חוקית שאותה לא רצתה לגדל והתקשתה לעמוד בייסורי האהבה אליה . 
אבל סבתה כבר מתה וגם אם העבר לא מת ולא ימות לעולם , עם השנים למדה בדרך הקשה להבין ולקבל את הדברים הטובים ואת הדברים הרעים שנעשו לה . 
בשלב זה של חייה היא הביטה על לונדון שונה לחלוטין . 
דירתה הייתה ממוקמת בפינת הבניין הניצב על גדת הנהר והיה לה נוף כפול ושתי מרפסות . 
מחדר האורחים יכלה להשקיף לכיוון דרום - מערב על הנהר ועל התנועה שלעולם אינה נפסקת : דוברות וספינות שעשועים , סירות מנוע של משטרת הנהר ושל רשויות נמל לונדון , אוניות נוסעים גדולות העושות את דרכן במעלה הנהר כדי לעגון סמוך לטאוור ברידג' . 
מחדר השינה שלה ראתה את אזור העסקים והבנקאות החדש של לונדון , הקֶנֶרי ווֹרף , שהמגדל הגבוה ביותר שלו מזדקר כעיפרון ענקי ; את המים הדוממים של נמל וֶסט אינדיה ואת מסילת הרכבת הקלה של דוֹקלֶנדס , שקרונותיה נראו מרחוק כמו צעצועי ילדים המופעלים בקפיץ נמתח . 
המתח בין ניגודים היה חביב עליה מאז ומתמיד וכאן יכלה לדלג בעיניה בין הישן לחדש , לסקור את חיי הנהר על כל ניגודיהם , מאור ראשון ועד דמדומים . 
עם בוא הלילה הייתה עומדת ליד מעקה המרפסת ומתבוננת כיצד הופכת העיר לתמונת אורות זוהרת , המאפילה על הכוכבים ומכתימה את השמים בנוגה הארגמני שהיא מקרינה . 
הדירה , שאת רכישתה תכננה מכבר ומימנה בעזרת משכנתה נוחה , הייתה הבית , מקום המפלט , הביטחון הכלכלי , חלום ישן שהתגשם במלט ובלבנים . 
איש מעמיתיה לעבודה לא הוזמן עד כה לבקר בדירה ומאהבה הראשון והיחיד , אלן סקאלי , נסע לאמריקה לפני זמן רב . 
הוא רצה שתבוא איתו והיא סירבה , קצת בגלל פחד ממחויבות אבל בעיקר מפני שעבודתה הייתה חשובה לה יותר ממנו . 
ועכשיו , לראשונה מאז הלילה האחרון שבילו ביחד , היא לא הייתה לבדה . 
היא התמתחה במיטה הכפולה . 
מאחורי הווילונות השקופים היו שמי הבוקר צחים ותכולים ורק רצועה צרה של עננים אפורים נראתה בשוליהם . 
תחזית מזג האוויר של אתמול ניבאה עוד יום של שלהי סתיו , עם שמש וממטרים לסירוגין . 
היא יכלה לשמוע קולות קלים ונעימים עולים מהמטבח , מים מבעבעים בקומקום , דלת ארון נפתחת ונסגרת , קרקושם של כלי חרסינה . 
המפקח פירס טָרַנט הכין להם קפה . 
כשהיא לבדה בפעם הראשונה מאז שבאו יחד לדירה , שבה קייט והפכה במוחה את אירועי 24 השעות האחרונות , ללא חרטה אבל בפליאה על מה שקרה . 
שיחת הטלפון מפירס התקבלה במשרדה ביום שני מוקדם בבוקר . 
הייתה זו הזמנה לארוחת ערב ביום שישי . 
הצלצול היה לחלוטין לא צפוי ; הם לא דיברו מאז שפירס עזב את היחידה והצטרף לאגף ללוחמה בטרור . 
הם עבדו יחד ביחידה לחקירות מיוחדות של דלגליש במשך שנים , הוקירו זה את זה , דורבנו מהתחרות הסמויה למחצה ביניהם , שדלגליש , ידעה , ניצל אותה לצרכיו , התווכחו לפעמים בלהט אבל ללא מרירות . 
היא חשבה – היא עדיין חושבת – שהוא אחד הגברים הסקסיים ביותר שהזדמן לה לעבוד במחיצתם . 
אבל אילו היה מנסה אז לשגר לעברה רמזים מובהקים של התעניינות מינית , היא לא הייתה נענית להם . 
ניהול פרשיית אהבים עם עמית שאיתו היא עובדת באופן צמוד לא רק שהיה עלול לערער את מעמדה , אלא גם היה מאלץ אחד משניהם לעזוב את היחידה . 
עבודתה חילצה אותה משיכון אליסון פיירווזר . 
לא הייתה לה כל כוונה להעמיד בסכנה את הישגיה ולעלות על הנתיב הזה , המפתה אך המועד לפורענות . 
היא החזירה לכיסה את הטלפון הסלולרי , מופתעת קמעה מהלהיטות שבה קיבלה את ההזמנה ושואלת את עצמה מה מסתתר מאחוריה . 
האם היה משהו , תהתה , שפירס רצה לבקש ממנה או לדון איתה עליו ? 
קרוב לוודאי שלא . 
בחרושת השמועות של המשטרה המטרופוליטנית , היעילה בדרך - כלל , נפוצו סיפורים על אי - שביעות רצונו מתפקידו החדש , אבל גברים נוהגים להתוודות באוזני נשים על הצלחותיהם , לא על הטעויות שעשו . 
ואחרי ששאל אם היא אוהבת דגים , הוא הציע שייפגשו בשבע וחצי בערב במסעדת שִיקִי . 
הבחירה במסעדה בעלת מוניטין , שמן הסתם אינה זולה , הייתה כשלעצמה רמז דק אם כי מבלבל במקצת . 
האם זה עומד להיות ערב חגיגי מסיבה זו או אחרת , או שמא נוהג פירס בפזרנות כזו תמיד כשהוא יוצא עם נשים ? 
אחרי ככלות הכול , היא מעולם לא התרשמה שחסר לו כסף ולפי השמועות גם לא חסרו לו נשים . 
כשהגיעה למסעדה הוא כבר המתין לה , וכשקם לברך אותה קלטה את המבט המהיר שבו מדד אותה ושמחה על המאמץ שהשקיעה בהופעתה , על התסרוקת הגבוהה והמורכבת של שערה הבהיר המלא , שבשעות העבודה תמיד הוברש במהודק לאחור ונאסף בצמה או בזנב סוס . 
היא לבשה חולצת משי בצבע קרם עמום וענדה את התכשיט היקר היחיד שברשותה , עגילי זהב עתיקים שבכל אחד מהם משובצת פנינה יחידה . 
היא הייתה מופתעת ומעט משועשעת כשראתה שגם הוא טרח על לבושו . 
היא לא זכרה שראתה אותו אי - פעם בחליפה ועניבה וכמעט התפתתה לומר , " התחתכנו קצת , לא ? " 
הם ישבו ליד שולחן פינתי , מתאים להסתודדויות , אבל כאלה כמעט לא היו . 
הארוחה הייתה סיפור הצלחה , הנאה ממושכת ונטולת עכבות . 
הוא מיעט לדבר על תפקידו החדש , אבל היא ציפתה שכך יהיה . 
הם דיברו מעט על הספרים שקראו לאחרונה , על סרטים שמצאו זמן לראות , חילופי דברים רגילים שלתחושתה של קייט לא חרגו מעבר לשיחה מנומסת של שני זרים בפגישת היכרות ראשונה . 
לאחר מכן עברו לקרקע בטוחה יותר של מקרים שחקרו ביחד , רכילות משטרתית , ומעת לעת הסגירו פרטים קטנים מחייהם הפרטיים . 
בסוף המנה העיקרית , שכללה דג סול מדוֹבֶר , הוא שאל , " ומה שלום הסמל החתיך שלכם ? " 
קייט הייתה משועשעת בסתר לבה . 
פירס מעולם לא הצליח להסתיר את עוינותו לפרנסיס בנטון - סמית . 
קייט שיערה שהעוינות הזאת לא נבעה מיפי תוארו של בנטון כמו מגישתם המשותפת של השניים לתפקידם : שאפתנות מרוסנת , אינטליגנטית , טיפוס זהיר ומחושב לפסגה המבוסס על אמונתם שהם מביאים לשיטור יתרונות בולטים , שעם קצת מזל יתוגמלו בקידום מהיר . 
" הוא בסדר גמור . 
קצת להוט מדי לרצות , אולי , אבל האם לא היינו כולנו כאלה כשאדם דלגליש לקח אותנו תחת חסותו ? 
הוא יתעשת . 
" השמועות אומרות שדלגליש חושב לתת לו את התפקיד שלי . 
" התפקיד הקודם שלך ? 
זה אפשרי , אני מתארת לעצמי . 
בסופו של דבר הוא עוד לא אייש את התפקיד הזה . 
אולי החלונות הגבוהים ממתינים עד שתתקבל החלטה מה לעשות עם היחידה . 
מי יודע , הם מסוגלים גם לסגור אותה . 
הם תמיד מחזרים אחרי דלגליש ומציעים לו כל מיני תפקידים גדולים יותר – כמו למשל פיקוד על יחידת הבילוש הארצית ההיא שהם מתכננים . 
השמועות הגיעו מן הסתם גם לאוזניך . 
הוא תמיד עסוק בישיבות כאלה או אחרות עם אנשים רמי דרג . 
בעת שאכלו את הקינוח , השיחה כבר קפצה מעניין לעניין . 
פתאום אמר פירס , " אני לא אוהב לשתות קפה תכף אחרי הדג . 
" או אחרי היין הזה , אבל אני חייבת להתפכח . 
זה , חשבה , לא היה הוגן . 
היא מעולם לא שתתה עד כדי איבוד שליטה . 
" אנחנו יכולים ללכת לדירה שלי . 
היא די קרובה . 
" או לשלי . 
היא משקיפה על הנהר , " אמרה קייט . 
ההזמנה ניתנה בפשטות גמורה , וכך היא גם התקבלה . 
הוא אמר , " טוב , נלך לדירה שלך . 
אבל בדרך אני חייב לעבור בשלי . 
היא הציעה להישאר במכונית כשיעלה , והוא נעדר לא יותר משתי דקות . 
כעבור עשרים דקות , כשפתחה את דלת דירתה ונכנסה איתו לחדר האורחים המרווח שאחד מקירותיו עשוי חלונות גדולים המשקיפים אל התמזה , ראתה את החדר בעיניים חדשות : חסר מעוף , מרוהט כולו ברהיטים מודרניים , בלי מזכרות , בלי כל עדות שלבעלת הבית יש חיים אישיים , הורים , משפחה , חפצים העוברים בירושה מדור לדור – חדר מסודר ולא אישי כמו דירה לדוגמה הערוכה בצורה מחוכמת כדי שתימכר במהירות . 
בלי להסתכל סביבו ניגש פירס אל החלונות ואחר פתח את הדלת ויצא למרפסת . 
" אני מבין מדוע בחרת בדירה הזו , קייט . 
היא לא יצאה אחריו אלא עמדה והסתכלה על גבו , רואה מאחוריו את המים השחורים הגלייניים , המבותקים ומצולקים ברצי כסף מפזזים , את הצריחים והמגדלים , את גושי הבניינים הענקיים בגדה שממול , המשובצים מלבני אור . 
הוא בא איתה למטבח בעת שטחנה את פולי הקפה , ערכה את הספלים , חיממה חלב שהוציאה מהמקרר . 
לאחר מכן , כשישבו יחד על הספה וסיימו לשתות את הקפה שלהם והוא גחן אליה ונשק על שפתיה בעדינות אבל מבלי להרפות , היא ידעה מה עתיד לקרות . 
אבל האם לא ידעה זאת מהרגע הראשון שנכנסה למסעדה ? 
" הייתי רוצה להתקלח , " אמר . 
היא צחקה . 
" ישר ולעניין , פירס ! 
חדר האמבטיה נמצא שם . 
" למה שלא תצטרפי אליי , קייט ? " 
" אין מספיק מקום . 
תתחיל אתה . 
הכול נעשה בקלות כזאת , בטבעיות כזאת , בצורה נטולת ספקות ומתח , אפילו ללא חשיבה מודעת . 
ועכשיו , כששכבה במיטה באור הבוקר הרך ושמעה את המים זורמים במקלחת , חשבה על ליל אמש בערבוביה מתוקה של זיכרונות ומשפטים קטועים . 
" חשבתי שאתה אוהב רק בלונדיניות מטומטמות . 
" לא כולן מטומטמות . 
וגם את בלונדינית . 
" השיער שלי חום בהיר , לא בלונדיני צהוב , " אמרה . 
הוא שב והסתובב אליה והעביר את אצבעותיו בשערה , מעשה בלתי צפוי , מכמיר בעדינותו . 
היא ציפתה שפירס יהיה מאהב מנוסה ומיומן , אבל לא ידעה עד כמה פשוטים ונטולי עכבות יהיו גיפופיהם המענגים . 
הם התעלסו צוחקים ומלאי תשוקה בעת ובעונה אחת . 
ולאחר מכן , כששכבה במרחק מה ממנו במיטתה הכפולה , מאזינה לנשימתו וחשה את חום גופו הזורם אליה , נראה לה טבעי שהוא שם . 
היא ידעה שתינוי האהבים כבר התחיל למוסס את הפקעת הנוקשה , המורכבת מחוסר אמון בעצמה ומהגנתיות יתר , שהעיקה על לבה כמשקולת , ומאז פרסומו של דוח מקפירסון , שהאשים את משטרת המטרופולין ב " גזענות ממוסדת " , צברה שכבות נוספות של מרירות ותחושת נבגדות . 
פירס , שהיה ציני ומתוחכם מבחינה פוליטית יותר ממנה , לא הסכים איתה . 
" כל ועדות החקירה הרשמיות יודעות איזה ממצאים מצפים לקבל מהן . 
חלק מהוועדות הפחות אינטליגנטיות עושות את עבודתן בלהיטות יתרה . 
זה יהיה מגוחך אם תאבדי בגללם את עבודתך או תתני להם להרוס את האמון שלך בעצמך ואת שלוות נפשך . 
דלגליש , בטקט רב ולעתים ללא מילים , שכנע אותה לוותר על כוונתה להתפטר . 
אבל היא ידעה שבשנים האחרונות החלה שחיקה איטית במסירות , במחויבות ובהתלהבות הנאיבית שאיתם התחילה את שירותה במשטרה . 
היא עדיין הייתה קצינה מוערכת ומיומנת . 
היא אהבה את עבודתה ולא יכלה לחשוב על שום עבודה אחרת שתוכל לעשות או שתתאים לה . 
אבל היא התחילה לפחד ממעורבות רגשית , גוננה על עצמה יותר מדי , חששה יותר מדי ממה שהחיים יכולים לעולל לה . 
אולם עכשיו , כששכבה לבדה והקשיבה לקולות העמומים שהשמיע פירס המסתובב בדירה , התעורר בה רגש כמעט נשכח של שמחה . 
היא התעוררה ראשונה , ובפעם הראשונה בחייה נעלמו שרידי החרדה מהילדות . 
במשך שלושים דקות שכבה והתענגה על תחושת הסיפוק וההנאה שמילאה את גופה , מתבוננת באור ההולך וגובר , מודעת לקולות הראשונים של היום המגיעים מהנהר , לפני שקמה בכוונה לחמוק לחדר האמבטיה . 
תנועתה העירה אותו . 
הוא זע , שלח את ידו אליה ואז התיישב פתאום כמו איזה נחום - תקום פרוע . 
שניהם פרצו בצחוק . 
כשהיו יחד במטבח הוא סחט תפוזים בעת שהיא הכינה תה , ובתום ההכנות לקחו טוסטים חמים מרוחים בחמאה למרפסת ואת הפירורים השליכו לשחפים שצרחו והסתערו עליהם במערבולת של כנפיים חובטות בפראות ומקורים נוֹקשים . 
לאחר מכן חזרו למיטה . 
המים הפסיקו לזרום ולגרגר במקלחת . 
הגיע הזמן לקום ולעמוד בפני התסבוכות של היום . 
היא הורידה את רגליה מהמיטה כשהטלפון הנייד שלה צלצל . 
הוא הזניק אותה לפעולה כאילו שמעה אותו בפעם הראשונה בחייה . 
פירס יצא מהמטבח , מגבת כרוכה למותניו , מחזיק את קנקן הקפה בידו . 
היא אמרה , " אוי , אלוהים , מצאו להם זמן . 
" אולי זאת שיחה אישית . 
" לא בטלפון הזה . 
היא הושיטה יד לשידה שליד מיטתה ולקחה את הטלפון , האזינה בקשב , אמרה " כן , המפקד , " וניתקה . 
ואז אמרה , יודעת שאינה יכולה להסתיר את ההתרגשות בקולה , " מקרה חדש . 
חשד לרצח . 
על אי מול חופי קורנוול . 
זאת אומרת טיסה במסוק . 
אני אמורה להשאיר את המכונית כאן . 
דלגליש שולח נהג שיאסוף את בנטון ואחר - כך אותי . 
אנחנו אמורים להיפגש במנחת המסוקים בָּטֶרסי . 
" מה עם ערכת הרצח שלך ? " 
היא כבר התחילה לנוע , בחופזה , יודעת מה עליה לעשות ובאיזה סדר . 
מדלת חדר האמבטיה קראה , " היא במשרד . 
דלגליש ידאג שישימו אותה במכונית . 
" הוא שולח מכונית שתיקח אותך , אז מוטב שגם אני אזדרז . 
כי אם נוֹבִּי קלארק יהיה הנהג והוא יראה אותי , לא יעבור רגע עד שכל כנופיית הנהגים תשמע את החדשות . 
לא נראה לי שאנחנו מוכרחים לספק חומר לרכילות של הקפיטריה . 
כעבור דקות אחדות הניחה קייט את תיק הנסיעות שלה על המיטה והתחילה לארוז אותו במהירות ובשיטתיות . 
היא תלבש , כרגיל , את מכנסי הצמר ואת מקטורן הטוויד שלה , עם אפודת קשמיר בעלת צווארון גולף . 
גם אם מזג האוויר הנעים יימשך , אין טעם לארוז בגדי פשתן או כותנה – באיים , רק לעתים נדירות חם עד כדי אי - נוחות . 
בתחתית התיק הונחו נעלי הליכה נוחות , יחד עם זוג תחתונים וחזייה להחלפה . 
את אלה תוכל לכבס מדי יום . 
היא ארזה בתיק גם אפודה נוספת , חמה יותר , והוסיפה חולצת משי מגולגלת בקפידה . 
מעל כל אלה שמה פיג'מה ואת חלוק הצמר שלה . 
היא תחבה פנימה את תיק כלי הרחצה הרזרבי , המוכן תמיד עם כל הדברים שהיא עשויה להזדקק להם . 
אחרונים הוכנסו לתיק שני פנקסי רשימות חדשים , מספר עטים כדוריים וספר בכריכה רכה שהייתה באמצע קריאתו . 
כעבור חמש דקות היו שניהם לבושים ומוכנים לצאת . 
היא הלכה עם פירס לחניון התת - קרקעי . 
ליד דלת מכונית האלפא - רומיאו שלו הוא נשק על לחיה ואמר " תודה על חברתך בארוחת הערב , תודה על ארוחת הבוקר , ותודה על כל מה שהיה ביניהם . 
שלחי לי גלויה מהאי המסתורי שלך . 
חמש מילים יספיקו לי מעל ומעבר , בתנאי שיבואו מהלב . 
הלוואי שהיית כאן , באהבה קייט . 
היא צחקה אבל לא ענתה . 
על החלון האחורי של הווקסהול שיצאה מהחניון לפניו הייתה מדבקה , תינוק באוטו . 
המדבקות האלה תמיד עוררו את חמתו של פירס . 
הוא הוציא מתא הכפפות שלט שעליו נכתב ביד הורדוס באוטו , הצמיד אותו לחלון הקדמי , נופף בידו לשלום ונסע . 
קייט עמדה והסתכלה אחריו עד שצפר לפרידה אחרונה ופנה לכביש הראשי . 
עכשיו השתלט עליה רגש שונה , פחות מורכב אבל מוכר היטב . 
תהיינה אשר תהיינה הבעיות שתצמחנה מהלילה המדהים הזה , המחשבה עליהן תצטרך להידחות . 
במקום כלשהו , שאותו יכלה לפי שעה רק לדמיין , מצויה גופה בתהליך ההתאיינות הקר של המוות . 
קבוצת אנשים ממתינה לבואה של המשטרה , חלקם שרויים במצוקה , רובם מודאגים , אחד מהם מחזק ודאי את רוחו בתערובת משכרת של התרגשות והחלטיות . 
מאז ומתמיד הטרידה אותה המחשבה שמישהו חייב למות לפני שהיא תוכל לחוות את התרוממות הרוח הזו הספוגה רגשי אשם . 
יהיה שם גם החלק שהיא אהבה יותר מכול , התכנסות הצוות בסופו של יום עבודה כשאדם דלגליש , היא ובנטון - סמית ידונו בראיות , ייטלו לידיהם את הרמזים , ישליכו את חסרי התועלת שבהם ויצרפו את האחרים זה לזה כמו פיסות של פאזל . 
אבל היא ידעה מהיכן צומח הנבט הקטן של בושה . 
והיא חשדה שדלגליש מרגיש כמוה , על אף שמעולם לא שוחחו ביניהם על כך . 
הוא צומח מהידיעה כי חלקיו של הפאזל שבו שיחקו , היו שברי חייהם של גברים ונשים אומללים . 
היא המתינה עם התיק בידה מחוץ לדירה וכעבור שלוש דקות ראתה את המכונית פונה אל כביש הגישה . 
יום העבודה התחיל . 
3 
סמל פרנסיס בנטון - סמית גר לבדו בקומה ה - 16 של בית דירות שנבנה אחרי המלחמה , צפונית - מערבית לשֶפֶּרד'ס בוש . 
מתחת לדירתו היו 15 קומות של דירות זהות ושל מרפסות זהות . 
המרפסות , שהשתרעו לכל אורך הקומה , לא אפשרו כל פרטיות , אבל שכניו הפריעו לו רק לעתים נדירות . 
אחד מהם השתמש בדירתו כמקום מגורים חליפי ובקושי ביקר בה , והאחר , שהועסק באיזו עבודה מסתורית בסיטי , יצא בבוקר עוד לפני בנטון וחזר בחשאיות מחתרתית בשעות הקטנות של הלילה . 
הרשות המקומית , שבעבר נהגה לשכן בבניין את זכאי הדיור שלה , מכרה אותו למשקיעים פרטיים ששיפצו את הדירות והוציאו אותן למכירה . 
למרות המבואה המשופצת , המעליות החדישות שלא סבלו מנזקי ונדליזם והצבע החדש , עדיין היה הבניין פשרה אומללה בין כלכלה זהירה , גאווה אזרחית וקונפורמיות ממסדית , אבל לפחות הוא היה בלתי מזיק מבחינה אדריכלית . 
הוא לא עורר כל רגש לבד מהפתעה על כך שמישהו טרח לבנות אותו בכלל . 
גם בשטח הפתוח שנשקף מהמרפסת לא היה כל דבר ראוי לציון . 
בנטון ראה לנגד עיניו נוף תעשייתי בגווני שחור ואפור , ששולטים בו בתי דירות מלבניים מרובי קומות , בניינים תעשייתיים שלא תואר ולא הדר להם ורחובות צרים של בתים טוריים , שרידים קשי עורף מהמאה ה - , 19 המשמשים כיום מקום משכנם השמור היטב של בעלי מקצועות חופשיים צעירים ושאפתנים . 
הוֶוסטוֵויי , הכביש המהיר הבנוי על עמודים גבוהים , התעקל מעל מגרש מלא עד אפס מקום בקרונות מגורים של תושבים ארעיים שחיו מתחת לעמודי הבטון וכמעט לא העזו לזוז ממקומם . 
מאחוריהם היה שטח מגודר מלא בשלדיהן המעוכים של מכוניות נטושות , סבך דוקרני ומחליד המסמל את שבירותם של חיי אנוש ותקוותיו . 
אבל עם רדת הלילה חל שינוי מדהים בנוף שהאורות עשו אותו ערטילאי ומסתורי : רמזורים החליפו צבעים , מכוניות נעו כאוטומטים על כבישים נוזליים , עגורנים גבוהים שנטו לפנים כמו גמלי שלמה עם אור יחיד בראשם , היו הקיקלופים הגרוטסקיים של הלילה . 
מטוסים גלשו בדממה לעבר נמל התעופה היתרו ֹ משמים כחולים - שחורים , זרועים חבּורות עננים ססגוניים , וככל שהעמיקו הדמדומים מיהרו האורות ונדלקו – קומה אחר קומה – בדירות שברבי הקומות . 
אבל , הן ביום והן בלילה לא היה זה נוף לונדוני ייחודי . 
בנטון חשב שבאותה מידה הוא יכול להשקיף על כל עיר גדולה אחרת . 
אף לא אחד מציוני הדרך המוכרים של העיר נח לרגליו – לא מראה הנהר , לא גשרים צבועים מוצפים באור זרקורים , לא מגדלים או כיפות מפורסמים . 
אבל דווקא האנונימיות הזאת , גם של הנוף , שנבחרה בקפידה , הייתה הדבר שבו רצה . 
כאילו לא הצמיח כל שורשים בקרקע , כאילו לא הייתה לו מכוֹרה . 
שישה חודשים אחרי שהתגייס למשטרה הוא נכנס לגור בדירה הזאת , השונה תכלית השינוי מבית הוריו שברחוב עתיר העלווה של דרום קנסינגטון , עם המדרגות הלבנות המוליכות לדלת קדמית מעוטרת בעמודים , הצבע המבהיק והטיח הנקי ללא רבב . 
הוא החליט לעזוב את הדירה הקטנה , הנפרדת , בקומה העליונה של הבית , חלקית מפני שהרגיש כי מגורים בבית ההורים הם בושה לאדם שעבר את גיל שמונה - עשרה , אבל בעיקר מפני שלא ראה כל אפשרות להזמין עמית לעבודה לדירה הזו . 
מספיק שמישהו ייכנס בדלת הראשית של הבית כדי שידע מיד מה הוא מייצג : כסף , זכויות יתר , תרבות שבעה של ליברל אמיד מהרובד העליון של מעמד הביניים . 
עם זאת ידע שהעצמאות לכאורה שהוא מפגין כעת אינה אלא אחיזת עיניים ; הוריו היו אלה ששילמו תמורת הדירה וכל תכולתה – משכורתו לא הייתה מאפשרת לו לעזוב את ביתם בדרך אחרת . 
הוא הסתדר בנוחות רבה , אבל אמר לעצמו בלגלוג שרק מבקר הבקיא בריהוט מודרני יוכל לנחש כמה עלו פריטים אלה , הפשוטים למראית עין בלבד . 
אלא שאיש מעמיתיו מעולם לא בא לבקרו . 
כמגויס חדש כלכל את מעשיו בזהירות בהתחלה , יודע שבעיניהם הוא מועמד על תנאי ויתקבל כאחד מהם רק אחרי ביקורת ממושכת ומחמירה יותר מהערכתם המשוחדת של הממונים עליו . 
עם זאת , הוא קיווה שיתייחסו אליו , אם לא בחברות כי אז לפחות בסובלנות ובכבוד , ובמידה מסוימת אכן זכה לכך . 
אבל היה ברור לו שהם עדיין מסתכלים עליו בחשדנות מה . 
הוא הרגיש שארגונים שונים , לרבות החוק הפלילי שנועד לגונן על רגישויותיו הגזעיות , מגוננים עליו כאילו היה נוח להיפגע כמו בתולה ויקטוריאנית הפוגשת סוטה מין מתערטל . 
כשלעצמו היה מעדיף שהלוחמים בגזענות יניחו לו לנפשו . 
האומנם הם מבקשים להדביק לבני מיעוטים סטיגמה של אנשים הלוקים ברגישות יתר , חסרי ביטחון עצמי ופרנואידים ? 
עם זאת , הוא הבין שחלקית יצר הוא עצמו את הבעיה , בהתנהגותו העצורה שהייתה חריגה יותר ונסבלת פחות מביישנות גרידא ובלמה כל ניסיון התקרבות אליו . 
הם פשוט לא ידעו מי הוא ; הוא עצמו לא ידע מי הוא . 
וזו , חשב , לא רק תוצאה של היותו בן תערובת . 
העולם הלונדוני שהכיר , העולם שבו עבד , היה מאוכלס אנשים ונשים בעלי רקע גזעי , דתי ולאומי מעורב . 
ונראה לו שהם מסתדרים לגמרי לא רע . 
אמו הייתה ממוצא הודי , אביו היה אנגלי , היא רופאת ילדים והוא מנהל בית - ספר מקיף לונדוני . 
הם התאהבו ונישאו כשהיא הייתה בת שבע - עשרה ואביו מבוגר ממנה ב - 12 שנים . 
הם אהבו זה את זה אהבת נפש ואהבתם לא פחתה גם כיום . 
מתמונות החתונה ידע שהיא הייתה יפהפייה מסחררת ; היא עדיין הייתה יפה . 
לנישואים הביאה , מלבד היופי גם כסף רב . 
מילדותו הרגיש כאורח לא קרוא בעולמם המסתפק בעצמו . 
שניהם היו עסוקים עד מעל לראשם ולמדו בשלב מוקדם של נישואיהם להוקיר את מעט הזמן הפנוי שבו יכלו לבלות ביחד . 
הוא ידע שהם אוהבים אותו ודואגים לשלומו . 
עם זאת , בכל פעם שנכנס בשקט ובאופן לא צפוי לחדר שבו ישבו לבדם , יכול לראות את עננת האכזבה מכסה את פניהם ונהפכת חיש קל – אבל לא די מהר – לחיוכים מזמינים . 
נראה שהשוני באמונותיהם הדתיות מעולם לא הפריע להם . 
אביו היה אתאיסט , אמו הייתה קתולית ופרנסיס גודל וחונך ברוח זו . 
אבל כשהתבגר וזנח בהדרגה את הדת הקתולית כדרך שהיה משיר אולי חלקים מילדותו , דומה היה שאף אחד מהוריו לא הבחין בכך , ואם הבחינו , לא הרגישו שיש להם זכות למתוח עליו ביקורת . 
הם לקחו אותו איתם כשנסעו לביקורם השנתי בדלהי , וגם שם הוא הרגיש זר . 
דומה היה שרגליו , המתוחות עד כאב משני צדי הגלובוס החג על צירו , אינן מצליחות לעמוד יציב על אף אחת משתי היבשות . 
אביו אהב לבקר בהודו , הרגיש שם כמו בבית , התקבל שם בתרועות שמחה , צחק , הקניט והוקנט , לבש בגדים הודיים , ביצע את הקידה המסורתית בטבעיות גדולה יותר משלחץ ידיים באנגליה ושב לביתו אחרי פרידה רווית דמעות . 
בילדותו ובנערותו של בנטון נהגו מארחיו ההודים לעשות מהומה גדולה סביבו , להלל את יפי תוארו את חוכמתו , אבל הוא עמד שם נבוך , החליף עמם מחמאות מנומסות וידע שאינו משתייך אליהם . 
הוא קיווה שבחירתו ליחידת החקירות המיוחדות של אדם דלגליש תעזור לו לחוש נוח יותר בתפקידו , אולי אפילו בעולמו המנותק . 
ותקוותו אכן התגשמה , במידה מסוימת . 
הוא ראה את עצמו כבר מזל ; השירות ביחידה היה נכס רב ערך בשיקולי ההעלאה בדרגה . 
המקרה האחרון שלו – שהיה גם הראשון – מוות בדליקה במוזיאון בהמפסטד , היה מבחן שלהרגשתו עבר אותו בהצלחה . 
במקרה הבא תהיינה אולי בעיות . 
המפקח פירס טרנט היה ידוע כקצין תובעני ולעתים גם בלתי צפוי , אבל בנטון הרגיש שהוא יודע איך להסתדר עם טרנט , זיהה בו את אותו קמצוץ של שאפתנות , ציניות וקשיחות שהיטיב להבין משום ששיקף את תכונותיו הוא . 
אבל טרנט עבר לאגף הלוחמה בטרור ומעתה יהיה עליו לעבוד תחת פיקודה של המפקחת קייט מיסקין . 
קייט מיסקין הייתה אתגר פחות מובהק , ולאו דווקא בגלל היותה אישה . 
היא הייתה תמיד עניינית ולא הרבתה לבקר אותו בגלוי כמו טרנט , אבל הוא התרשם שכעמיתה היא מרגישה פחות נוח במחיצתו . 
לא היה לזה כל קשר לצבע עורו , למינו או למעמדו החברתי , אף - על - פי שהייתה לו תחושה שיש לה אי - אלו תסביכים בעניין המעמדי . 
היא פשוט לא חיבבה אותו . 
סתם כך , כאילו הדבר חזק ממנה . 
איכשהו הוא יצטרך , אולי אפילו בקרוב , ללמוד איך מסתדרים עם זה . 
אבל עכשיו נסבו מחשבותיו על התוכניות שערך ליום החופשי הזה . 
הוא כבר נסע על אופניו לשוק האיכרים בנוטינג היל גייט וקנה בשר , פירות וירקות אורגניים לסוף השבוע , שאת חלקם יביא לאמו בשעות אחר הצהריים . 
הוא לא ביקר בבית כבר שישה שבועות והגיע הזמן שיראה את פרצופו , ולו רק כדי להיפטר מרגשי אשם מציקים על שאינו הבן המסור ביותר בעולם . 
ובערב הוא יכין ארוחה לבֶּוורלי . 
היא הייתה שחקנית בת עשרים ואחת שרק סיימה את בית - הספר למשחק וכבר קיבלה תפקיד קטן בסדרת טלוויזיה מרובת פרקים שעלילתה מתרחשת בכפר בסאפוק . 
הם נפגשו בסופרמרקט מקומי , אתר היכרויות ידוע לפנויים או לפנויים זמנית . 
אחרי שבחנה אותו רגע , היא עשתה את הצעד הראשון וביקשה שיוריד לה קופסת עגבניות שלמרבה הנוחות לא יכלה להגיע אליה בעצמה . 
הוא הוקסם ממראיה , מהפנים הסגלגלות העדינות , מהשיער השחור החלק הגזוז בקווצות קוצניות מעל עיניים מלוכסנות קמעה שהעניקו לה מראה משובב של שבריריות אוריינטלית . 
אלא שלאמיתו של דבר היא הייתה אנגלייה גזעית ובאה מאותו רקע חברתי ומקצועי שממנו בא הוא . 
אין ספק שהייתה מרגישה לגמרי בנוח בחדר המגורים של אמו . 
אבל בוורלי זנחה את הגינונים החברתיים ואת המבטא של מעמד הביניים ושינתה את שמה הפרטי והבלתי אופנתי לטובת הקריירה שלה . 
היא שיחקה בסדרה את בתו הסוררת של בעל הפאב המקומי , תפקיד שכבש את לב הציבור . 
השמועות אמרו שעומדים להרחיב את התפקיד עם התפתחויות מסעירות – אונס , ילד לא חוקי , רומן עם האורגניסט של הכנסייה , אולי אפילו רצח , אם כי לא שלה או של התינוק , כמובן . 
הצופים , אמרה לבנטון , אינם אוהבים לראות תינוקות רצוחים . 
ברקיע הזוהר ובן החלוף של תרבות ההמונים , בוורלי הלכה ונעשתה כוכבת . 
בוורלי אהבה התעלסות יצירתית , ממושכת אבל היגיינית מדי , שבסיומה נהגה לעשות יוגה . 
בנטון נשאר אז שוכב במיטתו כשהוא נשען על זרועו ומתבונן בהתפתלויות המדהימות שלה בחיבה נפעמת ושבעה . 
ברגעים אלה ידע שהוא קרוב להתאהבות עד כדי סכנה , אבל לא היו לו אשליות שהרומן הזה יימשך זמן רב . 
בוורלי , שנאמה על סכנותיה של ההפקרות המינית בלהט של מטיף משיחי , העדיפה יחסים של מונוגמיה סדרתית אבל רק לפרק זמן מוגדר עם כל בן זוג . 
אחרי שישה חודשים זה מתחיל לשעמם , הסבירה בענייניות . 
בשלב זה הם כבר היו יחד חמישה חודשים , ואף - על - פי שבוורלי עדיין לא אמרה דבר , בנטון לא ציפה שכישוריו כמאהב או כטבח יקנו לו זמן נוסף . 
הוא עדיין פרק את המוצרים שקנה וחיפש להם מקום במקרר כשהטלפון הנייד בעל המספר החסוי , שהיה מונח על השידה ליד מיטתו , התחיל לצלצל . 
בכל לילה היה בנטון מושיט את ידו כדי לוודא שהוא עדיין מונח במקומו . 
בבוקר , כשיצא לעבודתו הזמנית במשטרת המטרופולין , היה מניח את המכשיר בכיסו ומפציר בו שיצלצל . 
עכשיו הוא טרק את דלת המקרר וזינק אל הטלפון כאילו חשש שהצלצול ייפסק . 
הוא האזין להודעה הקצרה , אמר " כן , המפקד , " וניתק את השיחה . 
היום השתנה באחת . 
תיק הנסיעות שלו כבר היה ארוז , כתמיד . 
הוא התבקש להביא את מצלמתו ואת המשקפת שלו , שתיהן מסוג משובח יותר מאלו שהיו ברשות חבריו לצוות . 
זאת אומרת שהם יצטרכו להסתדר בעצמם ולא יזעיקו גיבוי , צלם או טכנאי זיהוי פלילי כל עוד לא יהיה הדבר הכרחי בהחלט . 
המסתורין הגביר את התרגשותו . 
עכשיו לא נותר לו דבר לעשות לבד משתי שיחות טלפון קצרות , האחת עם אמו והשנייה עם בוורלי . 
שתיהן , העריך , יגרמו לו אי - נעימות קלה אבל לא יכאיבו . 
בציפייה מתוקה , מעורבת במעט חשש , התחיל להרהר באתגר הממתין לו על האי המרוחק מהחוף שאת שמו עדיין לא ידע . 
חלק ראשון 
מוות על אי מרוחק מהחוף 
1 
בשעה שבע של בוקר היום הקודם , באטלנטיק קוטג' שעל האי קומב , יצאה אמילי הולקומב מהמקלחת , כרכה מגבת למותניה והתחילה לעסות את זרועותיה ואת צווארה בקרם לחות . 
בחמש השנים שעברו מאז מלאו לה שבעים וחמש הפכה פעולה זו להיות חלק משגרת יומה , אבל היא לא טיפחה תקוות שתוכל להשיג בעזרתה הרבה יותר מריכוך זמני של נזקי הזמן , וגם לא היה אכפת לה במיוחד . 
בצעירותה , וגם בהיותה בגיל העמידה , טרחה מעט מאוד על הופעתה החיצונית , ועכשיו תהתה לפעמים אם אין זה חסר טעם , ואולי גם משפיל במקצת , להתחיל בטקסים גוזלי הזמן האלה דווקא כאשר התוצאות אינן יכולות לגרום עונג לאיש מלבדה . 
אולם מצד שני , האם ביקשה אי - פעם לגרום עונג למישהו אחר ? 
היא תמיד הייתה אישה נאה , לדעתם של אחדים אפילו יפה , אך ודאי לא חיננית , עם תווי פנים חזקים , עצמות לחיים גבוהות , עיני אגוז גדולות מתחת לגבות ישרות , אף צר ומעט נשרי ופה רחב ומחוטב שיכול בטעות להיחשב נדיב . 
גברים מסוימים חשבו שהיא אישה מפחידה ; אחרים – שעמם נמנו היותר אינטליגנטים – ראו בחריפות שכלה אתגר ונמשכו למיניות החבויה שלה . 
כל מאהביה הסבו לה עונג רב , איש מהם לא גרם לה כאב , הכאב שהיא גרמה להם נשכח מכבר וגם בשעתו הוא לא ציער אותה יותר מדי . 
כעת , כשכל התשוקה כבר מוצתה , היא שבה לאי ילדותה האהוב , לבית האבן שעל קצה הצוק שאותו התכוונה להפוך לביתה הקבוע לשארית ימיה . 
לא הייתה לה כל כוונה להניח לאיש – ודאי שלא לנייתן אוליבר – לגזול אותו ממנה . 
היא כיבדה אותו כסופר – בסופו של דבר , הוא היה ידוע כאחד מכותבי הרומנים הגדולים בעולם – אבל לא חשבה שכישרון גדול , אפילו גאוני , מעניק לאדם זכות להיות אנוכי ומפונק יותר מהמקובל אצל רוב בני מינו . 
היא ענדה את שעונה . 
עד שתשוב לחדר השינה שלה , רַפווּד כבר יסלק את מגש התה של שחרית , וארוחת הבוקר שלה תהיה מוכנה בחדר האוכל : המיזלי והריבה תוצרת בית , החמאה נטולת המלח , הקפה והחלב החם . 
את הטוסט הוא לא יכין עד שישמע אותה נכנסת בדלת המטבח . 
היא חשבה על רפווּד בהנאה מהולה בחיבה . 
ההחלטה שקיבלה הייתה טובה לשניהם . 
הוא היה נהגו של אביה , וכשנותרה אחרונה מכל בני משפחתה ובאה לבית בפאתי אֶקסמוּר כדי לסגור קצוות עם מנהל המכירה הפומבית ולבחור את הפריטים המעטים שחשבה לשמור לעצמה , ביקש לדבר איתה . 
" מאחר שאת עוברת לגור על האי , גברתי , הייתי רוצה להציג את מועמדותי לתפקיד רב - משרתים . 
מאז ומתמיד כונה קוֹמב ּ בפיהם של בני המשפחה ושל המשרתים " האי " , והבית שנבנה עליו נקרא בפשטות " הבית " . 
היא קמה על רגליה ואמרה , " ולאיזו תכלית בשם אלוהים אהיה זקוקה לרב - משרתים , רפווּד ? 
לא היה לנו רב - משרתים מאז ימיו של סבי , ולא יהיה לי צורך בנהג . 
כידוע לך , אין שום כלי רכב על האי לבד מהטרקטורון המביא את האוכל לקוטג'ים . 
" במונח ' רב - משרתים ' , גברתי , השתמשתי במובנו הכללי . 
למעשה התכוונתי למילוי החובות המוטלות על משרת אישי , אבל בהיותי מודע לכך שהמילים ' משרת אישי ' מרמזות על עבודה בשירותו של גבר , חשבתי שהשימוש במונח ' רב - משרתים ' יהיה נוח יותר , גם אם אינו התיאור הנכון של התפקיד . 
" קראת יותר מדי מספריו של פ . 
ג' . 
וודהאוז , אביו מולידו של ג'יבּס האלמותי , רפווּד . 
אתה יודע לבשל ? " 
" מבחר המאכלים שלי מוגבל , גברתי , אבל אני מאמין שהתוצאות ישביעו את רצונך . 
" נו טוב , ממילא לא תצטרך לבשל יותר מדי . 
בבית מוגשת ארוחת ערב ואני מניחה שאלך לאכול שם . 
אבל מה מצב בריאותך ? 
בכל הכנות , אני לא רואה את עצמי מטפלת במישהו ; אין לי סבלנות למחלות - שלי או של אחרים . 
" לא הייתה לי סיבה לבקר אצל רופא בעשרים השנים האחרונות , גברתי . 
ואני צעיר ממך בעשרים וחמש שנים , אם תסלחי לי שאני אומר את זה . 
" משום כך ניתן לצפות , מטבע הדברים , שאני אמות לפניך . 
כשזה יקרה , כנראה לא יהיה לך היכן לגור על האי . 
לא הייתי רוצה שבגיל שישים תישאר פתאום חסר בית . 
" הבעיה הזאת לא צריכה להדאיג אותך , גברתי . 
יש לי בית באֶקסֶטֶר שכיום מושכר על תכולתו לתקופות קצרות , לרוב לאנשי סגל האוניברסיטה . 
בכוונתי לגור שם אחרי הפרישה . 
אני מחבב את העיר הזאת . 
למה דווקא אקסטר ? 
תהתה . 
איזה תפקיד מילאה אקסטר בעברו המסתורי של רפווּד ? 
לדעתה לא הייתה זו עיר מעוררת חיבה במיוחד , חוץ מאשר אולי בלב תושביה . 
" נוכל אפוא לעשות ניסיון . 
אצטרך להתייעץ עם חבר הנאמנים . 
פירושו של דבר שהקרן תצטרך להקצות לי שני קוטג'ים ורצוי שיהיו סמוכים זה לזה . 
אני מניחה שאף אחד משנינו אינו מעוניין להתחלק בחדר האמבטיה . 
" אני ודאי מעדיף קוטג' נפרד , גברתי . 
" טוב , אראה מה אני יכולה לעשות . 
ונתחיל בתקופת ניסיון של חודש , אם לא נתאים זה לזה ניפרד בלי לנטור טינה . 
15 שנים עברו מאז , והם עדיין יחד . 
הוא התגלה כמשרת מעולה וכטבח טוב להפתיע . 
בהדרגה עברה לאכול את ארוחות הערב שלה באטלנטיק קוטג' , במקום בבית . 
פעמיים בשנה יצא לחופשה , בכל פעם לעשרה ימים בדיוק . 
לא היה לה מושג לאן נסע ומה היו מעשיו בימים אלה , והוא מעולם לא סיפר לה . 
מאז ומתמיד הניחה שמגורי קבע על האי אינם אלא בריחה ממשהו , אם כי לפחות במקרה שלה , הדברים שמהם ברחה הציקו לרבים כל - כך מהנרגנים בני דורה עד כי לא היה עוד טעם להתעכב עליהם : רעש , טלפונים ניידים , ונדליזם , אידיוטים שתויים , תקינות פוליטית , חוסר יעילות וניסיונות לתקוף את המצוינות באמצעות כינוייה אליטיזם . 
היא לא ידעה עליו עכשיו הרבה יותר משידעה בעת שהיה נהגו של אביה , ואז ראתה רק לעתים רחוקות את פניו הרבועות וחסרות ההבעה , את עיניו החבויות למחצה מתחת למצחיית כובע הנהגים שלו ואת שערותיו הבלונדיניות בצורה יוצאת דופן אצל גברים , שהיו גזוזות למשעי בצורת חצי סהר על עורפו העבה . 
עם הזמן הם גיבשו שגרה שהתאימה לשניהם . 
מדי ערב בשעה חמש ישבו יחד בקוטג' שלה למשחק יומי של שבץ נא שאחריו לגמו כוס או שתיים של יין אדום – הפעם היחידה שאכלו או שתו בצוותא – ואז הוא שב לקוטג' שלו כדי להכין לה את ארוחת הערב . 
הוא התקבל כחלק מחיי האי , אם כי הייתה לה תחושה שזכויות היתר שלו ועבודתו הקלה עוררו בלבם של אנשי הצוות האחרים תרעומת שלא בוטאה בקול רם . 
היו לו מטלות מוגדרות משלו , אבל גם במצבי החירום הנדירים הוא מעולם לא הציע את עזרתו . 
הם חשבו שהוא מסור לה בשל היותה בת הולקומב האחרונה ; היא חשבה שזה לא מתקבל על הדעת והייתה מצטערת אילו גילתה שטעתה . 
עם זאת , היא הודתה בפני עצמה כי קיימת סכנה שהוא יהפוך לאדם שאינה יכולה להתקיים בלעדיו . 
היא עברה לחדר השינה שלה שמחלונותיו ניבט נוף של ים ושל יבשה כאחד , ניגשה לחלון הצרפתי שבקיר הצפוני ופתחה אותו לרווחה . 
הלילה היה סוער אבל עכשיו נחלשה הרוח ונשבה קלה ולוטפנית . 
מאחורי השטח הגובל במרפסת הקדמית התגבעה הקרקע קלות ובקצה המדרון עמדה דמות חסרת תנועה , נטועה במקומה כפסל . 
נייתן אוליבר לא הסיר את עיניו מהקוטג' . 
הוא ניצב במרחק של פחות מ - 20 מטרים ממנו והיה ברור לה שראה אותה . 
היא נסוגה מהחלון אבל המשיכה ללטוש את עיניה באיש בידיעה שהוא עושה את אותו הדבר . 
הוא לא זע ולא נע וחוסר התנועה של גופו עמד בסתירה לשערותיו הלבנות , שהתערבלו ברוח לרעמה פרועה . 
אפשר היה לדמותו לנביא זעם תנכי אלמלא קיפאונו המעורר אי - שקט . 
עיניו היו נעוצות בקוטג' בכמיהה עצומה שחרגה , לתחושתה , מהנימוק ההגיוני שנתן לרצונו לקבל את המקום , דהיינו שהוא בא לאי תמיד בלוויית בתו מירנדה והעורך הלשוני שלו דניס טרמלט וזקוק לפיכך לשני קוטג'ים צמודים . 
אטלנטיק קוטג' , המבנה היחיד באי שהיה למעשה שני קוטג'ים בעלי קיר משותף , היה נחשק במיוחד . 
האם גם לו , כמו לה , היה צורך לחיות על הקצה המסוכן , לשמוע ביום ובלילה את משק הגלים המתנפצים אל הצוק עשרה מטרים מתחתיו ? 
בסופו של דבר , זה היה הקוטג' שבו נולד וגדל וחי עד גיל שש - עשרה , אז נטש את קומב ללא מילת הסבר והתחיל במסע היחיד שלו אל הכתיבה הספרותית . 
האם זו הסיבה האמיתית ? 
האומנם התחיל להאמין שכישרונו ידעך בלי המקום הזה ? 
הוא היה צעיר ממנה ב - 12 שנים ; כלום הייתה לו תחושה מוקדמת שעבודתו , אולי אפילו חייו , מתקרבים לקצם והוא לא יוכל למצוא מנוחה לנפשו אלא במקום שבו נולד ? 
הפעם הרגישה לראשונה מאוימת על - ידי כוח רצונו . 
והיא מעולם לא הצליחה להשתחרר מאוליבר . 
בשבע השנים האחרונות עשה לו מנהג לבוא לאי מדי שלושה חודשים ולשהות בו שבועיים בדיוק . 
גם אם לא יצליח לנשל אותה – וכי איך יוכל לעשות זאת ? 
– ביקוריו החוזרים ונשנים באי ערערו את שלוותה . 
לא היה כמעט דבר שהפחיד אותה , פרט לחוסר היגיון . 
כלום האובססיה של אוליבר אינה אלא תסמין למשהו מדאיג יותר ? 
האומנם הוא מאבד את שפיות דעתו ? 
היא עמדה דוממת , ממאנת לרדת לארוחת הבוקר כל עוד הוא נמצא שם , וחמש דקות תמימות עברו לפי שפנה לבסוף ונעלם מעבר לרכס . 
2 
בלונדון הייתה לנייתן אוליבר שגרת חיים קבועה , וזו השתנתה אך במעט בביקוריו הרבעוניים באי . 
בקומב התנהגו הוא ובתו כמו שאר האורחים . 
מדי בוקר הביא להם דן פדג'ט ארוחת צהריים קלה , שכללה לרוב מרק , בשרים קרים וסלט . 
את ההוראות להכנת הארוחה נתנה מירנדה מראש בטלפון לסוכנת הבית מרת ברברידג' , וזו מסרה אותן לטבחית . 
בערב הם יכלו לבחור בין אכילה בפרגרין קוטג' לבין השתתפות בסעודה שהוגשה בבניין המרכזי , אבל אוליבר העדיף לאכול בקוטג' את האוכל שבישלה לו מירנדה . 
ביום שישי בבוקר הקדיש אוליבר ארבע שעות לעבודה עם דניס טרמלט על עריכת הרומן האחרון שלו . 
הוא העדיף לבצע את מלאכת העריכה על פלט ההגהה הראשונה של כתב היד והמו " לים שלו השלימו עם האקסצנטריות הזאת , למרות הטרדה הרבה שגרמה להם . 
העריכה שלו הייתה מקיפה – הוא הכניס אפילו שינויים בעלילה ; הוא כתב את הערותיו על גב פלט ההגהה הראשונה בכתב ידו הזעיר והזקוף , והעביר אותן לטרמלט שהעתיקן בצורה קריאה יותר אל עותק נוסף של הפלט . 
באחת בצהריים הם עשו הפסקת אוכל ובשתיים הסתיימה הארוחה הצנועה ומירנדה שטפה את הכלים והניחה על מדף במרפסת את המכלים שייאספו בשעה מאוחרת יותר . 
טרמלט יצא עוד קודם לכן לאכול עם שאר אנשי הצוות בחדר האוכל שלהם . 
אוליבר נהג לשכב לנוח עד שלוש וחצי , אז העירה אותו מירנדה לתה של אחר הצהריים . 
אבל היום החליט לוותר על המנוחה ולרדת לנמל כדי להיות שם בעת שיאגו , הסיראי , יגיע עם הספינה . 
הוא הרגיש צורך לוודא שדגימת הדם שג'ואנה סטָוֶולי לקחה ממנו ביום הקודם הגיעה בשלום למעבדה הפתולוגית של בית - החולים . 
בשתיים וחצי הודיעה מירנדה שהיא הולכת לצפות בציפורים על החוף הצפוני - מערבי ונעלמה עם משקפת תלויה על צווארה . 
מיד אחר - כך החזיר אוליבר בזהירות את שתי החבילות של פלט ההגהה הראשונה למגירת שולחן הכתיבה שלו , השאיר את דלת הקוטג' לא נעולה והלך לאורך שפת הצוק אל שביל האבן התלול היורד אל הנמל . 
מירנדה הלכה מהר כנראה – בעת שסרק את האזור המכוסה שיחים נמוכים וצפופים , לא ראה כל סימן לנוכחותה . 
הוא היה בן שלושים וארבע כשהחליט להינשא , לא בשל איזה צורך מיני או פסיכולוגי דוחק כמו בשל הידיעה שיש משהו חשוד במקצת בהטרוסקסואל המתנזר בגלוי ממין , כאילו העידה התנהגות כזו על אקסצנטריות או , למרבה הבושה , על חוסר יכולת להשיג בת זוג מתאימה . 
הוא לא ציפה לקשיים גדולים במימוש החלטתו , אם כי התכוון לכלכל את צעדיו בשובה ונחת . 
בסופו של דבר , הוא היה רווק מבוקש ; לא הייתה לו כל כוונה לספוג ביזיון של סירוב . 
אבל היוזמה שנטל על עצמו ללא התלהבות יתרה , הצליחה מעל ומעבר למשוער ובמהירות גדולה מהצפוי . 
די היה בחודשיים של ארוחות ערב משותפות ומדי פעם גם בבילוי לילי בפונדק כפרי דיסקרטי , כדי לשכנעו שסידני בֶּלינגֶר היא הבחירה הראויה ; ולא נעלמה מעיניו העובדה שהשקפה זו מקובלת גם עליה . 
מכבר יצאו לה מוניטין של עיתונאית פוליטית מצוינת ; ואם לפעמים הטעה שמה הפרטי הדו - משמעי מישהו , היא רק הפיקה מכך תועלת . 
אמנם ליופייה הדרמתי היו אחראים כסף , איפור מיומן וטעם משובח בבגדים יותר מאשר הטבע , אבל הוא לא ביקש לעצמו יותר מזה , ודאי שלא חלם על אהבה רומנטית . 
שליטתו בתאבונו המיני הייתה גדולה מכדי שיוכל לאבד בגללו את הראש , אבל למרות זאת העניקו לו לילותיהם המשותפים את מלוא ההנאה שציפה לקבל מאישה . 
היא הייתה זו שהובילה את המהלכים , הוא היה זה שהתמסר . 
הוא הניח שהיא מפיקה מהזיווג ביניהם לא פחות תועלת ממנו וזה נראה לו הגיוני ; הנישואים המוצלחים ביותר מבוססים תמיד על שני בני זוג המרגישים שעשו עסקה טובה . 
הנישואים היו אולי מחזיקים מעמד עד היום – אף - על - פי שהוא מעולם לא חשב על נצחיות – אלמלא נולדה מירנדה . 
בנושא זה הוא קיבל על עצמו את רוב האחריות . 
בגיל שלושים ושש הבחין , לראשונה בחייו , בתשוקה לא רציונלית המתפתח אצלו : רצון להוליד בן , או ילד כלשהו , הכרה בעובדה שגם לאתאיסט מושבע כמוהו יעניק צאצא מעט תקווה לאלמותיות עקיפה . 
ההורות , בסופו של דבר , היא אחד הדברים היותר מוחלטים בקיום האנושי . 
על לידתו לא הייתה לו שליטה , מותו בלתי נמנע ומן הסתם יהיה לא נוח לפחות כמו הלידה , הסקס נעשה מבוקר פחות או יותר . 
נותרה אפוא רק ההורות . 
ואצל אדם שהוא גם סופר , הימנעות מעיסוק בתרומה אוניברסלית זו לאופטימיות האנושית כמוה כהשארת חלל ריק בניסיון החיים , העלול לחבל בכישרונו ולהגביל את אפשרויותיו . 
הלידה הייתה אסון . 
למרות בית היולדות היקר , הלידה הייתה ממושכת ונוהלה באופן כושל , המלקחיים שנזקקו להם לבסוף הכאיבו בצורה שקשה לתאר , האלחוש היה פחות יעיל מכפי שסידני קיוותה . 
הניצוץ הזעיר של רוך אינסטינקטיבי , שניצת בקרבו עם המבט הראשון על גופה העירום , המכוסה ריר ודם של בתו דעך עד מהרה . 
ובאשר לסידני , הוא היה מסופק אם היא חשה בו אי - פעם . 
אולי לא עזרה גם העובדה שהתינוקת נלקחה מיד לטיפול נמרץ . 
כשביקר את אשתו , שאל , " את רוצה להחזיק את התינוקת ? " 
סידני טלטלה את ראשה על הכר באי - שקט . 
" למען השם , עזוב אותי במנוחה ! 
אם היא מרגישה מחורבן כמוני , נראה לי שלא תרצה לעבור מיד ליד . 
" איזה שם את רוצה לתת לה ? " זה היה משהו שהם לא דנו בו כלל . 
" חשבתי על מירנדה . 
פלא שהיא נשארה בחיים . 
פלא שאני נשארתי בחיים – ' נס ' זאת המילה הנכונה . 
תחזור מחר , בבקשה . 
אני צריכה לישון עכשיו . 
ותגיד להם שאני לא רוצה לקבל מבקרים . 
אם אתה חושב על אלבום המשפחה , על תמונה של אשתך יושבת במיטה סמוקה מניצחון אימהי ומחבקת עולל ייצוגי , מוטב שתוציא לך את זה מהראש . 
וכדאי שתדע כבר מעכשיו , אני עם העסק הברוטלי הזה גמרתי . 
רוב הזמן היא הייתה אם נעדרת ; כשבילתה עם הילדה בבית בצ'לסי , נהגה בה בחיבה גדולה יותר מכפי שציפה , אבל לעתים קרובות שהתה בחוץ לארץ . 
היה לו כסף עכשיו והכנסותיהם המשותפות הספיקו לשכירת מטפלת , סוכנת בית ועוזרת יומית . 
חדר העבודה שבקומה העליונה של הבית היה מחוץ לתחום לילדה , אבל כל אימת שיצא ממנו היא הלכה בעקבותיו כמו כלבלב , מרוחקת וכמעט שאינה מדברת , אבל מרוצה למראית עין . 
אלא שזה לא נמשך זמן רב . 
אחרי כשמלאו למירנדה ארבע , אמרה סידני באחד מביקוריה בבית , " זה לא יכול להימשך כך . 
נחוצה לה חברת ילדים . 
ישנם בתי - ספר שמקבלים ילדים כבר מגיל שלוש , אני אבקש מג'ודית לברר . 
ג'ודית הייתה עוזרתה האישית , אישה יעילה מאין כמוה . 
ובעניין זה היא גילתה לא רק יעילות , אלא גם רגישות מפתיעה . 
היא הזמינה עלוני מידע , ערכה ביקורים , ביקשה המלצות . 
בסופו של תהליך הצליחה לזמן את הבעל והאישה לפגישה משותפת , ועם אוגדן ביד דיווחה על תוצאות הסקר שערכה . 
" הַיי טְריז , מחוץ לצ'יצ'יסטר , נראה לי כמקום הטוב ביותר . 
זהו בית נחמד עם גינה ענקית שאינו רחוק מאוד מהים . 
כשביקרתי שם , הילדים נראו מאושרים וסיירתי גם במטבח ואחר - כך אכלתי עם הילדים הקטנים במה שהם מכנים אגף הפעוטון . 
לרבים מהילדים הורים המשרתים בחוץ לארץ ונראה לי שבריאותם של הילדים וטובתם הכללית חשובות למנהלת יותר מהישגים בלימודים . 
ואולי זה גם לא חשוב : בעצמכם אמרתם שמירנדה אינה מגלה כל סימני מחוננות בלימודים . 
נראה לי שיהיה לה טוב שם . 
אני יכולה להסדיר לכם ביקור , אם ברצונכם לפגוש את המנהלת ולסייר בבית - הספר . 
לאחר מכן אמרה סידני , " אני יכולה להתפנות ביום רביעי הבא אחר הצהריים ומוטב שגם אתה תבוא . 
אם אנשים ידעו שזרקנו אותה לבית - ספר בלי שהיה לשנינו חשוב מספיק לראות לאן היא הולכת , זה לא ייראה טוב . 
וכך הם נסעו לשם ביחד , מרוחקים זה מזה , מנוכרים כמו שני מפקחים רשמיים של משרד החינוך . 
סידני מילאה את תפקיד האם הדואגת בצורה מושלמת . 
הנאום שנשאה על צרכיה של בתה ועל הדברים שהם מקווים להשיג בשבילה היה מלאכת מחשבת . 
אוליבר רצה רק לחזור מהר לחדר העבודה שלו ולהעלות את הדברים על הכתב . 
אבל הילדים אכן נראו מאושרים להפליא ומירנדה נשלחה לשם כעבור שבוע בלבד . 
בית - הספר היה פתוח לתלמידים בתקופת הלימודים ובחופשות כאחד , ובהזדמנויות המעטות שמצאו לנכון לקחת את מירנדה הביתה לחלק מהחופשה שלה , נראה להם שהיא מתגעגעת להיי טריז . 
אחרי היי טריז הגיע תורה של פנימייה שהציעה השכלה מניחה את הדעת יחד עם טיפול אימהי למחצה שנראה לסידני חשוב . 
מירנדה עמדה בחלק מבחינות הבגרות , אבל לא המשיכה ללמוד מעבר לכך ואוליבר אמר לעצמו שממילא אין היא מתאימה למכללות נשים כמו צ'לטנהאם או סנט פול . 
היא הייתה בת שש - עשרה כשסידני ואוליבר התגרשו . 
הוא הופתע מהטינה שבה מנתה סידני את מגרעותיו אחת לאחת . 
" אתה גבר ממש דוחה , אנוכי , גס רוח , פתטי . 
אתה רוצה להגיד לי שאינך מרגיש איך אתה מוצץ את לשדם של אנשים אחרים , מנצל אותם ? 
מדוע ביקשת להיות נוכח בלידה של מירנדה ? 
דם ולכלוך הם לא הקטע שלך , נכון ? 
ולא רצית להיות שם כדי לתמוך בי . 
אם עוררתי בך בכלל איזה רגש , הוא היה של דחייה פיזית . 
פשוט , חשבת אולי לכתוב על לידה , ובאמת כתבת על לידה . 
אז היית צריך להיות שם , נכון ? 
אתה הקשבת , התבוננת ורשמת הערות . 
רק אחרי שהבנת את כל הפרטים הפיזיים יכולת להפיק מעצמך את התובנה הפסיכולוגית , את האנושיות הזאת . 
איך כתב עליך המבקר הספרותי האחרון של הגרדיאן ? 
הדבר הקרוב ביותר שאפשר להנרי ג'יימס ! 
ובאמת הצלחת למצוא את המילים המתאימות , אני מוכנה לומר את זה לזכותך . 
טוב , אז גם לי יש מילים מתאימות משלי . 
אני לא צריכה את הכישרון שלך , את התהילה שלך , את הכסף שלך או את תשומת - הלב שאתה מקדיש לי לפעמים במיטה . 
אז מוטב שנתגרש בצורה תרבותית . 
לא הייתי רוצה שהכישלון שלנו יקבל פרסום גדול מדי . 
מזל שהציעו לי את התפקיד הזה בוושינגטון . 
הוא יעסיק אותי בשלוש השנים הקרובות . 
" ומה נעשה עם מירנדה ? 
נראה לי שהיא רוצה לעזוב את בית - הספר , " אמר . 
" מה שתגיד . 
הילדה הזאת בקושי מתַקשרת איתי . 
היא עשתה את זה כשהייתה קטנה , אבל לא עכשיו . 
אלוהים יודע מה אפשר לעשות איתה . 
עד כמה שידוע לי , היא לא מתעניינת בכלום . 
" אני חושב שהיא מתעניינת בציפורים ; לפחות , היא גוזרת תמונות שלהן ותולה אותן על הלוח בחדר השינה שלה . 
הוא חש רצון עז לטפוח לעצמו על השכם . 
הוא הבחין בדבר הנוגע למירנדה שנעלם מעיניה של סידני . 
דבריו העידו על הורות אחראית . 
" טוב , היא לא תמצא הרבה ציפורים בוושינגטון . 
מוטב שתישאר כאן . 
מה בשם אלוהים אוכל אני לעשות איתה ? " 
" ומה אני אוכל לעשות ? 
היא צריכה להיות עם אימא שלה . 
עכשיו פרצה בצחוק . 
" בחייך , תשתדל לחשוב קצת ! 
למה לא תיתן לה לנהל לך את משק הבית ? 
תוכלו לנסוע לחופשה על האי שבו נולדת . 
צריכות להיות שם די ציפורים כדי לעשות אותה מאושרת . 
ואתה תחסוך את המשכורת של סוכנת בית . 
הוא אכן חסך את המשכורת ועל האי קומב היו ציפורים , אם כי מירנדה הבוגרת התעניינה בציפורים פחות ממירנדה הילדה . 
בית - הספר לימד אותה לפחות לבשל . 
היא עזבה אותו בגיל שש - עשרה ללא כל כישורים נוספים ועם הישגים גרועים בלימודים , ובשש - עשרה השנים שעברו מאז היא חיה איתו וניהלה את משק ביתו והתלוותה אליו במסעותיו , אישה יעילה ושקטה שאינה מתלוננת ונראית מרוצה למדי . 
הוא מעולם לא מצא לנכון לשאול את דעתה על ההגירה הרבעונית , הטקסית כמעט , מהבית בצ'לסי לקומב , ממש כשם שלא ראה כל צורך לשאול את טרמלט . 
הוא קיבל כמובן מאליו את ההנחה ששניהם שמחים להיות נספחים לכישרונו . 
אילו היה מתעורר ספק – ואף אחד מעולם לא עורר ספק , גם לא הלחישה הפנימית מעכירת השלווה שאחרים , ידע , היו אולי מכנים מצפון – הייתה תשובתו מוכנה על לשונו : הם בחרו באורח החיים הזה וקיבלו שכר הולם , אוכל וקורת גג . 
כשהצטרפו למסעותיו בעולם , הם חיו חיי מותרות . 
לא נראה לו שמי מהם מעוניין או מסוגל לעשות משהו יותר טוב . 
מה שהפתיע אותו בביקורו הראשון על האי קומב , לפני שבע שנים , הייתה תחושה פתאומית ומדהימה של התרוממות רוח ששטפה אותו מיד עם רדתו מהספינה אל החוף . 
הוא התמסר לאופוריה הזאת בהתלהבות רומנטית של ילד , של כובש התופס חזקה על שטח שבו זכה במאמץ רב , של מגלה ארצות המוצא סוף - סוף את החוף האגדי . 
ובאותו לילה , כשעמד מחוץ לפרגרין קוטג' והסתכל לעבר חוף קורנוול המרוחק , ידע שעשה נכון כשחזר . 
כאן , בשלווה מכותרת הים הזאת , יואט אולי קצב התקדמותה של ההתנוונות הגופנית שאין בכוחו לעוצרה ; כאן אולי ישובו אליו המילים . 
אבל מרגע שנחו עיניו על אטלנטיק קוטג' , ידע שהבית חייב להיות שלו . 
הוא נולד בבית האבן הזה , שנראה כאילו צמח מתוך הצוק המסוכן שלרגליו , וכאן הוא ימות . 
שיקולים של מקום ושל נוחות חיזקו אמנם את הצורך הזה שלא נתן לו מנוח , אבל היה כאן גם משהו בסיסי יותר , משהו בדמו שנענה לפעימה הקצבית , שאינה נחה לעולם , של הים . 
סבו היה ימאי ומת בים . 
אביו היה בעבר סיראי בקומב והוא גר איתו באטלנטיק קוטג' עד שמלאו לו שש - עשרה , אז יכול סוף - סוף להימלט מהתפרצויות הזעם השתויות של אביו , שהתחלפו לסירוגין בחיבה בכיינית , ויצא לבדו להיעשות סופר . 
כשחשב על קומב באותן שנים של מחסור , נדודים ובדידות , זכר תמיד את האי כמקום של רגשות סוערים , של סכנה , אי שאסור לבקר בו בשל היותו נתון לשליטתן של טראומות העבר הנשכחות . 
כשהלך עכשיו לאורך הצוק בדרכו לנמל , חשב כמה מוזר שהוא בא אל קומב בתחושת ביטחון של אדם השב הביתה . 
3 
בשעה שלוש אחר הצהריים ישב רופרט מייקרופט במשרדו בקומה השנייה של מגדל קומב האוז , והכין הצעת תקציב לשנת הכספים הבאה . 
ליד שולחן כתיבה דומה הניצב מול הקיר המרוחק , בדק אדריאן בויד את חשבונות הרבעון שהסתיים ב - 30 בספטמבר . 
העבודה שבה עסקו ברגע זה לא הייתה חביבה על שניהם והם עבדו בדממה , דממה שהופרה רק ברשרושם של הניירות . 
כעת התמתח מייקרופט בכיסאו והניח לעיניו לנדוד אל הנוף הניבט מהחלון הקשתי הארוך . 
מזג האוויר החמים מהרגיל בעונה זו עדיין נמשך . 
רק רוח קלילה נשבה והים השקט , שנקמט אך מעט , נפרש בתכלת עמוקה כמו בעיצומו של קיץ , תחת שמים צחים כמעט מענן . 
לימינו , על זיז סלע , ניצב המגדלור הישן עם קירותיו הבוהקים בלובנם ועם הפנס האדום שבראשו , הסוגר על אור שגווע מכבר , סמל פאלי אלגנטי מהעבר , משוקם באהבה אבל מיותר . 
לפעמים טרדה הסמליות הזאת את מנוחתו . 
לשמאלו יכול להבחין בזרועות המעוקלות של פתח הכניסה לנמל ובמגדלים הגוצים של אורות הנמל . 
לנוף הנשקף מחלון החדר הזה ולחדר עצמו הייתה השפעה רבה על החלטתו לבוא לקומב . 
גם כיום , בחלוף 18 חודשים , מצא את עצמו לא פעם מופתע מהיותו על האי . 
הוא היה רק בן חמישים ושמונה , ונהנה מבריאות טובה ומכישורים שכליים שלמיטב שיפוטו תפקדו ללא דופי . 
ובכל זאת , הוא יצא לפרישה מוקדמת ממשרתו כעורך - דין בעיירה כפרית , ועשה זאת בשמחה . 
הגורם שדרבן אותו לקבל את ההחלטה לעזוב היה מות אשתו לפני שנתיים . 
תאונת המכונית הייתה הפתעה מזעזעת , כדרכן של תאונות קטלניות , גם כאלה שניתן לחזותן מראש ולהזהיר מפניהן . 
היא הייתה בדרכה מווֹרנבֶּרָה לפגישת החוג הספרותי שלה בכפר הסמוך , נוהגת כתמיד במהירות מופרזת בדרך הכפרית הצרה שנעשתה מוכרת עד כדי סכנה . 
היא פנתה בסיבוב במהירות גבוהה מדי והמרצדס שלה התנגשה חזיתית בטרקטור . 
במהלך השבועות שאחרי התאונה ניטל מעט מעוקצו של הצער בעטיים של ההליכים הרשמיים הבלתי נמנעים המתלווים לשכול : החקירה , הלוויה , מכתבי התנחומים הרבים מספור שיש לענות עליהם , ביקורם המתמשך של בנו וכלתו והשיחות כיצד יסתדר לבדו בבית בעתיד – שיחות שהתנהלו לפעמים , כך הרגיש , כאילו אינו נוכח בחדר . 
וכעבור כחודשיים , כשהצער הציף אותו באופן בלתי צפוי , הוא נדהם מעוצמתו לא פחות מאשר מפתאומיותו , למרות היותו מעורב ברגשי חרטה , אשמה וכמיהה מעורפלת ולא ממוקדת . 
קרן קומב איילנד נמנתה עם לקוחות משרדו . 
חבר הנאמנים המקורי ראה בלונדון מרכז אפל של דו - פרצופיות ותחבלנות ערמומית שנועדו להפיל בפח קרתנים תמימים , וכך נפלה בחירתו על משרד עורכי - דין מקומי ומבוסס . 
המשרד המשיך לשרת את הקרן , וכשהוצע למייקרופט לכהן כממלא מקום בתקופת המעבר שבין פרישת המזכיר התושב הקודם למינוי של מחליפו , קפץ על ההזדמנות להתרחק מעט ממשרדו . 
פרישתו הרשמית הפכה את פסק הזמן הזמני לקבוע . 
בתוך חודשיים מתחילת עבודתו על האי קומב , נאמר לו שהמשרה שלו אם רק ירצה בה . 
הוא שמח להחליף מקום מגורים . 
המארחות של ווֹרנבֶּרָה , שרובן ככולן היו חברותיה של הלן , הפיגו את השעמום השבע של חיי המשפחה הקרתניים שלהן באופוריה של כוונות טובות . 
בינו לבינו נראו לו כוונותיהן כפרפרזה על משפט של ג'יין אוסטין : אלמן בעל בית והכנסה נאה זקוק מן הסתם לאישה . 
הן רצו להיות נדיבות , אבל מאז מותה של הלן איימה נדיבותן להחניקו . 
הוא התחיל להתיירא מההזמנות השבועיות לארוחות צהריים ולארוחות ערב שהומטרו עליו בקביעות . 
האומנם פרש מעבודתו ובא לאי המבודד הזה רק כדי להימלט מחיזוריהן הלא - רצויים של האלמנות המקומיות ? 
ברגעים של התבוננות עצמית , כמו הרגע הזה , הודה בפני עצמו שהדבר אפשרי . 
כל המועמדות לרשת את הלן היו מדגם אחיד כל - כך עד שהיה קשה להבדיל ביניהן : בנות גילו או קצת יותר צעירות , טובות מראה וחלקן אפילו יפות , חביבות , לבושות היטב ומטופחות . 
הן סבלו מבדידות והניחו שגם הוא סובל ממנה . 
בכל סעודה כזאת חשש שישכח איזה שם , ישאל את אותן שאלות סתמיות על ילדים , חופשות או תחביבים שכבר שאל פעם כשהוא מעמיד שוב פני מתעניין . 
הוא יכול לדמיין את המארחת מטלפנת למועמדת אחרי פרק זמן מחושב בקפידה ומתעניינת בדאגה : איך הלך לך עם רופרט מייקרופט ? 
נראה לי שהוא נהנה לדבר איתך . 
הוא כבר התקשר ? 
הוא לא התקשר , אבל ידע שיום אחד , ברגע של ייאוש , של בדידות או של חולשה , יישבר ויעשה זאת . 
החלטתו לוותר על השותפות במשרד עורכי - הדין ולעבור לאי קומב – באורח זמני , בהתחלה – התקבלה בהבעת הצער הפומבית המתבקשת . 
עמיתיו אמרו כמה הוא יחסר להם וכמה העריכו אותו , אבל עכשיו נחתה עליו ההכרה שבעצם איש לא ניסה להניא אותו מהחלטתו לעזוב . 
הוא התנחם במחשבה שלקוחותיו הוותיקים , שאת רובם ירש מאביו , כיבדו אותו ואולי אפילו אהבו אותו . 
הם ראו בו התגלמות של עורך - דין משפחתי מהסגנון הישן , חבר מהימן , שומר סוד , יועץ ומגן . 
הוא ערך את צוואותיהם , טיפל ביעילות בעסקות הרכוש שלהם , ייצג אותם בפני שופטי השלום המקומיים – שאת כולם הכיר אישית – כאשר הועמדו לדין בגין עבירות קלות כמו ריב על מקום חנייה או נהיגה במהירות מופרזת . 
גניבה מחנות שביצעה אשתו של איש דת מקומי הייתה המקרה הרציני ביותר שיכול לזכור , שערורייה שבמשך שבועות סיפקה חומר לרכילות עסיסית בקהילתו של האיש . 
הודות לנסיבות המקלות שהציג , יצאה האישה מהמשפט בחסד , עם דרישה למעקב רפואי אחר מצבה הנפשי וקנס צנוע . 
הוא יחסר אפוא ללקוחותיו והם יזכרו אותו בגעגועים סנטימנטליים , אבל לא לאורך זמן . 
משרד עורכי - הדין מייקרופט , פורבס ומקינטוש עתיד להתרחב , לצרף אליו שותפים חדשים ולעבור למשרדים חדשים . 
מקינטוש הצעיר , שאמור לעבור את בחינות ההסמכה בשנה הבאה , כבר הציג את תוכניותיו . 
בנו , הבן היחיד של הלן ושלו , היה תומך בו בלב שלם . 
הוא עבד עכשיו בלונדון , במשרד בסיטי שהעסיק 40 עורכי - דין , עם רמת התמחות גבוהה , לקוחות מכובדים ופרסום בקנה - מידה ארצי . 
כבר עברו 18 חודשים מאז בא לקומב . 
אחרי התנתקותו מאורח החיים השגרתי שתמך באני הפנימי שלו , מצא את עצמו למרבה האירוניה רגוע יותר ועם זאת נוטה יותר לחיטוטים נפשיים . 
תחילה עורר בו האי רגשות מעורבים . 
כמו כל דבר יפה , הוא היה מנחם וטורד מנוחה בעת ובעונה אחת . 
הייתה לו יכולת יוצאת מהכלל לכפות התבוננות עצמית , שלא כולה מדכדכת אבל רובה נוקבת דיה כדי לגרום אי - נוחות . 
כמה צפויות , כמה נוחות היו חמישים ושמונה שנות חייו , עם הילדות המוגנת מדי , בית - הספר היסודי שנבחר בקפידה , השנים עד גיל שמונה - עשרה שעברו עליו בבית - ספר פרטי קטן אך מכובד , הלימודים באוקספורד שאותם סיים , כצפוי , בהצטיינות . 
הוא בחר במקצוע של אביו לא מתוך התלהבות או אפילו , כפי שהתברר לו עכשיו , לא מתוך העדפה מודעת , אלא מתוך כבוד לא ברור של בן לאביו וידיעה שמשרה בטוחה ממתינה לו . 
נישואיו לא היו עניין של תשוקה אלא בחירה מתוך חוג מצומצם של נערות מתאימות שהשתייכו למועדוני הטניס והתיאטרון של ווֹרנבֶּרָה . 
הוא מעולם לא קיבל החלטה קשה באמת , לא נקרע בין שתי אפשרויות , לא עסק בספורט מסוכן , לא ביצע דבר מעבר לדרישות תפקידו . 
האם זו , תהה עכשיו , תוצאת היותו בן יחיד , ילד נאהב ומוגן יתר על המידה ? 
לעתים קרובות נזכר במילים ששמע בילדותו מאמו : " אל תיגע בזה , יקירי , זה מסוכן . 
" אל תלך לשם , יקירי , אתה עלול ליפול . 
" אני במקומך לא הייתי נפגשת איתה יותר מדי , יקירי , היא לא בדיוק הטיפוס שלך . 
הוא סבר ש - 18 החודשים הראשונים שלו בקומב היו מוצלחים ; מכל מקום , איש לא טען אחרת . 
אבל הוא הכיר בשני משגים שעשה , שניהם נוגעים לעובדים חדשים ששכר ושניהם , ידע עכשיו , מעידים על שיקול דעת מוטעה . 
דניאל פדג'ט ואמו באו לאי בסוף יוני 2003 . 
פדג'ט שלח מכתב , שלא היה ממוען אליו אישית , שבו ביקש לברר אם יש להם צורך בטבחית ובאיש תחזוקה . 
בעת ההיא עמד איש התחזוקה שלהם לפרוש והמכתב , שנוסח היטב והיה משכנע ומלווה בהמלצות , בא לכאורה בדיוק בזמן . 
הם אמנם לא היו זקוקים לטבחית , אבל מרת פּלַנקֶט רמזה שתשמח לקבל עזרה נוספת . 
התברר שזו הייתה טעות . 
מרת פדג'ט כבר הייתה אישה חולה מאוד שנותרו לה חודשי חיים מעטים ואותם גמרה אומר להעביר בקומב , האי שאותו ראתה בילדותה מהחוף בעת ביקוריה בפֶּנטווֹרזי ועם השנים לבש בעיניה צורה של גן עדן דמיוני . 
את רוב זמנו הקדיש פדג'ט לטיפול באמו , כשהוא נעזר בג'ואנה סטוֶולי ולפעמים גם במרת ברברידג' , סוכנת הבית . 
שתיהן לא התלוננו , אבל מייקרופט ידע שהן משלמות את המחיר על איוולתו . 
דן פדג'ט היה איש תחזוקה מעולה אבל הוא הצליח להבהיר , בלי לומר מפורשות , שאינו אוהב את החיים באי . 
מייקרופט שמע פעם את מרת ברברידג' אומרת למרת פלנקט , " מובן מאליו שאינו בן - אי אמיתי ; ועכשיו , כשאמו נפטרה , אני לא חושבת שיישאר כאן עוד זמן רב . 
בקומב , הביטוי " אינו בן - אי אמיתי " היה בבחינת חריצת דין חד - משמעית . 
והייתה גם מילי טרַנטר בת השמונה - עשרה . 
הוא קיבל אותה לעבודה מפני שיאגו ֹ , הסיראי , מצא אותה חסרת בית ומקבצת נדבות בפנטוורזי וטלפן לשאול אם יוכל להחזיר אותה איתו בספינה עד שיימצא לה סידור אחר . 
נראה שאחרת היה צריך להניח לה ליפול לידיו של הזכר הראשון המשחר לטרף או למסור אותה לידי המשטרה . 
מילי באה אפוא לאי , קיבלה חדר בבניין האורוות ועזרה למרת ברברידג' בהחלפת המצעים ולמרת פלנקט במטבח . 
מבחינה זו לפחות הכול היה בסדר , אבל הדאגה למילי ולעתידה המשיכה לכרסם בו . 
ילדים לא הורשו עוד לגור באי או לבקר בו ומילי , על אף היותה בוגרת בעיני החוק , התנהגה בצורה הפכפכה ולא צפויה כמו ילדה . 
היא לא תוכל להישאר בקומב זמן בלתי מוגבל . 
מייקרופט הסתכל על חברו לעבודה , על פניו המוארכות והרגישות , על עורו החיוור שנראה חסין בפני שמש ורוח , על בלורית השיער הכהה הצונחת על מצחו . 
אלו היו פניו של איש רוח . 
כשמייקרופט הגיע לאי כבר עבד שם בּוֹיד מספר חודשים , פליט מהחיים אף הוא . 
בויד הגיע לאי קומב בהמלצתה של מרת אוולין ברברידג' ; כאלמנתו של כומר , עדיין היו לה מהלכים בחוגי הכנסייה . 
מייקרופט מעולם לא חקר אותו או אותה ישירות , אבל הוא הניח שבויד , כומר אנגליקני לשעבר , התפטר ממשרתו מחמת אובדן אמונה או אלכוהוליזם או צירוף של שניהם גם יחד . 
מייקרופט הרגיש ששתי הנסיבות הללו נשגבות מבינתו . 
יין היה עבורו תמיד מקור הנאה , לא צורך קיומי , וביקורי העבר של הלן ושלו בכנסייה בימי ראשון היו מס שבועי לאנגליות שלהם ולמוסכמות , מילוי חובה לא מזיק ונטול להט דתי . 
הוריו התייחסו בחשדנות לקנאות דתית , ואמו סיכמה כל חידוש מהפכני של הממסד הדתי שאיים על האורתודוקסיה הנוחה שלהם במילים , " אנחנו שייכים לכנסייה האנגליקנית , יקירי , אצלנו לא עושים דברים כאלה . 
התפטרותו של בויד בגלל ספקות שהתעוררו בו בקשר לעיקרי האמונה , נראתה לו מוזרה ; אובדן האמון בדוֹגמה הוא בבחינת סיכון מקצועי עבור כמרים של הכנסייה האנגליקנית , אם לשפוט על - פי ההתבטאויות הפומביות של חלק מהבישופים . 
אבל ההפסד של הכנסייה היה הרווח שלו . 
כיום כבר לא יכול לדמיין את העבודה בקומב בלי אדריאן בויד ליד שולחן הכתיבה השני . 
בתחושת אשמה קלט שהוא בוהה דרך החלון כבר למעלה מחמש דקות . 
בהחלטיות הסב את עיניו בחזרה לעבודה שבה עסק . 
אבל כוונותיו הטובות לעבוד נכזבו . 
מישהו הלם בדלת ומילי טרנטר קיפצה פנימה . 
היא הגיעה למשרד רק לעתים רחוקות אבל תמיד הופיעה באותו אופן , כאילו הופיע גופה בפתאומיות בצד זה של הדלת עוד בטרם קלטו אוזניו את הנקישה . 
היא אמרה , בלי לנסות להסתיר את התרגשותה , " יש צרות גדולות בנמל , אדון מייקרופט . 
אדון אוליבר אומר שאתה חייב לבוא לשם מיד . 
הוא ממש משתולל ! 
זה משהו שקשור לבדיקות הדם שלו שדן הפיל למים . 
מילי הייתה כנראה חסינה לקור . 
עכשיו היא ניצלה את היום החמים ללבישת מכנסי הג'ינס שלה , עתירי האבזמים ונמוכי קו המותן , עם טי שרט שכיסתה בקושי את שדיה הקטנים . 
השטח שבין לבין היה חשוף לגמרי ובטבורה נגלה עגיל זהוב . 
מייקרופט חשב שעליו לדבר עם מרת ברברידג' על לבושה של מילי . 
אמנם קרוב לוודאי שאיש מהאורחים לא ירבה לראותה , בין אם תהיה לבושה כהלכה ובין אם לאו , אבל הוא התקשה להאמין שקודמו בתפקיד היה מוכן לסבול את מראה בטנה העירומה של מילי . 
כעת אמר , " מה עשית בכלל בנמל , מילי ? 
את לא אמורה לעזור לגברת ברברידג' עם המצעים ? " 
" כבר עשיתי את זה , טוב ? 
היא אמרה שאני יכולה להתחפף . 
אז הלכתי לעזור ליאגו לפרוק . 
" יאגו מסוגל בהחלט לפרוק בעצמו . 
לדעתי עדיף שתחזרי אל גברת ברברידג' , מילי . 
היא ודאי תמצא משהו מועיל שתוכלי לעשות . 
מילי עשתה פנטומימה של גלגול עיניים , אבל יצאה בלי להתווכח . 
מייקרופט אמר , " למה אני תמיד מדבר אל הילדה הזאת כמו מנהל בית - ספר ? 
אתה סבור שהייתי מבין אותה טוב יותר אילו הייתה לי בת ? 
נראה לך שהיא יכולה בכלל להיות מאושרת במקום הזה ? " 
בויד נשא את עיניו מעבודתו וחייך . 
" אני במקומך לא הייתי דואג , רופרט . 
גברת ברברידג' חושבת שהיא מביאה תועלת ושתיהן מסתדרות מצוין . 
דווקא נחמד שיש מישהו צעיר בסביבה . 
וכשקומב יימאס על מילי היא תסתלק . 
" נראה לי שמקור המשיכה הוא יאגו . 
היא הולכת כל הזמן להרבור קוטג' . 
אני מקווה שהיא לא תגרום שם שום סיבוכים , אנחנו באמת לא יכולים להסתדר בלעדיו . 
" אני חושב שיאגו יכול להתמודד עם תשוקה של מתבגרת . 
ואם אתה חושש מצרות אפשריות במקרה שהוא יפתה אותה – או היא אותו , מה שמתקבל יותר על הדעת – אתה יכול להירגע . 
זה לא יקרה . 
" לא ? " 
" לא , רופרט , זה לא יקרה , " אמר אדריאן ברוך . 
" נו , טוב , אני מניח שזו בשורה טובה . 
לא נראה לי שהייתי מודאג באמת . 
ספק אם ליאגו יהיה זמן או כוח אליה . 
ובכל זאת , סקס זה משהו שאנשים תמיד מוצאים זמן וכוח בשבילו . 
" אתה רוצה שארד לנמל ? " שאל אדריאן . 
" לא , לא . 
מוטב שאני אלך . 
בויד היה האדם האחרון שצריך לבקש ממנו להתעמת עם אוליבר . 
כעסו של מייקרופט התעורר לרגע על עצם ההצעה ומיד שכך . 
הדרך לנמל הייתה אחת החביבות עליו . 
לרוב חש התרוממות רוח כשחצה את החצר הקדמית של הבית ופנה ללכת בשביל הצר הזרוע חלוקי אבן , לעבר המדרגות המוליכות במורד הצוק אל הרציף . 
וכעת נח הנמל לרגליו כמו תמונה צבעונית מספר אגדות : המגדלים הגוצים עם האורות בראשם שניצבו משני צדי פתח הכניסה הצר , הקוטג' המטופח של יאגו טמלין עם שורת עציצי החרס הגדולים שבהם ישתול בקיץ את הגרניום שלו , החבלים הגלולים למשעי על הזקֵף , מי המפרץ השוקטים ובמרחק , מחוץ לפתח הנמל , הים חסר המנוח והסחף הנגדי של הזרם הנסוג . 
לפעמים היה עוזב את שולחנו והולך לנמל בשעה שבה אמורה הספינה להגיע , מצפה בשקט להופעתה בהנאה אטוויסטית של בני איים מכל הדורות הממתינים לבואה של אונייה מיוחלת . 
אבל הפעם ירד לאיטו במדרגות האחרונות , בידיעה ברורה שאנשים מסתכלים עליו בבואו . 
על הרציף עמד אוליבר , מאובן מזעם . 
יאגו התעלם ממנו והעסיק את עצמו בפריקת המטען . 
פדג'ט נשען על קיר תא הנוסעים בפנים אפורות כאדם העומד בפני כיתת יורים . 
" משהו לא בסדר ? " שאל מייקרופט . 
שאלה טיפשית . 
השתיקה הרועמת , פניו הלבנות כסיד של אוליבר , העידו על עבירה לא קלה שביצע פדג'ט . 
" נו , ספרו לו , אחד מכם ! 
אל תעמדו סתם כך , ספרו לו , " אמר אוליבר . 
קולו של יאגו היה חסר הבעה . 
" ספרי הספרייה של מרת ברברידג' , כמה זוגות נעליים ותיקי יד של מרת פדג'ט שדן לקח לחנות הצדקה לבגדים משומשים , ודגימת הדם של מר אוליבר נפלו למים . 
קולו של אוליבר היה מרוסן אבל רועד מזעם . 
" שים לב לסדר העדיפות . 
ספרי הספרייה של מרת ברברידג' – בלי ספק אבידה חסרת תקנה לספרייה הציבורית המקומית . 
ואיזו אכזבה תיגרם לגמלאית חסרת המזל שתחפש נעליים זולות בחנות הצדקה . 
העובדה שאני אצטרך לתת דם פעם נוספת נראית שולית בהשוואה לאסונות הגדולים האלה ! " 
יאגו פתח את פיו לומר משהו , אבל אוליבר הצביע על פדג'ט . 
" תן לו לענות . 
הוא לא ילד . 
זו אשמתו . 
פדג'ט , שניסה להגיב בצורה מכובדת , אמר , " החבילה עם דגימת הדם ושאר הדברים הייתה מונחת בתרמיל שנשאתי על הכתף . 
עמדתי ליד המעקה וכשהתכופפתי להסתכל על המים התרמיל החליק ונפל לי . 
מייקרופט פנה אל יאגו . 
" לא יכולת לעצור את הספינה ? 
לא יכולת למשות אותו עם מוט מאונקל ? " 
" זה בגלל הנעליים , אדון מייקרופט . 
הן היו כבדות ושקעו מהר . 
שמעתי את הצעקה של דן , אבל זה כבר היה מאוחר מדי . 
" אני רוצה לדבר איתך , מייקרופט . 
עכשיו , אם אפשר , ובמשרד , " אמר אוליבר . 
מייקרופט פנה אל פדג'ט . 
" אני אדבר איתך אחר - כך . 
שוב טון הדיבור של מנהל בית - ספר . 
הוא רצה להוסיף , ואל תדאג יותר מדי , אבל ידע שהעידוד הנרמז מהמילים יכעיס את אוליבר עוד יותר . 
פניו המבועתות של פדג'ט הדאיגו אותו . 
אין ספק שתגובתו אינה פרופורציונית לעבירה . 
הספרייה תקבל תשלום תמורת הספרים שאבדו ; היחיד שיכול להצטער על אובדן הנעליים והתיקים היה דן עצמו וגם זה רק מסיבות רגשיות . 
ייתכן שאוליבר הוא עוד ביש מזל , אחד מאלה הסובלים מפחד פתולוגי ממחטים , אבל אם זה אכן כך , מדוע ביקש שייקחו ממנו דם על האי ? 
לבית - חולים ביבשת יש קרוב לוודאי שיטות מודרניות יותר של דקירת אצבעות לצורך נטילת דם לבדיקה . 
כשחשב על כך נזכר בבדיקות הדם שנערכו לאשתו לפני כארבע שנים , כשלקתה בפקקת בעורק בעקבות טיסה ארוכה . 
הזיכרון , שצץ ועלה ברגע כה לא מתאים , לא הביא לו כל נחמה . 
בעת שניצב מול פניו הלבנות והקפואות של אוליבר , עם עצמות הלחיים הבולטות שנראו כחצובות באבן , זיכרון ביקוריהם המשותפים במרפאות החוץ של בית - החולים רק הגביר את תחושת אוזלת היד שלו . 
הלן הייתה אומרת , היה תקיף עם האיש . 
אתה המנהל כאן . 
אל תיתן לו להפחיד אותך . 
אין לו שום בעיה רצינית . 
לא נגרם לו כל נזק . 
נטילת דם נוספת לא תהרוג אותו . 
אז מדוע הוא משוכנע ברגע זה , בלי כל סיבה הגיונית , שאיכשהו היא דווקא כן תהרוג אותו ? 
הם צעדו בשתיקה בשביל העולה אל הבית ומייקרופט השתדל להתאים את צעדיו לקצב ההליכה של אוליבר . 
הוא ראה את האיש לאחרונה רק לפני יומיים , בפגישה הצפויה במשרדו בעניין אטלנטיק קוטג' . 
עכשיו , כשלכסן אליו את מבטו והסתכל על הראש הנאה שהגיע רק עד כתפו של מייקרופט ועל השיער הלבן המלא המתנופף ברוח הקלה , חמל על אוליבר כנגד רצונו משהבחין כי גם בזמן הקצר שעבר מאז הוא כאילו הזדקן במידה ניכרת . 
משהו – ביטחון עצמי , יהירות , תקווה ? 
– אבד לו . 
ההליכה קשתה עליו עכשיו ; הראש הזה , שצולם פעמים כה רבות , נראה כבד מדי עבור הגוף הקצר והחלוש . 
מה לא בסדר אצל האיש הזה ? 
הוא היה רק בן שישים ושמונה , בקושי מעבר לגיל העמידה לפי החישובים המודרניים , אבל נראה כבן שמונים ומעלה . 
במשרד קם בויד על רגליו ולסימן שנתן לו מייקרופט בהינד ראש , יצא בשקט מהחדר . 
אוליבר סירב לשבת על הכיסא שהוצע לו , ובמקום זה נשען בשתי ידיו על משענתו כשפנה אל מייקרופט היושב מולו מעבר לשולחן הכתיבה . 
הוא שלט בקולו וברר את מילותיו בקפידה . 
" רציתי לדבר איתך על שני עניינים ואעשה את זה בקיצור . 
בצוואתי חילקתי את מה שהאוצר יואיל בטובו להשאיר לי שווה בשווה בין בתי ובין קרן קומב איילנד . 
אין לי שארי בשר נוספים , אני לא מתעניין בצדקה וגם אין לי רצון לשחרר את המדינה מהמחויבות שיש לה כלפי אנשים חסרי מזל . 
אני נולדתי על האי הזה ואני מאמין במה שהוא עושה – או במה שעשה בעבר . 
אבל אם לא יובטח לי שאתקבל בברכה בכל פעם שארצה לבוא לכאן , ושיסופקו לי המגורים הדרושים לי לצורך עבודתי , אני אשנה את צוואתי . 
" אינך סבור שזו תגובה קצת מוגזמת למשהו שהיה בלי ספק תאונה ? " שאל מייקרופט . 
" זאת לא הייתה תאונה . 
הוא עשה את זה בכוונה . 
" מובן שלא . 
וכי איזו סיבה הייתה לו ? 
התנהגותו הייתה רשלנית וטיפשית , אבל הוא לא התכוון שזה יקרה . 
" אני מבטיח לך שהוא כן התכוון . 
מלכתחילה היה אסור להרשות לפדג'ט לבוא הנה ולהביא איתו את אמו . 
אין ספק שהיא כבר הייתה חולה אנושה בעת ההיא , והוא לא אמר לך את האמת על מצבה ועל יכולתה לעבוד . 
אבל לא באתי הנה כדי לדבר איתך על פדג'ט או כדי ללמד אותך איך לעשות את עבודתך . 
אמרתי את מה שהיה לי לומר . 
ואם לא יחולו כאן כמה שינויים , אכתוב את צוואתי מחדש ברגע שאחזור ליבשת . 
" זה , כמובן , נתון להחלטתך , " אמר מייקרופט בנימוס , " ואם אתה מרגיש שאכזבנו אותך , לא נותר לי אלא להביע את צערי על כך . 
אתה זכאי לבוא הנה בכל עת שתבחר , דבר זה נאמר מפורשות בתקנון של הקרן . 
הזכות הזאת שמורה לכל מי שנולד על האי ולמיטב ידיעתי אתה היחיד שנותר בחיים מבין אלה שהתקנה חלה עליהם . 
לאמילי הולקומב יש זכות מוסרית להחזיק באטלנטיק קוטג' . 
אם היא תסכים לעבור , הקוטג' יהיה שלך . 
" אם כך , אני מציע שתביא לידיעתה מה יהיה המחיר שתשלמו על עקשנותה . 
" זה הכול ? " שאל מייקרופט . 
" לא , זה לא הכול . 
אמרתי שאני רוצה לדבר על שני עניינים . 
העניין השני הוא שאני חושב לעבור לגור בקומב דרך קבע ברגע שייעשו הסידורים הדרושים . 
לשם כך אזדקק , כמובן , למגורים מתאימים . 
וכל עוד אני ממתין להחלטה בעניין אטלנטיק קוטג' , אני מציע שתבצעו בפרגרין קוטג' את השיפוצים הדרושים כדי שאוכל לסבול אותו בינתיים . 
מייקרופט קיווה נואשות שפניו אינן משקפות את החרדה שחש . 
בקול רם אמר , " אמסור את דבריך לחבר הנאמנים , כמובן . 
נצטרך לבדוק את תקנון הקרן . 
אינני יודע אם מישהו רשאי לגור בקומב דרך קבע , פרט לאנשים העובדים כאן בפועל . 
זכותה של אמילי הולקומב מעוגנת בתקנון , כידוע לך . 
" לפי הניסוח בתקנון אין לאסור את הכניסה על מי שנולד על האי , " אמר אוליבר . 
" אני נולדתי בקומב . 
ואין כל תקנה הקובעת כמה זמן מותר לי להישאר כאן . 
לדעתי , תגלה שמבחינה חוקית אוכל להוציא את תוכניתי לפועל גם בלי שיהיה צורך לשנות את התקנון . 
ובלי להוסיף מילה הוא הסתובב ויצא מהחדר . 
בוהה בדלת שאוליבר סגר אחריו בכוח שרק פשֹע בינו לבין טריקה , שקע מייקרופט בכיסאו כשגל דיכאון כבד כמשקולת מעיק על חזהו . 
זה היה אסון . 
האומנם התפקיד שנטל על עצמו כמוצא זמני קל , כפסק זמן שלֵו שבמהלכו ישלים עם אבידתו , יגבש דעה על חייו בעבר ויחליט על דרכו בעתיד , עומד להסתיים בכישלון ובהשפלה ? 
חבר הנאמנים יודע שאוליבר היה תמיד אדם קשה , אבל קודמו של מייקרופט בתפקיד הצליח להתמודד איתו . 
הוא לא שמע את נקישתה של אמילי הולקומב בדלת , אבל ראה אותה פתאום חוצה את החדר וניגשת אליו . 
היא אמרה , " שוחחתי עם גברת ברברידג' במטבח . 
מילי קשקשה שם משהו על צרות ברציף . 
מתברר שדן הפיל דגימת דם של אוליבר למים . 
" אוליבר בא הנה כדי להתלונן , " אמר מייקרופט . 
" הוא הגיב על המקרה קשה מאוד . 
ניסיתי להסביר לו שזאת הייתה תאונה . 
הוא ידע שמצוקתו – וכן , גם אובדן העצות שחש – ניבטים מפניו . 
" איזו תאונה מוזרה , " אמרה אמילי . 
" אני מניחה שהוא יוכל לתת דגימת דם נוספת . 
קרוב לוודאי שכמה טיפות דם עוד נותרו אפילו בעורקיו הקמצניים . 
אתה לא לוקח את זה קצת יותר מדי ברצינות , רופרט ? " 
" זה עוד לא הכול . 
יש לנו בעיה . 
אוליבר מאיים לנשל את הקרן מצוואתו . 
" זה לא יהיה נעים אבל גם לא אסון כל - כך גדול . 
אנחנו עוד לא צריכים לקבץ נדבות . 
" היה לו איום נוסף . 
הוא רוצה לעבור לגור כאן דרך קבע . 
" טוב , הוא לא יכול . 
הרעיון הזה חסר שחר . 
" אני לא בטוח שהוא חסר שחר , " אמר מייקרופט בדכדוך . 
" אצטרך לבדוק את התקנון של הקרן . 
ייתכן שאין לנו דרך חוקית לעצור בעדו . 
אמילי הולקומב הלכה אל הדלת , אבל באמצע הדרך עצרה ופנתה אליו . 
היא אמרה , " חייבים לעצור בעדו , בדרך חוקית או לא חוקית . 
ואם לאף אחד לא יהיה אומץ לעשות את זה , אני אעשה את זה בעצמי . 
4 
המחבוא שמירנדה אוליבר ודניס טרמלט מצאו לעצמם היה מוצלח והתגלה במפתיע כמו נס משמים : מגרעת קטנה ומדושאת בצוק התחתון , במרחק של כמאה מטרים מכנסיית האבן העתיקה ופחות משלושה מטרים מקצה מצוק הצונח 12 מטרים למטה בקו ישר , ובתחתיתו מפרצון קטן של ים גועש . 
הנקיק היה מוקף מכל עבריו בסלעי גרניט גבוהים והדרך היחידה להגיע אליו הייתה באמצעות טיפוס בידיים וברגליים וזחילה במדרון תלול זרוע אבנים ושיחים סבוכים . 
לשיחים אלה היו ענפים שנוח להיאחז בהם והירידה לא הייתה קשה במיוחד , אפילו לאדם בעל נכות קלה כדניס . 
אבל לא היה סיכוי רב שיתפתה לרדת בו מישהו שאינו מחפש לעצמו מחבוא סודי ; ורק צופה שהציץ מעבר לשפת הצוק הפריך המזדקר מעליהם היה יכול לראותם , ובקושי . 
מירנדה פסלה בשמחה את האפשרות הזאת : התשוקה , ההתרגשות , האופטימיות מלאת התקווה , היו משכרים מכדי להודות בקיומם של סכנות ושל חששות מופרכים שהסתברותם כה נמוכה . 
דניס ניסה להפגין ביטחון דומה והתאמץ לדבר בהתלהבות שידע כי היא זקוקה לה ומצפה לקבל אותה ממנו . 
באשר לה , הקרבה היתרה לצוק המסוכן חיזקה את ביטחונה בהיותו של מקום המקלט שלהם בטוח מרע והוסיפה נופך ארוטי להתעלסותם . 
עכשיו הם שכבו , קרובים בגופם אבל מרוחקים במחשבותיהם , פניהם מוסבות אל השלווה התכולה של השמים ושל פקעות העננים הלבנות . 
שמש הסתיו שהייתה חמה מהרגיל בעונה זו של השנה , ליהטה את הסלעים סביבם ושניהם שכבו עירומים עד מותניהם . 
דניס משך עליו את מכנסיו אבל לא רכס אותם , וחצאית הקורדרוי המקומטת של מירנדה הייתה מופשלת על ירכיה . 
שאר בגדיה נערמו בערבוביה לצדה והמשקפת נחה עליהם . 
עכשיו , משהשביעו את רעבונם הדוחק ביותר , היו כל חושיו של דניס מחודדים שלא כדרך הטבע ואוזניו – כמו תמיד על האי – הדהדו מקקופוניית הקולות : המיית הים , געש הגלים המתדפקים על החוף ומדי פעם צריחה פראית של שחף . 
הוא יכול להריח את הדשא שנמעך תחת משקלם ואת האדמה המהודקת יותר , את הריח הקלוש והלא - מוכר , המתוק למחצה וחמוץ למחצה , שהדיפה אגודת הצמחים עם העלים הבשרניים , המבהיקים בירקותם על רקע סלעי הגרניט הכסופים , את ריח הים ואת הזיעה החריפה שהגירו בשר חם וסקס . 
הוא שמע את מירנדה פולטת אנחה קלה ומאושרת של סיפוק , שהציפה אותו בגל של עדנה והכרת טובה והוא הפנה אליה את פניו והתבונן בצדודיתה השלווה . 
היא תמיד נראתה כך אחרי ההתעלסות , עם החיוך השאנן הצופן סוד , הפנים החלקות שנראו צעירות בשנים רבות , כאילו עברה עליהן יד נעלמה ומחתה את החריצים הדקים המרמזים על תחילתו של גיל העמידה . 
היא הייתה בתולה כששכבו זה עם זה בפעם הראשונה , אבל לא היה שמץ של היסוס או חיישנות בהזדווגותם הנואשת . 
היא נפתחה אליו כאילו היה בכוחו של הרגע הזה לפצותה על כל השנים האבודות . 
ומימוש מיניותה שחרר אצלה יותר מאשר צורך מודע למחצה של הגוף בבשר חם ומתמסר , באהבה . 
מלבד סיפוק הצורך הדוחק באהבה גופנית , עברו שעותיהם הגנובות בדיבורים שלפעמים קפצו מעניין לעניין ולעתים קרובות יותר נתנו פורקן לכאבים ולכעסים עצורים שדוכאו זמן רב מדי . 
היה לו מושג כלשהו איך נראו החיים במחיצתו של אביה ; הוא צפה בהם למעלה מ - 12 שנים . 
אבל גם אם חש רחמים , היה זה רגש חולף וחף מכל חיבה אליה . 
היה משהו מרפה ידיים ודוחה ביעילותה הגלויה מדי , באיפוק שהפגינה , בפעמים שבהן התייחסה אליו יותר כאל משרת מאשר כאל עוזרו ואיש סודו של אביה . 
ולפעמים דומה היה שהיא מתעלמת כליל מקיומו . 
הוא אמר לעצמו שהיא בתו של אביה . 
אוליבר תמיד היה מעביד תובעני , על אחת כמה וכמה בעת שנסעו לחוץ לארץ למסעי קידום מכירות . 
דניס תהה מדוע הוא טורח עדיין לצאת למסעות האלה ; קשה להאמין שהם היו נחוצים מבחינה מסחרית . 
בפרהסיה טען אוליבר שחשוב לסופר לפגוש את קהל הקוראים שלו , לדבר עם האנשים שקנו את ספריו וקראו אותם , לגמול להם במתן השירות הפעוט של חתימה על העותקים שברשותם . 
דניס חשד שהיו לו סיבות אחרות . 
המסעות לקידום מכירות סיפקו את הצורך שלו באישור פומבי לכבוד , אפילו להערצה שרוחשים לו אלפי בני - אדם . 
אבל המסעות היו גם מתישים , והוא פיצה את עצמו בטרחנות וברגזנות שרק בתו וטרמלט הורשו להיות עדים להן . 
מירנדה השניאה את עצמה בשמשה שופר לביקורת ולדרישות שאביה מעולם לא השמיען בגלוי . 
היא בדקה כל חדר מלון שהוקצה לו , מילאה לו את האמבטיה כשהמתקן המסובך המווסת את המים החמים והקרים ואת ברז המקלחת והאמבטיה היה מעבר להשגתו , דאגה שהמזון החביב עליו יוגש לו ללא דיחוי גם בשעות לא שגרתיות . 
והיו לו שיגעונות מוזרים . 
מירנדה ואשת יחסי הציבור המתלווה אליהם נדרשו לוודא שקוראים המעוניינים ברישום הקדשה על ספריהם יגישו לו את שמם בכתב ובאותיות דפוס ברורות . 
הוא חתם על ספרים ברוח טובה במשך שעות ארוכות , אבל מרגע שהניח את העט סירב בתוקף להיענות לבקשות לכתיבת הקדשה שהוגשו לו באיחור , גם אם המבקשים היו עובדי חנות הספרים או חבריהם . 
במקרים אלה הייתה מירנדה אוספת מהם באדיבות את הספרים שלהם ולוקחת אותם למלון , מבטיחה להחזירם חתומים בבוקר המחרת . 
טרמלט ידע שמסתכלים עליה כעל סרח עודף מעצבן , מישהי שיעילותה התקיפה עומדת בסתירה מוחלטת לנכונותו של אביה להתמסר לקוראיו . 
הוא עצמו קיבל תמיד חדרים פחות טובים בבתי - המלון . 
אבל גם רמתם של אלה הייתה גבוהה בהרבה מהתנאים שבהם הורגל לחיות והוא לא התלונן . 
הוא חשד שמירנדה הייתה זוכה לאותו יחס אלמלא היה שמה אוליבר ואלמלא רצה אביה שתהיה זמינה בכל עת בחדר הסמוך . 
וכעת , כששכב בשקט לצדה , נזכר איך התחיל הרומן ביניהם . 
זה קרה במלון בלוס אנג'לס . 
עבר עליהם יום ארוך ומייגע ובשעה אחת - עשרה וחצי בלילה , כשמירנדה סיימה סוף - סוף להכין את אביה לשינה , ראה אותה דניס עומדת שעונה למחצה על דלת חדרה , כתפיה שמוטות . 
נדמה לו שאינה מסוגלת להכניס את הכרטיס לחריץ המנעול , ובלי לחשוב הרבה נטל אותו ממנה ופתח לה את הדלת . 
הוא ראה שפניה סחוטות מעייפות ושהיא על סף דמעות . 
באופן טבעי לגמרי כרך את זרועו סביב כתפיה ועזר לה להיכנס לחדר . 
היא נצמדה אליו וכעבור מספר דקות – כיום כבר לא זכר בוודאות איך זה קרה בדיוק – נפגשו שפתיהם והם החליפו נשיקות לוהטות בין מלמולי אהבה לא ברורים . 
הוא היה מבולבל מרגשות סותרים , אבל התשוקה שהתעוררה פתאום הייתה חזקה מהם והמעבר למיטה נראה טבעי ובלתי נמנע כאילו היו נאהבים מאז ומתמיד . 
עם זאת , מירנדה הייתה זו שלקחה את העניינים לידיה , שהשתחררה בעדינות מחיבוקו , שהזמינה שמפנייה לשניים והורתה , " להביא אותה מיד , בבקשה . 
מירנדה הייתה זו שאמרה לו להמתין בחדר האמבטיה עד שההזמנה תגיע , ותלתה את השלט נא לא להפריע מחוץ לדלת . 
דבר מכל זה לא היה חשוב עכשיו . 
היא הייתה מאוהבת . 
הוא עורר אותה לחיים והיא הסתערה עליהם בהחלטיותו העיקשת של מי שקופח במשך שנים רבות ולא התכוונה להרפות מהם , כלומר לא התכוונה להרפות ממנו . 
הוא אוהב אותה . 
כי אם זו לא אהבה , מה זה יכול להיות ? 
וגם בו , כמו בה , התעוררו תחושות כמעט מפחידות בעוצמתן : תחושת ניצחון גברי שבבעלות על אישה , הכרת טובה על היכולת לענג ולהתענג , רוך , ביטחון עצמי , השתחררות מהפחד שסיפוק עצמי זה כל מה שיועד לו , כל מה שהוא מסוגל לו , כל מה שמגיע לו . 
אבל עכשיו , כששכב בלאות הנעימה של אחרי משגל , שטף אותו שוב גל של חרדה . 
פחדים , תקוות ותוכניות התרוצצו במוחו כמו כדורים של הגרלת הלוטו . 
הוא ידע מה מירנדה רוצה : נישואים , בית משלה וילדים . 
הוא אמר לעצמו שזה גם מה שהוא רוצה . 
היא הייתה מלאה אופטימיות קורנת ; לו נראה כל זה כמו חלום רחוק שלעולם לא יוכל להתגשם . 
כששוחחו והוא האזין לתוכניותיה , ניסה לא להרוס אותן אבל לא יכול להביא את עצמו להיות שותף להן . 
כשהיא פנטזה באושר , הוא הבין בצער שמעולם לא עמדה על טיבו האמיתי של אביה . 
נראה לו מוזר שדווקא היא , ילדתו של אוליבר , שחייתה איתו ונסעה איתו ברחבי העולם , מכירה את אופיו של האיש פחות טוב ממנו , שנמצא איתו 12 שנים בלבד . 
דניס ידע שהוא מקבל שכר נמוך מדי , שהוא מנוצל , שאוליבר לעולם אינו מכניס אותו בסוד ענייניו לבד מאשר בשעות עבודתם המשותפת על ספר חדש . 
ולמרות זאת , כל - כך הרבה רווחים היו לו : ההיחלצות מהרעש , מהאלימות , מההשפלה של עבודתו בבית - ספר מקיף במרכז העיר , ולאחר זמן , מחוסר הוודאות ומההכנסה העלובה של עבודתו כעורך לשוני פרילנסר ; הסיפוק מהיותו חלק מתהליך היצירה , חלק זעיר ועלום ככל שיהיה ; הזכות לראות כיצד ערבוביה של רעיונות חסרי קשר מתכנסת ולובשת צורה של רומן . 
בעבודת העריכה שלו הקפיד על קוצו של יוד ; כל תוספת או מחיקה גרמה לו עונג פיזי . 
אוליבר סירב להפקיד את עבודת העריכה בידי המו " לים שלו ודניס ידע שהערך המוסף שלו חורג הרבה מעבר לעריכה לשונית גרידא . 
אוליבר לעולם לא יניח לו ללכת . 
לעולם . 
האם יוכלו , תהה , להמשיך כך עד אין - סוף ? 
עם השעות הגנובות , שבמעט עורמה יוכלו להוסיף עליהן . 
עם החיים הסודיים שיעשו את כל הדברים האחרים נסבלים יותר . 
הרי הסקס נעשה מסעיר יותר דווקא בשל היותו הפרי האסור . 
אבל גם זה בלתי אפשרי . 
עצם ההרהור בכך הוא מעילה באהבתה של מירנדה ובאמון שהיא נותנת בו . 
פתאום נזכר במילים שמכבר נשכחו מלבו , שורות מתוך שיר – של ג'ון דוֹן , אם אינו טועה : מי עוד בטוח כמונו ? 
איש לא יוכל לעד / לבגוד בשנינו , אלא את או אני בלבד . 
בעודו מתחמם מבשרה העירום , זוחלת הבגידה למוחו כמו נחש ושוכבת לה שם צנופה בפקעת הדוקה , רדומה אך אינה ניתנת לסילוק . 
מירנדה הרימה את ראשה . 
היא ידעה על מה הוא חושב . 
זה מה שמפחיד באהבה : הוא הרגיש כאילו מסר לה את המפתח למוחו והיא יכולה לשוטט שם כאוות נפשה . 
" זה יהיה בסדר , אהובי , " אמרה . 
" אני יודעת שאתה דואג . 
אז תהיה שקט , אין לך מה לדאוג . 
והיא חזרה ואמרה , בתוקף הגובל בעקשנות , " זה יהיה בסדר . 
" אבל הוא זקוק לנו . 
הוא תלוי בנו . 
הוא לא ייתן לנו ללכת . 
הוא לא יניח לאושרנו לשבש את חייו , את השגרה שלו , את צורת עבודתו , את הרגליו . 
אני יודע שאנשים אחרים יכולים לחיות עם שינויים כאלה , אבל לא הוא . 
הוא לא יכול להשתנות . 
זה יהרוס אותו כסופר . 
היא התרוממה על מרפקה והסתכלה עליו . 
" אבל אהובי , זה ממש מגוחך . 
ונניח שהוא יצטרך לוותר על הכתיבה שלו , זה יהיה כל - כך נורא ? 
מבקרים מסוימים טוענים ממילא שהוא כבר עבר את השיא . 
מכל מקום , הוא לא יצטרך להסתדר בלעדינו . 
נוכל לגור בדירה שלך , לפחות בהתחלה , ולבוא אליו כל יום . 
אני אמצא לו סוכנת בית מהימנה שתלון בבית בצ'לסי כדי שלא יישאר לבדו בלילה . 
אולי הסידור הזה יתאים לו אפילו יותר . 
אני יודעת שהוא מעריך אותך ונדמה לי שהוא מחבב אותך . 
הוא ירצה שאהיה מאושרת . 
אני בתו היחידה . 
אני אוהבת אותו והוא אוהב אותי . 
לא היה לו לב לגלות לה את האמת אבל לבסוף אמר לאיטו , " אני לא חושב שהוא אוהב מישהו מלבד את עצמו . 
הוא צינור שכל הרגשות זורמים ועוברים דרכו . 
הוא יכול לתאר אותם אבל בתוכו לא נותר שום רגש , לפחות לא כלפי אנשים אחרים . 
" אבל אהובי , זה לא נכון . 
תחשוב על כל הדמויות שיצר , על העומק והמגוון שלהן . 
גם המבקרים אומרים את אותו הדבר . 
הוא לא היה יכול לכתוב ככה בלי להבין את הדמויות שלו ולהזדהות איתן מבחינה רגשית . 
" הוא מזדהה עם הדמויות שלו . 
הוא בעצמו הדמויות שלו , " אמר דניס . 
היא השתרעה עכשיו מעליו והתבוננה בפניו , שדיה המתנדנדים מלטפים כמעט את לחייו . 
ואז היא קפאה . 
הוא ראה את פניה המופנות כלפי מעלה , שהיו עכשיו חיוורות כסיד ומלאות פחד . 
בתנועה מגושמת אחת נחלץ מתחתיה וחטף את הג'ינס שלו . 
ואז הסתכל גם הוא למעלה . 
מרוב בלבול , ראה במשך כדקה רק צללית אדם שחורה , חסרת תנועה ומאיימת , נטועה על שפת הצוק העליון וחוסמת את האור . 
ואז שבה המציאות וטפחה על פניו . 
הדמות נעשתה מוחשית ומוכרת . 
זה היה נייתן אוליבר . 
5 
זה היה ביקורו השלישי של מארק יֵילַנד באי קומב וכמו בפעמים הקודמות הוא ביקש לקבל את מוּרֶלֶט קוטג' , הבית הצפוני ביותר על החוף הדרומי - מזרחי . 
אמנם הוא לא היה קרוב לקצה הצוק כמו אטלנטיק קוטג' , אבל מהתלולית הקטנה שעליה נבנה ניבט אחד הנופים היפים ביותר של קומב . 
בביקורו הראשון לפני שנתיים , ידע מרגע היכנסו אל בין קירות האבן השאננים שסוף - סוף מצא לו מקום שבו יוכל לשכוח לשבועיים את דאגות חיי היומיום המסוכנים שלו , לבחון את עבודתו , את יחסיו ואת חייו בשלווה שכמותה לא ידע בעבודה או בבית . 
כאן היה חופשי מכל הבעיות , גדולות כקטנות , שהמתינו בכל יום להחלטותיו . 
כאן לא היה זקוק למאבטחים או להגנה משטרתית . 
כאן יכול לישון בלילות עם דלת לא נעולה ועם חלונות פתוחים אל השמים ואל הים . 
כאן לא היו קולות צורחים , לא היו פנים נעוות משנאה , לא היה דואר שפתיחתו עלולה להיות מסוכנת , לא היו איומים טלפוניים על חייו ועל שלום משפחתו . 
הוא הגיע אתמול , מביא איתו רק את מעט החפצים הנחוצים ביותר ומבחר תקליטורים וספרים , שרק בקומב יהיה לו זמן להאזין להם או לקרוא אותם . 
הוא היה מרוצה מבידודו היחסי של הקוטג' ובשני ביקוריו הקודמים לא החליף מילה עם איש במשך שבועיים תמימים . 
מזונו סופק לו בהתאם להוראות הכתובות שהשאיר עם המכלים והתרמוסים הריקים ; לא היה לו כל עניין להצטרף אל שאר המסובים בארוחות הערב הרשמיות שהוגשו בבית . 
הבדידות הייתה תגלית מסעירה . 
מעולם לא ידע שמצב של ניתוק מוחלט יכול להיות כה מספק ומרפא . 
בביקורו הראשון לא היה בטוח שיוכל להחזיק מעמד לבדו , אבל למרות שהבדידות כפתה חשבון הנפש , היה זה חשבון נפש משחרר ולא מכאיב . 
הוא חזר לטראומות של חייו המקצועיים כאדם שונה , בלי שיכול להסביר את פשר השינוי . 
כמו בחופשותיו הקודמות , הוא השאיר אחריו ממלא מקום מוכשר . 
לפי תקנות משרד הפנים תמיד חייב להיות במעבדה או בכוננות מנהל בעל רישיון או ממלא מקום בעל רישיון , והאיש שמילא את מקומו היה מנוסה ואמין . 
יהיו משברים – תמיד ישנם – אבל הוא יוכל להתמודד איתם במשך שבועיים . 
רק במקרה של מצב חירום קיצוני יטלפן ממלא מקומו למורלט קוטג' . 
ברגע שהתחיל לפרוק את ספריו , מצא את מכתבה של מוניקה שנתחב בין שני הכרכים העליונים . 
כעת נטל את המכתב משולחן הכתיבה וקרא אותו פעם נוספת , באיטיות ובתשומת - לב לכל מילה , כאילו הייתה חבויה בין השורות משמעות נסתרת שניתן להבחין בה רק בקריאה חוזרת דקדקנית . 
מארק היקר , אני מניחה שהייתי צריכה להיות מספיק אמיצה כדי לדבר איתך פנים - אל - פנים או לפחות לתת לך את המכתב לפני שעזבת , אבל פשוט לא הייתי מסוגלת . 
ואולי מוטב כך . 
אתה תוכל לקרוא אותו בשקט ובלי צורך להעמיד פנים שאכפת לך יותר מכפי שאכפת לך באמת , ואני לא ארגיש חייבת להצדיק החלטה שהייתי צריכה לקבל כבר לפני שנים . 
כשתחזור מהאי קומב כבר לא אהיה כאן . 
המילים " חזרתי הביתה לאימא " נראות לי מלודרמתיות עד כדי בושה , אבל זה מה שהחלטתי לעשות וזה גם הגיוני . 
יש לה המון מקום והילדים נהנו תמיד מחדר הילדים הישן ומהגינה . 
וכיוון שהחלטתי לסיים את נישואינו , מוטב שאעשה זאת לפני שיתחילו ללכת לתיכון . 
יש שם בית - ספר מקומי טוב שמוכן לקבל אותם בהתראה קצרה . 
ואני יודעת שהם יהיו בטוחים מרע . 
לא אוכל אפילו להתחיל להסביר לך מה משמעות הדבר הזה בשבילי . 
נראה לי שאף פעם לא הבנת באמת באיזו חרדה חייתי כל יום , לא רק חרדה לעצמי אלא גם לסופי ולהנרי . 
אני יודעת שלעולם לא תוותר על עבודתך ואני גם לא מבקשת שתעשה את זה . 
תמיד ידעתי שהילדים ואני לא נמצאים בראש סדר העדיפויות שלך . 
טוב , אז לי יש עדיפויות משלי . 
אני לא מוכנה יותר להקריב את סופי , את הנרי או את עצמי לטובת האובססיה שלך . 
אין צורך למהר עם הסכם פרידה רשמי או עם גירושים – ממש לא משנה לי באיזה מהשניים נבחר – אבל לדעתי מוטב שנתחיל בהליכים מיד עם שובך . 
אודיע לך את שמו של עורך - הדין שלי אחרי שאתארגן . 
אנא אל תטרח לענות . 
חופשה נעימה , מוניקה . 
כשקרא את המכתב בפעם הראשונה , הופתע מהשלווה שבה קיבל את החלטתה , והופתע גם מכך שלא היה לו צל של מושג מה היא מתכננת . 
והצעד הזה היה מתוכנן . 
היא ואִמה היו בנות ברית . 
הן מצאו בית - ספר חדש והכינו את הילדים למעבר – כל זה קרה מתחת לחוטמו והוא לא הרגיש . 
הוא תהה אם הייתה לחמותו יד בחיבור המכתב . 
הענייניות העקבית שבו הייתה אופיינית לה יותר מאשר למוניקה . 
לרגע השתעשע בהעלאת תמונתן בדמיונו , יושבות זו לצד זו ומנסחות את הטיוטה הראשונה . 
עניינה אותו גם העובדה שלא הצטער על סיום נישואיו כמו על הפרידה מסופי ומהנרי . 
הוא לא התרעם יותר מדי על אשתו , אם כי היה שמח אילו בחרה להודיע לו על החלטתה בזמן מוצלח יותר . 
היא יכלה לתת לו לפחות לבלות את חופשתו בלי להעמיס עליו את הדאגה הנוספת הזאת . 
אבל בהדרגה השתלט עליו חרון אין אונים , כאילו נוצק למוחו איזה חומר רעיל שהחמיץ והרס את שלוות נפשו . 
ויילנד ידע על מי הוא עומד לשפוך את הזעם ההולך וגואה בקרבו . 
היה לו מזל שנייתן אוליבר נמצא על האי , ומזל שרופרט מייקרופט נקב בשמותיהם של שאר האורחים כשבא לקבל את פניו על המזח . 
עכשיו גמלה ההחלטה בלבו . 
הוא ישנה את תוכניותיו , יטלפן למרת ברברידג' , סוכנת הבית , וישאל אותה מי מהאורחים הזמין אצלה היום מקום לארוחת הערב בבית . 
אם נייתן אוליבר יהיה אחד מהם , יחרוג מהבידוד שכפה על עצמו ויבוא לשם גם הוא . 
ישנם דברים שהוא חייב לומר לנייתן אוליבר . 
אמירתם תאפשר לו להיפטר מהזעם והמרירות הגואים בקרבו והוא יוכל לחזור לבדו למורלט קוטג' ולתת לאי להתחיל בתהליך הריפוי המסתורי שלו . 
6 
הוא עמד כשגבו מופנה אליה והשקיף החוצה מהחלון הדרומי . 
כשהסתובב , ראתה מירנדה שפניו נוקשות וחסרות חיים כמסיכה . 
רק פעימת הדופק מעל עינו השמאלית הסגירה את המרירות שהתאמץ לכבוש . 
היא אילצה את עיניה לפגוש את שלו . 
מה קיוותה למצוא בהן ? 
זיק של הבנה , של חמלה ? 
" לא רצינו שתגלה את זה ככה , " אמרה . 
קולו היה שקט , מילותיו ארסיות . 
" מובן שלא . 
תכננת בלי ספק להסביר לי הכול אחרי ארוחת הערב . 
אני לא צריך שתגידי לי כמה זמן נמשך הרומן הזה . 
כבר בסן - פרנסיסקו ידעתי שסוף - סוף מצאת לך מישהו שתוכלי להזדיין איתו . 
אני מודה שלא עלה על דעתי שתשפילי את עצמך להשתמש בטרמלט – גבר בעל מום , חסר פרוטה , עובד שלי . 
גועל נפש , איך אישה בגילך רוכבת עליו בין השיחים כמו תלמידת בית - ספר חרמנית . 
היית מוכרחה לקחת את הגבר הפנוי היחיד שהציע את עצמו , או שעשית את זה בכוונה כדי לפגוע בי ? 
הרי יכולת להשיג לך מישהו טוב יותר . 
יש לך לא מעט תמריצים להציע . 
את בתי , זה לבדו אומר משהו . 
אם לא אשנה את צוואתי , אחרי שאמות תהיי אישה עשירה למדי . 
יש לך כישורים מועילים לניהול משק בית . 
בימים שבהם , כפי ששמעתי , קשה למצוא טבחית טובה ועוד יותר קשה להחזיק בה , הכישרון היחיד שלך יכול להיות תמריץ בפני עצמו . 
היא ציפתה שהשיחה תהיה קשה , אבל לא חשבה שהוא ידבר אליה כך , בחמת זעם כזאת , בהתמרמרות כזאת . 
כל תקוותיה שהוא יהיה הגיוני , אולי , שהם יוכלו ללבן את הדברים ביניהם ולתכנן את הסידור שיהיה הטוב ביותר לכולם , גוועו בפרץ של ייאוש . 
" אבא , אנחנו אוהבים זה את זה . 
אנחנו רוצים להתחתן , " אמרה . 
היא באה לפגישה לא מוכנה מספיק . 
למגינת לבה ידעה שהיא נשמעת כמו ילדה מפונקת המבקשת סוכרייה . 
" אז תתחתנו . 
שניכם אנשים בוגרים . 
את אינך זקוקה להסכמתי . 
ואני מניח שגם לטרמלט אין מניעה חוקית להתחתן . 
ועכשיו יצאו הדברים מפיה בשטף . 
אבל גם בעת שדיברה נראו לה כל התוכניות המופרכות , כל הפנטזיות המאושרות , כמו חצץ מילולי של חוסר אונים המוטח בפניו האטומות , בכעסו ובשנאתו . 
" אנחנו לא רוצים לעזוב אותך . 
זה לא צריך לשנות שום דבר . 
אני אבוא אליך בכל יום – גם דניס . 
נמצא אישה מתאימה שתתפוס את המקום שלי בבית כך שלא תישאר לבדך בלילות . 
וכשתצא למסע קידום מכירות נוכל לבוא איתך כרגיל . 
והיא חזרה ואמרה , " שום דבר לא צריך להשתנות . 
" אז מה , תבואי אליי בכל יום ? 
אני לא זקוק לעוזרת יומית או לשומרת לילה . 
וגם אם הייתי זקוק , מן הסתם אפשר להשיג את שתיהן תמורת שכר הולם . 
אני מניח שאין לך טענות על השכר שלך ? " 
" תמיד שילמת לי ביד רחבה . 
" ולטרמלט - על השכר שלו ? " 
" אף פעם לא דיברנו על כסף . 
" מפני שהייתם בטוחים , כנראה , שתחיו על חשבוני , שחייכם ימשיכו להיות נוחים כפי שהיו תמיד . 
הוא השתתק לרגע , ואז הצהיר , " אין לי שום כוונה להעסיק זוג נשוי . 
" אתה רוצה לומר שדניס יצטרך לעזוב ? " 
" שמעת מה שאמרתי . 
היות שכבר שוחחתם על תוכניותיכם וסיכמתם מה יהיה איתי בעתיד , מותר לי לשאול איפה אתם מתכוונים לגור ? " 
היא אמרה בהיסוס , " חשבנו לגור בדירה של דניס . 
" רק שכחתם , כמובן , שהדירה הזאת שלי , לא של דניס . 
כשהוא התחיל לעבוד אצלי במשרה מלאה קניתי אותה כדי שיהיה לו איפה לגור . 
הוא שוכר אותה מרוהטת בתנאים מגוחכים ולפי חוזה השכירות מותר לי לפנות אותו עם הודעה מראש של חודש . 
מובן מאליו שהוא יכול לקנות אותה ממני לפי ערכה הנוכחי . 
אני לא אצטרך אותה יותר . 
" אבל הדירה שווה עכשיו פי שניים מהמחיר ששילמת תמורתה ב - . " 1997 
" זה חוסר המזל שלו ושלך . 
היא ניסתה לדבר אבל לא מצאה את המילים המתאימות . 
הכעס והצער , שהיה נורא כפליים כיוון שלא ידעה אם היא מצרה על עצמה או עליו , גאו בקרבה כמו קיא מבחיל וחסמו את גרונה . 
הוא הפנה אליה שוב את גבו ועמד להשקיף מהחלון . 
הדממה בחדר הייתה מוחלטת , אבל היא יכלה לשמוע את הנשימה הנסרנית שלה עצמה ופתאום , כמו קול שהיה שם תמיד אבל הושתק לזמן - מה , הבחינה בהמייתו הרוננת של הים . 
ואז , באופן בלתי צפוי והרה אסון , היא בלעה את רוקה ומצאה את קולה . 
" אתה בטוח שתוכל להסתדר בלעדינו ? 
האומנם אתה באמת לא מבין כמה הרבה אני עושה בשבילך במסעות קידום המכירות – בודקת את חדרי המלון , מכינה לך את האמבטיה , מתלוננת במקומך כשהסידורים אינם לשביעות רצונך , עוזרת לארגן את מפגשי החתימה , מגִנה על המוניטין שיצאו לך כגאון שלמרות פרסומו אינו זונח את קוראיו , מוודאת שתקבל את האוכל ואת היין שאתה אוהב ? 
ודניס ? 
טוב , אז רשמית הוא המזכיר והעורך הלשוני שלך , אבל הוא יותר מזה , נכון ? 
מדוע אתה יכול להתפאר שהספרים שלך אינם דורשים עריכה ? 
מפני שהוא עוזר לך לערוך אותם – לא רק מעתיק את התיקונים שלך , אלא עורך בפועל . 
בטקט , כדי שלא תצטרך להודות אפילו בפני עצמך כמה הוא חשוב . 
פיתוח העלילה לא היה הצד החזק שלך , נכון ? 
לפחות לא בשנים האחרונות . 
כמה מהרעיונות הטובים שלך אתה חייב לדניס ? 
כמה פעמים השתמשת בו כבתיבת תהודה ? 
מי עוד יהיה מוכן לעשות בשבילך כל - כך הרבה תמורת כל - כך מעט ? " 
הוא לא הפנה את פניו , אבל גם כשעמד בגבו אליה שמעה את המילים שאמר בבירור , ורק הקול לא דמה לקול שהכירה . 
" מוטב שתבררי עם המאהב שלך מה בדיוק אתם מתכוונים לעשות . 
אם את מחליטה לחיות עם דניס , מוטב שתתחילי לעשות את זה כמה שיותר מהר . 
אני לא אצפה שתחזרי לבית בלונדון , ואודה לטרמלט אם הוא יחזיר לי את המפתחות של הדירה בהקדם האפשרי . 
בינתיים , אל תדברי על זה עם אף אחד . 
הבנת אותי ? 
אל תדברי עם אף אחד . 
האי הזה קטן , אבל אפילו בו צריך להיות די מרחב כדי שנוכל לא להיתקל זה בזה בעשרים וארבע השעות הקרובות . 
לאחר מכן נלך איש לדרכו . 
אני רשום כאן לעוד עשרה ימים . 
אוכל לאכול את ארוחותיי בקומב האוז . 
כדאי שתזמיני מקום על הספינה , היא תצא מחר אחר הצהריים ואני מצפה שאת ומאהבך תהיו עליה . 
7 
מייקרופט לא ציפה בכיליון עיניים לארוחת הערב של יום שישי . 
רק לעתים נדירות ציפה לארוחה שגם מישהו מהאורחים היה אמור להשתתף בה . 
מה שהדאיג אותו לא היה מעמדם הרם של המבקרים , אלא אחריותו כמארח לעודד את השיחה ולהבטיח את הצלחת הערב . 
כפי שאשתו ציינה לעתים קרובות , הוא לא הצטיין בשיחות חולין . 
זהירותו כעורך - דין מנעה ממנו לקחת חלק בשיחות היותר פופולריות , שעסקו בעיקר ברכילות יודעת דבר ושטופת זימה במקצת . 
ועם זאת , הוא התאמץ , לפעמים בצורה נואשת , להימנע מהעלאת נושאים נדושים כמו איך עברה על האורחים הנסיעה לקומב או תחזית מזג האוויר . 
אורחיו , כולם אנשי שם בתחומיהם השונים , יכלו מן הסתם לספר על חייהם המקצועיים דברים מעניינים שהוא היה נהנה לשומעם , אבל הם הרי באו לקומב כדי לברוח מחייהם המקצועיים . 
מפעם לפעם היו ערבים טובים שבהם הותרו לשונותיהם של האורחים והם דיברו בחופשיות ובלהט . 
לרוב , האנשים האלה הסתדרו ביניהם ; העשירים המופלגים והמפורסמים למיניהם לא תמיד חיבבו זה את זה , אבל כל אחד מהם הרגיש בבית במחוזות השלטון המיוחסים של זולתו . 
ולמרות זאת , הוא היה מסופק אם שני האישים שיארח הערב ייהנו זה מחברתו של זה . 
אחרי ההתפרצות של אוליבר למשרדו והאיומים שהשמיע קודם , החרידה אותו המחשבה שייאלץ לשמש מארחו של האיש לאורך סעודה בת שלוש מנות . 
והיה גם מארק יילנד . 
זה היה ביקורו השלישי של יילנד , ועד כה מעולם לא הזמין מקום לארוחת הערב . 
לשינוי יכולה להיות סיבה הגיונית לגמרי , כמו למשל רצון לאכול ארוחה חגיגית יותר , אבל מייקרופט ראה בו אות מבשר רע . 
הוא יישר את עניבתו בפעם האחרונה לפני הראי שבפרוזדור וירד במעלית מדירתו שבמגדל המרכזי אל הספרייה , לסיבוב הרגיל של המשקאות שלפני הארוחה . 
ד"ר גאי סטוֶולי ואשתו ג'ואנה כבר היו שם . 
הוא עמד לפני האח עם כוס שרי בידו , היא השתרעה באלגנטיות על אחת הכורסאות גבוהות המשענת כשהכוס שטרם לגמה ממנה מונחת על השולחן לידה . 
היא תמיד התלבשה בקפידה לארוחת הערב , בעיקר אחרי תקופת היעדרות ממושכת , כאילו הייתה בנשיותה המשודרגת הצהרה פומבית שהיא באה כדי להישאר . 
הלילה הייתה לבושה בחליפת משי של מכנסים הדוקים ומעליהם טוניקה ארוכה . 
צבעה של החליפה היה מעודן , מעין ירקרק - זהוב בהיר . 
הלן הייתה בוודאי יודעת איזה שם לתת לצבע הזה , אולי הייתה יודעת אפילו איפה קנתה ג'ו את הבגד וכמה הוא עלה . 
אם הלן הייתה לצדו הערב , הארוחה לא הייתה מפחידה אותו כלל , למרות השתתפותו של אוליבר . 
הדלת נפתחה ומארק יילנד הופיע בפתח . 
האורחים יכלו אמנם להזמין את הטרקטורון שיסיע אותם , אבל ניכר בו שהוא הגיע ברגל ממורלט קוטג' . 
הוא פשט את מעילו והניח אותו על המסעד של אחד הכיסאות . 
זו הייתה פגישתו הראשונה עם ג'ו סטוולי , ומייקרופט הציג אותם זה בפני זה . 
נותרו עוד כעשרים דקות עד צלצול הגונג , אבל הן עברו בנעימים . 
ג'ו התאמצה להיות נחמדה , כפי שעשתה תמיד בנוכחותו של גבר יפה תואר , וסטוולי גילה איכשהו שהוא ויילנד למדו יחד באוניברסיטת אדינבורו , אם כי לא התגוררו שם באותו הזמן . 
סטוולי מצא די נושאים אקדמיים , התנסויות ומכרים משותפים כדי שהשיחה תזרום . 
השעה כבר הייתה קרובה לשמונה ומייקרופט התחיל לקוות שאוליבר שינה את דעתו , אבל בדיוק עם צלצול הגונג נפתחה הדלת והוא נכנס לחדר . 
בניד ראש בירך את הנאספים בערב טוב , פשט את מעילו , הניח אותו ליד זה של יילנד והצטרף אליהם ליד הדלת . 
הם ירדו יחד קומה אחת , לחדר האוכל שנמצא ממש מתחתיהם . 
במעלית לא פצו אוליבר ויילנד פה ורק בירכו זה את זה במנוד ראש , כמו שני יריבים הנוהגים לפי כללי הנימוס אך שומרים את המילים ואת האנרגיה לתחרות שלפניהם . 
כתמיד , ציפה להם תפריט כתוב בכתב ידה האלגנטי של מרת ברברידג' . 
הם יפתחו בכדורי מלון ברוטב תפוזים , ימשיכו עם מנה עיקרית של פסיון וירקות צלויים ויקנחו בסופלה לימון . 
המנה הראשונה כבר הייתה מוכנה על השולחן . 
אוליבר נטל את הכף ובחן את צלחתו בפנים זועפות , כאילו העובדה שמישהו בזבז זמן על יצירת כדורים ממלון הכעיסה אותו . 
השיחה קפצה מנושא לנושא עד שמרת פלנקט ומילי הופיעו , דוחפות לפניהן עגלה עם מנות הפסיון והירקות . 
המנה העיקרית הגיעה . 
מארק יילנד נטל את הסכין והמזלג שלו אבל לא עשה כל סימן שבדעתו להתחיל לאכול . 
במקום זה השעין את מרפקיו על השולחן ועם סכין מונפת כמו חרב , הסתכל על נייתן אוליבר ואמר בשקט מאיים , " בספר שאתה עומד להוציא בשנה הבאה יש דמות של מנהל מעבדה , ואני משער שהדמות הזאת , שהתאמצת לעשותה יהירה וחסרת רגישות ככל האפשר מבלי שהאיש יהיה לגמרי לא אמין , זה אני . 
בלי לשאת את עיניו מצלחתו , אמר אוליבר , " יהירה , חסרת רגישות ? 
אם אלה המוניטין שיצאו לך , אני מניח שהציבור יכול אולי לחשוב בטעות שזה אתה . 
אבל אני לא אחראי לטעות הזאת , בזה אתה יכול להיות בטוח . 
מעולם לא פגשתי אותך קודם . 
אני לא מכיר אותך . 
אין לי רצון מיוחד להכיר אותך . 
אני לא צריך לגנוב את נושאי הכתיבה שלי מהחיים ; המודל החי היחיד שהאמנות שלי זקוקה לו זה אני . 
יילנד הניח את הסכין והמזלג . 
עיניו עדיין היו נעוצות באוליבר . 
" אתה מכחיש שנפגשת עם חבר זוטר בצוות שלי כדי לתחקר אותו מה קורה אצלי במעבדה ? 
דרך אגב , הייתי רוצה לדעת ממי קיבלת את שמו . 
קרוב לוודאי שמאנשי התנועה לשחרור בעלי החיים , המשבשים בצורה מסוכנת את חייו ואת חיי . 
אני בטוח שהרשמת אותו עם הפרסום שלך וסחטת ממנו מה הוא חושב על תקֵפוּתה של עבודתו , כיצד הוא מצדיק את מעשיו וכמה סבל נגרם לקופי - על המשמשים חיות ניסוי . 
" ערכתי את המחקר הנחוץ , " אמר אוליבר בקלילות . 
" רציתי לברר עובדות מסוימות הנוגעות לארגון של המעבדה – הדרגות של הצוות , תנאי התחזוקה של בעלי החיים , איך מאכילים אותם ובמה , איך משיגים אותם . 
לא שאלתי שום שאלות על אנשים ספציפיים . 
אני חוקר של עובדות , לא של רגשות . 
אני צריך לדעת איך אנשים פועלים , לא מה הם מרגישים . 
אני יודע מה הם מרגישים . 
" אתה יודע כמה שחצני זה נשמע ? 
וכּן , אנחנו בהחלט מרגישים . 
ויותר מזה , אנחנו רגישים . 
אני רגיש לכאבם של חולי פרקינסון וציסטיק פיברוזיס . 
משום כך חבריי ואני מקדישים את זמננו למציאת תרופה ומקריבים לשם כך לא מעט קורבנות אישיים . 
" לי נראה דווקא שהקורבנות האמיתיים הם בעלי החיים . 
הם סובלים את הכאב ; אתה מקבל את התהילה . 
תהיה זו טעות לומר שתראה בשמחה איך מאה קופים מתים , ועם לא מעט סבל , אם כתוצאה מכך המחקר שלך יתפרסם ראשון ? 
הקרב על התהילה המדעית אכזרי לא פחות מהקרב על השוק המסחרי . 
למה להעמיד פנים שזה לא כך ? " 
" הדאגה לשלומן של החיות לא כל - כך מפריעה לך בחיי היומיום , " אמר יילנד . 
" נראה לי שאתה נהנה מאכילת הפסיון , אתה נועל נעלי עור , אתה בלי ספק מוסיף חלב לקפה שלך . 
אולי מוטב שתסב את תשומת - לבך לדרכים שבהן שוחטים את החיות – המוני חיות , כפי ששמעתי – בתעשיית הבשר . 
אני יכול להבטיח לך שבמעבדה שלי הן מומתות בפחות סבל , ומסיבות הרבה יותר מוצדקות . 
אוליבר ביתר את הפסיון שלו בזהירות רבה . 
" אני טורף בשר . 
כל המינים טורפים אלה את אלה , נראה לי שאלה הם חוקי הטבע . 
הלוואי שהיינו הורגים את האוכל שלנו בצורה יותר אנושית , אבל גם כך אני אוכל אותו בלי נקיפות מצפון . 
לדעתי , זה שונה לגמרי משימוש בקוף - על למטרות ניסוי שמפירותיו הוא בשום אופן לא יוכל ליהנות , בהנחה שהעליונות של ההומו ספיינס על כל המינים האחרים היא כה מוחלטת עד שמותר לנו לנצל אותם לצרכינו . 
אני מבין שמשרד הפנים מפקח על רמות הכאב המותרות ודורש , בדרך - כלל , הסבר מפורט על משככי הכאבים שבהם משתמשים , ואני מניח שזאת חצי נחמה . 
אל תבין אותי לא נכון . 
אני לא חבר באף אחד מהארגונים שמציקים לך וגם לא תומך בהם . 
אני לא יכול להיות אחד מהם מפני שבעבר הפקתי תועלת מתגליות שהושגו תוך שימוש בבעלי חיים ואין ספק שאנצל תגליות מוצלחות כאלה גם בעתיד . 
אגב , לא ציפיתי שתהיה אדם דתי . 
" אני לא . 
אין לי שום אמונות על - טבעיות , " אמר יילנד בקצרה . 
" הפתעת אותי עכשיו . 
הייתי בטוח שתאמץ את ההשקפה התנכית בעניינים אלה . 
אני מתאר לעצמי שאתה מכיר את הפרק הראשון של ספר בראשית . 
ויברך אותם אלוהים ויאמר להם אלוהים פרו ורבו ומלאו את הארץ וכבשוה ורדו בדגת הים ובעוף השמים ובכל חיה הרומשת על הארץ . 
הרי לך ציווי אלוהי שמעולם לא התקשינו לציית לו . 
האדם הוא טורף גדול , נצלן ראשון במעלה , דן לחיים ולמוות בסמכות אלוהית . 
הפסיון של מייקרופט היה חסר טעם בפיו , כאילו לעס עיסת נייר תפלה . 
הריב הזה היה אסון . 
והיה בו משהו מוזר . 
הוא דמה פחות לוויכוח ויותר לתחרות בין שתי מקהלות המשמיעות את פסוקיהן לסירוגין , אלא שרק אחד משני המשתתפים , יילנד , גילה התלהבות אמיתית . 
הוא לא ידע מהו הדבר המדאיג את אוליבר , אבל היה ברור שאין לו כל קשר ליילנד . 
הוא ראה שעיניה של ג'ו נוצצות כשהיא מעבירה אותן מדובר אחד למשנהו , כאילו הייתה צופה במשחקון ארוך מהרגיל בתחרות טניס . 
ידה הימנית בצעה לחמנייה לפיסות קטנות והיא תחבה אותן אל פיה מבלי שטרחה להעיף בהן מבט או למרוח עליהן חמאה . 
מייקרופט הרגיש שמישהו צריך לומר משהו , אבל סטוולי ישב ושתק כשהוא נראה נבוך יותר ויותר , לכן אמר בעצמו , " נראה לי שהיינו מרגישים אחרת אילו סבלנו ממחלה נוירולוגית , אנחנו או אחד מילדינו . 
אולי אנשים אלה הם היחידים שיש להם זכות לדבר על התקֵפות המוסרית של הניסויים הללו . 
" אין לי שום חשק לדבר בשמם , " אמר אוליבר . 
" לא אני התחלתי בוויכוח הזה . 
אין לי דעות מוצקות לכאן או לכאן . 
לדמויות שלי יש , אבל זה עניין אחר לגמרי . 
" זאת סתם התחמקות , " אמר יילנד . 
" אתה שם מילים בפיהן , לפעמים מילים מסוכנות . 
וזה לא הוגן מצדך להעמיד פנים שאתה מתעניין רק בחומר רקע שגרתי . 
הבחור סיפר לך דברים שלא הייתה לו שום זכות לגלות . 
" אין לי שליטה על מה שאנשים בוחרים לספר לי . 
" הוא מצטער עכשיו על כל מה שסיפר לך . 
הבחור הזה , שכבר התפטר ממשרתו , היה אחד הצעירים היותר מבטיחים שלי . 
והוא אבוד מבחינת המחקר הרציני ואולי מבחינה מדעית בכלל . 
" אז אולי יש מקום להטיל ספק ברמת המחויבות שלו . 
אגב , המדען ברומן שלי יותר סימפטי ומורכב מכפי שקלטת כנראה . 
אולי לא קראת את פלט ההגהה הראשונה בתבונה מספקת . 
ייתכן , כמובן , שאתה כופה את התכונות שלך – או את מה שאתה חושש שייתפס כתכונות שלך – על הדמות שבראתי . 
והייתי רוצה לדעת איך הצלחת להניח את ידיך על פלט ההגהה הראשונה . 
המו"ל שלי משגיח בשבע עיניים על האנשים שברשימת התפוצה המצומצמת של הדפים האלה . 
" הוא כנראה לא משגיח מספיק טוב . 
בהוצאות לאור ישנם גורמים חתרניים בדיוק כמו במעבדות . 
ג'ו החליטה שהגיע הזמן להתערב . 
היא אמרה , " אני לא חושבת שמישהו מאיתנו אוהב להשתמש בקופי - על למטרות מחקר . 
קופים ושימפנזים דומים לנו מכדי שנרגיש נוח עם זה . 
אולי אתה צריך להשתמש בחולדות בניסויים שלך . 
קשה לפתח חיבה לחולדות . 
יילנד לטש בה את עיניו כשוקל בדעתו אם בורות כזאת ראויה בכלל לתשובה . 
אוליבר המשיך לנעוץ את עיניו בצלחתו . 
לבסוף אמר יילנד , " שמונים אחוזים מהניסויים מבוצעים על חולדות , וישנם אנשים שמפתחים חיבה אליהן . 
החוקרים , למשל . 
אבל ג'ו התעקשה . 
" כך או כך , חלק מהמפגינים מונעים בלי ספק מחמלה אמיתית . 
אני לא מתכוונת לאלימים מביניהם שסתם נהנים מזה . 
אבל בטוח שלפחות חלקם שונאים באמת את האכזריות ומבקשים למנוע אותה . 
יילנד ענה ביובש , " קשה לי להאמין בזה , כי הם יודעים שבאלימות ובהפחדות שלהם הם רק גורמים לכך שהעבודה תתבצע מחוץ לגבולות הממלכה המאוחדת . 
החוקרים ימשיכו בשלהם , אבל במדינות שבהן אין הגנה חוקתית על חיות כמו אצלנו . 
הארץ הזאת תסבול מבחינה כלכלית , אבל החיות יסבלו הרבה יותר . 
אוליבר סיים את אכילת הפסיון שלו . 
הוא הניח בזהירות את הסכין והמזלג זה לצד זה בצלחתו וקם על רגליו . 
" נראה לי שהתבדרתי מספיק הערב . 
תסלחו לי אם אפרד מכם עכשיו . 
אני צריך ללכת חזרה לפרגרין קוטג' . 
מייקרופט התרומם למחצה בכיסאו . 
" להזמין לך את הטרקטורון ? " הוא ידע שקולו נשמע מתחטא , כנוע כמעט , וסלד מעצמו בשל כך . 
" לא , תודה . 
אני עוד לא חלוש עד כדי כך . 
אבל אל תשכח , כמובן , שאזדקק לספינה מחר אחר הצהריים . 
ובלי מילת פרידה לשאר הנוכחים , יצא מהחדר . 
" אני מבקש להתנצל , " אמר יילנד . 
" לא הייתי צריך להתחיל עם זה . 
לא לשם כך באתי לקומב . 
עד שהגעתי לא ידעתי שגם אוליבר יהיה כאן . 
מרת פלנקט נכנסה כשהיא נושאת בידיה מגש עם קעריות סופלה והתחילה לאסוף את הצלחות שלהם . 
סטוולי אמר , " הוא במצב רוח מוזר . 
מן הסתם קרה משהו שהעכיר את רוחו . 
ג'ו הייתה היחידה שאכלה . 
היא אמרה בקלילות , " רוחו עכורה באופן קבוע . 
" אבל לא עד כדי כך . 
ולמה הוא התכוון כשהזמין את הספינה למחר ? 
הוא עוזב , או מה ? " 
" אני מאוד מקווה שהוא עוזב , " אמר מייקרופט . 
הוא פנה אל יילנד . 
" הרומן החדש שלו יגרום לך קשיים ? " 
" תהיה לו השפעה מסוימת , מפני שהוא כתב אותו . 
והוא יהיה מתנה משמים לאנשי התנועה לשחרור בעלי החיים . 
המחקר שלי נתון בסכנה רצינית , וכך גם בני משפחתי . 
אני משוכנע שהמנהל הפיקטיבי כביכול שלו ייתפס כבן דמותי . 
אני לא יכול לתבוע אותו , כמובן , והוא יודע את זה . 
פרסום הוא הדבר האחרון שאני זקוק לו . 
סופרו לו דברים שהוא לא היה זכאי לדעת . 
" אתה לא חושב שכולנו זכאים לדעת את הדברים האלה ? " שאל סטוולי בשקט . 
" לא אם משתמשים בהם באופן המסכן את קיומו של מחקר מציל חיים . 
לא אם הם מגיעים לידיהם של שוטים ובורים . 
אני מקווה מאוד שהוא מתכוון להסתלק מהאי מחר . 
המקום הזה לא גדול מספיק בשביל שנינו . 
ועכשיו , אם תסלחו לי , אלך בלי לחכות לקפה . 
הוא מעך את המפית שלו , הטיל אותה על צלחתו , בירך את ג'ו לשלום במנוד ראש והלך בלי להוסיף מילה . 
את הדממה שהשתררה הפר רק קולה של דלת המעלית . 
" אני מצטער . 
זה היה נורא . 
הייתי צריך להפסיק את זה איכשהו , " אמר מייקרופט . 
ג'ו אכלה את הסופלה שלה בהנאה גלויה . 
" תפסיק להתנצל , רופרט . 
אתה לא אחראי לכל מה שמשתבש על האי הזה . 
מארק יילנד הזמין מקום לארוחת הערב רק מפני שרצה להתעמת עם נייתן , ונייתן שיתף איתו פעולה . 
תתחילו לאכול את הסופלה שלכם , עוד מעט הוא יצנח . 
מייקרופט וסטוולי נטלו את הכפיות שלהם . 
פתאום נשמעה סדרה של קולות נפץ הדומים ליריות רובה מרוחקות ובולי העץ באח התלקחו והתיזו גצים . 
ג'ו סטוולי אמרה , " הולך להיות לילה סוער . 
8 
כשאשתו שהתה בלונדון , לא אהב גאי סטוולי לילות סוערים ; הקקופוניה של קולות הגניחה , היללה והיבבה דמתה לקינה אנושית במידה מפחידה מכדי שיוכל לשאת אותה לבדו . 
אבל עכשיו , כשג'ו בבית , האלימות המתחוללת מחוץ לקירות האבן של דולפין קוטג' רק חיזקה את תחושת הביטחון שהשרו הנוחות ואת החמימות שבפנים . 
בחצות הלילה שככה הרוח והאי נח בשלווה מתחת לכוכבים שהתחילו לבצבץ בשמים . 
הוא הסתכל אל המיטה התאומה שעליה ישבה ג'ו ברגליים משוכלות , חלוק הסטן הוורוד שלה מהודק מתחת לשדיה . 
לעתים קרובות התלבשה בצורה מתגרה – לפעמים אפילו בצורה חסרת בושה – כאילו אינה מודעת להשפעה שיש לה עליו , אבל לאחר ההתעלסות היא כיסתה את מערומיה בצניעות קפדנית של כלה ויקטוריאנית . 
זו הייתה אחת מאותן התנהגויות מוזרות שאחרי 20 שנות נישואים נראו לו משום - מה מכמירות . 
הוא הצטער על כך שהם אינם ישנים במיטה זוגית , שהוא אינו יכול להושיט את ידו אליה ולהביע ללא אומר את תודתו על מיניותה הנדיבה , הלא - מסויגת . 
היא שבה לקומב למשך ארבעה שבועות , וכמו תמיד חזרה לאי כאילו מעולם לא עזבה אותו , כאילו נישואיהם רגילים לגמרי . 
הוא התאהב בה כבר בפגישתם הראשונה , והוא לא היה אדם המתאהב בקלות או מסוגל להשתנות . 
מאז , שום אישה אחרת לא הייתה קיימת בשבילו . 
הוא ידע שאצלה זה לא כך . 
היא הציגה את תנאיה בבוקר יום חתונתם , לפני שיצאו יחד , בניגוד לכל המוסכמות , למשרדו של רשם הנישואים . 
" אני אוהבת אותך , גאי , ונראה לי שאוהב אותך גם הלאה , אבל אני לא מאוהבת בך . 
הייתי מאוהבת פעם וזה היה עינוי , השפלה ואות אזהרה גם יחד . 
עכשיו אני מעוניינת בחיים שקטים עם מישהו שאני מכבדת ומחבבת מאוד ורוצה לבלות איתו את חיי . 
בשעתו נראה לו ההסכם ביניהם מתקבל על הדעת , ודעתו לא השתנתה מאז . 
כעת היא אמרה כבדרך אגב , " כשהייתי בלונדון הלכתי למרפאה ונפגשתי עם מלקולם ועם ג'וּן . 
הם רוצים שתחזור . 
הם לא חיפשו לך ממלא מקום והם לא מתכוונים לחפש , על כל פנים לא בזמן הקרוב . 
הם נורא עמוסים , כמובן . 
היא השתתקה לרגע ואחר הוסיפה , " החולים הוותיקים שלך רוצים שאתה תטפל בהם . 
הוא לא אמר דבר . 
היא המשיכה , " הסיפור עם הילד ההוא שייך לעבר . 
בכל אופן , המשפחה כבר לא גרה באזור . 
כולם מרגישים הקלה , אני מתארת לעצמי . 
הוא רצה לומר , זה לא " הילד ההוא " , זה וינסטון קולינס , ילד שהיו לו חיים מחורבנים וחיוך מאושר שכמוהו לא ראיתי מעודי אצל שום ילד אחר . 
" אהובי , אתה לא יכול לחיות לנצח עם רגשי אשמה . 
דברים כאלה קורים ברפואה כל הזמן – בכל בתי - החולים , למען האמת . 
ככה זה היה מאז ומתמיד . 
אנחנו בני - אדם . 
אנחנו טועים , מקבלים החלטות לא נכונות , עושים חישובים שגויים . 
תשעים ותשעה מקרים מתוך מאה פשוט מטויחים . 
ועם עומס העבודה הנוכחי , אי - אפשר לצפות שזה יהיה אחרת . 
חוץ מזה , כולנו ידענו שהאם הייתה דאגנית מדי , נודניקית עם דרישות מופרזות . 
אם לא הייתה מזעיקה אותך ללא צורך פעם אחר פעם , הבן שלה עוד היה מן הסתם בחיים . 
את זה לא אמרת בחקירה . 
" לא הייתי מוכן להטיל את האשמה על אם שכולה , " אמר סטוולי . 
" בסדר , בתנאי שתודה באמת בפני עצמך . 
וכל העניין הגזעני , ההאשמות שהיית מתנהג אחרת אילו הילד היה לבן . 
כל זה היה גווע מאליו אלמלא הלוחמים בגזענות החליטו להתלבש עליך . 
" ואני גם לא מתכוון להשתמש בהאשמות גזעניות ולא הוגנות כבתירוץ . 
וינסטון מת מדלקת הצפק . 
בימינו זה דבר בלתי - נסלח . 
הייתי צריך ללכת לשם כשהאם צלצלה . 
זה אחד הדברים הראשונים שאתה לומד ברפואה – לעולם לא לזלזל כשמדובר בילד . 
" אז אתה חושב להישאר כאן לנצח , לטפל בהיפוכונדרייה של נייתן אוליבר ולחכות שאחד ממטפסי הצוקים הטירונים של יאגו ייפול מהמצוק ? 
לאנשי הצוות הארעי יש רופאי משפחה משלהם בפֶּנטווֹרזי , אמילי לעולם אינה חולה וכנראה תחיה כך עד גיל מאה , והמבקרים לא באים הנה אם הם לא מרגישים טוב . 
איזו מין עבודה זו לאדם עם יכולת כמו שלך ? " 
" העבודה היחידה שלפי הרגשתי אני מסוגל כרגע להתמודד איתה . 
מה בנוגע אלייך , ג'ו ? " 
הוא לא ביקש לדעת איזה שימוש היא עושה בהכשרתה כאחות כשהיא חוזרת לבדה לדירתם הריקה בלונדון . 
כמה היא ריקה באמת ? 
מה בדבר טים , מַקסי וקֶרט , שמות שהיא הזכירה מפעם לפעם בלי להוסיף הסבר וככל הנראה גם בלי להרגיש אשמה ? 
היא דיברה בקצרה על מסיבות , על הצגות , על קונצרטים ועל מסעדות , אבל היו שאלות שהוא חשש מהתשובות עליהן , לכן לא העז להציגן : עם מי היא יצאה , מי שילם , מי ליווה אותה חזרה לדירה , מי בילה את הלילה במיטתה ? 
נראה לו מוזר שהיא מעולם לא ניחשה עד כמה הוא רוצה לדעת ועד כמה הוא פוחד מהידיעה . 
כעת אמרה כלאחר יד , " אה , אני עובדת כשאני לא פה . 
בפעם האחרונה עבדתי בחדר המיון של סנט ג'וד . 
כולם שם נופלים מהרגליים , אז אני עושה כמיטב יכולתי , אבל רק במשרה חלקית . 
יש גבול למצפון החברתי שלי . 
אם אתה רוצה לראות את החיים במערומיהם , בוא לחדר המיון במוצאי שבת – שיכורים , מסוממים , ראשים מנופצים וניבולי פה בכמות שיכולה להכחיל את האוויר . 
אנחנו מעסיקים המון אנשי צוות מיובאים . 
לדעתי , זה מצב בלתי נסבל – אנשי מנהלה משוטטים להם בנוחיות ברחבי העולם וחוטפים את מיטב הרופאים והאחיות שהם מצליחים למצוא בארצות הזקוקות להם פי אלף יותר מאיתנו . 
זו בושה וחרפה . 
הוא רצה לומר , לא כולם נחטפים . 
הם באים בכל מקרה כי כאן מובטחים להם משכורת טובה יותר וחיים טובים יותר , ומי יכול להאשים אותם ? 
אבל הוא היה מנומנם מכדי לפתוח בדיון פוליטי . 
עכשיו הוא אמר , לא בדאגה רבה מדי , " מה קורה עם בדיקת הדם של אוליבר ? 
שמעת בוודאי על המהומה שהתחוללה בנמל ועל דן המטומטם שהפיל את הדם למים . 
" אתה סיפרת לי , חומד . 
אוליבר יבוא מחר בתשע לתת דם פעם נוספת . 
הוא לא מצפה לזה בכיליון עיניים וגם אני לא . 
האיש שונא מחטים . 
למזלו הטוב אני אחות מקצועית שאוהבת לקלוע לווריד במכה ראשונה . 
אני לא בטוחה שאתה היית מצליח . 
" אני יודע שלא הייתי מצליח . 
" בשעתו הסתכלתי איך רופאים לוקחים דם . 
זה לא היה מחזה נעים . 
מכל מקום , אולי אוליבר לא יבוא , " אמרה . 
" הוא יבוא . 
נדמה לו שהוא אנמי , הוא ירצה שהבדיקה תתבצע . 
למה את חושבת שהוא לא יבוא ? " 
ג'ו הורידה את רגליה מהמיטה וכשגבה מופנה אליו פשטה את החלוק והושיטה יד לקחת את חולצת הפיג'מה . 
היא אמרה , " אם הוא באמת מתכנן לעזוב מחר , אולי יחליט שכדאי לו להמתין ולבצע את הבדיקה בלונדון . 
זה יהיה הגיוני . 
אני לא יודעת , סתם יש לי הרגשה כזאת . 
אני לא אתפלא אם לא נראה כאן את אוליבר מחר בתשע בבוקר . 
9 
אוליבר לא מיהר לחזור לפרגרין קוטג' . 
הכעס שמילא אותו מאז העימות עם מירנדה הפיח חיים בעורקיו בצידוק העצמי שמצא בו , אבל הוא ידע באיזו מהירות עשויה התרוממות הרוח המעוררת להידרדר לתהומות הייאוש והדיכאון . 
הוא רצה להיות לבדו ולהפיג בהליכה מאומצת את התסיסה הממריצה אך המסוכנת של זעם ורחמים עצמיים , הגואה בקרבו . 
כשהוא נאבק ברוח המתגברת צעד במשך כשעה הלוך ושוב לאורך שפת הצוק , מנסה לכבוש את סערת רוחו . 
השעה שבה נכנס כרגיל למיטה חלפה מכבר , אבל הוא היה צריך להמתין עד שהאור בחדר השינה של מירנדה יכבה סוף - סוף . 
הוא כמעט לא הקדיש מחשבה לוויכוח עם מארק יילנד . 
בהשוואה לבגידתם של בתו ושל טרמלט , הוויכוח הזה היה בגדר תרגיל סמנטי גרידא . 
לא היה בכוחו של יילנד להזיק לו . 
לבסוף נכנס בשקט דרך הדלת הלא נעולה של הקוטג' וסגר אותה אחריו . 
אם מירנדה עדיין לא ישנה , היא תיזהר מלהראות את פרצופה . 
בדרך - כלל , בהזדמנויות הנדירות שבהן יצא לבדו בלילה , היא נהגה , גם כששכבה במיטתה , להטות אוזן לנקישת המנעול בדלת הכניסה . 
אור קטן הושאר דולק למענו , והיא הייתה יורדת ומכינה לו משקה חלבי חם . 
הלילה היה חדר האורחים חשוך לגמרי . 
הוא הרהר איך ייראו חייו בלי הטיפול המסור שלה אבל שכנע את עצמו שזה לא יקרה . 
מחר היא תתעשת . 
טרמלט יתבקש לעזוב וזה יהיה סוף פסוק . 
אם לא תהיה לו ברירה , יוכל להסתדר בלי טרמלט . 
מירנדה תבין שהיא לא יכולה להמיר את הביטחון , את הנוחיות , את המותרות של סיוריהם בחו"ל , את הזכות להיות בתו היחידה ואת הירושה המצפה לה , בגיפופיו התאוותניים – והבלתי מנוסים , מן הסתם – של טרמלט , באיזו דירת חדר עלובה באחד הרבעים המוזנחים והמסוכנים של לונדון . 
לא ייתכן שטרמלט הצליח לחסוך הרבה מהמשכורת שלו , ולמירנדה אין כלום מעבר למה שקיבלה ממנו . 
עם הכישורים שלהם לא יוכלו השניים להשיג עבודה שתאפשר להם לחיות במרכז לונדון , ולו גם בצניעות רבה . 
לא , מירנדה תישאר איתו . 
אחרי שהתפשט והיה מוכן להיכנס למיטה , ניגש לחלון וסגר את וילונות הפשתן . 
כמו תמיד , השאיר רווח צר ביניהם כדי שהחדר לא יהיה מואפל לגמרי . 
הוא התרווח בין המצעים ושכב בשקט , מתענג על יללת הרוח , עד שהרגיש כי הוא גולש במדרון של חוסר ההכרה מהר יותר מכפי שחשש . 
הוא התעורר בבהלה למשמע צווחה דקה וחנוקה , שידע כי היא באה מפיו . 
אפילת החלון הייתה עדיין חצויה במרכזה בפס דק של אור . 
הוא הושיט יד רועדת למנורת הקריאה ומצא את המתג . 
החדר הוצף נורמליות מרגיעה . 
הוא גישש אחר שעונו וראה שהשעה שלוש לפנות בוקר . 
הסערה התישה את עצמה ועכשיו הוא שכב בתוך דממה שנראתה לא טבעית ומבשרת רעות . 
הוא התעורר מחלום בלהות שחזר על עצמו שנה אחר שנה והפך את מיטתו למוקד של פחד . 
לפעמים הופיע החלום מספר לילות ברציפות אבל לרוב הייתה הופעתו כה נדירה עד שהתחיל לשכוח את עוצמתו . 
החלום מעולם לא השתנה . 
אוליבר ראה את עצמו גבוה מעל הים , רוכב ללא אוכף על סוס טלוא ענקי שגבו כה רחב עד שרגליו אינן יכולות לחבוק את צלעותיו , והוא מיטלטל בחוזקה מצד לצד כשהסוס עולה ויורד בתוך מטר מבהיק של כוכבים נופלים . 
אין לו מושכות וידיו חופנות נואשות את הרעמה , מנסות להיאחז בה . 
הוא יכול לראות את זוויות עיניה הבורקות של החיה הענקית , את הרוק המקציף שניתז מפיה הצוהל . 
הוא יודע שנפילתו בלתי נמנעת ושהוא יוטל , כשידיו דשות את האוויר בחוסר אונים , אל האימה החשכה השוררת מתחת לפניו השחורים והחלקים כראי של הים . 
כשהתעורר מצא את עצמו לפעמים על הרצפה , אבל הלילה היו המצעים הפרועים כרוכים למחצה סביב גופו . 
לעתים הזעיקה צעקת היקיצה שלו את מירנדה והיא הייתה באה לחדרו , עניינית ומרגיעה כדרכה , שואלת אם הוא בסדר , אם הוא זקוק למשהו , אם היא יכולה להכין לשניהם כוס תה . 
והוא היה עונה , " סתם חלום רע . 
חזרי למיטה . 
אבל הלילה ידע שהיא לא תבוא . 
אף אחד לא יבוא . 
והוא שכב עכשיו בוהה בפס האור , מרחיק מעליו את האימה , ולאחר מכן זחל ויצא מהמיטה , כשל אל החלון הצרפתי ופתח את דלתותיו אל כיפת השמים הרחבה המכוכבת ואל הים הזורח . 
הוא הרגיש את עצמו זעיר כגרגר , כאילו נפשו וגופו הצטמקו והוא נותר לבדו בכדור הארץ הסובב על צירו , נושא עיניו אל מרחבי היקום . 
הכוכבים היו שם , נעים במסילותיהם בהתאם לחוקי העולם הגשמי , אבל זוהרם היה קיים רק בדמיונו , דמיון שבגד בו ועיניים שכבר אינן מיטיבות לראות . 
הוא היה רק בן שישים ושמונה , אבל מאור עיניו הלך ודעך באיטיות וללא רחמים . 
הוא הרגיש בודד עד אימה , כאילו שום יצור חי לא קיים עוד . 
שום עזרה לא תימצא לו בעולם הזה , גם לא בעולמות המתים והמסתחררים הללו עם אורם המדומה . 
איש לא יאזין לו אם ייכנע לדחף הבלתי נשלט כמעט ויצעק במלוא גרונו לתוך הלילה האדיש , אל תיקח ממני את המילים שלי ! 
החזר לי את המילים שלי ! 
10 
בחדרו שבקומה העליונה של המגדל , ישן מייקרופט שינה טרופה . 
בכל פעם שהקיץ משנתו , הדליק את האור והסתכל על השעון המעורר , מקווה לראות שהשחר עומד לעלות . 
שתיים ועשר דקות , שלוש וארבעים , ארבע ועשרים . 
התחשק לו לקום , להכין לעצמו כוס תה ולהאזין ברדיו לגל החדשות הבינלאומיות של הבי.בי.סי, אבל הוא התגבר על עצמו . 
במקום זה הכין את עצמו לשעה - שעתיים נוספות של שינה , אלא שזו בוששה לבוא . 
באחת - עשרה בלילה התחילה הרוח לנשוב בחוזקה , לא בהתפרצות אחת ממושכת כי אם במשבים לא סדירים שייללו בארובה ; ובמקום שיביאו הקלה של ממש , היו ההפסקות שבין הסתערות להסתערות לא יותר מאתנחתות של שקט לא טבעי . 
אבל במרוצת 18 החודשים שעברו מאז הגיע לאי , כבר ישן בסופות גרועות מזו . 
בדרך - כלל , המייתו המתמדת של הים נסכה עליו שלווה ; עכשיו היא מילאה את החדר בפעימות בס פולשניות מחרישות אוזניים , שהצטרפו כליווי ליללות של הרוח . 
הוא ניסה לרסן את מחשבותיו , אבל בכל פעם שהתעורר שבו אותן החרדות , אותן תחושות מבשרות רע , לענותו בעוצמה מחודשת . 
האם דיבר אוליבר ברצינות כשאיים לעבור לגור באי דרך קבע ? 
אם כן , באיזו דרך חוקית ניתן למנוע ממנו להוציא את זממו לפועל ? 
האם חבר הנאמנים יאשים את מייקרופט באחריות לאסון הזה ? 
האם היה יכול לטפל באיש טוב יותר ? 
קודמו בתפקיד הצליח כנראה להתמודד עם אוליבר ועם מצבי הרוח שלו , אז מדוע הוא מוצא שהדבר קשה מנשוא ? 
ולשם מה הזמין אוליבר את הספינה להיום ? 
אין ספק שהוא מתכוון לעזוב . 
המחשבה הצהילה את רוחו לרגע , אבל אם יעזוב אוליבר מתוך כעס ומרירות יהיה בכך סימן רע לעתיד . 
כולם יחשבו שזה קרה באשמתו . 
חודשיים אחרי תחילת עבודתו קיבל המינוי אישור סופי , אבל הוא הרגיש שתקופת הניסיון שלו טרם הסתיימה . 
הוא יכול להתפטר או להיות מפוטר עם הודעה של שלושה חודשים מראש . 
כישלון בתפקיד שנחשב בדרך - כלל למשרה קלה ומכניסה , שהוא עצמו ראה בו פסק זמן שקט שיוקדש לעשיית חשבון נפש , יהיה משפיל הן מבחינה אישית והן מבחינה ציבורית . 
מיואש מכדי לישון , הושיט יד ונטל את הספר שלו . 
הוא התעורר בבהלה כשכריכתו הקשה של הספר דברי ימי מחוז ברסטשר מאת אנתוני טרולופ , נחתה בטפיחה על הרצפה . 
הוא גישש אחר שעונו וראה בצער שהשעה שמונה שלושים ושתיים בבוקר , שעה מאוחרת מדי להתחיל בה את היום . 
השעה כבר הייתה קרובה לתשע כשצלצל לבקש שיביאו לו את ארוחת הבוקר , וחצי שעה נוספת עברה לפני שירד במעלית למשרדו . 
בשלב הזה כבר הרגיע את רוב הדאגות המכרסמות של הלילה , אבל עדיין נותרה מהן שארית של אי - נוחות מתגברת בשל ההרגשה שמשהו רע עומד לקרות , הרגשה שלא הצליח להשתחרר ממנה גם בעת הטקסים הרגילים והמנחמים של ארוחת הבוקר . 
למרות האיחור הופיעה מרת פלנקט עם ארוחת הבוקר שלו חמש דקות אחרי שצלצל אליה : קערית קטנה של שזיפים מיובשים , בייקון שטוגן עד פריכות אבל נשאר רך , בדיוק כמו שאהב , ביצת עין על פרוסת לחם שטוגנה בשומן חזיר , קנקן קפה וטוסטים חמים שהוגשו לו ברגע שהיה מוכן לקבלם , ריבה תוצרת בית . 
הוא אכל , אבל בלי הנאה מרובה . 
הארוחה המושלמת נראתה כתזכורת מחושבת היטב לנוחיות הגשמית ולשגרה ההרמונית של חייו בקומב . 
הוא עוד לא היה מוכן להתחיל מחדש והתיירא מהטרחה ומהמאמצים שיהיה עליו להשקיע לבדו כדי למצוא נכס מתאים ולהקים משק בית . 
אבל אם נייתן אוליבר יעבור לגור באי דרך קבע , בסופו של דבר לא יהיה לו מנוס מכך . 
הוא נכנס למשרד ומצא את אדריאן בויד יושב ליד שולחנו ומקיש מספרים על מכונת החישוב . 
תחילה הופתע למצוא אותו במשרד בשבת אבל אז נזכר שבויד אמר לו שבכוונתו לבוא לשעות אחדות כדי לסיים את העבודה על החזרי המע"מ ועל החשבונות הרבעוניים . 
ואף - על - פי - כן , זו הייתה התחלה מוזרה של היום . 
שני הגברים בירכו זה את זה בבוקר טוב ואחר - כך נפלה ביניהם שתיקה . 
מייקרופט הסתכל על שולחן הכתיבה שמעבר לחדר והרגיש פתאום שהוא מביט באדם זר . 
האם רק נדמה לו שאדריאן נראה שונה במקצת , שפניו קודרות וחיוורות מתמיד , שצל מעיב על עיניו החרדות , שגופו פחות נינוח ? 
הוא הביט שוב , וראה שהיד של עמיתו לעבודה מונחת על הניירות ללא ניע . 
האם גם עליו עבר לילה חסר מנוחה ? 
האומנם סובל גם הוא מתחושה מבשרת רעות של אסון מתקרב ? 
הוא קלט שוב , אבל בעוצמה מחודשת , כמה הוא סומך על בויד : על יעילותו השקטה , על הידידות שנרקמה ביניהם ללא אומר בעבודתם המשותפת , על השכל הישר שנראה כתכונה הנערצת והשימושית ביותר שלו , על הענווה שאין בה שמץ של שפלות רוח או התרפסות . 
הם מעולם לא שוחחו על נושאים הנוגעים לחייהם הפרטיים . 
מדוע הוא מרגיש אפוא שבויד מבין את ההתלבטויות שלו , את אבלו על אשתו – שאותה יכול לשכוח למשך ימים תמימים ופתאום תוקפת אותו כמיהה אליה שכמעט מטריפה את דעתו – ומקבל אותו כמות שהוא ? 
הוא לא היה שותף לאמונותיו הדתיות של אדריאן . 
האומנם הוא מרגיש בפשטות שיש לו עניין עם בן - אדם טוב ? 
את כל מה שידע עליו שמע מג'ו סטוולי ברגע של גילוי לב נמהר , שמעולם לא חזר על עצמו . 
" הברנש המסכן השתכר ואיבד את הכרתו באמצע טקס אכילת לחם הקודש ושתיית היין . 
אחת המאמינות , שכרעה לפניו על ברכיה עם הגביע מוגש לשפתיה , הופלה לארץ . 
היין נשפך . 
צעקות , תדהמה כללית . 
התמימים מבני הקהילה חשבו שהוא מת . 
נאמר לי שהקהילה והבישוף היו מוכנים להתייחס בסלחנות לחולשותיו הקטנות , אבל זו הייתה כוסית אחת יותר מדי . 
ועם זאת , ג'ו הייתה זו שהצילה אותו בסופו של דבר . 
בויד היה על האי למעלה משנה ונשאר פיכח עד אותו לילה מר ונמהר שבו חזר לסורו . 
כעבור שלושה ימים הוא עזב את קומב . 
ג'ו , ששהתה אותה שעה בדירתה בלונדון באחת מבריחותיה מהשעמום של האי , אספה אותו אליה , עברה יחד איתו לקוטג' כפרי נידח , גמלה אותו מהשתייה והחזירה אותו לקומב , זמן קצר לפני שמייקרופט עצמו הגיע לשם . 
מעולם לא דובר על כך , אבל בויד חב כנראה את חייו לג'ו סטוולי . 
הטלפון על שולחנו צלצל והחריד אותו מהרהוריו . 
השעה הייתה תשע עשרים וחמש . 
מייקרופט לא היה מודע לכך שהוא יושב כמו אדם הנתון במצב של אובדן זיכרון זמני . 
ג'ו נשמעה עצבנית . 
" ראית אולי את אוליבר ? 
אולי הוא אצלך במקרה ? 
הוא היה אמור להגיע למרפאה בתשע כדי לתת שוב דם . 
חשבתי שאולי הוא החליט לא לבוא , אבל לפחות היה יכול לטלפן ולהודיע לי . 
" אולי הוא לא התעורר בזמן או שכח ? " 
" צלצלתי לפרגרין קוטג' . 
מירנדה אמרה שהיא שמעה אותו יוצא בשבע ועשרים בערך . 
היא הייתה אז בחדר השינה והם לא דיברו . 
לא היה לה מושג לאן הוא הלך . 
אתמול בערב הוא לא אמר לה שום דבר על כוונתו לתת דם . 
" הוא עם טרמלט ? " 
" טרמלט כבר נמצא בפרגרין קוטג' . 
הוא הגיע לשם מיד אחרי שמונה כדי להשלים עבודה מסוימת . 
לדבריו הוא לא ראה את אוליבר מאז אתמול . 
אוליבר היה יכול כמובן לצאת מוקדם כדי לטייל קצת לפני בואו למרפאה , אבל אם זה אכן כך , מדוע הוא לא הגיע הנה ? 
הוא גם לא אכל ארוחת בוקר ראויה לשמה . 
מירנדה אומרת שהוא הכין לעצמו תה – הקומקום עוד היה חם כשהיא נכנסה למטבח – אבל אכל רק בננה . 
יכול להיות שהוא סתם מסתובב בלי מטרה מיוחדת , אבל מירנדה מודאגת . 
ובכן , ההרגשה הרעה הייתה מוצדקת . 
הרי לך צרה נוספת . 
לא סביר שמשהו קרה לאוליבר . 
אם החליט סתם לנהוג בחוסר התחשבות וללכת לטייל במקום לבוא לפגישה שקבע , ארגון משלחת חיפושים רק ירגיז אותו יותר . 
ובצדק : האין זה חלק מהאתוס של האי שכאן עוזבים את האורחים במנוחה ? 
אבל מדובר באדם לא צעיר . 
הוא נעדר למעלה משעתיים ללא הסבר . 
נניח שהוא מוטל באיזה מקום אחרי שחטף שבץ מוחי או התקף לב , כיצד יוכל הוא , בתור האדם המנהל את העניינים , להצדיק אז את חוסר המעש ? 
" מוטב שנתחיל לחפש אותו , " אמר . 
" תגידי לגאי , בבקשה . 
אני אתקשר לאנשים ואומר להם להיפגש כאן . 
מוטב שאת תישארי במרפאה ותודיעי לי במקרה שהוא יופיע . 
הוא הניח את השפופרת ופנה אל בויד . 
" אוליבר נעדר . 
הוא היה צריך להגיע למרפאה בתשע כדי לתת דם , אבל הוא לא בא . 
" מירנדה תהיה מודאגת . 
אני יכול לקפוץ אליה ומשם אמשיך לסרוק את החלק הצפוני - מזרחי של האי , " אמר בויד . 
" אנא , עשה זאת , אדריאן . 
ובמקרה שתראה אותו , אל תעשה מזה עניין גדול מדי . 
אם הוא פוחד לתת דם , הדבר האחרון שירצה זה שיחפשו אותו . 
כעבור חמש דקות התקבצה לפני הבית חבורה קטנה של אנשים , שכולם הוזעקו טלפונית . 
רפווּד סירב לשתף פעולה כדרכו ואמר לאדריאן שהוא עסוק מכדי לעזור , אבל ד"ר סטוולי , דן פדג'ט ואמילי הולקומב היו שם ; אמילי הולקומב , מפני שהגיעה במקרה למרפאה בתשע ורבע כדי לקבל את הזריקה השנתית נגד שפעת . 
יאגו נקרא לבוא מהקוטג' שלו , אבל עדיין לא הופיע . 
הקבוצה הקטנה המתינה להוראותיו של מייקרופט . 
הוא התעשת במהירות והתחיל לחשב את צעדיו הבאים . 
ואז , בפתאומיות ובלי כל התראה מוקדמת , כמו שקורה תדיר בקומב , עלה הערפל וכיסה את האי , דקיק ושקוף כצעיף במקומות אחדים , סמיך ולח כענן ספוגי באחרים , פרש תכריכים על תכלת הים , הפך את המגדל הגדול והמסיבי של הבית לנוכחות מעורפלת - מורגשת אבל אינה נראית - ובודד את הכיפה האדומה והעדינה שבראש המגדלור עד שנראתה כחפץ מוזר המרחף בחלל . 
עם התעבות הערפל אמר מייקרופט , " אין טעם ללכת רחוק לפני שהערפל יתפזר . 
ניגש למגדלור , אבל זה הכול . 
הם נעו יחדיו כשמייקרופט מוביל בראש . 
מאחוריו שמע קולות מהוסים , אבל בזו אחר זו נעלמו הדמויות בערפל הכבד וקולן נמוג עד שנדם כליל . 
עכשיו , בפתאומיות מבהילה , צץ המגדלור ונגלה לפניו , צריח קעור הנמתח אל האין . 
כשהסתכל למעלה הרגיש סחרחורת רגעית , אבל חשש להניח את ידיו ולהישען על הקיר המבהיק מלחות שמא כל המבנה , הערטילאי כחלום , יזדעזע ויתמוסס בערפל . 
הדלת העשויה עץ אלון כבד הייתה פתוחה למחצה והוא הדף אותה בזהירות והושיט את ידו למתג החשמל . 
בלי שהיות טיפס בגרם המדרגות הראשון , עבר את חדר הדלק ובמחצית הדרך על גרם המדרגות השני קרא בשמו של אוליבר – בהתחלה בקול חלוש , כמתיירא להפר את הדממה אפופת הערפל . 
בלב ולב התגבר על תחושה ההבלות שגרמה לו הקריאה , עצר על המדרגות וצעק את שמו של אוליבר בקול רם . 
כל תשובה לא באה והוא לא ראה שום אור . 
הוא ירד , עמד בפתח וקרא אל תוך הערפל , " לא נראה לי שהוא כאן . 
תישארו במקומותיכם . 
עדיין לא נשמעה כל תשובה . 
בלי לחשוב וללא מטרה ברורה הלך סביב המגדלור לצד הפונה אל הים והסתכל למעלה כשהוא נשען על הקיר החוצץ בינו לבין הים , אסיר תודה על איתנותו של גוש הגרניט הנלחץ אל תחתית גבו . 
ועכשיו התחיל הערפל להתפזר , באותה דרך מסתורית שבה עלה קודם . 
קרעי ערפל דקיקים רפרפו סביב המגדלור , לבשו צורה ופשטו צורה ונמוגו . 
צורות וצבעים שבו והופיעו בהדרגה . 
המסתורי והערטילאי נעשה מוחשי ומוכר . 
ואז הוא ראה . 
לבו החסיר פעימה ואחר התחיל להלום בעוצמה שהרטיטה את גופו . 
הוא צעק מן הסתם , אבל לא שמע שום קול לבד מצריחתו הפראית של שחף יחיד . 
בהדרגה הלכה הזוועה ונחשפה , תחילה מאחורי צעיף דק ומרחף של ערפל ובהמשך בבהירות מלאה . 
הצבעים כבר חזרו ליושנם אבל היו זוהרים מכפי שזכר אותם – הקירות המבהיקים , הפנס הגבוה האדום המוקף גזוזטרה לבנה , מרחבי הים הכחולים , השמים הצחים מענן כמו ביום קיץ . 
ולמעלה , על רקע לובנו של המגדלור , גופו התלוי של אדם : הכחול והלבן של חבל הטיפוס המהודק למעקה , הצוואר הזרוע בהרות ומתוח כצווארו של תרנגול הודו קירח , הראש הגדול בצורה נלעגת המוטה לצד , הידיים שכפותיהן מופנות כלפי מעלה כבחיקוי לתפילה . 
על כפות רגליו של התלוי היו נעליים אבל משום - מה , בהרף עין של בלבול , נראה לו כאילו הן יחפות ושמוטות זו לצד זו בעירום מעורר חמלה . 
נדמה לו שחלפו דקות רבות אבל הוא ידע שהזמן עמד מלכת . 
ואז שמע זעקה ממושכת . 
הוא הסתכל לימינו וראה את יאגו ואת מילי . 
מבטה של הבחורה היה נעוץ באוליבר והיא צרחה כמעט בלי להפסיק כדי לשאוף אוויר . 
ועכשיו הופיעה משלחת החיפושים מעבר לעיקול המגדלור . 
הוא לא הבחין במילים , אבל האוויר המה מבליל של אנקות , גניחות , קריאות הפתעה ויבבות , קינה מהוסה שצעקותיה של מילי וצווחותיהם הפתאומיות והפראיות של השחפים עשו אותה מצמררת . 
חלק שני 
אפר באח 
1 
קצת לפני השעה אחת בצהריים התכנסו רופרט מייקרופט , גאי סטוולי ואמילי הולקומב יחדיו , לראשונה מאז מציאת הגופה . 
אמילי שבה לבית מאטלנטיק קוטג' לפי בקשתו של מייקרופט . 
קודם , אחרי שנוכחה לדעת כי כל מאמציה להרגיע ולנחם את מילי רק מעצימים את מצוקתה הקולנית , הודיעה שהואיל ואינה יכולה לעשות כאן שום דבר מועיל , כפי שרואים כולם , היא הולכת הביתה ותשוב אם וכאשר יקראו לה . 
מילי , שבכל הזדמנות נצמדה בהיסטריה ליאגו , נותקה ממנו בעדינות ונמסרה לידיה האמונות יותר של מרת ברברידג' , שתעודד אותה עם עצותיה הנבונות ועם כוס תה חם . 
בהדרגה הושב הסדר על כנו , למראית עין . 
היה צורך לתת הוראות , להתקשר לכל מיני אנשים , להרגיע את הצוות . 
מייקרופט ידע שהוא עשה את כל הדברים , וביישוב דעת מפתיע , אבל כבר לא זכר בבירור את המילים שבהן השתמש או את רצף האירועים . 
יאגו חזר לנמל ומרת פלנקט , שציפתה לה עבודה רבה , הלכה לבשל את ארוחת הצהריים ולהכין כריכים . 
ג'ואנה סטוולי הייתה בפרגרין קוטג' , אבל גאי , פניו חיוורות כסיד , נשאר לצדו של מייקרופט , הולך ומדבר כמו רובוט ולא מספק תמיכה אמיתית . 
למייקרופט נדמה שהזמן התפרק לגורמים והוא זכר את השעתיים האחרונות לא כרצף אחד אלא כסדרה של תמונות חיות , חסרות קשר , שכל אחת מהן לוכדת את הרגע ואינה ניתנת למחיקה כמו תצלום . 
אדריאן בויד עומד ליד האלונקה ומביט למטה על גופתו של אוליבר , ואחר מרים את ידו הימנית , לאט כמו הייתה כבדה כעופרת , ומתווה את סימן הצלב . 
הוא עצמו הולך עם גאי סטוולי השותק לפרגרין קוטג' כדי לבשר את החדשות למירנדה , חוזר בראשו על המילים שבהן ישתמש . 
כולן נראו לו בלתי הולמות , בנליות , סנטימנטליות ופסקניות להחריד : תלוי , חבל , מת . 
מרת פלנקט מוזגת בפנים קודרות תה מקומקום ענקי שלמיטב זכרונו לא ראה אותו קודם . 
דן פדג'ט , שבזירת האירוע התנהג באיפוק , דורש פתאום הבטחה שזה לא קרה באשמתו , שאדון אוליבר לא התאבד בגלל הדם האבוד , והתגובה הנרגזת שלו עצמו , " אל תהיה מגוחך , פדג'ט . 
אדם אינטליגנטי אינו מתאבד רק משום שעליו לתת דם פעם נוספת . 
זה לא מי יודע איזה ניתוח מסובך . 
שום דבר שעשית או לא עשית לא חשוב עד כדי כך . 
מראה פניו של פדג'ט המתעוותות בבכי ילדותי כשפנה ללכת . 
עמידתו ליד המיטה בחדר החולים בעת שסטוולי מהדק את הסדין סביב גופתו של אוליבר , עיניו הלטושות בייאוש מבחינות לראשונה בדוגמה הפרחונית של טפט ויליאם מוריס על הקיר . 
אבל בצורה חיה מכול , כאילו נשטפה באור זרקורים על קיר המגדלור , זכר את הגופה המתנדנדת , את הצוואר המתוח ואת עירומן מעורר הרחמים של כפות הרגליים היחפות – אם כי מוחו אמר לו שהן לא היו יחפות . 
וכך , הבין , ייחרט מותו של אוליבר בזיכרונו לעד . 
עכשיו הייתה לו סוף - סוף הזדמנות לעקור את עצמו ממחשבותיו ולדון בבואה של המשטרה עם האנשים שלהרגשתו היו זכאים להשמיע את דעתם . 
הבחירה בחדר האורחים של דירתו הפרטית נעשתה בהסכמה כללית שבשתיקה יותר מאשר בהחלטה ברורה . 
הוא אמר , " אנחנו צריכים לדבר עכשיו , לפני בואה של המשטרה . 
בואו נלך למקום שבו לא יפריעו לנו . 
אני אשאיר את אדריאן במשרד , הוא יוכל להסתדר . 
ולא נענה לטלפונים . 
הוא פנה לסטוולי . 
" הקוטג' שלך או הדירה שלי , גאי ? " 
" לא עדיף שנישאר בבית ? 
ככה כבר נהיה כאן כשהמשטרה תגיע , " אמר סטוולי . 
מייקרופט ביקש מבויד לטלפן למרת פלנקט ולבקש ממנה שתביא לדירתו מרק , כריכים וקפה , וכולם הלכו יחד למעלית . 
הם עלו לקומה העליונה של המגדל בשתיקה . 
כשהגיעו לחדר האורחים , סגר מייקרופט את הדלת אחריו והם התיישבו , אמילי על הספה הדו - מושבית עם סטוולי לצדה . 
הוא סובב את אחד הכיסאות שעמדו ליד האח והתיישב מולם . 
התנועה , שבנסיבות דומות הייתה מורגלת וביתית , בישרה עכשיו רעות . 
אפילו חדר האורחים שלו , ששלושתם בילו בו יחד לעתים כה קרובות , נהפך לרגע מדאיג אחד למקום זר וזמני כמו טרקלין של בית מלון . 
הוא היה מרוהט כולו בחפצים שהביא מחדר המגורים של אשתו : הספה והכיסאות הנוחים המרופדים באריג כותנה צבעוני , הווילונות התואמים , שולחן המהגוני האליפטי שתצלומים במסגרות כסף של חתונתם ושל בנם מונחים עליו , פסלוני החרסינה העדינים , תמונת נוף בצבעי מים , חובבנית במובהק , שציירה סבתה באזור האגמים . 
בהבאתם לכאן קיווה מן הסתם לברוא מחדש את הערבים השקטים שלו ושל הלן . 
אבל עכשיו קלט , מזועזע , עד כמה היו כל חפצי הביתיות הנשית , המצויצת והמביכה הזאת שנואים עליו מאז ומתמיד . 
הוא הסתכל על עמיתיו והרגיש גולמני כמו מארח חסר כישורים חברתיים . 
גאי סטוולי ישב זקוף ונוקשה , כמו זר המודע לטרחה שביקורו גורם . 
אמילי , שנראתה שלווה ונינוחה כתמיד , ישבה כשזרועה מתוחה על מסעד הספה . 
היא לבשה מכנסיים שחורים , אפודה ארוכה חומה - צהבהבה , נעלה מגפיים וענדה זוג עגילי ענבר ארוכים . 
מייקרופט הופתע מכך שהיא טרחה להחליף את בגדיה , אבל בסופו של דבר גם סטוולי וגם הוא עשו כמוה , כנראה מתוך הנחה שמרנית שבנוכחות המוות לא יאה להישאר בבגדי השבת הלא - מעונבים שלהם . 
הוא אמר , תוך שהוא מבחין בטון מאולץ של לבביות בקולו , " מה תשתו ? 
יש לי שרי , ויסקי , יין – הדברים הרגילים . 
מדוע , תהה , היה צריך לומר את זה ? 
הם ידעו היטב מה ביכולתו להציע . 
אמילי ביקשה שרי , סטוולי הפתיע וביקש ויסקי . 
למייקרופט לא היו מים בהישג יד והוא התנצל בשפה רפה כשהלך למטבח הקטן להביא אותם . 
כשחזר מזג את המשקאות שלהם וגם כוסית מרלו לעצמו . 
הוא אמר , " בשתים - עשרה וחצי מוגשת בחדר האוכל של הצוות ארוחת צהריים חמה למי שמסוגל לאכול אותה , אבל חשבתי שעדיף לנו לאכול משהו כאן . 
הכריכים צריכים להגיע בכל רגע . 
מרת פלנקט כאילו המתינה לאות הזה . 
כמעט מיד נשמעה נקישה על הדלת וסטוולי פתח אותה . 
מרת פלנקט דחפה פנימה עגלה טעונה צלחות , ספלים ותחתיות , קנקנים ושני תרמוסים גדולים , ועל המדף התחתון היו שתי פנכות מכוסות במפיות . 
מייקרופט אמר בשקט , " תודה רבה , " והם התבוננו במרת פלנקט העורכת את האוכל ואת כלי האוכל בכובד - ראש כאילו היו תשמישי קדושה בטקס דתי . 
מייקרופט כמעט ציפה שהיא תסתובב ותיקוד קידה לפני צאתה מהחדר . 
הוא ניגש לשולחן והסיר את המפיות הלחות מהפנכות . 
" הרוב עם בשר חזיר מעושן , כנראה , אבל יש גם ביצים וארוגולה , למי שאינו מעוניין לאכול בשר . 
" אני לא יכולה לחשוב כרגע על משהו פחות מושך מזה , " אמרה אמילי . 
" מדוע מוות אלים גורם לאנשים להיות רעבים ? 
אולי ' רעבים ' זאת לא המילה הנכונה – זקוקים למזון , אבל שיהיה מעורר תיאבון . 
כריכים אינם מספקים את הצורך הזה . 
מה יש בתרמוסים ? 
מרק , אני מניחה , אבל זה יכול להיות גם קפה . 
היא ניגשה לאחד התרמוסים , סובבה את המכסה ורחרחה . 
" מרק עוף . 
חסר דמיון אבל מזין . 
על כל פנים , הוא יכול לחכות . 
מה שאנחנו צריכים לעשות עכשיו זה להחליט איך אנחנו משחקים את המשחק הזה . 
אין לנו הרבה זמן . 
" משחקים ? " המילים זה לא משחק נשארו תלויות באוויר מבלי שנאמרו . 
כאילו הבינה שההתבטאות שלה לא הייתה נאותה , אמרה אמילי , " להחליט מה נגיד לתת - ניצב דלגליש ולאנשי צוותו . 
אני מניחה שהוא יבוא עם צוות . 
" אני מצפה לבואם של שלושה אנשים " אמר רופרט . 
" ממשטרת המטרופולין צלצלו להודיע שהוא מביא איתו מפקחת וסמל , זה הכול . 
" אבל זו פלישה בדרג בכיר למדי , לא כן ? 
תת - ניצב ממשטרת המטרופולין ומפקחת . 
מדוע לא הגיעו אנשים מהמשטרה המקומית ? 
הם כנראה קיבלו הסבר כלשהו . 
רופרט ציפה לשאלה הזאת , והתשובה הייתה מוכנה על לשונו . 
" לדעתי , הסיבה לכך היא חשיבותו של הקורבן ודרישת חבר הנאמנים לנהל את החקירה בצנעה ובחשאיות רבה ככל האפשר . 
יהיו מעשיו של דלגליש אשר יהיו , קרוב לוודאי שהם לא יחוללו מהומות ולא ימשכו את תשומת - הלב הציבורית הבלתי נמנעת שהייתה מתעוררת אילו היינו קוראים למשטרה המקומית . 
" אבל זה לא עונה על השאלה שלי , רופרט , " אמרה אמילי . 
" אין נודע למשטרת המטרופולין שאוליבר מת ? 
אתה טלפנת אליהם כנראה . 
מדוע לא טלפנת למשטרת דבון וקורנוול ? " 
" מפני שיש לי הוראות מפורשות להתקשר למספר לונדוני אם משהו חמור במיוחד קורה באי , אמילי . 
אני מבין שזה היה הנוהל מאז ומתמיד . 
" כן , אבל לאיזה מספר ? 
המספר של מי ? " 
" את זה לא אמרו לי . 
ההוראות שלי הן לדווח על האירוע ולא לומר שום דבר נוסף . 
אני מצטער , אמילי , אבל זה עולה בקנה אחד עם ההסדרים הישנים , ואני מתכוון לפעול על פיהם . 
למעשה , פעלתי על פיהם . 
" הסדרים ישנים ? 
זאת הפעם הראשונה שאני שומעת עליהם . 
" כנראה מפני שמשבר בסדר גודל כזה מעולם לא התרחש כאן לפנים . 
זה נוהל הגיוני בהחלט . 
את יודעת יותר טוב מאחרים עד כמה חלק מהאורחים שלנו חשובים . 
הנוהל נקבע כדי שכל אירוע חמור יטופל ביעילות , במהירות ובחשאיות מרבית . 
" אני מניחה שדלגליש ירצה לחקור אותנו ביחד , כלומר את כולנו , אורחים ואנשי צוות , " אמרה אמילי . 
" אין לי מושג , באמת , " אמר מייקרופט . 
" כולם ביחד ואחר - כך כל אחד בנפרד , אני משער . 
יצרתי קשר עם כל אנשי הצוות ודאגתי שיהיו זמינים כאן , בבית הגדול . 
נראה לי שמוטב כך . 
הספרייה היא החדר המתאים ביותר למטרה זו . 
תת - ניצב דלגליש יצטרך לחקור גם את האורחים , כמובן . 
לא היה לי לב להטריח את מירנדה אוליבר , והיא ודניס טרמלט עדיין בקוטג' שלהם . 
היא הבהירה חד - משמעית שאינה רוצה לראות איש . 
" חוץ מאשר את טרמלט , כנראה . 
דרך אגב , איך מירנדה קיבלה את החדשות ? 
אני מניחה שאתה וגאי הודעתם לה . 
אתה בתוקף תפקידך כממונה וגאי כמי שיכול לטפל בתגובות הגופניות של ההלם . 
ממש כמו שצריך , " אמרה אמילי . 
האומנם הייתה נימת לגלוג בקולה ? 
חשב מייקרופט . 
הוא העיף מבט אל סטוולי , אבל זה לא הגיב . 
" כן , הלכנו יחד , " אמר . 
" זה היה פחות נורא משחששתי . 
היא הייתה מזועזעת , כמובן , אבל לא התמוטטה . 
היא שלטה ברוחה לגמרי , הייתי אומר אפילו שהיא נראתה מנותקת . 
על טרמלט זה השפיע יותר מאשר עליה . 
הוא התגבר על עצמו אבל נראה הרוס . 
חשבתי שהוא עומד להתעלף . 
" הוא היה מבועת , " אמר סטוולי בשקט . 
מייקרופט המשיך . 
" היה שם דבר אחד משונה למדי . 
נראה לי שאוליבר שרף קצת ניירות לפני שיצא הבוקר מהבית . 
הייתה ערימה של אפר וכמה שרידים מפוחמים באח של חדר האורחים . 
" מירנדה או טרמלט אמרו על זה משהו ? 
שאלת אותם ? " שאלה אמילי . 
" לא , זה לא נראה לי הזמן המתאים , בפרט אחרי שהם עצמם לא אמרו דבר . 
" ספק אם המשטרה תיתן להם להיות כל - כך חסכניים במילים , " אמרה אמילי . 
גאי סטוולי לא אמר דבר . 
אחרי מספר שניות פנה מייקרופט שוב אל אמילי הולקומב . 
" מיס אוליבר דרשה לראות את הגופה . 
ניסיתי להניא אותה מכך אבל הרגשתי שאין לי זכות לאסור את זה עליה . 
שלושתנו הלכנו יחד לחדר החולים . 
גאי הפשיל את הסדין שעטף את הגופה עד מתחת לסנטר , כדי שסימני החבל יישארו מכוסים . 
אבל מיס אוליבר התעקשה שהוא יוריד אותו עוד קצת . 
היא הסתכלה על הסימנים בעיון , אמרה ' תודה , ' ופנתה ללכת . 
היא לא נגעה בו . 
גאי כיסה את הגופה מחדש והלכנו משם . 
" המשטרה תחשוב אולי שהיית צריך להיות תקיף יותר , " אמרה אמילי . 
" בלי ספק . 
אבל להם יש סמכות , ולי אין . 
אני מסכים שהיה טוב יותר אילו הצלחתי להניא אותה , אבל לא ידעתי איך לעשות את זה . 
הוא נראה ... נו , את יודעת איך הוא נראה , אמילי . 
ראית אותו בעצמך . 
" רק להרף עין , תודה לאל . 
הייתי רוצה לקבל ממך קצת ייעוץ איך אנחנו צריכים להתנהג בחקירה . 
מובן מאליו שעלינו לומר את האמת , השאלה אם את כל האמת . 
למשל , מה אנחנו אמורים לענות במקרה שתת - ניצב דלגליש ישאל אם האבל של מירנדה על מותו של אביה הוא אמיתי ? " 
כאן הרגיש מייקרופט את עצמו על קרקע מוצקה יותר . 
" אסור לנו לדבר בשמם של אחרים . 
הוא ודאי ייפגש איתה ויוכל לשפוט בעצמו , הרי הוא בלש . 
" בינינו לבין עצמנו , אני לא רואה איך היא יכולה להתאבל עליו , " אמרה אמילי . 
" הבחורה הייתה שפחה של אביה – גם טרמלט , אם תשאל אותי , אם כי שם היחסים היו קצת יותר מורכבים . 
הוא היה אמור לשמש עורך לשוני ועוזר אישי , אבל לדעתי הוא עשה הרבה יותר מעריכה לשונית . 
הרומן האחרון של אוליבר , בתו של הקברן , התקבל בכבוד הראוי אבל ללא התלהבות יתרה . 
הוא רחוק מלהיות נייתן אוליבר במיטבו . 
ואם אינני טועה , הוא סיים את כתיבת הספר הזה בעת שטרמלט היה מאושפז בבית - החולים , כשהם ניסו לעשות משהו כדי לשפר את מצב הרגל שלו . 
אגב , מה לא בסדר איתה ? " 
סטוולי דיבר קצרות . 
" שיתוק ילדים . 
הוא חיגר מילדות . 
מייקרופט פנה אל אמילי , " את רוצה לומר שטרמלט כתב את הספרים ? " 
" מובן מאליו שהוא לא כתב אותם . 
נייתן אוליבר כתב אותם . 
מה שאני רוצה לומר הוא שטרמלט מילא בחייו של אוליבר תפקיד הרבה יותר חשוב מעריכה לשונית , קפדנית ככל שתהיה , וטיפול במכתבי המעריצים . 
לפי השמועות , אוליבר סירב תמיד להניח למו " לים שלו לערוך את ספריו . 
הוא לא היה צריך אותם , כי היה לו טרמלט . 
ומה בקשר לאוליבר עצמו ? 
הרי אין שום טעם להעמיד פנים שהוא היה אורח רצוי או נעים ביותר . 
אני מסופקת אם יש באי מישהו המייחל באמת ובתמים שהוא עדיין יהיה בחיים . 
גאי סטוולי שתק כל הזמן . 
עכשיו הוא אמר , " אני חושב שכדאי לנו לדחות את המשך הדיון עד בואה של ג'ו . 
היא צריכה להגיע בכל רגע . 
אדריאן יגיד לה שאנחנו נפגשים כאן . 
" לשם מה אנחנו צריכים אותה ? 
זו אמורה להיות פגישה של התושבים הקבועים בלבד , ללא כוח עזר . 
ג'ו לא בדיוק עונה על הדרישות בתור תושבת קבע , " אמרה אמילי . 
" היא עונה על הדרישות בתור אשתי , " אמר גאי סטוולי בשקט . 
" גם את התפקיד הזה היא ממלאת , במידה מסוימת , רק במשרה חלקית . 
פניו החיוורות של סטוולי הוצפו סומק . 
הוא עשה תנועה כאילו עמד לקום ממושבו , אבל קלט את מבט התחינה בעיניו של מייקרופט ושקע בו בחזרה . 
" לא נשיג כלום אם נתחיל להתקוטט עוד לפני בואה של המשטרה , " אמר מייקרופט בשקט . 
" אני הזמנתי את ג'ו להצטרף אלינו , אמילי . 
נחכה לה עוד חמש דקות . 
" איפה היא ? " 
" בפרגרין קוטג' . 
אמנם מירנדה אמרה שהיא לא רוצה לראות אף אחד , אבל גאי ואני חשבנו שהיא תשמח בכל זאת להיות בחברתה של אישה אחרת . 
יש גם חשש להלם מושהה . 
ובסופו של דבר , ג'ו היא אחות מוסמכת . 
אם היא תרגיש שיש ביכולתה לעזור במשהו , היא תחזור לשם מיד אחרי שנסיים לדבר . 
מירנדה תרצה אולי שג'ו תלון בקוטג' הלילה . 
" במיטתו של נייתן ? 
זה לא יעלה על הדעת ! " 
מייקרופט התעקש . 
" אסור להשאיר את מירנדה לבדה , אמילי . 
כשגאי ואני הלכנו לבשר לה את החדשות , הצעתי שתעבור לגור בבית . 
יש לנו שתי סוויטות ריקות . 
היא דחתה את ההצעה בתוקף . 
זאת בעיה . 
אולי היא תסכים שג'ו תישאר איתה . 
ג'ו אמרה שלא אכפת לה לבלות את הלילה בכורסה בחדר המגורים , אם זה יכול לעזור . 
אמילי הולקומב הושיטה את כוסה ומייקרופט ניגש אל לגין השרי . 
" אני מודה לך מקרב לבי על שלא ביקשת ממני להיות המנחמת הנשית . 
אני הייתי מתקשה להוציא מפי את דברי הצביעות הרגילים , מפני שלפי דעתי האי הזה – העומד בראש דאגותיי – יהיה מאושר בהרבה בלי פלישותיו התקופתיות של נייתן אוליבר . 
" אני מקווה שלא תבטאי את דעתך זו בצורה בוטה כל - כך כשתדברי עם תת - ניצב דלגליש , " אמר מייקרופט . 
" אם הוא פיקח כמו שאומרים עליו , זה לא יהיה נחוץ . 
הם שמעו קול צעדים . 
הדלת נפתחה וג'ואנה סטוולי הצטרפה אליהם . 
לדידו של מייקרופט היא הביאה איתה , כמו תמיד , משב מרענן של מיניות בוטחת בעצמה שנראתה לו משובבת יותר מאשר מטרידה . 
השיער הבלונדיני הסמיך עם הפס הדק של שורשים כהים יותר , שהיה משוך לאחור וקשור בצעיף משי כחול , העניק לפנים השזופות מראה של חפּוּת גלויה . 
ירכיה המוצקות היו ארוזות במכנסי ג'ינס הדוקים , ומתחת למקטורן הג'ינס הפתוח שלה נראתה טי שרט המכסה שדיים חופשיים מחזייה . 
לנוכח החיוניות הקורנת שלה נראה בעלה כאדם מיואש ומזדקן ואפילו עצמות הלחיים העדינות שבפניה הנאות של אמילי נראו חשופות וחדות כמו של גולגולת מת . 
מייקרופט נזכר במשהו שאמילי אמרה לו כשג'ו חזרה לאי . 
" חבל שאין לנו תיאטרון חובבים . 
יכולנו ללהק את ג'ו בתור ברמנית בלונדינית עם לב זהב . 
אבל לג'ו סטוולי אכן היה לב ; באשר לאמילי הולקומב - הוא לא היה כל - כך בטוח . 
ג'ו צנחה על הכורסה הפנויה ופשטה את רגליה באנחת הקלה . 
" תודה לאל שזה נגמר . 
הילדה המסכנה לא באמת רצתה אותי שם , ולמה לעזאזל שתרצה ? 
אנחנו כמעט לא מכירות זו את זו . 
השארתי לה כדורי שינה ואמרתי שתיקח אותם הלילה עם משקה חלבי חם . 
היא לא תעזוב את הקוטג' , דעתה נחושה בעניין זה . 
האם זה בקבוק עם המרלו הרגיל שלך , רופרט ? 
מזוג לי כוסית בבקשה , מותק . 
זה בדיוק מה שאני צריכה עכשיו . 
בעודו מוזג את היין ומושיט לה אותו , אמר מייקרופט , " בדיוק אמרתי שלא הייתי רוצה שתישאר הלילה לבדה בקוטג' ההוא . 
" היא לא תישאר לבדה . 
היא אמרה שדניס טרמלט יעבור לגור איתה . 
היא תישן במיטתו של אביה והוא יקבל את שלה . 
" אם זה מה שהיא רוצה , זה פתרון טוב , " אמרה אמילי . 
" הנסיבות הקיימות אינן הזמן המתאים לשמור על מראית עין של מהוגנות . 
ג'ו פרצה בצחוק . 
" מראית עין של מהוגנות זה הדבר האחרון שמטריד אותם ! 
הם מנהלים רומן . 
אל תשאלו אותי איך הם הצליחו לעשות את זה , אבל הם הצליחו . 
קולו של סטוולי נשמע חד ולא טבעי . 
" את בטוחה , ג'ו ? 
הם אמרו לך את זה ? " 
" הם לא היו צריכים להגיד . 
מספיק להיות איתם חמש דקות באותו חדר כדי לדעת . 
הם נאהבים . 
היא פנתה אל אמילי הולקומב . 
" חבל שלא הלכת עם הבחורים לבשר לה את החדשות , אמילי . 
מהר מאוד היית רואה בעצמך מה המצב . 
" קרוב לוודאי . 
הזִקנה לא הקהתה לגמרי את החושים שלי , " ענתה אמילי ביובש . 
מייקרופט , שהתבונן בהן , קלט את המבט המהיר שהחליפו ביניהן – מבט משועשע של שותפוּת נשית לפשע , חשב . 
שתי הנשים היו שונות זו מזו בכל המובנים . 
הוא היה מצפה שאם מישהי משתיהן תפתח רגשות חזקים כלפי רעותה , מן הסתם יהיו אלה רגשות של איבה . 
עכשיו נוכח לדעת שאם יהיו חילוקי דעות בין ארבעת האנשים שבחדר , שתי הנשים תהיינה באותו צד של המתרס . 
היה זה אחד מאותם רגעים של תובנה מחודשת על הפכפכותו הלא - צפויה של הטבע האנושי , הפכפכות שכמעט לא הבחין בה לפני בואו לאי ושגם כיום היה בכוחה להפתיע אותו . 
" זה מסבך את העניינים , כמובן , בשבילם אם לא בשבילנו . 
אני שואלת את עצמי אם הם סיפרו על כך לאוליבר . 
אם כן , זה יכול להיות מניע , " אמרה אמילי . 
הדומייה שנפלה בחדר בעקבות דבריה הייתה רגעית אבל מוחלטת . 
ידה של ג'ו סטוולי המחזיקה בכוס היין קפאה באמצע הדרך לשפתיה . 
ואז היא הניחה אותה על השולחן בזהירות רבה , כאילו הרעש הקל ביותר עלול להיות הרה אסון . 
דומה שאמילי הולקומב אינה מודעת להשפעתה של מילת ההאשמה היחידה והלא - נעימה שפלטה . 
היא אמרה , " מניע להתאבדותו של אוליבר . 
ג'ו סיפרה לי על הסצנה הבלתי רגילה בארוחת הערב של אתמול . 
זאת לא הייתה התנהגותו הרגילה של נייתן , אפילו ברגעי השפל שלו . 
תוסיפו לזה את העובדה שספרו האחרון היה מאכזב ושהוא ראה לפניו עתיד שכולו הזדקנות משמימה ואובדן כישרון , ותבינו מדוע הרגיש שהגיע הזמן להסתלק מהעולם . 
אין ספק שהוא היה תלוי כמעט לחלוטין בבתו , וכנראה לא פחות מכך גם בטרמלט . 
אם זה עתה נודע לו שהם מתכוונים לנטוש אותו לטובת סיפוקים קונוונציונליים יותר , יכול להיות כאן גורם מדרבן . 
" אבל אם טרמלט היה מתחתן עם מירנדה , אוליבר לא היה בהכרח מאבד אותו , " אמרה ג'ו סטוולי . 
" אולי לא , אבל אני מתארת לעצמי שבסדרי העדיפות של טרמלט יכול לחול שינוי לא רצוי . 
יחד עם זאת , אני מסכימה שזה לא ענייננו . 
אם השוטרים ירצו לחקור את האפשרות המרתקת הזאת , כדאי שנניח להם לגלות אותה בעצמם . 
סטוולי אמר לאט , כמדבר אל עצמו , " ישנם סימנים שאינם תואמים התאבדות . 
שוב נפלה שתיקה . 
מייקרופט החליט שהגיעה העת לשים קץ לניחושים ; השיחה התחילה לצאת משליטה וגלשה לכיוון מסוכן . 
הוא אמר , " נראה לי שכדאי לנו להשאיר את כל זה למשטרה . 
מתפקידם לבדוק את העובדות , מתפקידנו לשתף פעולה בכל דרך שנוכל . 
" זה אומר שאנחנו צריכים לספר להם ששניים מהחשודים שלהם מנהלים רומן ? " אמרה ג'ו . 
" אף אחד לא חשוד , ג'ו . 
עדיין לא ידוע לנו איך אוליבר מת . 
אנחנו צריכים להפסיק עם הדיבורים האלה . 
זה לא יאה ולא אחראי , " אמר מייקרופט . 
ג'ו עמדה על שלה . 
" מצטערת , אבל אם זה אכן רצח – ויש אפשרות כזאת , גאי אמר את זה די במפורש – מן הסתם נהיה כולנו חשודים . 
אז אני פשוט שואלת כמה מידע אנחנו צריכים לנדב . 
כלומר , האם אנחנו צריכים לספר לתת - ניצב הזה שלא כולם ממש מתאבלים על המנוח , ושעד כמה שזה נוגע לנו , הוא היה סתם קוץ בתחת ? 
האם אנחנו צריכים לגלות לו שהוא איים לעבור לגור כאן דרך קבע ולמרר לכולנו את החיים ? 
יותר מזה , האם אנחנו צריכים לספר לו על אדריאן בויד ? " 
קולו של מייקרופט היה תקיף שלא כדרכו . 
" אנחנו נענה על השאלות שלו , ובלי לשקר . 
אנחנו נדבר בשם עצמנו ולא בשם אחרים , וזה כולל גם את אדריאן . 
אם מישהו ירגיש מאוים מהחקירה , זכותו לסרב לענות על שאלות נוספות שלא בנוכחות עורך - דין . 
" ואני מניחה שאתה לא תוכל לייצג אותנו במקרה זה , " אמרה ג'ו . 
" מובן שלא . 
אם זה מוות בנסיבות חשודות , אני אהיה חשוד כמו כל אחד אחר . 
תצטרכו להביא עורך - דין מהיבשת . 
בואו נקווה שהדברים לא יגיעו לידי כך . 
" מה בקשר לשני האורחים האחרים , דוקטור יילנד ודוקטור שפיידל ? 
כבר הודיעו להם שאוליבר מת ? " 
" עוד לא הצלחנו ליצור איתם קשר . 
ייתכן שהם ירצו לעזוב אחרי שישמעו את החדשות . 
ואם לא יהיו התפתחויות חריגות , אינני חושב שתת - ניצב דלגליש יוכל להחזיק אותם כאן בכוח . 
בסופו של דבר , האי אינו יכול להיחשב מקלט של שלווה והתבודדות כשהמשטרה מתרוצצת עליו . 
אבל אני מניח שהוא יצטרך לחקור אותם לפני שיעזבו , למקרה שאחד מהם ראה את אוליבר נכנס למגדלור . 
" התת - ניצב הזה ואנשיו אמורים להישאר על האי ? " שאלה אמילי הולקומב . 
" מצפים שאנחנו נארח אותם ? 
אני מניחה שהם לא יביאו איתם מזון משלהם . 
זאת אומרת שנצטרך להאכיל אותם על חשבון הקרן ? 
מי הם בכלל ? " 
" כמו שאמרתי , הם יהיו שלושה בלבד . 
תת - ניצב דלגליש , מפקחת קייט מיסקין וסמל פרנסיס בנטון - סמית . 
התייעצתי עם הגברות ברברידג' ופלנקט . 
נוכל לשכן את שני השוטרים בבניין האורוות ולתת לתת - ניצב דלגליש את סיל קוטג' . 
הם יקבלו את אותם התנאים שמקבלים שאר הדיירים . 
כלומר , ארוחות בוקר וצהריים יוגשו להם במקום מגוריהם והם יוכלו לאכול את ארוחת הערב איתנו בחדר האוכל או לקבל אותה לחדריהם , איך שירצו . 
אני מקווה שזה מקובל עליכם ? " 
" ואנשי הצוות השבועי ? 
הם קיבלו התראה ? " שאלה אמילי . 
" הצלחתי לתפוס אותם בטלפון . 
אמרתי להם לקחת שבוע של חופשה בתשלום . 
שום סירה לא תצא מפנטווֹרזי ביום שני בבוקר . 
" על - פי הוראות שקיבלת מלונדון , בלי ספק . 
ואיך הסברת להם את הנדיבות הפתאומית והלא - אופיינית הזאת ? " שאלה אמילי . 
" לא הסברתי . 
אמרתי להם שיש לנו רק שני אורחים ולפיכך אין צורך שיבואו לעבודה . 
הודעה על מותו של אוליבר תצא הלילה , מן הסתם בשעה מאוחרת מכדי שתוכל להיכנס לעיתוני יום ראשון . 
מיס אוליבר הסכימה שזה העיתוי הנכון ושאיננו מעוניינים שהתקשורת המקומית תקבל את ההודעה ראשונה . 
אמילי הולקומב ניגשה אל השולחן . 
" רצח או לא רצח , אני אזדקק לספינה ביום שני בבוקר . 
יש לי תור לרופא שיניים בניוקֵי באחת - עשרה וחצי . 
פניו של מייקרופט קדרו . 
" זה יהיה מאוד לא נוח , אמילי . 
העיתונאים עלולים להתאסף שם . 
" אם הם יחכו בכלל במקום כלשהו , קרוב לוודאי שזה לא יהיה בניוקֵי , אלא על הרציף של נמל פנטוורזי . 
ואתה יכול להיות בטוח שאני מסוגלת לטפל בתקשורת , מקומית או כלל - ארצית . 
מייקרופט לא השמיע התנגדויות נוספות . 
הוא הרגיש שבאופן כללי ניהל את הפגישה ביעילות גדולה יותר משקיווה . 
גאי לא היה לעזר רב . 
האיש נראה כמבקש להתנתק רגשית מהטרגדיה . 
ואולי אין זה מפתיע : אחרי שברח מהאחריות הכרוכה ברפואת משפחה , מן הסתם החליט להימנע מלקבל על עצמו אחריות אחרת . 
אבל ההתנתקות הזאת מדאיגה . 
הוא די סמך על תמיכתו של גאי . 
" אם מישהו מכם רוצה לאכול , כדאי שיחטוף עכשיו איזה כריך , " אמרה אמילי . 
" המשטרה אמורה להגיע עוד מעט . 
וברשותך , אחזור עכשיו לאטלנטיק קוטג' , רופרט . 
אני מציעה שנשאיר את שאר הסידורים לבחורים , ג'ו . 
משלחת קבלת פנים בת שני חברים תספיק כאן בהחלט . 
אנחנו לא צריכים לנפח את החשיבות העצמית של מבקרינו . 
הם רחוקים מלהיות האנשים הכי נכבדים שהתארחו בקומב . 
ובבקשה , אל תצפו לראות אותי בין האנשים שימתינו בספרייה . 
אם התת - ניצב ירצה לדבר איתי , הוא יצטרך לקבוע פגישה . 
הדלת נפתחה ואדריאן בויד נכנס פנימה . 
משקפת הייתה תלויה על צווארו . 
הוא אמר , " כרגע ראיתי את המסוק . 
המשטרה בדרכה לכאן . 
2 
מסוק הטווין סְקווירל טרטר מעל דרום אנגליה , מטיל את צלו על השדות הסתוויים כמו שליח שאין להימלט מפניו הנושא בכליו בשורות רעות של אסון מתקרב . 
שום שינוי לא חל במזג האוויר של השבוע שעבר , שנשאר הפכפך וחם מהרגיל בעונה זו של השנה . 
מפעם לפעם הקדירו השמים מעליהם והעננים השחורים פרקו את מטענם בבת אחת עד שהמסוק כאילו נחבט בקיר של מים . 
ואז התפזרו העננים לפתע והשדות הרחוצים השתרעו מתחתיהם שטופים אור שמש זוהר כמו באמצע הקיץ . 
הנוף שנפרש לעיניהם היה מושלם כמו קולאז' מלאכת רקמה , מקבצי החורשות עשויים קשרים של חוט צמר ירוק כהה , שדות הפשתן תפורים בגוונים עדינים של חום , זהב וירוק בהיר , הדרכים הכפריות המתפתלות והנהרות - אפליקציות של רצועות משי בוהקות . 
הערים הקטנות עם מגדלי הכנסייה הרבועים שלהן היו מעשה נסים של עבודת מחט דקדקנית . 
כשהעיף מבט אל חבריו למסע , ראה דלגליש שעיניו של בנטון - סמית נעוצות בהשתאות בפנורמה הנעה מתחתיהם ותהה אם גם הוא רואה אותה כמוהו , בתבניות מתוכננות בצורה מחוכמת , או שמא מרחף דמיונו מעל נוף פתוח , פחות מאולף ומבוית בקפידה . 
דלגליש לא הצטער על צירופו של בנטון - סמית ליחידתו . 
למיטב שיפוטו , הוא ניחן בתכונות שדלגליש העריך אצל בלש טוב : אינטליגנציה , אומץ ושכל ישר . 
לא הזדמן להם להיות ביחד לעתים קרובות , אבל הוא קיווה שבנטון - סמית התברך גם ברגישות , תכונה שאותה קשה יותר לאמוד ; הדבר יתברר עם הזמן , מן הסתם . 
הדאיגה אותו במקצת השאלה מה יקרה עכשיו , אחרי עזיבתו של פירס טרנט , וכמה טוב יעבדו קייט ובנטון - סמית כצוות . 
מבחינתו , הם לא חייבים לחבב זה את זה ; אבל הוא בהחלט ציפה שיכבדו זה את זה וישתפו פעולה כעמיתים . 
עם זאת , גם קייט הייתה אינטליגנטית . 
היא ידעה עד כמה יכול אנטגוניזם גלוי לחבל בהצלחה של כל חקירה . 
ניתן אפוא לסמוך עליה לחלוטין בעניין זה . 
הוא ראה שהיא קוראת ספר דק בכריכה רכה , סוכנות הבלשיות מספר , 1 בריכוז נחוש שהיה יכול להבינו . 
קייט שנאה מסוקים . 
גוף מכונף של מטוס מעניק לפחות ביטחון תת - הכרתי שהמכונה דמוית הציפור הזו אכן תוכננה למעוף . 
עכשיו הם היו דחוקים בצפיפות רבה בתוך מתקן רעשני שנראה כאילו לא ממש תוכנן , אלא הורכב בניסיון מטורף להביס את כוח המשיכה . 
עיניה היו נעוצות בספר , אבל היא הפכה דף רק לעתים רחוקות , דעתה נתונה פחות לעלילותיה של הבלשית הבּוצוַונית , העדינה וכובשת הלב של אלכסנדר מק ' קול סמית ויותר לזמינותו של אפוד ההצלה שלה ולחוסר יעילותו המובהק . 
קייט הייתה בטוחה שאם המנוע יתקלקל , המסוק יצלול כמו אבן . 
עכשיו , בהפוגה הרעשנית שבין הזימון להגעה ליעד , חסם דלגליש את תודעתו בפני הבעיות המקצועיות והתעמת עם פחדיו האישיים , הניתנים פחות לריסון . 
על אהבתו לאֶמה לוונהאם התוודה לראשונה לא בדיבור ישיר , כי אם במכתב . 
האם לא הייתה זו תחבולה של מוג לב המבקש לחסוך מעצמו את מבט הדחייה בעיניה ? 
אבל לא הייתה כל דחייה . 
שעותיהם המשותפות , שחולצו בתושייה מחייהם הנפרדים והעמוסים לעייפה , היו מלאות אושר צרוף וכמעט מפחיד בעוצמתו : המשיכה המינית העזה ; התשוקה ההדדית המגוונת והפשוטה ; הבילויים המתוכננים בקפידה במסעדה , בתיאטרון , בגלריה או בקונצרט , בלי הזדקקות לחברתם של אנשים נוספים ; הארוחות הקלות שנאכלו בדירתו , כשהם עומדים יחדיו על המרפסת הצרה , כוסות המשקה בידיהם והתמזה מלחכת את הקירות 15 מטרים מתחתיהם ; הדיבורים והשתיקות שהיו יותר מאשר סתם היעדר של מילים . 
כזה היה גם סוף השבוע שהיו אמורים לבלות עכשיו . 
אבל האכזבה הנוכחית לא הייתה הפעם הראשונה שעבודתו דרשה להיות בעדיפות ראשונה . 
הם כבר התרגלו לתקלות האקראיות , שרק תרמו להצלחת הפגישה הבאה . 
למרות זאת , הוא ידע שחיים המתרכזים בסופי שבוע אינם יכולים להיחשב חיים משותפים , וחששו הכמוס היה שאמה מוכנה להסתפק בזה . 
מכתבו היה הצעת נישואים מפורשת , לא הזמנה לפרשיית אהבים . 
היא קיבלה את הצעתו , או כך חשב , אבל נושא הנישואים מעולם לא עלה שוב על הפרק . 
הוא ניסה להבין מדוע זה חשוב לו כל - כך . 
האם משום שחשש לאבד אותה ? 
אבל אם אהבתם אינה יכולה לשרוד בלי להיות כבולה במחויבות חוקית , איזה מין עתיד צפוי לה ? 
איזו זכות יש לו לנסות לכבול אותה אליו ? 
הוא לא הצליח לאזור די אומץ לדבר איתה על חתונה , ותירץ את פחדנותו במחשבה שזכותה לבחור את המועד המתאים לה . 
אבל הוא ידע מהן המילים שפחד לשמוע : " באמת , אהובי , מה החיפזון ? 
אנחנו חייבים להחליט עכשיו ? 
אנחנו לא מאושרים מספיק גם ככה ? " 
הוא אילץ את מחשבותיו לשוב להווה וכשהסתכל למטה , חווה שוב את האשליה המוכרת של נוף עירוני המתרומם לקדם את פניהם . 
הם נחתו נחיתה רכה במנחת המסוקים של ניוקֵי וכשמדחפי המסוק דממו , הם שחררו את חגורות המושב שלהם בציפייה לדקות אחדות של עיכוב שבמהלכן יוכלו לחלץ את עצמותיהם . 
אולם תוחלתם נכזבה . 
כמעט מיד הגיחה ד"ר גלניסטר מאולם הנוסעים היוצאים וצעדה במרץ לקראתם , הארנק שלה מיטלטל על שכמה והיא נושאת בידה תיק גלדסטון חום . 
היא לבשה מכנסיים שחורים ששוליהם תחובים במגפי עור גבוהים ומקטורן טוויד הדוק . 
כשניגשה למסוק והסתכלה למעלה , ראה דלגליש פנים חיוורות בעלות תווים נאים ועצמות עדינות , שמגבעת לבד שחורה רחבת תיתורה , חבושה בזווית שובבה במקצת , מצלה עליהן . 
היא עלתה למסוק , דחתה את ניסיונו של בנטון - סמית ליטול את תיקיה והניחה לדלגליש להציג אותה בפני אנשיו . 
לטייס אמרה , " תחסוך לי את הנאום על תקנות הבטיחות . 
אפשר לומר שאני חיה בתוך המכונות המוזרות האלו וכמעט בטוח שגם אמות באחת מהן . 
היה לה קול מרשים , אחד הקולות היפים שדלגליש שמע מעודו . 
זה יהיה נשק רב עוצמה על דוכן העדים . 
לעתים קרובות למדי ישב בבית - המשפט והתבונן בפניהם של המושבעים בעת שיופיו של הקול האנושי קנה את לבם ופיתה אותם להסכמה שבשתיקה . 
עם השנים גונבו לאוזניו , מבלי שביקש – לרוב אחרי שכיכבה במקרה ידוע לשמצה במיוחד – פיסות מידע מסקרנות ומפורטות להפליא אודותיה . 
היא הייתה נשואה לעובד מדינה בכיר שפרש מכבר לגמלאות , מנוחם בתוארי הכבוד הרגילים , ואחרי תקופה רווחית של חברות בדירקטוריונים של הסיטי בילה עכשיו את ימיו בשיט ובצפייה בציפורים באוֹרוֶול . 
אשתו מעולם לא אימצה את שם משפחתו ולא השתמשה בתואר האצולה שלו . 
ומדוע שתעשה זאת ? 
אבל העובדה שמנישואים אלו נולדו ארבעה בנים , כולם מוצלחים בתחומי עיסוקם השונים , מעידה שגם בנישואים הנתפסים כמנוכרים למחצה ישנם רגעים של אינטימיות . 
לה ולדלגליש היה דבר אחד משותף : אף - על - פי שספריה על רפואה משפטית היו שם דבר , היא מעולם לא הרשתה להדפיס את תמונתה על עטיפה כלשהי ולא שיתפה פעולה עם אנשי יחסי הציבור . 
ודלגליש נהג כמוה – למגינת לבם של המו " לים . 
הֶרן אילינגווֹרת היו הוגנים אבל עקשנים גדולים בכל הקשור לחתימת החוזים עם הסופרים שלהם ואף יצא להם שם של אנשי עסקים קשוחים ; בעניינים אחרים , הם היו נאיביים ותלושים מהמציאות במידה שלא תיאמן . 
תשובתו ללחציהם שיסכים לפרסם את תמונותיו וישתתף במפגשי חתימה או קריאה משיריו או בהופעות פומביות אחרות , הייתה מלאת השראה , להשקפתו לפחות : הסכמה כזו לא רק תסכן את חשאיות תפקידו בסקוטלנד - יארד ; היא עלולה גם לחשוף אותו לנקמתם של הרוצחים שאסר , אשר הידועים לשמצה מביניהם אמורים להשתחרר בקרוב על תנאי . 
למשמע הסבריו אלה הנהנו המו " לים שלו בידענות שפלת רוח ויותר לא אמרו מילה בנושא . 
הם טסו שותקים , כשרעש המנוע ומשך הנסיעה הקצר חוסכים להם את הצורך לפתוח בשיחה . 
רק לפני דקות ספורות חלפו מעל לאדוותיה התכולות של תעלת בריסטול וכמעט מיד נגלה האי קומב מתחתיהם במפתיע , כאילו עלה מהגלים , ססגוני וברור כמו תצלום צבעוני , צוקי הגרניט הכסופים שלו מזדקרים מתוך מערבולת של קצף לבן . 
דלגליש הרהר שאי אפשר להשקיף מהאוויר על אי המרוחק מהחוף בלי תחושה של התרוממות רוח . 
שם למטה , שטוף באור שמש סתווית , השתרע עולם אחר , מוקף ים , שלֵו למראית עין אבל מעורר זיכרונות ילדות ספרותיים של מסתורין , התרגשות וסכנה . 
עבור ילד , כל אי הוא אי המטמון . 
וגם למוחו של האדם המבוגר שלח האי קומב , כמו כל אי קטן אחר , מסרים סותרים : הניגוד בין בידודו השאנן לכוחו האצור של הים , הגן על שלוותו המפתה והמסתפקת בעצמה של האי ואיים עליה כאחד . 
דלגליש פנה אל ד"ר גלניסטר ושאל , " כבר היית פעם באי ? " 
" מעולם לא , אם כי אני יודעת עליו משהו . 
שום מבקר אינו רשאי לעלות על חופיו אלא אם כן ביקורו הכרחי . 
בקצהו הצפוני - מערבי ניצב מגדלור אוטומטי מודרני , ופירושו של דבר שטריניטי האוז , הגוף האחראי על תחזוקת המגדלורים , חייב להגיע לשם מפעם לפעם . 
הביקור שלנו נמנה עם הרעות ההכרחיות שעליהם להשלים איתן . 
כשהמסוק התחיל לרדת , עשה דלגליש מאמץ לקבע במוחו את המאפיינים העיקריים של האי . 
אם המרחקים יהפכו לעניין בעל חשיבות , ישיג מן הסתם מפה , אבל כרגע הייתה לו הזדמנות להתוודע לטופוגרפיה הכללית . 
האי השתרע פחות או יותר מצפון - מזרח לדרום - מערב , במרחק של כ - 20 קילומטרים מהיבשת , וגדתו המזרחית הייתה קעורה במקצת . 
היה בו רק מבנה גדול אחד שחלש על הקצה הדרומי - מערבי של האי . 
כמו בתים גדולים אחרים , במבט מהאוויר ניחן בית קומב בשלמותו המדויקת של דגם אדריכלי . 
הוא היה מבנה אקסצנטרי מאבן , בעל שני אגפים ומגדל מרכזי מגושם , ודמה למבצר עד כדי כך שהיעדר צריחים נראה כליקוי בתכנון . 
בחזית הבניין הפונה לים התנצנצו ארבעה חלונות מוארכים ומקושתים ואל חלקו האחורי היו צמודים שני מבני אבן מקבילים שנראו כאורוות . 
כ - 50 מטרים מאחוריהם היה מנחת מסוקים מסומן בצלב . 
על זיז סלע ממערב לבית ניצב המגדלור , שגופו הגלילי צבוע לבן ופנס אדום מעטר את ראשו . 
דלגליש הצליח לגבור בקולו על רעש המנועים . 
" לפני שננחת , תוכל לעשות סיבוב מעל האי , נמוך ככל האפשר ? 
אני רוצה להתרשם ממנו באופן כללי . 
הטייס הנהן . 
המסוק התרומם , התרחק מהבית ואחר הנמיך וטס בטרטור מחריש אוזניים לאורך החוף הצפוני - מזרחי . 
על האי היו פזורים , במרווחים לא שווים , שמונה קוטג'ים בנויים אבן , ארבעה על הצוקים המשקיפים לצפון מערב וארבעה על הצוקים המשקיפים לדרום - מזרח . 
מרכז האי היה שדה בור ססגוני , זרוע שיחים נמוכים וסבוכים וחורשות אחדות של עצים צנומים וגבוהים , ששבילים דקיקים כשיירות נמלים חוצים אותו . 
האי אכן נראה כמקום שטרם הזדהם : לא היו שם חופי רחצה או שובל נסוג של קצף ביוב . 
הצוקים היו גבוהים ומרשימים יותר בצד הצפוני - מערבי , שבו זיזי סלע משוננים הנעוצים בים כמו שיניים שבורות , התרוממו מתוך מערבולת של גלים מתנפצים . 
דלגליש ראה שרצועת סלע נמוכה וצרה יותר מקיפה את כל חלקו הדרומי של האי ונקטעת רק במקום שבו נפער פיו הצר של הנמל . 
כשהסתכל למטה אל המפרצון השאנן שבו שכן נמל הצעצוע , התקשה לדמיין את אימתם החשכה של העבדים שהובאו בעל כורחם אל המקום הנורא הזה . 
כאן גם ראה לראשונה אות של חיים . 
גבר חסון כהה שיער , נעול מגפי ימאים ולבוש סוודר עם צווארון גולף , הגיח מתוך קוטג' האבן הבנוי על הרציף . 
לרגע עמד והסתכל למעלה כשהוא מאהיל בכף ידו על עיניו ולאחר מכן , כאילו הופעתם במקום אינה מעניינת אותו כלל , סב על עקביו ונכנס חזרה לקוטג' . 
שום סימן חיים נוסף לא נגלה לעיניהם , אבל כשסיימו את ההקפה וריחפו מעל לעיגול הנחיתה , יצאו שלוש דמויות מהבית והתקדמו לעברם בצעד אחיד של אנשים במצעד . 
לבושם של השניים שהלכו מלפנים נראה רשמי יותר מכפי שהיה נהוג בוודאי על האי , צווארוני חולצותיהם מגוהצים למשעי ושניהם עונבים עניבה . 
דלגליש תהה אם הם החליפו את בגדיהם לפני בואו , אם הקונפורמיזם המחושב שלהם נועד להעביר מסר סמוי : קבלת הפנים הרשמית הזאת נערכת לא בזירת פשע אלא בבית השרוי באבל . 
לבד משלושת הגברים הללו לא נראתה בסביבה נפש חיה . 
מאחור נראה הבית פשוט למדי : עם חצר רחבה , מרוצפת אבן , המפרידה בין שתי מערכות מקבילות של חניות מקורות לכרכרות , שהווילונות בחלונותיהן רמזו על הסבתן לדירות מגורים . 
הם הלכו כפופים מתחת למדחף המסוק המאט את סיבוביו והתקדמו לעבר החבורה הממתינה . 
לא היה קשה להבחין מי משלושתם מנהל את העניינים . 
הוא צעד לפנים ואמר , " תת - ניצב דלגליש , אני רופרט מייקרופט , מזכיר המקום . 
זהו גאי סטוולי , עמית ורופא תושב , וזה דן פדג'ט . 
לרגע השתהה כחוכך בדעתו כיצד לסווג את פדג'ט ולבסוף אמר , " הוא יטפל בחפצים שלכם . 
פדג'ט היה צעיר גבוה וכחוש , פניו חיוורות יותר מכפי שניתן לצפות אצל תושב קבע באי , שערו גזוז כה קצר עד שעצמות ראשו הקמור קמעה נראו דרכו . 
הוא לבש מכנסי ג'ינס כחולים כהים וטי שרט לבנה . 
למרות גופו השברירי למראה היו זרועותיו הארוכות שריריות וכפות ידיו גדולות . 
הוא בירך אותם לשלום בניד ראש אבל לא אמר דבר . 
דלגליש הציג את אנשיו וכולם לחצו ידיים . 
פרופסור גלניסטר סירבה בתוקף להיפרד מתיקיה . 
דלגליש וקייט השאירו אצלם את ערכות הרצח שלהם אבל פדג'ט העמיס את שאר חפציהם בקלות על כתפיו , הרים את הצ'ימידן של בנטון - סמית ופסע אל הטרקטורון הממתין . 
מייקרופט החווה בידו אל צד הבית ומן הסתם הזמין אותם לבוא אחריו , אבל קולו לא נשמע בשל נהמתו המחודשת של המסוק . 
הם צפו בו כשניתק בעדינות מהקרקע , חג פעם אחת במה שיכול להתפרש כברכת פרידה , והתרחק מעל לים . 
" אני מניח שתרצו לראות תחילה את הגופה , " אמר מייקרופט . 
" אני ארצה לסיים את הבדיקה לפני שתת - ניצב דלגליש ישמע פרטים כלשהם על נסיבות המוות , " אמרה ד"ר גלניסטר . 
" האם הזזתם את הגופה ? " 
" העברנו אותה לאחד משני חדרי החולים שלנו . 
אני מקווה שלא עשינו טעות . 
הורדנו אותו מהחבל והרגשנו ... ובכן ... שזה יהיה לא אנושי להשאיר אותו מוטל לרגלי המגדל , גם אם יהיה מכוסה בסדין . 
נראה לנו טבעי להשכיב אותו על אלונקה ולהכניס אותו פנימה . 
את החבל השארנו במגדלור . 
" בלי שמירה ? 
כלומר , המגדלור לא נעול ? " שאל דלגליש . 
" לא . 
לא ניתן לנעול אותו , כי כבר אין לנו מפתח . 
כששיפצו את המגדלור נתנו לנו אחד – כך לפחות נאמר לי – אבל הוא נעלם לפני שנים . 
מאז , איש לא מצא לנחוץ לחפש לו תחליף . 
אין כאן ילדים ואנחנו לא מרשים למבקרים מזדמנים לעלות אל האי , כך שאין לנו שום סיבה לנעול את המגדלור . 
בצד הפנימי של הדלת יש בריח . 
האדם שמימן את השיפוצים היה חובב מגדלורים שנהג לשבת על הגזוזטרה מתחת לפנס ורצה להיות בטוח שאיש לא יוכל להפריע לו . 
מעולם לא טרחנו להסיר את הבריח , אבל ספק אם השתמשו בו אי - פעם . 
מייקרופט לא הוביל אותם אל הדלת האחורית של הבית , כי אם סבב את האגף השמאלי וניגש אל הכניסה הראשית עטורת העמודים . 
החטיבה המרכזית , עם שני החלונות הארוכים הקמורים בקומה הראשונה ובקומה השנייה ועם המגדל הגדול הרבוע המתנשא אל על מעליהן , הייתה מרשימה ומעוררת התפעלות יותר מכפי שניתן לראות מהאוויר . 
דלגליש נעצר כמעט בעל כורחו והסתכל למעלה . 
כאילו ראה בזאת הזמנה לשבור את השתיקה שהתחילה להעיק , אמר מייקרופט , " יוצא מהכלל , מה ? 
האדריכל היה תלמידו של ליאונרד סטוֹקס ואחרי מותו של סטוקס העתיק את הבית שזה בנה לליידי דיגבי במינטֶרן מַגנָה שבדורסֶט . 
ההבדל הוא ששם החזית נמצאת מאחור וככה נכנסים לבית , אבל הולקומב רצה שהחדרים הראשיים עם החלונות הארוכים הקמורים והדלת הראשית יפנו לים . 
אלה מבין האורחים שלנו שמבינים משהו בארכיטקטורה , אוהבים לציין שהעיצוב הוקרב כאן על מזבח היומרנות ובית קומב איבד את ההרמוניה הסגנונית המבריקה שסטוקס השיג במינטרן . 
התחליף של ארבעה חלונות קמורים במקום שניים , ועיצוב הכניסה , גורמים למגדל להיראות מגושם מדי . 
לא ראיתי את מינטרן , אבל אני מניח שהם צודקים . 
על כל פנים , הבית הזה מספיק מרשים בשבילי . 
אני מניח שכבר התרגלתי אליו . 
הדלת הראשית , מעץ אלון כהה מחושק בברזל , הייתה פתוחה לרווחה . 
הם נכנסו למבואה מרובעת מרוצפת באריחים עם דוגמה סימטרית אך מורכבת . 
בירכתיים התפצל גרם המדרגות לימין ולשמאל , מאפשר גישה ליציע שוויטראז' ענקי המציג גרסה רומנטית של המלך ארתור ואבירי השולחן העגול , חולש עליו . 
המבואה הייתה מרוהטת בצמצום ברהיטי אלון מצועצעים , סגנון המעיד שהבעלים המקוריים של הבית העדיפו ראוותנות אריסטוקרטית על נוחות . 
היה קשה לדמיין מישהו היושב להנאתו על הכיסאות הכבדים הללו או על הספסל בעל המסעד הגבוה המגולף לעייפה . 
" יש לנו מעלית . 
מהדלת הזאת , בבקשה , " אמר מייקרופט . 
הם נכנסו לחדר שניכר בו כי הוא משמש בחלקו חדר עבודה ובחלקו מלתחה ומחסן . 
היה שם שולחן כתיבה שלפי כל הסימנים היה בשימוש , שורת קולבים שמעילי גשם תלויים עליהם ומדף נמוך למגפיים . 
מאז בואם למקום לא ראו נפש חיה ודלגליש שאל , " איפה כל האורחים ואנשי הצוות הקבוע נמצאים עכשיו ? " 
" אנשי הצוות יודעים שיוזמנו לחקירה , " ענה מייקרופט . 
" הם ממתינים כאן בבית או במגוריהם , אבל ביקשתי שיתכנסו בספרייה . 
באשר לאורחים , חוץ מבתו של אוליבר , מירנדה , והעורך הלשוני שלו , דניס טרמלט , יש לנו רק עוד שניים . 
עם שניהם לא הצלחנו ליצור קשר . 
איש מאיתנו אינו מצפה כמובן שהם ישבו בבית ביום כזה . 
הם יכולים להיות עכשיו בכל מקום באי , אבל כשיתחיל להחשיך נוכל להשיג אותם בטלפון . 
שניהם לא הזמינו מקום לארוחת הערב . 
" ייתכן שארצה לראות אותם עוד קודם , " אמר דלגליש . 
" לא מצאת שום דרך להגיע אליהם ? " 
" הדרך היחידה הייתה לשלוח אנשים שיחפשו אותם והחלטתי לא לעשות זאת . 
חשבתי שמוטב יהיה אם כל האנשים יישארו יחד בבית . 
אנחנו לא נוהגים להטריד את האורחים או ליצור איתם קשר , אלא אם כן הדבר אינו סובל דיחוי . 
דלגליש כמעט התפתה לענות שרצח מכתיב דחיפויות משלו , אבל שתק . 
יהיה צורך לחקור את שני המבקרים , אבל הם יכולים לחכות . 
כעת היה חשוב יותר לכנס את תושבי הקבע . 
" שני חדרי החולים נמצאים במגדל , ממש מתחת לדירתי , " אמר מייקרופט . 
" אולי לא סידור מעשי במיוחד , אבל גם המרפאה נמצאת באותה קומה וזה מקום שקט . 
אלונקה נכנסת בדוחק למעלית הזאת , אבל עד כה מעולם לא היה בכך צורך . 
החלפנו את המעלית לפני שלוש שנים , הגיע הזמן . 
" לא מצאתם שום מכתב ממר אוליבר , במגדלור או בכל מקום אחר ? " שאל דלגליש . 
" לא מצאנו שום דבר במגדלור , אבל גם לא חשבנו לחפש , " אמר מייקרופט . 
" לא חיפשנו בכיסים שלו , למשל . 
לאמיתו של דבר , זה לא עלה כלל על דעתנו . 
מעשה כזה היה נראה מאוד לא הולם . 
" ומיס אוליבר לא הזכירה שום מכתב שנשאר בקוטג' ? " 
" לא , וזו גם לא שאלה מהסוג שהייתי רוצה לשאול אותה . 
הלכתי להודיע לה שאביה מת . 
באתי לשם כחבר , לא כשוטר . 
המילים , על אף שנאמרו בשקט , היו עוקצניות , וכשדלגליש הציץ בפניו של מייקרופט ראה שהן מוצפות סומק . 
הוא לא ענה . 
מייקרופט היה הראשון שראה את גופתו של אוליבר ; ובהתחשב בנסיבות , הוא התמודד יפה . 
למרבה ההפתעה , ד"ר גלניסטר הייתה זו שהגיבה . 
היא אמרה ביובש , " נקווה ששאר עמיתיך ידעו להעריך את ההבדל . 
המעלית המצופה עץ מגולף , שספסל מרופד ניצב לאורך הקיר האחורי שלה , הייתה מרווחת ונוחה . 
על שניים מקירותיה היו תלויות מראות . 
דלגליש , שבעת העלייה למעלה ראה את פניהם של מייקרופט ושל סטוולי משתקפות בהן אין - ספור פעמים , התרשם מההבדלים ביניהם . 
מייקרופט נראה צעיר מהצפוי . 
האם האיש לא הגיע לאי קומב אחרי צאתו לגמלאות ? 
כנראה פרש בטרם עת , או שמא השנים נטו לו חסד . 
ומדוע לא ? 
קשה להאמין שחייו של עורך - דין כפרי מעמידים אדם בסכנה גדולה מהרגיל ללקות באוטם של העורקים הכליליים . 
שערו המשיי , החום בהיר , התחיל להקליש אבל טרם זרקה בו שיבה . 
עיניו שהציצו מתחת לגבינים ישרים היו אפורות וצלולות ועורו היה כמעט חף מקמטים , לבד משלושה חריצים מקבילים ודקים לרוחב מצחו . 
אבל לא היה בו שמץ של חיוניות נעורים . 
דלגליש התרשם שלפניו אדם זהיר ומצפוני שהגיע לגיל העמידה כשהוא משאיר מאחוריו בעיקר קרבות שחמק מהם , לא כאלה שנחל בהם ניצחון – עורך - דין משפחתי שאליו ניתן לפנות בביטחון כאשר מחפשים פשרה , לא מישהו המתאים לניהול מלחמות . 
גאי סטוולי , שהיה בלי ספק הצעיר מהשניים , נראה מבוגר מעמיתו בעשר שנים . 
שערותיו האפירו כמעט לגמרי ועל קודקודו הסתמנה קרחת שצורתה כגילוח ראש של פרחי כמורה . 
הוא היה גבוה – דלגליש העריך שקומתו התנשאה ליותר ממטר ושמונים – והלך בצעדים לא בטוחים , כתפיו הגרמיות מכונסות , לסתו בולטת , כאילו הכין עצמו להתקפה נוספת של פגעי החיים . 
דלגליש נזכר במילותיו המזלזלות של הרקנס , ילד מת כתוצאה מאבחון שגוי של סטוולי , לכן הוא חיפש לעצמו עבודה במקום שבו לא יקרה דבר חמור יותר מנפילה של מישהו מהמצוק , ובזה איש לא יוכל להאשים אותו . 
דלגליש ידע שלפעמים קורים לאנשים דברים המותירים שרטות חסרות מרפא בגוף ובנפש , דברים שלא ניתן לשכוח אותם או להקהות את כאבם בעזרת היגיון או הכאה על חטא . 
הבעה דומה לזו של סטוולי ראה לא פעם על פניהם של חולים כרוניים : סיבולת מבליגה , ששום תקווה אינה ממתיקה אותה . 
3 
המעלית נעצרה ללא טלטול . 
החבורה הלכה בעקבות מייקרופט במסדרון מרוצף אריחים שכתליו בגוון שמנת ונעצרה ליד דלת בצד ימין . 
מייקרופט הוציא מכיסו מפתח שתווית עם שם מחוברת אליו . 
הוא אמר , " זה החדר היחיד שיכולנו לנעול ולמזלנו , הפעם המפתח לא אבד לנו . 
חשבתי שתרצו להיות בטוחים שאיש לא נגע בגופה . 
הוא הצטדד כדי להניח להם להיכנס , ונשאר עומד ליד הדלת עם ד"ר סטוולי . 
החדר היה גדול מהצפוי , עם שני חלונות גבוהים המשקיפים אל הים . 
חלקו העליון של אחד מהם היה פתוח , והווילונות הבהירים העדינים שהיו משוכים עליו פרפרו מדי פעם כמו בנשימה כבדה וקטועה . 
הריהוט היה פשרה בין נוחות ביתית לתועלתיות . 
הטפט הפרחוני בדגם ויליאם מוריס , הכורסאות הוויקטוריאניות עם המסעד המשובץ כפתורים , שולחן הכתיבה בסגנון ריג'נסי העומד מתחת לחלון , תאמו את החמימות המזמינה של חדר מגורים ; בעוד שלשולחן הניתוחים , לארונית עם מגש האוכל ולמיטת היחיד עם מנופיה ומשענת הגב שלה היה מראה קר ולא אישי של חדר בית - חולים . 
המיטה ניצבה בזווית ישרה לחלונות . 
בקומה גבוהה זו יכול החולה לראות ממיטתו רק את השמים , אבל קרוב לוודאי שגם שדה ראייה מוגבל כזה משמש תזכורת מעודדת לעובדה שיש עולם מחוץ לחדר החולים המבודד . 
למרות החלון הפתוח שדרכו חדרו לחדר משב רוח קליל ופעימתו הקצבית של הים , הייתה לדלגליש הרגשה שהאוויר מעופש והחדר צר ומחניק כמו תא כלא . 
הכרים הוסרו מהמיטה והונחו על אחת משתי הכורסאות והגווייה המכוסה סדין נראתה כממתינה לטיפולו של הקברן . 
פרופסור גלניסטר הניחה את תיק הגלדסטון שלה על הארונית והוציאה ממנו סינר ניילון , כפפות באריזה סטרילית וזכוכית מגדלת . 
כולם שתקו בעת שהיא חגרה את הסינר ומשכה את כפפות הלטקס הדקות על אצבעותיה הארוכות . 
כשניגשה אל המיטה , נתנה בראשה סימן לבנטון - סמית שהסיר את הסדין בקיפול קפדני מלמעלה למטה ומימין לשמאל , ולאחר מכן נשא את ריבוע הבד , בזהירות של אדם הנוטל חלק בטקס דתי , והניח אותו על הכרים . 
ואז , מבלי שנתבקש , הדליק את המנורה היחידה שמעל למיטה . 
פרופסור גלניסטר פנתה אל שני האנשים שעמדו ליד הדלת . 
" אני לא אזדקק לכם כאן יותר . 
מסוק מיוחד יגיע בבוא העת לפנות את הגופה ואני אעזוב יחד איתה . 
אולי תוכלו להמתין למר דלגליש ולאנשי צוותו במשרד . 
מייקרופט הושיט את המפתח לדלגליש ואמר , " המשרד נמצא בקומה השנייה , מול הספרייה . 
המעלית נעצרת במסדרון שביניהם . 
הוא היסס לרגע ואחר העיף מבט ממושך בגופה , כאילו הרגיש צורך לחלוק כבוד אחרון למנוח ולו גם בהרכנת ראש קלה בלבד . 
ואז עזבו סטוולי והוא בלי להוסיף מילה . 
פניו של אוליבר לא היו זרות לגמרי לדלגליש ; במרוצת השנים ראה את תמונתו לעתים קרובות למדי והתצלומים שנבחרו בקפידה עשו את שלהם , העניקו לתווי הפנים הנאים צביון של עוצמה אינטלקטואלית , אפילו של אצילות . 
כל זה השתנה כעת . 
העיניים המזוגגות היו פקוחות למחצה ושיוו לו הבעה של רשעות ערמומית , ומהכתם המטושטש על קדמת המכנסים נדפה צחנה קלושה של שתן , השפלתו הסופית של מוות פתאומי ואלים . 
הלסת הייתה שמוטה והשפה העליונה , המשוכה לאחור , חשפה את השיניים באיום . 
חוט דקיק של דם שניגר מהנחיר השמאלי , התייבש והשחיר עד שנראה כזוחל המגיח מחורו . 
השיער הסמיך , המשוך בגלים לאחור מהמצח הגבוה , היה אפור כברזל וזרוע נימים כסופות ; פסי הכסף הללו , שגם לאחר המוות התנוצצו באור השופע מהחלון , היו נראים מלאכותיים אלמלא הופיעה אותה תערובת גוונים גם בגבות . 
אוליבר היה נמוך , להערכתו של דלגליש גובהו לא עלה הרבה מעל מטר שישים , וראשו נראה גדול בצורה לא פרופורציונית בהשוואה לעצמות הדקות של פרקי הידיים והאצבעות . 
הוא היה לבוש במה שנראה כמקטורן ציד ויקטוריאני מטוויד כחול - אפור עבה , עם חגורה וארבעה כיסים בעלי דשים מכופתרים , חולצה אפורה פתוחה בצוואר ומכנסי קורדרוי אפורים . 
נעלי העור החומות והמצוחצחות שלו נראו כבדות מדי לגופו השברירי . 
פרופסור גלניסטר עמדה רגע ללא תנועה וסקרה את הגופה ואחר נגעה בעדינות בשרירי הפנים והצוואר ובדקה את תנועת מפרקיהן של כל האצבעות שנחו מעוקלות על הסדין המתוח מתחתיהן , כאילו ניסו לחפון אותו בעת המוות . 
היא רכנה אל הגופה ואחר הזדקפה ואמרה , " צפידת המוות במצב מתקדם . 
הייתי אומרת שהמוות אירע הבוקר בין שבע וחצי לתשע , כנראה קרוב יותר לשעה המוקדמת מביניהן . 
בדרגה כזאת של צפידת מוות אין טעם לנסות להפשיט אותו . 
אם אוכל להגיע אחר - כך להערכה מדויקת יותר , אעשה זאת , אבל אני מסופקת אם אוכל לצמצם את הטווח בהרבה , גם אם נצא מנקודת הנחה שהקיבה מכילה שרידי מזון . 
סימני החבל היו כה ברורים על הצוואר הלבן הכחוש , עד שהם נראו מלאכותיים , כמו סימולציה של מוות ולא המוות עצמו . 
החבורה מתחת לאוזן הימנית , שנגרמה מן הסתם מהקשר , הייתה ענקית ; דלגליש העריך את שטחה בחמישה סנטימטרים מרובעים לפחות . 
הסימן העגול של החבל , גבוה מתחת לסנטר , היה טבוע בעור בבירור כמו קעקוע . 
פרופסור גלניסטר בחנה אותו ואז הושיטה את הזכוכית המגדלת לדלגליש . 
" נשאלת השאלה , האם זה מוות מתלייה או מחניקה בידיים ? 
לא נוכל ללמוד שום דבר מועיל ממיקומו של הקשר בצד הימני של הצוואר . 
החבורה הענקית מעידה על קשר גדול וקשיח למדי . 
הצד המעניין של הצוואר הוא דווקא השמאלי , עליו אפשר לראות בבירור שתי חבורות עגולות שנגרמו כנראה מלחץ של שתי אצבעות . 
הייתי מצפה לראות טביעת אגודל בצד הימני , אבל הסימן שהשאיר הקשר טשטש אותה . 
אני מניחה שהתוקף היה ימני . 
באשר לסיבת המוות , אני מתארת לעצמי שאתה כבר יודע את התשובה בעצמך , תת - ניצב . 
קודם הוא נחנק ואחר - כך הוא נתלה . 
החבל השאיר סימן שטחי וברור שנראה כמו דפוס קבוע החוזר על עצמו . 
הדפוס הזה מדויק מאוד ושונה מסימני חבל רגילים שהייתי מצפה למצוא . 
זהו חבל שיש לו מרכז חזק , כנראה מניילון , ומעטפת חיצונית עם דוגמה . 
כמו חבל טיפוס , למשל . 
היא לא הסתכלה בפניו של דלגליש כשדיברה , והוא חשב , מן הסתם היא יודעת שסיפרו לי איך הוא מת , אבל לא עולה על דעתה לשאול . 
זה גם לא נחוץ , בהתחשב באי עם כל הצוקים שלו . 
ולמרות זאת , הסקת המסקנות המהירה שלה הייתה מפתיעה . 
בעודו מתבונן בידיה העטויות כפפות של פרופסור גלניסטר , הנעות על הגופה , היה מוחו של דלגליש עסוק במחשבותיו הכפייתיות , על אף שהמשיך להגיב על - פי הצורך . 
גם עתה , כמו בימיו כבלש צעיר החוקר את מקרה המוות הראשון שלו , היה המום מנחרצותו של המוות . 
מרגע שגופה התקררה וצפידת המוות התחילה בהתקדמותה הצפויה והבלתי נמנעת , כמעט לא היה אפשר להאמין שגוש זה של בשר , עצמות ושרירים היה פעם יצור חי . 
שום בעל חיים לא נראה אף פעם מת כמו בן - אדם מת . 
האם זה משום שעם התקשות האברים הסופית אובד כאן , בנוסף לדחפים חייתיים ותאווֹת בשר , גם שאר הרוח של הנפש האנושית ? 
הגופה הזאת לפחות השאירה אחריה זכר לקיומה , אבל גם העיזבון העשיר הזה של דמיון וכישרון מילולי נראה זניח לנוכח שלילה כה מוחלטת . 
פרופסור גלניסטר פנתה אל בנטון - סמית שעמד בשקט , מובדל מעט מהאחרים . 
" אני מתארת לעצמי שזה לא מקרה הרצח הראשון שלך , סמל ? " 
" לא גברתי . 
אבל זה מקרה החניקה הידנית הראשון שלי . 
" מוטב אפוא שתסתכל מקרוב . 
היא הושיטה לו את הזכוכית המגדלת . 
בנטון - סמית התבונן מבלי למהר , וכשסיים החזיר אותה בלי לומר מילה . 
דלגליש נזכר שאדית גלניסטר הייתה מורה מעולה . 
עכשיו הזדמן לה תלמיד והיא לא יכלה לעמוד בפיתוי לשוב ולמלא את תפקידה הפדגוגי . 
דלגליש לא כעס על השיעור שנתנה לאדם הכפוף לו . 
אדרבה , הוא מצא שזה דווקא מחמם את הלב . 
פרופסור גלניסטר המשיכה לדבר אל בנטון - סמית . 
" חניקה ידנית היא אחד המקרים המעניינים ביותר של הרפואה המשפטית . 
אדם אינו יכול כמובן לחנוק את עצמו למוות – הוא יפסיק ללחוץ ברגע שהכרתו תאבד . 
פירושו של דבר שבמקרה חניקה אנו יוצאים תמיד מהנחה שבוצע רצח , אלא אם כן קיימת ראייה מוצקה הסותרת את ההנחה הזאת . 
רוב החניקות הן ידניות ואנו מצפים למצוא את סימני הלחץ על הצוואר . 
לפעמים ישנן גם שריטות או טביעות ציפורניים שנגרמות כשהקורבן מנסה לשחרר את ידי הרוצח הלופתות את צווארו . 
במקרה זה אין כל עדות לכך . 
שתי החבורות הזהות כמעט בצד השמאלי של הצוואר , מעל בלוטת התריס , מעידות בבירור שהחונק היה אדם בוגר , ימני , שהשתמש ביד אחת בלבד . 
הלחץ בין אגודל לאצבע אומר שבית הקול נמעך וייתכן שנמצא חבורות מאחוריו . 
אצל אנשים מבוגרים , כפי שהיה הקורבן , יכול להופיע שבר בקנה הנשימה , באזור שבלוטת התריס עוטפת אותו . 
שברים גדולים יותר ייתכנו רק במקומות שבהם הלחץ היה אלים במיוחד . 
אין צורך להפעיל אלימות רבה במיוחד כדי לגרום מוות , למעשה זה יכול לקרות גם שלא בכוונה . 
בלחץ חזק כזה המוות יכול להיות גם תוצאה של חסימת העצב התועה או של חוסר דם במוח , לאו דווקא של חנק . 
אתה מבין את המונחים שבהם אני משתמשת ? " 
" כן , גברתי . 
אני יכול לשאול משהו ? " 
" כמובן , סמל . 
" האם ניתן לקבל חוות דעת על גודל היד , אם היא של גבר או של אישה ואם יש לה מאפיינים חריגים כלשהם ? " 
" לפעמים , אבל בהסתייגות , במיוחד כשמדובר במאפיינים חריגים של היד . 
אם יש סימנים ברורים של אצבעות ואגודל , ניתן לחשב את המרווח ביניהם , אבל רק בקירוב . 
חייבים להיזהר מלקבוע בוודאות גדולה מדי מה אפשרי ומה לא אפשרי . 
תבקש מהתת - ניצב שיספר לך על המקרה של הרולד לוֹקֶנס מ - . " 1943 
המבט שנתנה בדלגליש היה מתגרה משהו . 
הפעם החליט להרים את הכפפה . 
הוא אמר , " הרולד לוקנס חנק בעלת פאב , רוז רובינסון , וגנב את הפדיון של הערב . 
לחשוד לא היו אצבעות בכף ידו הימנית , אבל קייט סימפסון , הפתולוגית של המכון לרפואה משפטית , העידה שהחניקה הייתה אפשרית בכל זאת אם לוקנס ישב על הקורבן בפיסוק רגליים ולחץ על הצוואר עם כל משקל גופו . 
זה הסביר גם מדוע לא נמצאו על הגופה סימני אצבעות . 
אלא שלוקנס לא הודה באשמה והפתולוג הנודע ברנרד ספּילסבֶּרי הופיע כעד מומחה מטעם ההגנה . 
המושבעים האמינו לעדותו שלוקנס לא היה מסוגל לחנוק את גברת רובינסון וזיכו את הנאשם . 
כעבור זמן הוא הודה ברצח . 
" המקרה הזה משמש אות אזהרה לכל העדים המומחים ולמושבעים המאמינים אמונה עיוורת לאנשים מפורסמים , " אמרה פרופסור גלניסטר . 
" ברנרד ספילסברי נחשב כמי שאינו יכול לטעות , בעיקר מפני שהיה עד מצוין . 
אבל זה לא היה המקרה היחיד שבו הוכח בסופו של דבר שטעה . 
היא פנתה אל דלגליש . 
" נראה לי שזה כל מה שהייתי צריכה לראות או לעשות כאן . 
אני מקווה לבצע את הנתיחה מחר בבוקר ואוכל למסור לך דיווח ראשוני בעל פה כבר בצהריים . 
" הבאתי הנה את המחשב הנייד שלי , ויש טלפון בקוטג' שבו אגור . 
הוא אמור להיות מאובטח , " אמר דלגליש . 
" אם כך , אתקשר אליך מחר בצהריים ואתן לך את הנקודות העיקריות . 
" לא בוצע איזה מחקר על הורדת טביעות אצבעות מעור ? " שאל דלגליש . 
" הוא נתקל בקשיים . 
לא מכבר דיברתי עם אחד המדענים המעורבים בניסויים , אבל התברר שאת ההצלחה היחידה השיגו עד כה רק באמריקה . 
הלחות אצלם גבוהה יותר וייתכן שכתוצאה מכך מתקבלת שכבה עבה יותר של זיעה . 
אזור הצוואר רך מכדי שתישארנה עליו טביעות ברורות וקשה להאמין שניתן להוריד ממנו רכסים מפורטים כנדרש . 
אפשרות אחרת היא לקחת משטח מהחבורות ולנסות להפיק ממנו דנ"א , אבל אני מסופקת אם התוצאות יהיו קבילות בבית - משפט , בגלל החשש שהמקום הזדהם מנגיעת אדם שלישי או מנוזלי הגוף של הקורבן עצמו בעת ביצוע הנתיחה שלאחר המוות . 
שיטה זו של בדיקת דנ"א היא רגישה במיוחד . 
מובן מאליו שאם הרוצח ינסה להזיז את הקורבן וייגע בגווייה בכל מקום אחר שיש בו עור חשוף , נקבל משטחים טובים יותר לבדיקת טביעות אצבעות או דנ"א מאלה של הצוואר ; ובמקרה שהיה שומן על ידיו של הפושע , הסיכויים למצוא טביעת אצבעות גדולים עוד יותר . 
אבל במקרה זה , לא נראה לי שיש הרבה תקווה לכך . 
הקורבן נשאר לבוש בכל בגדיו וספק אם תוכלו למצוא עקבות מגע על המקטורן שלו . 
קייט דיברה עכשיו בפעם הראשונה . 
" נניח שאוליבר התאבד , אבל רצה שההתאבדות שלו תיראה כרצח . 
האם היה יכול להשאיר בעצמו את סימני האצבעות האלה על צווארו שלו ? " 
" בהתחשב בלחץ שצריך להפעיל כדי ליצור את הסימנים הללו , הייתי אומרת שזה בלתי אפשרי . 
לדעתי , אוליבר כבר היה מת כשהוטל מעבר למעקה . 
אבל אני אדע יותר אחרי שאפתח את הצוואר . 
היא אספה את מכשיריה , סגרה בנקישה את מנעול תיק הגלדסטון ואמרה , " אני מניחה שלא תרצו להזמין את המסוק לפני שתבקרו בזירת הפשע , כי אולי יהיו שם ממצאים שתרצו לשלוח למעבדה . 
יש לי אפוא הזדמנות לצאת לטיול קצר . 
אחזור בעוד ארבעים דקות . 
אם תצטרכו אותי קודם , אהיה על השביל של הצוק הצפוני - מערבי . 
והיא יצאה בלי להעיף מבט נוסף בגווייה . 
דלגליש ניגש לערכת הרצח שלו , הוציא ממנה את הכפפות ואחר החדיר את אצבעותיו לכיסי המקטורן של אוליבר . 
הוא לא מצא בהם דבר לבד מממחטה נקייה ומקופלת בכיס השמאלי התחתון , ונרתיק משקפיים קשיח ובו זוג משקפי קריאה עם עדשות בצורת חצי סהר בכיס הימני . 
בלי תקווה יתרה להפיק מהפריטים הללו מידע מועיל , ארז אותם בשקיות נפרדות וחזר אל הגופה . 
שני כיסי המכנסיים היו ריקים ורק אבן קטנה בעלת צורה מוזרה , נמצאה באחד מהם . 
מהמוך שדבק בה ניכר שהייתה מונחת שם כבר זמן - מה . 
את הבגדים והנעליים יסירו מהגופה בחדר הנתיחה וישלחו אותם למעבדה לזיהוי פלילי . 
" קצת מפתיע שהוא לא לקח איתו אפילו ארנק , אם כי אני מניחה שעל האי זה לא היה נחוץ לו , " אמרה קייט . 
" אין שום מכתב הסבר . 
הוא היה יכול כמובן להשאיר מכתב בקוטג' , אבל אם אכן עשה זאת , קרוב לוודאי שכבר היינו שומעים על כך מבתו , " אמר דלגליש . 
" אולי הוא השאיר אותו במגירת שולחן הכתיבה או הניח אותו מוסתר למחצה , " אמרה קייט . 
" הוא לא היה רוצה שאנשים יצאו לחפש אותו לפני שיספיק להגיע למגדלור . 
בנטון שב וכיסה את הגופה בסדין . 
הוא אמר , " האומנם אנחנו מאמינים שזו הייתה התאבדות , המפקד ? 
הרי לא יכול להיות שהוא עשה לעצמו את החבורות האלה . 
" לא , אני לא חושב שהוא עשה אותן , סמל . 
אבל מוטב שלא נתחיל לפתח תיאוריות לפני שנקבל את דוח הנתיחה . 
הם היו מוכנים לעזוב . 
הסדין הפרוש על הגופה כאילו התרכך והבליט יותר מאשר טשטש את הקצה המחודד של האף ואת עצמות הזרועות חסרות התנועה . 
עכשיו , חשב דלגליש , יפקיע החדר את המת לרשותו . 
כמו תמיד , גם הפעם נראה לו האוויר ספוג בסופיות ובמסתורין של המוות ; כאילו הנורמליות וההמשכיות של הטפט הפרחוני , של הכיסאות המוצבים בתשומת - לב ושל שולחן הריג'נסי , שמו ללעג את חייו בני החלוף של האדם . 
4 
ד"ר סטוולי נכנס בעקבותיהם אל המשרד . 
מייקרופט אמר , " הייתי רוצה שגאי יישאר כאן . 
בפועל הוא משמש סגני , אם כי מעולם לא התמנה לתפקיד באופן רשמי . 
ייתכן שהוא יוכל להוסיף פרטים לדברים שאומר . 
דלגליש ידע שההצעה לא נועדה לסייע בחקירתו של מייקרופט כמו להגן עליו . 
הרי לכם עורך - דין הדואג להכין לעצמו עד שמיעה לכל מה שייאמר ביניהם . 
אבל לא הייתה לו סיבה מיוחדת להתנגד והוא לא עשה זאת . 
התרשמותו הראשונה של דלגליש עם כניסתו למשרד הייתה שזהו טרקלין מרוהט בנוחות שהוסב , בצורה לא לגמרי מוצלחת , ללשכה המוקדשת לעניינים רשמיים . 
החלונות הקמורים הגדולים היו כה דומיננטיים , עד כי העין קלטה רק באיחור את השניוּת המוזרה של החדר . 
שתיים מהשמשות היו פתוחות אל מרחבי הים המתנצנצים שהחליפו , לנגד עיניו של דלגליש , את גונם מתכלת חיווריינית לכחול עמוק יותר . 
המיית המשברים המתנפצים אל הצוק הייתה כאן עמומה יותר , אבל האוויר רטט מנהמה עמוקה , עולה ויורדת . 
הים שאינו ניתן לאילוף נח לפי שעה רגוע ורדום , והחדר הקונפורמי והנוח נראה כמקום ששלוותו אינה מופרת לעולם . 
עיניו המאומנות של דלגליש ידעו לקלוט במהירות ובלי להפגין סקרנות גלויה את כל מה שחדר יכול לספר על יושביו . 
אלא שכאן המסר היה מעורפל , כאילו הועבר החדר בירושה כמות שהוא ולא הותאם לטעמו האישי של מייקרופט . 
שולחן כתיבה ממהגוני וכיסא בעל משענת מעוגלת ניצבו מול החלון . 
בקצה החדר עמדו מכתבה נוספת , קטנה יותר , כיסא ושולחן מלבני הנושא מחשב , מדפסת ומכשיר פקסימיליה . 
לידם עמדה כספת שחורה גדולה עם מנעול קומבינציה . 
אל הקיר שמנגד לחלון נשענו ארבעה ארונות תיוק אפורים , שחדישותם הדגישה את יושנן של כונניות הספרים בעלות דלתות הזכוכית הניצבות משני עברי אח השיש המצועצעת . 
הכרכים שעל המדפים היו תערובת משונה של יצירות מופת בכריכות עור ושל ספרים שימושיים יותר . 
דלגליש יכול להבחין באטלס ובעטיפותיהם האדומות של מי ומי ושל מילון אוקספורד המקוצר התחובים בין שורות של קלסרים . 
בחדר היו תמונות שמן קטנות אחדות , אבל היצירה היחידה שצדה את העין הייתה זו התלויה מעל האח : היה זה ציור קבוצתי של בעל הבית , אשתו וילדיהם העומדים לפני הבניין בפוזה מחושבת היטב . 
הילדים היו שלושה בנים , שניים מהם לובשי מדים והשלישי עומד במרחק מה מאחיו , אוחז ברסן של סוס . 
התמונה צוירה בדקדקנות ובצבעוניות רבה מדי , אבל ההצהרה המשפחתית שלה הייתה חד - משמעית . 
מן הסתם , היא תלויה במקום הזה עשרות שנים , לא כל - כך בזכות ערכה האמנותי כמו בזכות היותה שרטוט מדויק של מסורת משפחתית ומזכרת נוסטלגית מדור שאבד ואיננו . 
כאילו הרגיש שהחדר דורש הסבר כלשהו , אמר מייקרופט , " קיבלתי את החדר כמות שהוא מהמזכיר הקודם , אלוף - משנה רוֹיד - מתיוס . 
הרהיטים והתמונות שייכים לבית . 
את רוב חפציי האישיים אחסנתי כשהתחלתי לעבוד כאן . 
הוא בא אפוא לאי בלי מטען עודף . 
מה עוד , שאל דלגליש את עצמו , השאיר מאחוריו ? 
" ודאי תרצו לשבת , " אמר מייקרופט . 
" אולי כדאי להביא כיסא מאחד משולחנות הכתיבה ולהציב אותו ליד האח עם ארבע הכורסאות , כדי שיהיה לנו נוח יותר . 
בנטון - סמית עשה כדבריו . 
הם ישבו בחצי גורן לפני האח הריקה ודלגליש הרגיש שהם דומים לאנשים המשתתפים במפגש תפילה ואינם יודעים מי מביניהם יפתח ראשון . 
בנטון - סמית הציב את הכיסא שהביא משולחן הכתיבה במרחק מה מהכורסאות ואחרי שהתיישב עליו שלף בצנעה את פנקס הרשימות שלו . 
" איני צריך לומר לכם כמה כולנו מעוניינים לסייע בחקירה שלכם , " אמר מייקרופט . 
" מותו של אוליבר , ובמיוחד הדרך הנוראה שבה מצא את מותו , זעזעו את כל תושבי האי . 
יש לנו היסטוריה אלימה , אבל היא שייכת לעבר הרחוק . 
מאז סוף המלחמה האחרונה לא היה כאן שום מקרה של מוות לא טבעי – למעשה , אף אחד לא מת כאן חוץ ממרת פדג'ט , שמתה כבר לפני שבועיים . 
טקס שריפת הגופה התקיים על היבשת ביום שישי שעבר . 
בנה עדיין נמצא כאן אבל אנו מצפים שיעזוב בקרוב . 
" אחרי שאפגוש את כולם יחד בספרייה אצטרך , כמובן , לדבר עם כל אחד בנפרד , " אמר דלגליש . 
" סיפרו לי קצת על ההיסטוריה של האי , כולל על הקמת הקרן . 
אני גם יודע משהו על האנשים שחיים כאן . 
מה שאצטרך לשמוע מכם זה כיצד השתלב נייתן אוליבר במקום ואיזה יחסים היו לו עם אנשי הצוות שלך ועם שאר האורחים . 
אין לי שום כוונה לייחס משקל מוגזם לתכונות אישיות או לחפש מניעים במקום שאינם קיימים , אבל אני צריך שתגידו לי את האמת . 
האזהרה לא השתמעה לשתי פנים ונימה של תרעומת התגנבה לקולו של מייקרופט . 
" מובן מאליו שנגיד לך את האמת . 
אינני מתכוון להעמיד פנים שהיחסים עם אוליבר היו נפלאים . 
הוא הגיע לכאן בקביעות , פעם ברבעון , ובזמני – ונדמה לי שגם בזמנו של קודמי בתפקיד – בואו לא התקבל בתרועות שמחה . 
לאמיתו של דבר , הוא היה אדם קשה , תובעני , ביקורתי , לא תמיד אדיב אל הצוות ונוטה לנטור טינה , בצדק או שלא בצדק . 
תקנון הקרן אכן קובע שאיננו יכולים למנוע ממי שנולד על האי להתארח אצלנו , אבל הוא אינו מציין במפורש באיזו תדירות ולמשך כמה זמן . 
אוליבר הוא – היה – יליד האי היחיד שנותר בחיים ולא יכולנו לסרב לקבל אותו , אם כי אני תוהה אם התנהגותו לא הייתה מצדיקה סירוב כזה . 
ככל שהזדקן , כן נעשה קשה יותר ובלי ספק היו לו בעיות משלו . 
ספרו האחרון לא הצליח כמו הקודמים ואולי הוא הרגיש שכישרונו מתחיל לבגוד בו . 
בתו והעורך - הלשוני - קו - נטוי - המזכיר שלו יוכלו אולי להרחיב בנושא זה . 
הבעיה העיקרית שלי איתו הייתה שהוא רצה לקבל את אטלנטיק קוטג' , הקוטג' של אמילי הולקומב . 
כפי שתוכל לראות על המפה , זה הקוטג' הקרוב ביותר לצוק ונשקף ממנו נוף מרהיב . 
מיס הולקומב נותרה אחרונה מכל משפחתה ואף - על - פי שלפני מספר שנים פרשה מחבר הנאמנים , היא זכאית לפי התקנון לבלות על האי את שארית חייה . 
לה לא הייתה כל כוונה לפנות את אטלנטיק קוטג' ולי לא הייתה כל כוונה לבקש ממנה שתעבור לקוטג' אחר . 
" האם מר אוליבר היה קשה במיוחד בימים האחרונים ? 
אתמול , למשל ? " 
מייקרופט שלח מבט חטוף אל ד"ר סטוולי והרופא אמר , " אתמול היה כנראה יומו הגרוע ביותר של אוליבר על האי בכל הזמנים . 
ביום שלישי הוא נתן דם לבדיקה – אשתי , שהיא אחות , לקחה ממנו את הדם . 
אוליבר התלונן על עייפות יתר וביקש לעשות את הבדיקה כי חשב שהוא אנמי . 
אנחנו משתמשים בשירותיה של מעבדה פתולוגית פרטית המסופחת לבית - החולים בניוקֵי . 
דן פדג'ט , שלקח חלק מהבגדים של אמו אל חנות הצדקה בעיר , הפיל את הדגימה למים . 
אין ספק שזו הייתה תאונה , אבל תגובתו של אוליבר הייתה תוקפנית מאוד . 
בארוחת הערב הוא נקלע לוויכוח סוער עם אחד מאורחינו האחרים , דוקטור מארק יילנד , מנהל מעבדת הייס - סקולינג , בקשר לעבודות המחקר המתבצעות על בעלי חיים . 
אני מסופק אם השתתפתי אי - פעם בארוחה מעיקה ומביכה יותר מזו . 
אוליבר עזב את חדר האוכל עוד לפני שהארוחה הסתיימה והודיע שהוא מזמין את הספינה להיום אחר הצהריים . 
הוא לא אמר במפורש שבכוונתו לעזוב , אבל המשמעות הייתה ברורה . 
זו הייתה הפעם האחרונה שראיתי אותו בחיים . 
" מי התחיל את הוויכוח בארוחת הערב , אוליבר או דוקטור יילנד ? " 
נראה שמייקרופט ביקש לחשוב רגע לפני שענה . 
אחר אמר , " נדמה לי שדוקטור יילנד , אבל מוטב שתשאל אותו כשתיפגשו . 
אני לא זוכר בבירור מי משניהם התחיל . 
דלגליש לא נטה לייחס חשיבות רבה מדי להיסוסיו של מייקרופט . 
מדען ידוע שם אינו רוצח אדם בגלל ריב בארוחת הערב . 
הוא ידע משהו על המוניטין של מארק יילנד . 
היה זה אדם הרגיל להתנגדות אלימה למקצוע שבחר לעסוק בו ובלי ספק פיתח אסטרטגיות משלו להתמודדות איתה . 
קשה להאמין שאסטרטגיות אלו כללו רצח . 
" אתם סבורים שמר אוליבר היה מעורער בנפשו ? " שאל . 
השתררה שתיקה ואחר אמר סטוולי , " אני לא מוסמך לענות על השאלה הזאת , אבל ספק אם פסיכיאטר היה מרחיק לכת עד כדי כך . 
התנהגותו בארוחת הערב הייתה תוקפנית אבל לא נטולת היגיון . 
אוליבר עשה עליי רושם של אדם מאוד לא מאושר . 
אני לא אהיה מופתע אם יתברר שהוא החליט לשים קץ לכל זה . 
" אפילו בצורה סנסציונית כזאת ? " שאל דלגליש . 
הפעם דיבר מייקרופט . 
" אני לא חושב שמישהו מאיתנו הבין אותו באמת . 
נראה שד"ר סטוולי התחרט על דבריו האחרונים . 
עכשיו אמר , " כפי שציינתי , אינני מוסמך לתת חוות דעת על מצבו הנפשי של אוליבר . 
אם אמרתי שהתאבדות לא תפתיע אותי , זה רק מפני שהוא נראה לי מאוד לא - מאושר ומפני ששום דבר אחר אינו מתקבל על הדעת . 
" ומה קרה עם דן פדג'ט ? " 
" דיברתי איתו , כמובן , " אמר מייקרופט . 
" אוליבר רצה שהוא יפוטר , אבל זה כלל לא עמד על הפרק . 
כפי שאמרתי , זו הייתה תאונה . 
לא הייתה כאן עבירה שהצדיקה פיטורין וגם לא היה טעם לפטר אותו בשלב הזה . 
הקשחתי את לבי ואמרתי לו שלטובתו כדאי אולי שיתחיל לחפש עבודה על היבשת . 
הוא אמר שעכשיו , אחרי שאמו מתה , התכוון לעזוב ממילא , שהוא רוצה לנסוע ללונדון ולהירשם ללימודי תואר ראשון באחת מהאוניברסיטאות החדשות שהוקמו שם לאחרונה . 
הוא אמר שכבר כתב אליהם וביקש פרטים ונראה שציוני הבגרות הלא - מזהירים שלו אינם מדאיגים אותם במיוחד . 
שיבחתי אותו על החלטתו לעזוב את קומב ולפתוח בחיים חדשים . 
הוא בא למשרד בציפייה לקבל נזיפה , אבל כשיצא נראה עליז יותר מאי - פעם . 
אולי המילה ' עליז' לא מתאימה כאן – הוא היה במצב רוח טוב . 
" ואין על האי אף אחד שניתן להגדירו כאויב של אוליבר ? 
אף אחד ששנא אותו מספיק כדי לרצות במותו ? " 
" לא . 
אני עדיין לא מאמין שזה רצח . 
אני מרגיש שחייב להיות איזה הסבר אחר ומקווה שתצליחו למצוא אותו . 
בינתיים , תרצו בוודאי שאיש לא יעזוב את האי . 
נראה לי שאוכל להבטיח שיתוף פעולה מלא של הצוות , אבל אין לי שליטה על האורחים – דוקטור ריימונד שפיידל , דיפלומט גרמני ושגריר ארצו בבייג'ין לשעבר , ודוקטור יילנד וכמובן גם לא על מיס אוליבר ועל טרמלט . 
" בשלב זה אין לי סמכות למנוע ממישהו לעזוב את האי , אבל אני מקווה כמובן שאף אחד לא ינצל את זה לרעה . 
גם אם מישהו יחליט לעזוב , עדיין יהיה צורך לחקור אותו , אבל אז חקירתו תהיה פחות נוחה ויותר מתוקשרת מחקירה שתתנהל על על האי . 
" למיס הולקומב יש ביום שני בבוקר תור לרופא שיניים בניוקֵי . 
ביתר הזמן הספינה תישאר בנמל , " אמר מייקרופט . 
" עד כמה אתה יכול להיות בטוח שאף אחד לא ינחת כאן מבלי להתגלות ? " שאל דלגליש . 
" זה עוד לא קרה מעולם . 
הנמל הוא מקום הנחיתה הבטוח היחיד למי שבא בדרך הים . 
ישנם מספיק אנשים בבית ובסביבתו כדי שתהיה על הנמל תצפית מתמדת , גם אם לא מאורגנת . 
כפי שכבר ראית , פתח הכניסה לנמל צר מאוד ויש לנו חיישני תאורה משני צדדיו . 
כאשר סירה נכנסת לנמל בלילה , האורות האלה נדלקים אוטומטית . 
הקוטג' של יאגו נמצא על הרציף . 
הוא ישן עם וילונות פתוחים והאורות יעירו אותו מיד . 
אבל כאמור , זה לא קרה מעולם . 
נדמה לי שישנם שני מקומות שבהם יכול אולי מישהו להגיע לחוף בזמן השפל , בשחייה מסירה העוגנת בים , אבל אני לא רואה כיצד הוא יוכל לטפס על המצוק בלי עזרת משתף פעולה מהאי , ושניהם צריכים להיות מטפסי מצוקים מנוסים . 
" ומי על האי נחשב למטפס מנוסה ? " 
ניכר במייקרופט שאינו שש לענות על השאלה . 
" יאגו . 
הוא מדריך טיפוס מוסמך ולפעמים אורחים שנראים לו כשירים דים יכולים לטפס איתו . 
לדעתי אתה יכול לפסול על הסף את הרעיון שאורח בלתי קרוא מסתתר כאן אצלנו . 
זו מחשבה מעודדת אבל חסרת בסיס . 
ולא רק בגלל הקושי לעלות על החוף . 
גם אם הרוצח שפיתה את אוליבר לבוא למגדלור הצליח להיכנס לאי למרות הכול ולהסתתר כאן במשך הלילה , הוא עדיין היה צריך לדעת מראש שהמגדלור לא יהיה נעול ושחבלי הטיפוס מוחזקים בו . 
דלגליש היה בטוח שהרוצח לכאורה הוא אחד מאנשי קומב , אבל שאלת הנגישות הייתה חייבת להישאל . 
אם מישהו יועמד למשפט , ההגנה בלי ספק תעלה את הנושא . 
" אזדקק למפה של האי שהקוטג'ים ושמות דייריהם הנוכחיים מופיעים בה , " אמר . 
מייקרופט ניגש ופתח מגירה בשולחן הכתיבה . 
" יש לנו כמה , " אמר . 
" האורחים זקוקים כמובן למפה כדי להתמצא . 
אני חושב שאלה כוללות מספיק פרטים על המבנים ועל השטח בכללותו . 
הוא חילק את המפות המקופלות לדלגליש , לקייט ולבנטון - סמית . 
דלגליש ניגש לשולחן ופרש עליו את המפה , וקייט ובנטון הצטרפו אליו ועיינו בה יחד איתו . 
" סימנתי כאן את שמות הדיירים הנוכחיים , " אמר מייקרופט . 
" אורכו של האי כשבעה קילומטרים והוא משתרע מצפון - מזרח לדרום - מערב . 
במפה תוכלו לראות שהמקום הרחב ביותר של האי – כשלושה קילומטרים – נמצא במרכז ומשם הוא הולך ונעשה צר בקצה הצפוני ובקצה הדרומי . 
אני גר בדירה כאן בבית וכך גם סוכנת הבית , מרת ברברידג' , והטבחית , מרת פלנקט . 
מילי טרנטר , שעוזרת למרת ברברידג' , גרה בבניין האורוות שהוסב לבית מגורים וכמוה גם דניס טרמלט , העורך הלשוני והמזכיר של מר אוליבר . 
גם כל העובדים הזמניים מהיבשת שמועסקים על בסיס שבועי לנים שם . 
כרגע לא נמצא כאן אף אחד מהם . 
יש בבית שתי דירות המיועדות לאורחים שמעדיפים לגור בו ולא בקוטג'ים אבל רוב הזמן הן עומדות ריקות , גם עכשיו . 
יאגו טמלין , הסיראי שלנו שאחראי גם על הגנרטור , גר בהַרבּוֹר קוטג' שנמצא בנמל . 
מזרחה משם נמצא פרגרין קוטג' שמיס אוליבר מתארחת בו כעת . 
במרחק של כשלוש מאות מטרים ממנו נמצא סיל קוטג' , שלפי שעה עומד ריק אבל אולי תרצה אתה ללון בו . 
מאחוריו יש לנו את צ'פל קוטג' של אדריאן בויד , המזכיר שלי . 
הוא נקרא כך על שם הכנסייה הקטנה שנמצאת כחמישים מטרים צפונה ממנו . 
הקוטג' הקיצוני בצד הדרומי - מזרחי הוא מוּרֶלֶט , שדוקטור יילנד גר בו כרגע . 
הוא הגיע הנה ביום חמישי . 
" אם נמשיך לאורך החוף המערבי , הקוטג' הצפוני ביותר הוא שירווֹטֶר שבו מתאכסן דוקטור שפיידל , שהגיע ביום רביעי . 
כחצי קילומטר דרומה נמצא אטלנטיק קוטג' של מיס אמילי הולקומב . 
זהו הקוטג' הגדול ביותר וצמוד אליו מבנה נוסף , קטן יותר , שבו מתגורר המשרת האישי שלה , ארתור רפווּד . 
הלאה משם ישנו פַּפִין קוטג' שבו גרה מרתה פדג'ט עד מותה לפני שבועיים . 
זהו קוטג' עם חדר שינה אחד בלבד , לכן דן קיבל דירה בבניין האורוות . 
אחרי מותה של אמו הוא עבר לקוטג' כדי לטפל בחפציה . 
אחרון חביב הוא דולפין קוטג' , מצפון - מערב למגדלור . 
הוא הסתכל על עמיתו . 
" בקוטג' הזה גרים גאי ואשתו , ג'ואנה . 
ג'ו אחות מוסמכת , והיא וגאי טיפלו במרתה פדג'ט עד מותה . 
" כלומר , כרגע יש לך שישה אנשי צוות , לא כולל את דוקטור סטוולי , " אמר דלגליש . 
" מן הסתם זה לא מספיק כשכל הקוטג'ים מלאים . 
" אנחנו מעסיקים עובדים זמניים מהיבשת , בעיקר בעבודות ניקיון . 
הם באים בכל פעם לשבוע שלם . 
כולם עובדים אצלנו שנים רבות והם מהימנים וכמובן גם שומרי סוד . 
בדרך - כלל הם אינם עובדים בסופי שבוע , אבל עכשיו אנחנו מקבלים פחות אורחים בשל ההכנות לקראת בואם של האורחים החשובים הצפויים להגיע בקרוב , כפי שנאמר לנו . 
אתה בוודאי יודע טוב ממני במה מדובר . 
האם היה צליל של טרוניה בקולו ? 
דלגליש בחר להתעלם מכך והמשיך , " מוטב שתיתן לי את שמותיהם ואת כתובותיהם של העובדים הזמניים , אם כי קרוב לוודאי שהם לא יוכלו לעזור . 
" אני בטוח שהם לא יוכלו . 
הם בקושי רואים את האורחים , על אחת כמה וכמה לא מדברים איתם . 
אני אסתכל ברישומים , אבל נדמה לי שרק שניים מהם עבדו כאן אי - פעם בזמן שאוליבר היה בקוטג' . 
וספק אם ראו אותו במו עיניהם . 
" ספר לי את כל מה שידוע לך על האנשים כאן , " ביקש דלגליש . 
השתררה שתיקה ואחר אמר מייקרופט , " יש לי בעיה עם זה . 
אם יתברר שמישהו מאיתנו חשוד ברצח , אהיה חייב לייעץ לו או לה להתקשר לעורך - דין . 
אני לא אוכל לייצג אותם . 
הוא שתק רגע והוסיף , " וגם לא את עצמי , כמובן . 
אני מרגיש מאוד לא נוח . 
זה מצב לא רגיל , קשה במיוחד . 
" הוא קשה לשנינו , " אמר דלגליש . 
" כל עוד דו"ח הנתיחה אינו בידי , אינני יכול לדעת בוודאות מה אני חוקר . 
אני מצפה לשמוע מדוקטור גלניסטר מחר במשך היום . 
ועד שהיא תדווח , אצטרך להניח שמדובר במוות בנסיבות חשודות . 
אבל לא משנה מה תהיינה תוצאות הנתיחה , בכל מקרה יהיה צורך להשלים את החקירה וככל שנקדים לקבל תשובות כן ייטב לכולם . 
החבורות על צווארו של אוליבר , מי הבחין בהן ראשון ? " 
שני הגברים החליפו מבטים . 
גאי סטוולי אמר , " נדמה לי שאני , אבל אני לא בטוח . 
אני זוכר שכשראיתי אותן לראשונה הסתכלתי על רופרט ועינינו נפגשו . 
התרשמתי ששנינו חושבים על אותו דבר , אבל לא אמרנו כלום עד שהבאנו את הגופה לחדר החולים ונשארנו לבדנו . 
כל מי שראה את הגופה יכול להבחין בחבורות . 
אין ספק שמיס אוליבר ראתה אותן . 
היא התעקשה לראות את גופתו של אביה ואילצה אותי להפשיל את הסדין שבו הייתה מכוסה . 
" ואיש מכם לא סיפר על כך לאף אחד אחר ? " 
" חשבתי שמוטב לא להשתעשע בכל מיני השערות לפני בואה של המשטרה , " אמר מייקרופט . 
" ציפיתי כמובן שתיערך חקירה כזאת או אחרת . 
הלכתי מיד למשרדי וצלצלתי למספר הטלפון שקיבלתי . 
אמרו לי לסגור את האי ולהמתין להוראות נוספות . 
כעבור עשרים דקות הודיעו לי שאתה בדרכך לכאן . 
הוא השתתק לרגע ואחר המשיך , " אני מכיר את האנשים שחיים כאן . 
אמנם אני נמצא כאן רק שמונה - עשר חודשים , אבל זה זמן מספיק כדי לתפוס את העיקר בכל מה שקשור אליהם . 
הרעיון שמישהו מהם עלול לרצוח את אוליבר נראה לי מופרך . 
חייב להיות הסבר אחר , גם אם הוא נראה לכאורה בלתי סביר . 
" ספר לי בכל זאת את מה שאתה יודע עליהם . 
" מרת ברברידג' , סוכנת הבית , היא אלמנתו של איש דת ועובדת כאן שש שנים ; לילי פלנקט , הטבחית , כבר עובדת שתים - עשרה שנים . 
למיטב ידיעתי , לשתיהן לא הייתה סיבה מיוחדת לשנוא את אוליבר . 
אדריאן בויד , המזכיר שלי , היה פעם כומר . 
הוא יצא לחופשה ממושכת וחזר לאי זמן קצר לפני בואי . 
אני מסופק אם הוא מסוגל לפגוע בזבוב . 
על אמילי הולקומב כבר שמעת , קרוב לוודאי . 
כיוון שהיא השריד האחרון של משפחתה , תקנון הקרן מתיר לה לגור כאן והיא הביאה איתה את המשרת שלה , ארתור רפווּד . 
וישנו גם יאגו , הסיראי והחשמלאי שלנו . 
גם סבו עבד פעם בקומב כסיראי . 
" מה בקשר למילי טרנטר ? " שאלה קייט . 
" מילי היא האדם הצעיר היחיד בצוות שלנו ונראה לי שהמעמד הזה מוצא חן בעיניה . 
היא רק בת שמונה - עשרה . 
היא עוזרת למרת פלנקט במטבח , מגישה לשולחן ומביאה תועלת למרת ברברידג' באופן כללי . 
" אני חייב לראות את מיס אוליבר , אם היא חזקה מספיק כדי לדבר . 
מישהו נמצא איתה עכשיו ? " 
" רק דניס טרמלט , העורך הלשוני של אוליבר . 
גאי ואני הלכנו יחד להודיע לה על מותו של אביה . 
ג'ו ניגשה לשם מאוחר יותר כדי לראות אם היא יכולה לעזור במשהו . 
דניס טרמלט עדיין שם , כך שמירנדה לא לבדה . 
" הייתי רוצה ששניכם תבואו איתי אל המגדלור , " אמר דלגליש . 
" אולי תוכל להתקשר לספרייה ולומר לאנשים הממתינים שם שאתפנה אליהם בהקדם האפשרי . 
אלא אם כן אתה מעדיף לשחרר אותם לעיסוקיהם השונים ולאסוף אותם שוב כשאהיה מוכן . 
" נראה לי שהם יעדיפו לחכות . 
תצטרך עוד משהו לפני שנלך מכאן ? " שאל מייקרופט . 
" אם נוכל להשתמש בכספת , זה יעזור לנו מאוד . 
ייתכן שיהיו ממצאים שנצטרך לשמור במקום בטוח עד העברתם למעבדה . 
אני חושש שפירושו של דבר שינוי קוד הפתיחה . 
זה יפריע לך מאוד ? " 
" לגמרי לא . 
שטר הקניין של הקרן ושאר המסמכים החשובים כלל לא נמצאים באי . 
המידע על אורחי העבר שלנו חסוי , כמובן , אבל הניירות הללו יהיו בטוחים בארונות התיוק לא פחות מאשר בכספת . 
נראה לי שהיא גדולה מספיק לצרכים שלכם . 
לפעמים אני תוהה אם היא לא נבנתה כדי לאחסן גופה . 
פניו האדימו כאילו קלט פתאום שההערה הזאת הייתה מאוד לא במקום . 
כדי לכסות על מבוכתו , אמר , " אל המגדלור אפוא . 
בנטון פתח את פיו לרגע ושב וסגר אותו מיד . 
נראה שהוא התכוון להעיר משהו על יצירתה של וירג'יניה וולף , אבל נמלך בדעתו . 
כשהציץ בפניה של קייט , הרגיש דלגליש שהוא עשה בחוכמה . 
5 
דלגליש , שני עמיתיו , מייקרופט וסטוולי יצאו מהבית בדלת הקדמית והלכו בשביל הצר שנמתח לאורך שפת הצוק . 
כחמישה מטרים מתחתיהם ראה דלגליש את הצוק הנמוך יותר , שבו הבחין לראשונה מהאוויר . 
במבט מלמעלה נראתה הרצועה הצרה מדושאת כמו גינת נוי . 
בין הסלעים היו משטחי עשב בוהקים בירקותם ; סלעי ענק שחלקת פניהם גרניט כסוף , היו מונחים פה ושם כאילו פוזרו ביד אמונה ; ופרחים צהובים ולבנים , שעליהם בשרניים , צמחו בשפע בנקיקיהם . 
אבל במבט פרוזאי יותר הבחין דלגליש שכל אדם קל תנועה דיו כדי לרדת לצוק התחתון , יכול להגיע דרכו למגדלור באין רואה . 
מייקרופט , שהלך בין דלגליש וקייט , סיפר על שיקום המגדלור . 
דלגליש תהה אם הלהג נועד להגן עליו ממבוכה או שמא מנסה מייקרופט לכפות מראית עין של נורמליות על הליכתם , כאילו שוחח עם מבקרים יותר שגרתיים , פחות מאיימים . 
" המגדלור הזה עוצב על - פי מגדלור אדיסטון המפורסם של ג'ון סמיטון , שפורק ב - 1881 והוקם מחדש בפלימות הו ֹ , כמצבת זיכרון לאיש שבנה אותו . 
הוא לא פחות אלגנטי ממנו וגבוה כמעט כמוהו . 
אחרי בניית המגדלור החדיש בקצה הצפוני - מערבי של האי נזנח המגדלור הזה ובמלחמת העולם השנייה , כשהאי פונה מתושביו , פרצה בו שריפה שהרסה את שלוש הקומות העליונות . 
מאז ואילך הוא עמד נטוש . 
אחד מאורחינו , חובב מושבע של מגדלורים , תרם את הכסף לשיקומו . 
העבודה בוצעה בתשומת - לב יוצאת מהכלל לפרטים והמגדלור הוחזר במידת האפשר למצב שבו היה בשנת פעולתו האחרונה . 
המגדלור הפעיל נמצא באחריותה של רשות המגדלורים , טריניטי האוז , והוא אוטומטי לחלוטין . 
ספינה של טריניטי מגיעה מעת לעת לבדוק אותו . 
עכשיו הם עזבו את השביל , הקיפו תל מדושא וירדו אל דלת המגדלור . 
הייתה זו דלת גדולה וכבדה מעץ אלון , מצוידת בבריח ברזל , במנעול ובידית מקושטת הקבועה כה גבוה עד שכמעט לא ניתן להגיע אליה . 
דלגליש הבחין , כפי שהבחינו ודאי גם קייט ובנטון - סמית , שהתל המדושא מסתיר את הדלת מעין רואה . 
מקרוב נראה המגדלור מרשים במיוחד . 
הקירות המתקמרים ברכות שהבהיקו בלובנם כאילו נצבעו זה עתה , התנשאו לגובה של יותר מ - 15 מטרים והסתיימו בקומה עליונה אלגנטית שכללה את הפנס עם כתליו המצולעים ואת כיפת הגג , הדומה לכובע מנדרין חרוטי שבקצהו פומפון בצורת צריח קטן ושבשבת . 
כל המבנה הזה , שנראה נאיבי וילדותי להתמיה , היה צבוע אדום ומוקף גזוזטרה צרה , תחומה במעקה . 
ארבעה אשנבים צרים ששמשות קבועות בהם היו קרועים גבוה מעל לדלת , השניים העליונים היו כה קטנים ומרוחקים עד שנראו כחרכי הצצה . 
מייקרופט דחף את דלת האלון הכבדה והצטדד כדי לאפשר לדלגליש ולשאר אנשי החבורה להיכנס ראשונים . 
החדר העגול של קומת הקרקע שימש בבירור מחסן . 
באחד הצדדים נערמו כמה כיסאות מתקפלים ועל הקיר הנגדי הייתה שורת קולבים שמעילים ומכנסיים אטומים למים תלויים עליהם . 
מימין לדלת עמדה תיבת אחסון גדולה וכבדה ומעליה היו שישה ווים עם חבלי טיפוס שחמישה מתוכם לפופים בקפידה . 
השישי , על הוו האחרון , היה תלוי כשאחד מקצותיו התלויים ברפיון קשור בלולאה שרוחבה לא עולה על 15 סנטימטרים . 
היה זה קשר הצלה שמעליו שני חצאי עֶנֶד , צירוף מוזר לכל הדעות . 
לאדם המסוגל לעשות קשר הצלה יהיה מן הסתם מספיק ביטחון ביכולתו של הקשר להחזיק מעמד . 
ומדוע לא נעשתה הלולאה מלכתחילה תוך שימוש בקשר בוהן חָליץ בקצהו של החבל ? 
השיטה המסובכת שבה השתמשו כאן מעידה על אדם שאינו מנוסה בטיפול בחבלים או על אדם מבולבל או נסער , שאינו מסוגל לחשוב בדעה צלולה . 
" הלולאה והקשר הזה נשארו בדיוק באותו מצב שהיו כשראיתם אותם לראשונה , אחרי הורדת הגופה ? " שאל דלגליש . 
סטוולי היה זה שענה . 
" בדיוק באותו מצב . 
אני זוכר שזה נראה לי עלוב למדי והייתי מופתע שאוליבר ידע בכלל לעשות קשר הצלה . 
" מי הסיר את החבל והחזיר אותו לוו ? " 
" יאגו טמלין , " ענה מייקרופט . 
" כשהתחלנו להסיע את האלונקה אל הבית , צעקתי אליו שידאג לחבל . 
אמרתי לו לתלות אותו בחזרה על הוו יחד עם האחרים . 
והדלת שנשארה לא נעולה אפשרה לכל אדם המעוניין לטפל בחבל להגיע אליו . 
הוא יישלח למעבדה בתקווה שניתן להפיק ממנו משהו , אם לא טביעת אצבעות כי אז דנ"א שהשאירו ידיים מזיעות . 
אבל גם אם תושגנה ראיות חפציות כלשהן , קבילותן כבר תהיה מוטלת בספק . 
" נעלה לגזוזטרה , " אמר דלגליש . 
" אני רוצה לשמוע מה בדיוק קרה מרגע שאוליבר הלך לאיבוד . 
בטור עורפי התחילו כולם לטפס בדי עמל במדרגות העץ הלולייניות הצמודות לקירות . 
חדר אחר חדר נגלה לעיניהם , כל אחד קטן מקודמו , כולם משוחזרים בדייקנות . 
מייקרופט , שראה את התעניינותו הגלויה של בנטון , מסר סקירה קצרה תוך כדי עלייה . 
" קומת הקרקע , כפי שאתה רואה , משמשת כיום בעיקר לאחסון ציוד הטיפוס של יאגו . 
בתיבה מונחים נעלי טיפוס , כפפות , רצועות שונות , טבעות וקליפים , רתמות , דברים כאלה . 
במקור עמד בחדר זה המכל עם המים ששומר המגדלור שאב למעלה וחימם על תנור כשרצה לעשות אמבטיה . 
" עכשיו אנחנו נכנסים לחדר שבו הופק החשמל ונשמרו בו כלי העבודה . 
אחריו נמצא חדר הדלק שבו אוחסן הנפט ומעליו המזווה של שימורי המזון . 
כיום הוכנסו למגדלורים מקררים ומקפיאים , אבל בעבר ניזונו שומרי המגדלורים בעיקר משימורים . 
אנחנו עוברים עכשיו דרך חדר הכננת ומעליו חדר הסוללה . 
בסוללות השתמשו כמקור כוח חליפי לפנס כשהגנרטורים התקלקלו . 
אין כאן הרבה מה לראות , אבל אני חושב שחדר המגורים יותר מעניין . 
השומרים נהגו לבשל ולאכול כאן את ארוחותיהם , והשתמשו בתנור פחמים או בכיריים גז . 
איש מלבדו לא דיבר בזמן העלייה . 
הם הגיעו עכשיו לחדר השינה . 
בחדר העגול היה בדוחק מקום לשני דרגשים צרים עם ארגזי אחסון מתחתיהם . 
שתי המיטות היו מכוסות בשמיכות משובצות זהות . 
דלגליש הרים את שוליה של אחת מהן וראה שהיא מכסה רק על מזרן קשה . 
לא נראה שנעשה שימוש כלשהו בשמיכות המתוחות במהודק על המיטות . 
בניסיון לשחזר את האווירה הביתית , תלה משקם המגדלור על הקירות תצלומים של משפחת השומר ושתי טבלאות חרסינה עגולות קטנות עם טקסט דתי – יבורך זה הבית ופה תשכון לה שלווה . 
זה היה החדר היחיד שנתן לדלגליש מושג איך חיו כאן אנשים שהלכו לעולמם לפני זמן רב . 
עכשיו הם עלו במדרגות הלולייניות הצרות , מחדר השירות שבו היו מוצגים רדיו - טלפון , ברומטר , ומד - חום . 
מפה גדולה של האיים הבריטיים הייתה תלויה על הקיר ומתחתיה היה מונח כיסא מתקפל . 
" אחדים מאורחינו היותר נמרצים אוהבים להעלות את הכיסא לגזוזטרה המקיפה את הפנס . 
כך הם יכולים לא רק להשקיף מלמעלה על הנוף היפה ביותר של האי , אלא גם לקרוא בפרטיות מלאה . 
המדרגות האלה מובילות אל הפנס ויש שם דלת שדרכה יוצאים לגזוזטרה . 
כל החלונות בחדרים השונים היו סגורים ואף - על - פי שהאוויר העומד לא היה ממש מעופש , הוא היה מחניק והמרחב המצטמצם בהדרגה נעשה קלאוסטרופובי עד כדי אי - נעימות . 
עכשיו שאף דלגליש לקרבו את אוויר הים המתוק , שהיה כה מרענן עד שהוא הרגיש כאסיר המשתחרר מכלאו . 
הנוף היה מרהיב : כל האי רבץ מתחתיו , כשגוניהם העמומים , הירוקים - חומים של שטחי הבתה שבמרכזו מהווים ניגוד מאופק לזוהר של צוקי הגרניט ושל הים המתנצנץ . 
הם עברו לצד הפונה אל הים . 
הגלים המקציפים התגלגלו עד האופק , כאילו יד של ענק העבירה מברשת טבולה בצבע לבן על פני המרחבים הכחולים . 
את פניהם קידמו משבי רוח קלה שבגובה זה נשבה לפעמים בעוז וכל החמישה נצמדו אינסטינקטיבית אל המעקה . 
כשהסתכל על קייט , ראה אותה גומעת את האוויר הרענן כאילו הייתה גם היא כלואה זמן ממושך . 
ואז גוועה הרוח ולדלגליש נדמה שממש ברגע זה נרגע כמעט לגמרי גם הים הרוגש המוכתם בלבן . 
הוא הסתכל למטה וראה שמצד הים אין מתחתיהם מאומה לבד ממטרים ספורים של אבני ריצוף שהיו תחומות בקיר עשוי מאבנים המונחות זו על זו בלי טיט ביניהן , ומאחוריו הצוק עצמו , כריך של שכבות גיאולוגיות מלוטשות הגולשות אל הים . 
הוא גחן מעל למעקה ולרגע חש סחרחורת של אובדן התמצאות . 
באיזה מצב של ייאוש קיצוני או הלך רוח אובדני צריך אדם להיות כדי להטיל את עצמו אל האינסוף הזה ? 
ומדוע הוא מחליט לבחור דווקא בזוועה המשפילה של התאבדות בתלייה ? 
מדוע אינו משליך את עצמו פשוט אל התהום ? 
" איפה בדיוק היה החבל קשור ? " שאל . 
מייקרופט שב ונטל אל היוזמה . 
" נדמה לי שאוליבר נפל מהנקודה הזאת בערך . 
הוא התנדנד שם למטה בעומק של שלושה או ארבעה מטרים , אני לא יכול לדייק יותר מזה . 
את החבל הידק למעקה על - ידי השחלתו פנימה והחוצה בין הסורגים וכריכתו על הפס העליון . 
שאר החבל סתם התגלגל כאן על הרצפה . 
דלגליש לא אמר דבר . 
שום דיון אינו יכול להיערך בנוכחותם של מייקרופט וסטוולי , וצריך לדחות אותו למועד מאוחר יותר . 
הוא הצטער על שנבצר ממנו לראות במו עיניו איך הודק החבל אל המעקה . 
המעשה גזל מן הסתם לא מעט זמן והאדם שביצע אותו , אוליבר או מישהו אחר , היה צריך לאמוד היטב את האורך שנדרש לתלייה . 
הוא פנה אל סטוולי . 
" האם זה מה שזכור גם לך , דוקטור ? " 
" כן . 
בנסיבות אחרות היינו אולי מזועזעים מכדי לשים לב לפרטים , אבל כאן היינו צריכים כמובן להתיר את החבל מהמעקה לפני שיכולנו להוריד את הגופה למטה , וזה לקח קצת זמן . 
בהתחלה ניסינו לדחוק את כל הפקעת דרך הסורגים , אבל בסוף נאלצנו לקחת את הקצה ולהשחיל אותו בכיוון ההפוך , לאט ובזהירות . 
" שניכם הייתם לבדכם כאן למעלה ? " 
" יאגו עלה אחרינו . 
שלושתנו התחלנו למשוך את הגופה למעלה , אבל הפסקנו כמעט מיד . 
נראה לנו שאם נמתח את הצוואר עוד יותר , זה יהיה נורא . 
אין לי מושג מדוע החלטנו לפעול בדרך זו . 
אני מניח שזה נראה לנו הגיוני , כי הגופה הייתה הרבה יותר קרובה לפנס מאשר לקרקע . 
" מדכא אותי אפילו לחשוב על זה , " אמר מייקרופט . 
" ברגע מסוים נכנסתי לפניקה כי חששתי שאנחנו עלולים לנתק את הראש מהגופה . 
הדבר הנכון והיחיד שיכולנו לעשות היה להוריד אותו בזהירות למטה . 
שחררנו את החבל ולאחר מכן יאגו השחיל אותו מתחת לאחד הסורגים כדי שזה ישמש מעצור . 
גאי ואני יכולנו בהחלט להסתדר בעצמנו עם החבל המלופף על המעקה , לכן אמרתי ליאגו שירד למטה ויקבל את הגופה . 
" מי עוד היה שם באותה שעה ? " שאל דלגליש . 
" רק דן פדג'ט . 
מיס הולקומב ומילי כבר הלכו . 
" ומה בקשר לשאר אנשי הצוות והאורחים ? " 
" לא התקשרתי למרת ברברידג' ולמרת פלנקט כדי להודיע להן שאוליבר נעדר , לכן הן לא הצטרפו לחיפושים . 
עם דוקטור שפיידל ועם דוקטור יילנד הייתי יכול ליצור קשר רק במקרה שהיו נשארים בקוטג'ים שלהם , אבל מובן מאליו שאפילו לא ניסיתי . 
כאורחים הם אינם אחראים לשלומו של אוליבר . 
על כל פנים , לא היה טעם להטרידם שלא לצורך . 
מאוחר יותר , כשדיברתי עם לונדון ושמעתי שאתה עומד להגיע לכאן , התקשרתי לקוטג'ים , אבל בשניהם לא הייתה תשובה . 
האורחים מטיילים כנראה בחלק הצפוני - מערבי של האי . 
קרוב לוודאי שהם עדיין שם . 
" משלחת החיפושים כללה אפוא את שניכם ואת מיס הולקומב , דן פדג'ט ומילי טרנטר ? " 
" לא ביקשתי את עזרתן של מיס הולקומב או של מילי . 
מילי באה מאוחר יותר עם יאגו , ומיס הולקומב הייתה במרפאה כשג'ו טלפנה אליי . 
היה לה תור לקבלת הזריקה השנתית שלה נגד שפעת . 
אדריאן בויד ודניס טרמלט הלכו לחפש בצד המזרחי של האי ורפווּד אמר שהוא עסוק מכדי שיוכל לעזור . 
למעשה , החיפושים עוד לא ממש התחילו . 
עמדנו יחד מחוץ לבית כשערפל כבד התחיל לעלות ולא היה טעם להרחיק לכת מעבר למגדלור לפני שהוא יתפזר . 
בקומב הוא מתפזר בדרך - כלל די מהר . 
" ואתה ראית ראשון את הגופה ? " 
" כן , דן פדג'ט בא מיד אחריי . 
" מה גרם לך לחשוב שאוליבר עשוי להיות במגדלור או בקרבתו ? 
האם זה היה מקום שנהג לבוא אליו בדרך - כלל ? " 
" אני לא יודע . 
אבל הרי כל העניין באי הוא בזה שאנחנו מקפידים לשמור על פרטיותם של האורחים שלנו . 
אנחנו לא עוקבים אחריהם . 
בכל אופן , היינו קרובים למגדלור ועלה על דעתי להסתכל שם קודם . 
הדלת לא הייתה נעולה , לכן עליתי קומה אחת וקראתי בשמו מהמדרגות . 
חשבתי שאם הוא שם הוא ישמע אותי . 
אני לא יכול להסביר מדוע החלטתי ללכת סביב המגדלור . 
תוך כדי מעשה זה נראה לי טבעי לגמרי . 
איך שלא יהיה , הערפל כבר היה כבד למדי ולא היה טעם להמשיך בחיפושים . 
אבל כשהגעתי לצד הפונה אל הים התחיל הערפל להתפזר פתאום , ואז ראיתי את הגופה . 
מילי ויאגו באו מהנמל והגיעו בדיוק מכיוון הבית . 
היא התחילה לצרוח ואז באו גם גאי ומיס הולקומב . 
" והחבל ? " 
עכשיו הגיע תורו של סטוולי לענות . 
" אחרי שראינו שיאגו תפס את הגופה והניח אותה על השביל , מיהרנו שנינו לרדת . 
דן עמד מעל לגופה ויאגו כרע לידה . 
הוא אמר , ' אוליבר מת , אדוני . 
אין טעם לנסות פעולות החייאה . 
הוא שחרר את החבל הכרוך על צווארו של אוליבר ומשך את הלולאה מעל לראשו . 
" שלחתי את יאגו ואת דן להביא אלונקה וסדין , " הוסיף מייקרופט . 
" גאי ואני המתנו בלי לדבר . 
נדמה לי שהפנינו את הגב לאוליבר והסתכלנו על הים , לפחות אני עשיתי את זה . 
לא היה לנו במה לכסות אותו וזה נראה – נו – לא מכובד לנעוץ מבטים בפנים המעוותות . 
נראה שעבר המון זמן עד שיאגו ודן חזרו , ובינתיים הגיע גם רפווּד . 
מיס הולקומב שלחה אותו , כנראה . 
הוא עזר לדן וליאגו להעלות את הגופה לאלונקה . 
התחלנו ללכת לעבר הבית , דן ורפווּד הסיעו את האלונקה וגאי ואני הלכנו משני צדדיה . 
צעקתי ליאגו , ' תרים את החבל ותכניס אותו חזרה למגדלור . 
ואל תיגע בלולאה או בקשר , אולי תהיה חקירה והחבל ישמש ראיה ' " . 
" ולא עלה על דעתך לקחת את החבל איתך ? " שאל דלגליש . 
" לא היה טעם לעשות את זה . 
כולנו חשבנו שמדובר בהתאבדות . 
החבל היה גדול מכדי שיוכל להיכנס למגירת שולחן הכתיבה שלי והוא היה בטוח במגדלור כמו בכל מקום אחר . 
לאמיתו של דבר , מעולם לא עלה על דעתי שיקרה לו משהו . 
וכי מה עוד יכולתי לעשות איתו ? 
הוא נהפך לחפץ מעורר חלחלה . 
עדיף היה להרחיקו מעיני הציבור . 
אבל הוא לא הורחק מהישג ידו של הציבור . 
עם הדלת הלא - נעולה , הייתה לכל אדם שנמצא על האי גישה חופשית אליו . 
וככל שיותר אנשים התעסקו בחבל ובקשר , כך יהיה קשה יותר לגלות מי עשה ראשון את קשר ההצלה והוסיף ליתר ביטחון את שני חצאי העֶנֶד . 
צריך לדבר עם יאגו טמלין . 
בהנחה שמדובר ברצח , יאגו הוא היחיד שיכול לומר מתי ואיך הושב החבל למקומו . 
יאגו היה יכול להביא להם תועלת עכשיו , אבל דלגליש לא רצה שיותר אנשים מההכרחי יסתובבו בזירת הפשע . 
הוא גם לא רצה לסבך בשלב זה את החקירה על - ידי חשיפת קו המחשבה שלו , ולו גם בעקיפין ובמרומז . 
" אני חושב שזה הכול בשלב זה . 
תודה לכם , " אמר . 
הם ירדו בשקט , גאי סטוולי מגשש את דרכו בזהירות כאדם זקן . 
עכשיו הם חזרו לחדר הכניסה . 
החבל המגולגל ברישול , עם הוורידים הכחולים - אדומים והלולאה הקטנה המשתלשלת בקצהו , לבש לעיניו של דלגליש צורת עצם מנבא רעות , טעון עוצמה סמויה . 
הוא התנסה בתגובה הזו כבר קודם כשסקר כלי רצח : הבנליות של הפלדה , העץ או החבל וכוחם הנורא . 
כאילו נדברו ביניהם מראש , עמדו כולם והתבוננו בשתיקה בחבל . 
דלגליש פנה אל מייקרופט . 
" אני ארצה לדבר עם יאגו טמלין לפני שאפגוש את כל תושבי הקבע ביחד . 
אפשר להשיג אותו במהירות ? " 
מייקרופט וסטוולי החליפו מבטים . 
סטוולי אמר , " ייתכן שהוא הלך אל הבית . 
רוב האנשים יהיו כנראה בספרייה עכשיו , אבל קרוב לוודאי שהוא לא רוצה לחכות שם סתם . 
אז אולי הוא עדיין בספינה . 
אם כן , אני אאותת לו שירד . 
דלגליש פנה אל בנטון - סמית . 
" אתה מוכן למצוא אותו , סמל ? " 
הסומק שהתפשט על פניו של סטוולי לא נעלם מעיניו . 
לא היה קשה לנחש מה הוא חושב . 
האומנם מבקש דלגליש להבטיח שלא תהיה לו שהות להזהיר את יאגו או לתדרך אותו לפני פגישתו הראשונה עם החוק ? 
בנטון - סמית אמר " כן , המפקד , " סבב במהירות את המגדלור ונעלם מהעין . 
הוא ירד לנמל בשביל העובר על שפת הצוק . 
ההמתנה נראתה אינסופית , אבל כנראה לא חלפו יותר מחמש דקות בטרם נשמעו צעדים על האבנים ושתי דמויות הופיעו מעבר לעיקול המגדלור . 
עכשיו צעד לעברם האיש שעמד על המזח וצפה בהם כשעברו מעליו במסוק . 
הרושם הראשון שהותיר בדלגליש היה של גבריות נאה ובטוחה בעצמה . 
יאגו טמלין היה נמוך – דלגליש העריך שקומתו לא מגיעה למטר שבעים – ובעל גוף שרירי שסוודר הדייגים הכחול - כהה העבה , הסרוג בדוגמה מסובכת , הדגיש את חוסנו . 
מתחתיו לבש יאגו זוג מכנסי קורדרוי ששוליהם תחובים במגפי גומי שחורים של ימאי . 
הוא היה כהה מאוד עם פנים מוארכות בעלות תווים חזקים , שיער מתולתל ופרוע וזקן קצר , וקשתיות עיניו הצרות , המציצות מתחת למצח חרוש קמטים , הכחילו כאבני ספיר צלולות על רקע עורו השזוף . 
הוא נעץ בדלגליש מבט יציב , זהיר ומהורהר , שתחת עיניו הבוחנות של דלגליש נעשה במהרה אטום וחסר הבעה כמבטו של טוראי העומד למשפט על עבירת משמעת . 
היו אלה פנים שאינן מסגירות דבר . 
מייקרופט הציג בפניו את דלגליש ואת קייט , מציין את דרגותיהם ואת שמותיהם המלאים ברשמיות דקדקנית המרמזת שהם אמורים ללחוץ ידיים , אבל איש מהם לא עשה זאת . 
יאגו הניד את ראשו ולא אמר מילה . 
דלגליש הוביל את החבורה אל צד הים של המגדלור . 
הוא פתח בדברים בלי הקדמות יתרות . 
" אני רוצה שתספר לי מה בדיוק קרה מרגע שנקראת להצטרף אל משלחת החיפושים . 
יאגו שתק כחמש שניות . 
לא ייתכן שהוא זקוק לזמן כדי לרענן את זיכרונו , חשב דלגליש . 
כשהתחיל לדבר לבסוף , עשה זאת ברהיטות וללא היסוסים . 
" מר בויד טלפן מהמשרד ואמר לי שמר אוליבר לא הגיע למרפאה בזמן שנקבע לו וביקש שאבוא כדי לעזור לחפש אותו . 
הערפל כבר התחיל לעלות ונראה לי שאין טעם להתחיל בחיפושים עכשיו , אבל פניתי בכל זאת ללכת בשביל העולה מהנמל . 
מילי טרנטר הייתה בקוטג' שלי והיא רצה אחריי . 
כשהגענו לטווח ראייה מהמגדלור , הערפל התפזר פתאום ואז ראינו את הגופה . 
מר מייקרופט כבר היה שם עם דן פדג'ט . 
דן רעד בכל גופו ונאנק . 
מילי התחילה לצרוח ואז הופיעו דוקטור סטוולי ומיס הולקומב מעבר למגדלור . 
מר מייקרופט , דוקטור סטוולי ואני נכנסנו פנימה ועלינו לגזוזטרה . 
התחלנו למשוך את הגופה למעלה ואז דוקטור סטוולי אמר שעדיף להוריד אותה . 
כרכנו את החבל סביב המעקה כדי שההורדה תהיה מבוקרת . 
מר מייקרופט אמר לי לחזור למטה ולתפוס את הגופה , וזה מה שעשיתי . 
אחרי שהחזקתי אותה , מר מייקרופט ודוקטור סטוולי שחררו את החבל והניחו לו לצנוח למטה . 
הוא השתתק ואחרי שהות קצרה שאל דלגליש , " הנחת את הגופה על הארץ בלי עזרה ? " 
" כן , אדוני . 
דן ניגש לעזור לי אבל לא היה בזה צורך . 
מר אוליבר לא היה כבד . 
שתיקה נוספת . 
היה ברור שיאגו אינו מתכוון לנדב מידע אלא רק לענות על שאלות . 
" מי היה איתך כשהנחת אותו על הקרקע ? " שאל דלגליש . 
" רק דן פדג'ט . 
מיס הולקומב לקחה משם את הבחורה , כפי שהיה צריך לעשות . 
" מי שחרר את החבל והסיר אותו ? " 
השתיקה הייתה ממושכת יותר עכשיו . 
" נדמה לי שאני . 
" יש לך ספק בזה ? 
אנחנו מדברים על משהו שקרה הבוקר . 
זה לא אירוע שמישהו יכול לשכוח . 
" אני הורדתי את החבל . 
דן עזר לי . 
כלומר , אני החזקתי בקשר והוא התחיל למשוך את החבל למעלה . 
בדיוק העברנו את הלולאה מעל לראש שלו כשמר מייקרופט ודוקטור סטוולי הגיעו . 
" כלומר , שניכם הורדתם את החבל ביחד ? " 
" אני מניח שכן . 
" למה עשיתם את זה ? " 
עכשיו הביט יאגו ישירות בפניו של דלגליש . 
הוא אמר , " זה נראה לנו טבעי . 
החבל היה מהודק בחוזקה סביב הצוואר שלו . 
לא יכולנו להשאיר אותו ככה . 
זה לא היה מכובד . 
" ומה קרה אחר - כך ? " 
" מר מייקרופט אמר לדן ולי ללכת להביא את האלונקה . 
מר רפווּד – המשרת של מיס הולקומב – היה כאן כשחזרנו . 
" זו הייתה הפעם הראשונה שראית את מר רפווּד בזירת האירוע ? " 
" אמרתי לך , אדוני . 
אחרי שמילי ומיס הולקומב הלכו , נשארנו כאן רק שלושתנו ודן . 
רפווּד הגיע כשהלכנו להביא את האלונקה . 
" מה קרה עם החבל ? " 
" מר מייקרופט צעק לי להחזיר אותו למקום יחד עם החבלים האחרים , אז קיפלתי אותו ושמתי חזרה על הוו . 
" סתם קיפלת אותו ? 
האחרים מלופפים הרבה יותר בקפידה . 
" אני מטפל בכל ציוד הטיפוס . 
החבלים נמצאים באחריותי . 
הם תמיד מוחזקים ככה . 
אבל החבל הזה היה משהו אחר . 
לא היה טעם ללפף אותו כמו את השאר כי אני לא מתכוון להשתמש בו יותר . 
זהו חבל עם מזל רע עכשיו . 
אני לא אהיה מוכן שחיי , או חיי אנשים אחרים , יהיו תלויים בו . 
מר מייקרופט אמר לי לא לגעת בקשר , כי תהיה חקירה וחוקר מקרי המוות ירצה אולי לראות את החבל . 
" אבל אתה כבר נגעת בו , כמובן . 
ולדבריך גם דן פדג'ט נגע בו . 
" יכול להיות . 
החזקתי אותו כדי לשחרר את הלולאה ולמשוך אותה מעל לראשו . 
ידעתי שהוא כבר מת ואי אפשר לעזור לו , אבל זה לא היה מכובד להשאיר אותו ככה . 
אני משער שדן הרגיש כמוני . 
" הוא היה מסוגל לעזור למרות היותו במצוקה ? 
באיזה מצב הוא היה כשרק הגיע ? " 
קייט יכלה לראות שיאגו אינו אוהב את השאלה , אבל הוא ענה ללא שהיות . 
" הוא היה לחוץ , כפי שאמרת . 
מוטב שתשאל אותו , אדוני , איך הוא הרגיש . 
בערך כמוני , אני מתאר לעצמי . 
זה היה מזעזע . 
" אני מודה לך , מר טמלין , " אמר דלגליש . 
" דבריך היו ברורים מאוד . 
עכשיו הייתי רוצה שתסתכל על הקשר בתשומת - לב . 
יאגו הסתכל , אבל לא אמר דבר . 
קייט ידעה שדלגליש יכול להיות סבלני אם הוא חושב שסבלנות תשיג את התוצאות הטובות ביותר . 
הוא המתין . 
ואז אמר יאגו , " מר אוליבר ידע לעשות קשר הצלה , אבל כנראה לא סמך עליו יותר מדי . 
ישנם שני חצאי עֶנֶד מעליו . 
זה ממש מגושם . 
" יש לך מושג אם אוליבר ידע שקשר הצלה הוא בטוח לשימוש ? " 
" אני מתאר לעצמי שהוא ידע לעשות קשר הצלה , אדוני . 
אביו עבד כאן כסיראי והוא גידל אותו לבדו אחרי שהאימא מתה . 
הוא חי בקומב עד שפונה עם כל האחרים בתחילת המלחמה . 
אחר - כך גר כאן עם אביו עד שמלאו לו שש - עשרה ואז הסתלק . 
אבא שלו בטח לימד אותו איך עושים קשר הצלה . 
" והחבל ? 
אתה יכול לומר לי אם הוא נראה עכשיו בדיוק כמו שנראה כשתלית אותו במקום ? " 
יאגו הסתכל על החבל . 
פניו היו חסרות הבעה . 
הוא אמר , " פחות או יותר . 
" שום פחות או יותר , מר טמלין . 
האם – עד כמה שזכור לך – הוא נראה בדיוק אותו הדבר ? " 
" קשה לי לענות על זה . 
לא כל - כך שמתי לב איך הוא נראה . 
פשוט קיפלתי אותו ותליתי אותו במקום . 
אז כמו שאמרתי , אדוני , הוא נראה פחות או יותר אותו הדבר . 
" זה הכול בינתיים . 
אני מודה לך , מר טמלין , " אמר דלגליש . 
מייקרופט סימן לו בראשו שהוא חופשי ללכת . 
יאגו פנה אליו בתנועה שביקשה כנראה להביע את דעתו על דלגליש ועל כל מעשיו . 
" אין טעם שאחזור עכשיו אל הספינה , אדוני . 
זה גם לא נחוץ , אני חושב . 
המנוע פועל יופי עכשיו . 
אהיה בספרייה עם כל האחרים . 
הם הביטו אחריו כשצעד במרץ לאורך שפת הצוק ונעלם מהעין . 
דלגליש הניד בראשו לאישור . 
קייט פתחה את ערכת הרצח שלה , לבשה את כפפות הלטקס , הוציאה שקית מוצגים גדולה , הרימה בזהירות את החבל מהוו , הניחה אותו בשקית וחתמה אותה . 
היא הוציאה עט מכיסה , הציצה בשעונה וציינה על התווית את מועד הביצוע ואת תכולת השקית . 
בנטון - סמית הוסיף את שמו . 
מייקרופט וסטוולי צפו בהם בשתיקה , נמנעים מלהביט זה בזה , אבל דלגליש יכול להרגיש ברטט זעיר של אי - נוחות החולף ביניהם , כאילו רק עתה קלטו את מלוא המשמעות של נוכחותו ושל נוכחות עמיתיו על האי . 
פתאום אמר סטוולי , " מוטב שאחזור אל הבית ואוודא שכולם נמצאים בספרייה . 
אמילי לא תבוא , אבל השאר אמורים להיות שם . 
בלי להמתין לתשובה מיהר לצאת מהדלת ושעט בכבדות , אם כי במהירות מפתיעה , אל מעבר לרכס . 
במשך זמן - מה איש לא הוציא מילה מפיו . 
ואז פנה דלגליש אל מייקרופט . 
" אני חייב לנעול את המגדלור . 
יש סיכוי שתמצא את המפתח ? " 
מייקרופט עדיין בהה אחרי סטוולי המתרחק ודבריו של דלגליש הקפיצו אותו . 
הוא אמר , " אני יכול לנסות . 
עד כה איש לא טרח לחפש אותו , מן הסתם . 
אבל אין הרבה סיכויים שאצליח . 
ייתכן שהמפתח אבד כבר לפני שנים רבות . 
דן פדג'ט או יאגו יכולים אולי להחליף את כל המנעול , אבל אני מסופק אם יש לנו באי מנעול שיהיה די חזק לדלת הזאת . 
זה ייקח קצת זמן . 
אם לא נצליח , הם יוכלו להרכיב בריחים חיצוניים חזקים , אבל זה לא ימנע , כמובן , מאנשים להיכנס . 
דלגליש פנה אל בנטון . 
" תוכל לטפל בזה , סמל , ברגע שנסיים בספרייה ? 
אם ניאלץ להסתמך על בריחים יהיה צורך לחסום אותם בסרט הדבקה . 
זה לא ימנע כניסה , אבל לפחות נדע אם מישהו יפרוץ את הדלת . 
" כן , המפקד . 
הם סיימו לפי שעה עם המגדלור . 
הגיע הזמן לערוך היכרות עם תושבי הקבע של קומב . 
6 
הם חצו מסדרון רחב והגיעו לפתח הספרייה . 
לפני שפתח את הדלת אמר מייקרופט , " רוב התושבים הנוכחיים צריכים להיות כאן , חוץ ממיס אוליבר וממר טרמלט . 
מובן מאליו שלא הטרחתי אותם . 
מיס הולקומב ורפווּד שוהים באטלנטיק קוטג' אבל הם יבואו לחקירה כשיזומנו בנפרד . 
אחרי שתסיים כאן אנסה שוב ליצור קשר עם דוקטור שפיידל ועם דוקטור יילנד . 
הם נכנסו לחדר זהה בצורתו ובגודלו למשרד של מייקרופט . 
גם כאן היו חלונות מקושתים גדולים שמהם ניבט למלוא העין נוף של שמים וים . 
אבל החדר היה בלי ספק ספרייה וארונות ספרים ממהגוני עם דלתות זכוכית , כיסו את שאר הקירות כמעט מרצפה עד תקרה . 
על מדפיו של הארון שמימין לדלת היה מונח אוסף תקליטורים . 
לפני האח ניצבו כיסאות עור גבוהי מסעד וכיסאות נוספים היו ערוכים סביב שולחן מלבני גדול שעמד במרכז החדר . 
כאן התמקמו רוב הנאספים , לבד משתי נשים שישבו בכורסאות ואישה צעירה יותר , בלונדינית שרירית , שעמדה והשקיפה מבעד לחלון . 
גאי סטוולי עמד לצדה . 
כשדלגליש נכנס לחדר עם חבורתו הקטנה היא הסתובבה ונעצה בו מבט גלוי וסקרני מעיניים מרשימות שהקשתיות שלהן בצבע חום עשיר כדִבשָה . 
בלי להמתין שיציגו אותה בפניו אמרה , " אני ג'ואנה סטוולי . 
גאי מטפל במחלות , אני מחלקת פלסטרים , משלשלים ותרופות דֶמֶה . 
המרפאה נמצאת באותה קומה שבה נמצאים חדרי החולים , אם תזדקק לנו . 
איש לא אמר דבר . 
נשמע קול נמוך של גרירת רגליים כשהגברים היושבים ליד השולחן הזיזו את כיסאותיהם כמבקשים לקום ואחר נמלכו בדעתם . 
כשהחבורה הקטנה עמדה קודם במסדרון , לא הניחה דלת המהגוני העבה למלמול קולותיהם של הנאספים בחדר להגיע לאוזניהם , אבל עכשיו שררה בו דממה כה מוחלטת עד שהיה קשה להאמין שמישהו הפר אותה פעם . 
כל החלונות היו מוגפים פרט לאחד ותשומת - לבו של דלגליש נמשכה שוב להמייתו של הים . 
מייקרופט חזר מן הסתם בינו לבינו על הדברים שעמד לומר עכשיו . 
ואף - על - פי שלא חש לגמרי בנוח , ערך את ההיכרויות בביטחון עצמי ובסמכותיות שעלו על ציפיותיו של דלגליש . 
" אלה הם תת - ניצב דלגליש מניו - סקוטלנד - יארד ועמיתיו , מפקחת מיסקין וסמל בנטון - סמית . 
הם באו הנה כדי לחקור את נסיבות מותו הטרגי של אוליבר ואני הבטחתי לתת - ניצב דלגליש את שיתוף הפעולה המלא של כולנו במאמציהם לרדת לחקר האמת . 
הוא פנה אל דלגליש . 
" ועכשיו , ברצוני להציג בפניך את עמיתיי . 
הוא הניד את ראשו לעבר שתי הנשים היושבות בכורסאות . 
" מרת ברברידג' היא סוכנת הבית שלנו , הממונה על כל ענייני משק הבית , ומרת פלנקט היא הטבחית . 
מרת פלנקט הייתה אישה מוצקה ותפוחת לחיים שפניה כעורות אך נעימות . 
היא לבשה חלוק לבן מכופתר לכל אורכו , שהיה הדוק על גופה המלא . 
החלוק היה מעומלן למשעי ודלגליש תהה אם היא לבשה אותו כדי להצהיר בצורה שאינה משתמעת לשתי פנים על מעמדה בהיררכיה של האי . 
שערה הכהה , השזור נימי שיבה ראשונות , היה גלי מאוד ומשוך לאחור במכבנות , סגנון שדלגליש הכיר מתמונות של שנות השלושים . 
היא ישבה בשלווה גמורה כשידיה החזקות שאצבעותיהן שמנמנות כנקניקיות ועורן אדמדם במקצת , שלובות בחיקה הרחב . 
עיניה היו קטנות ובהירות מאוד – אבל לא בלתי ידידותיות , חשב – והן היו נעוצות בו במבט בוחן של טבחית מנוסה השוקלת את מעלותיה ואת מגרעותיה האפשריות של מועמדת לתפקיד נערת המטבח . 
מרת ברברידג' נראתה כגברת הבית לכל דבר ועניין . 
היא ישבה זקופה מאוד בכיסאה , חסרת תנועה כדוגמנית של צייר . 
היה לה גוף קטן וקומפקטי עם חזה מלא וזקוף ופרקי ידיים וקרסוליים דקים ועדינים . 
ידיה , שציפורני אצבעותיהן קצרות ולא צבועות , נחו רפויות ולא הסגירו כל סימן למתח . 
שיער הפלדה האפור שלה היה קלוע בצמה הדוקה וצנוף על קודקודה בפקעת . 
עיניה החדות , שננעצו בדלגליש מאחורי משקפיים במסגרת מתכת כסופה , היו חקרניות יותר משהיו חשדניות . 
פיה היה נדיב ותקיף והוא הרגיש שלא היה לה כל קושי להשליט את סמכותה : היא הייתה אחת מאותן נשים המשיגות את שלהן , לא בדרך של תביעות ודרישות אלא בכך שלא עולה על דעתן כי מישהו יכול להמרות את פיהן . 
שתי הנשים נשארו יושבות במקומן , אבל פיהן נמתח בחיוך קל , זהיר וחסר שמחה . 
מייקרופט הפנה את תשומת - לבו לחבורה שישבה סביב השולחן . 
" את יאגו טמלין כבר פגשתם . 
יאגו הוא לא רק הימאי האחראי לספינה , אלא גם חשמלאי מוסמך . 
הוא מטפל בגנרטור ובלעדיו נהיה גם מנותקים מהיבשת וגם נישאר בלי חשמל . 
ליד יאגו יושב אדריאן בויד , העוזר האישי שלי , אחריו דן פדג'ט , הגנן ואיש התחזוקה , והאחרונה היא מילי טרנטר . 
היא עוזרת בכביסה ובמטבח . 
דלגליש לא התכוון ליצור אווירה מאיימת אבל לא היו לו הרבה אשליות . 
הוא ידע שאינו יכול לגרום להם להרגיש בנוח וכל ניסיון בכיוון זה נדון מראש לכישלון . 
הוא לא בא למקום כידיד ושום הבעת צער רשמית על מותו של אוליבר , שום התנצלות מן השפה ולחוץ על הטִרדה שהוא גורם להם , לא תוכל להסוות את האמת המרה . 
הוא ציפה לקבל את רוב המידע מאוחר יותר , בפגישות האישיות ; אבל אם מישהו מהם ראה את אוליבר באותו בוקר , במיוחד אם היה זה כשאוליבר היה בדרכו אל המגדלור , מוטב שישמע על כך בהקדם האפשרי . 
והיה יתרון נוסף בחקירה הקבוצתית . 
אנשים השומעים הצהרות פומביות נוטים לבקר אותן מיידית או לחלוק עליהן , אם לא במילים כי אז במבט . 
החשודים שלו עשויים להיות יותר גלויי לב בפגישות האישיות , אבל קרוב לוודאי שדווקא בעת ישיבתם המשותפת כאן יתברר טיב היחסים ביניהם . 
והוא חייב לדעת , אם אפשר , מהי שעת המוות המדויקת . 
הוא היה משוכנע שהערכתה הראשונית של ד"ר גלניסטר תתברר כנכונה : אוליבר מת בסביבות השעה שמונה בבוקר . 
אבל פער של עשר דקות לכאן אן לכאן יכול לעשות את ההבדל בין אליבי מוצק לכזה שניתן להפריכו , בין ספק לוודאות , בין חפות לאשמה . 
" כל אחד מכם ייפגש לשיחה אישית איתי או עם אחד מאנשיי , היום בשעה מאוחרת יותר או מחר . 
במקרה שתרצו לעזוב את הבית הזה או את מגוריכם , כדאי שתודיעו על כך למר מייקרופט . 
אבל בהזדמנות זו שכולנו נמצאים כאן ביחד , רציתי לשאול אם מישהו מכם ראה את מר אוליבר אתמול בלילה אחרי השעה תשע ורבע בערך , כשיצא מחדר האוכל , או בשעה כלשהי היום בבוקר . 
כולם שתקו . 
עיניהם דילגו מאיש לאיש סביב החדר , אבל בהתחלה אף אחד לא דיבר . 
ואז שברה מרת פלנקט את השתיקה . 
" אני ראיתי אותו בפעם האחרונה בארוחת הערב . 
הוא עזב בדיוק כשנכנסתי לחדר האוכל כדי לפנות את הצלחות של המנה העיקרית . 
בתשע וחצי הגשתי כרגיל את הקפה כאן בספרייה , אבל הוא לא חזר . 
לא ראיתי אותו מאז . 
הבוקר הייתי עסוקה במטבח שלי בהכנת ארוחת הבוקר של מר מייקרופט ובבישול ארוחת הצהריים . 
היא שתקה רגע ואז הוסיפה , " אף אחד לא רצה לאכול אותה וזה ממש חבל , כי הכנתי סלמון במעטפת של בצק עלים . 
אין טעם לחמם את זה שוב , איזה בזבוז . 
מצטערת שאינני יכולה לעזור . 
היא העיפה מבט לעבר מרת ברברידג' כמעבירה לה את רשות הדיבור . 
מרת ברברידג' המשיכה , " אכלתי ארוחת ערב בדירתי ואחר - כך קראתי עד עשר ורבע , אז יצאתי לשאוף קצת אוויר צח . 
לא ראיתי אף אחד . 
התחילה לנשוב רוח והיא הייתה חזקה יותר משציפיתי , לכן לא נשארתי בחוץ יותר מרבע שעה . 
הבוקר הייתי בדירתי , רוב הזמן בחדר התפירה שלי , עד שמר מייקרופט צלצל והודיע לי שמצאו את מר אוליבר תלוי . 
" לאיזה כיוון הלכת אתמול בערב ? " שאלה קייט . 
" למגדלור וחזרה , לאורך הצוק העליון . 
לעתים קרובות אני עושה את הטיול הזה לפני השינה . 
כפי שכבר אמרתי , לא ראיתי אף אחד . 
אדריאן בויד הכריח את עצמו לשבת בשקט , כתפיו מכונסות קמעה , כפות ידיו מתחת לשולחן . 
דווקא הוא , שמראה גופו התלוי של אוליבר נחסך ממנו , נראה כנתון במצוקה גדולה יותר מכל שאר האנשים היושבים סביבו . 
פניו , שהצבע אזל מהן , הבהיקו מזיעה וקווצה יחידה של שיער כהה מאוד , שהייתה דבוקה למצחו הלח , נראתה שחורה בצורה לא טבעית כאילו נצבעה . 
הוא בהה כל הזמן בידיו אבל עכשיו נשא את עיניו ונעץ מבט יציב בדלגליש . 
" אכלתי ארוחת ערב לבדי בקוטג' שלי ולא יצאתי החוצה אחר - כך . 
הבוקר יצאתי מוקדם לעבודה – קצת לפני שמונה – וחציתי את האי , אבל לא ראיתי אף אחד עד שמר מייקרופט הצטרף אליי במשרד בערך בתשע ועשרים . 
עכשיו הסתכלו כולם על דן פדג'ט . 
עיניו הבהירות המלאות פחד התרוצצו סביב החדר כאילו ביקש אישור שהגיע תורו לדבר . 
הוא נשך את שפתיו . 
האחרים המתינו . 
המילים , כשיצאו לבסוף מפיו , היו קצרות ונאמרו בתעוזה מאולצת שנשמעה עוינת עד להביך . 
דלגליש היה מנוסה מכדי להניח שפחד מרמז על אשמה ; לעתים קרובות , האנשים שהכי מפחדים מחקירת רצח , דווקא חפים מפשע יותר מכולם . 
אבל הוא התעניין בסיבה לפחד הזה . 
הוא כבר חש שהאיבה הכללית לאוליבר נובעת ממקור עמוק יותר מסתם אישיות לא נעימה או ויכוח על מקום מגורים . 
מיס אמילי הולקומב , בחסות היוקרה של שם משפחתה , יכלה מן הסתם להילחם באוליבר בהצלחה . 
הוא ציפה בכיליון עיניים לפגישה עם מיס הולקומב . 
ואולי פדג'ט היה קורבן יותר פגיע ממנה ? 
עכשיו אמר פדג'ט , " הלכתי לטייל לפני ארוחת הערב , אבל חזרתי לקוטג' שלי עד שמונה ולא יצאתי שוב . 
את מר אוליבר לא ראיתי אתמול בלילה וגם לא היום בבוקר . 
" גם אני לא , " הכריזה מילי והסתכלה על קייט כאומרת , נראה אותך שתגידי אחרת . 
לדלגליש נראה מוזר שבחורה הנראית בקושי מבוגרת מילדה תבחר או תיבחר לעבוד בקומב . 
אין ספק שהאי הקטן והמבודד הנתון לפיקוח מתמיד הוא מקום שרוב המתבגרים היו מתעבים אותו . 
מילי לבשה מקטורן ג'ינס כחול , בהיר וקצר מאוד , מקושט לעייפה בתוויות רקומות , והתנועעה כל העת בכיסאה בקוצר רוח , כך שמפעם לפעם נגלה לעיניו , בין שולי המקטורן לחגורת מכנסי הג'ינס שלה , פס צר ועדין של בשר צעיר . 
שערותיה הבהירות היו משוכות לאחור בזנב סוס , וקווצות מהפוני הסורר שלה הסתירו למחצה את פניה חדות התווים ואת עיניה הקטנות חסרות המנוחה . 
כעת לא נותר בה כל רמז למצוקה הקודמת ופיה הקטן היה קפוץ בהבעה של התרסה זועפת . 
הוא העריך שזה לא הזמן המתאים לשאול את מילי שאלות נוספות , אבל עם גישה נכונה יוכלו אולי להפיק ממנה בשיחה הפרטית יותר מידע מאשר מעמיתיה הבוגרים . 
עיניהם פנו אל יאגו . 
הוא אמר , " כיוון שמר אוליבר היה בריא ושלם בארוחת הערב , ודאי לא תתעניינו במעשיי ביום שישי אחר הצהריים . 
את ארוחת הערב אכלתי בקוטג' שלי . 
נקניקיות ופירה , אם זה מעניין אתכם . 
הבוקר הוצאתי את הספינה לסיבוב של ארבעים דקות בערך , כדי לבדוק את המנוע שעשה לי קצת צרות . 
ההפלגה נמשכה משבע ארבעים וחמש עד שמונה ועשרים בקירוב . 
" לאן שטת ? 
כלומר , לאיזה כיוון ? " שאלה קייט . 
יאגו הסתכל עליה כאילו שאלתה לא הייתה מובנת לו . 
" הפלגתי ישר הלוך וחזור , מיס . 
זה לא היה שיט תענוגות . 
קייט שמרה על קור רוחה . 
" עברת ליד המגדלור ? " 
" אם יצאתי ישר לים וחזרתי ישר לנמל אז לא יכולתי לעבור לידו , נכון ? " 
" אבל יכולת לראות את המגדלור ? " 
" יכולתי לראות אילו הייתי מסתכל לשם , אבל לא הסתכלתי . 
" הוא די בולט לעין , לא ? " 
" הייתי עסוק עם הספינה . 
לא ראיתי אף אחד ושום דבר . 
חזרתי לקוטג' שלי והייתי שם לבדי עד שמילי באה בסביבות תשע וחצי . 
המהומה התחילה כשמר בויד צלצל כדי להודיע לי שמר אוליבר נעלם וביקש שאצטרף לחיפושים . 
את השאר כבר סיפרתי לכם . 
מילי התפרצה לדבריו . 
" אמרת שלא תצא לבדוק את המנוע לפני תשע וחצי . 
הבטחת לקחת אותי איתך . 
" טוב , אז שיניתי את דעתי . 
ולא הבטחתי לך כלום , מילי . 
" גם לא רצית שאבוא איתך לחיפושים . 
אמרת לי להישאר בקוטג' . 
אני לא יודעת מה הרגיז אותך כל - כך . 
היא נראתה כעומדת על סף דמעות . 
סטוולי ואשתו העדיפו לא להתיישב והמשיכו לעמוד ליד החלון . 
כשהסתכל עליהם , התרשם דלגליש מהשוני ביניהם . 
המתח הפנימי של גאי סטוולי , שנכבש בעזרת יבשושיות מתורבתת , רק הדגיש את החיוניות המתפרצת של אשתו . 
היא הייתה נמוכה מבעלה בשניים - שלושה סנטימטרים בלבד , מלאת חזה וארוכת רגליים . 
שערה הבלונדיני בעל השורשים הכהים , שהיה סמיך כשם שהשיער שלו היה דליל , נאסף לאחור בשני מסרקים אדומים . 
קווצות צהובות אחדות הסתלסלו על מצחה ומסגרו את פניה שנזקי הזמן הראשונים הניכרים בהם רק העצימו את נשיותה הבוטחת בעצמה , לא החלישו אותה . 
היה קל לסווג אותה כטיפוס הרגיל של אישה נאה וחושנית השולטת ביד רמה בבעל חלש וחסר השפעה . 
דלגליש , שנזהר תמיד מסטריאוטיפים , חשב שהמציאות יכולה להיות חמקמקה ומעניינת הרבה יותר . 
היא יכולה להיות גם מסוכנת יותר . 
ג'ואנה נראתה נינוחה יותר מכל אדם אחר בחדר . 
היא החליפה את בגדיה לקראת הפגישה ולבושה נראה רשמי יותר מהבגדים שהייתה לובשת מן הסתם ביום עבודה רגיל . 
למקטורן הקרם המרופד , שלבשה מעל מכנסיים שחורים צרים , היה ברק של משי . 
המקטורן לא היה מכופתר והטי שרט השחורה עם המחשוף העמוק שקימורי שדיה הציצו מתוכו , נשארה גלויה לעין . 
" את בעלי כבר הכרתם , כמובן , כשהלכתם לזירת הפשע , " אמרה . 
" או שמא התאבדות כבר אינה נחשבת לפשע ? 
סיוע להתאבדות כן נחשב , נכון ? 
אבל לא נראה לי שאוליבר קיבל כאן סיוע . 
את הדבר הזה הוא היה צריך לעשות בכוחות עצמו . 
" את יכולה לענות על השאלה , מרת סטוולי ? " אמרה קייט . 
" אתמול בלילה השתתפתי עם בעלי בארוחת הערב . 
שנינו נשארנו לקפה בספרייה . 
אחר - כך חזרנו לדולפין קוטג' והיינו ביחד עד ששכבנו לישון , קצת לפני אחת - עשרה . 
אף אחד מאיתנו לא יצא מהקוטג' . 
אני לא שותפה לטקס שאיפת האוויר הצח לפני השינה . 
את ארוחת הבוקר אכלנו יחד בקוטג' – אשכולית , טוסט וקפה – ואז באתי למרפאה וחיכיתי לאוליבר . 
הוא היה אמור לבוא לתת דם בתשע . 
כשלא הגיע עד תשע ועשרים , התחלתי לצלצל לכל מיני אנשים כדי לברר מה מעכב אותו . 
הוא היה אדם אובססיבי ולמרות שנאתו למחטים , ציפיתי שיגיע בזמן או שיטלפן לבטל את התור . 
אני לא הצטרפתי לחיפושים אבל בעלי הצטרף . 
נודע לי מה קרה רק אחרי שגאי חזר וסיפר לי . 
אבל את זה אתם כבר יודעים . 
" ספרי לנו שוב , זה יכול לעזור , " אמר דלגליש . 
היא חייכה . 
" הסיפור שלי לא יהיה שונה בהרבה משל בעלי . 
אם היינו רוצים לבדות אליבי , היה לנו מספיק זמן לעשות את זה לפני שבאתם . 
היה ברור שדיבורה הישיר מביך את הנוכחים . 
בדממה שהשתררה היה אפשר כמעט לשמוע את הרטט הקל של הזעזוע . 
כולם השתדלו שמבטיהם לא ייפגשו . 
ואז דיברה מרת ברברידג' . 
" אבל הרי לא באנו הנה כדי לספק אליבי זה לזה . 
אין צורך באליבי במקרה של התאבדות . 
יאגו קטע את דבריה . 
" גם לא שולחים קצין בכיר ממשטרת המטרופולין במסוק . 
מה לא בסדר עם משטרת קורנוול ? 
אני משער שהם מספיק מיומנים לחקור התאבדויות . 
הוא שתק רגע ואז הוסיף , " או רצח , אם כבר מדברים על זה . 
כל העיניים נפנו אל דלגליש . 
הוא אמר , " איש אינו מטיל דופי ביכולת המקומית . 
אני נמצא כאן באישורה ובהסכמתה של משטרת קורנוול . 
הם עמוסים עד מעל לראש , כמו רוב המחוזות האחרים של המשטרה . 
את העניין הזה חשוב לפתור במהירות האפשרית ועם רעש תקשורתי מועט ככל האפשר . 
ומה שאני חוקר כרגע זה מוות בנסיבות חשודות . 
מרת ברברידג' אמרה בנחת , " אבל מר אוליבר היה אישיות חשובה , סופר מפורסם . 
אנשים אמרו שהוא מועמד לפרס נובל . 
אתם לא יכולים להסתיר מוות , במיוחד לא את המוות הזה . 
" אנחנו לא מנסים להסתיר אותו , אלא להסביר , " אמר דלגליש . 
" החדשות כבר נמסרו למו " לים של מר אוליבר והן יתפרסמו כנראה בחדשות הערב של הרדיו והטלוויזיה ואולי גם בעיתונים של מחר . 
שום עיתונאי לא יורשה להגיע לאי וכל השאלות בנדון יופנו לענף יחסי הציבור של משטרת המטרופולין . 
מייקרופט הסתכל על דלגליש וכאילו על - פי אות ממנו אמר , " אנשים ימציאו כל מיני שמועות , אבל אני מקווה שאף אחד מכם לא יתקשר לעולם החיצוני ויוסיף עליהן . 
גברים ונשים שאחריות כבדה מוטלת על כתפיהם באים הנה כדי למצוא פה בדידות ומרגוע . 
חבר הנאמנים מבקש להבטיח שהם ימשיכו למצוא פה את הבדידות ואת המרגוע שהם מחפשים . 
עד כה הגשים האי את משאלתו של התורם המקורי , אבל רק מפני שעובדי המקום – אתם – היו מאז ומתמיד אנשים מסורים , נאמנים ושומרי סוד . 
אני מבקש שתמשיכו להיות נאמנים ושומרי סוד ושתעזרו למר דלגליש לחשוף בהקדם האפשרי את האמת על מותו של מר אוליבר . 
ברגע זה נפתחה הדלת . 
כל העיניים פנו לראות מי הבא . 
האיש נכנס פנימה בצעד בוטח והתיישב על אחד הכיסאות הפנויים שליד השולחן . 
כפי שכבר קרה לו בעבר בפגישות עם מדענים ידועים , גם הפעם הופתע דלגליש ממראהו הצעיר של יילנד . 
הוא היה גבוה – קומתו היתמרה למטר ושמונים ויותר – והיה לו שיער בהיר , ארוך וסורר שהדגיש את המראה הצעיר . 
הודות ללסת הבולטת ולהידוק התקיף של השפתיים הצרות , היו הפנים הנאות האלה יותר מסתם פנים יפות . 
אבל רק לעתים רחוקות ראה דלגליש פנים שהיו כה נפולות מאפיסת כוחות , שסימני העמידה הממושכת באחריות כבדה ובעומס עבודה בלתי נסבל כה ניכרו בהן . 
ולמרות זאת , לא היה מקום לטעות בסמכותיותו של האיש . 
הוא אמר , " אני מארק יילנד . 
רק עכשיו חזרתי למוּרלט קוטג' לארוחת צהריים וקיבלתי את ההודעה הקולית על מותו של אוליבר . 
אני מבין שמטרת הפגישה הזאת היא לנסות לקבוע את שעת המוות . 
" רציתי לדעת אם ראית את מר אוליבר אתמול אחרי ארוחת הערב או בשעה כלשהי היום בבוקר , " אמר דלגליש . 
קולו של יילנד היה מפתיע , צורם במקצת ועם עקבות של מבטא מזרח - לונדוני . 
" סיפרו לך בוודאי על הריב שפרץ בינינו ליד שולחן ארוחת הערב . 
לא ראיתי היום שום נפש , חיה או מתה , עד שנכנסתי לחדר הזה . 
לצערי , לא אוכל לעזור בעניין שעת המוות יותר מזה . 
שוב הייתה שתיקה . 
מייקרופט פנה אל דלגליש . 
" האם סיימנו לפי שעה , ניצב - משנה ? 
תודה לכולכם על שבאתם הנה . 
אנא , אל תשכחו להודיע לי או לאחד מאנשי צוותו של מר דלגליש היכן נוכל למצוא אתכם בשעת הצורך . 
כל הנאספים , לבד ממרת ברברידג' , קמו על רגליהם והתחילו לצאת מהחדר במצב רוח מדוכדך , כמו חבורת סטודנטים מבוגרים בסיומו של קורס גרוע במיוחד . 
גם מרת ברברידג' הזדרזה לקום , הציצה בשעונה והתעכבה לומר למייקרופט כמה מילות פרידה כשחלפה על פניו בדרכה אל הדלת . 
" אני חושבת שטיפלת במצב במיומנות רבה , רופרט , אבל ההערה שלך בדבר הצורך להיות נאמנים ושומרי סוד הייתה מיותרת . 
מתי מישהו על האי הזה לא היה נאמן ושומר סוד מאז שהגענו הנה ? " 
כשיילנד הגיע אל הדלת אמר לו דלגליש בשקט , " דוקטור יילנד , תוכל בבקשה להישאר עוד רגע ? " הוא המתין עד שבנטון - סמית סגר את הדלת אחרי אחרון התושבים העוזבים ואז אמר , " ביקשתי ממך להישאר כי לא ענית על שאלתי אם דיברת עם מר אוליבר אתמול בלילה אחרי השעה תשע וחצי . 
אני עדיין מבקש תשובה לשאלה הזו . 
יילנד הישיר אליו מבט . 
דלגליש התרשם שוב מאישיותו החזקה של האיש . 
" אני לא אוהב שחוקרים אותי , במיוחד לא בפומבי , " אמר יילנד . 
" לכן לא מיהרתי לבוא הנה . 
לא ראיתי את אוליבר ולא דיברתי איתו הבוקר , וזה מן הסתם הזמן הרלוונטי לענייננו , אלא אם כן החליט כבר אתמול בשעה מאוחרת לשגר את עצמו אל הלילה הנצחי . 
אבל כן ראיתי אותו אחרי ארוחת הערב . 
כשהוא הלך יצאתי מיד אחריו . 
וזו , חשב דלגליש , עובדה שלא מייקרופט ולא סטוולי מצאו לנכון לציין . 
" הלכתי אחריו מפני שהוויכוח שלנו היה מר יותר מאשר מאלף . 
הזמנתי מקום לארוחת הערב רק אחרי שבדקתי ומצאתי שגם אוליבר יהיה שם . 
רציתי לתקוף אותו על ספרו החדש , לאלץ אותו להצדיק את מה שכתב שם . 
אבל הבנתי שאני מוציא עליו כעס שמקורו בגורם אחר . 
גיליתי שעדיין ישנם דברים שאני צריך לומר לו . 
עם אנשים אחרים אולי לא הייתי טורח . 
אני מחוסן מפני בורות וזדון – טוב , לא בדיוק מחוסן , אבל לרוב אני יכול להתמודד איתם ברמה הפסיכולוגית . 
עם אוליבר זה היה שונה . 
הוא הסופר המודרני היחיד שאני קורא , חלקית מפני שאין לי הרבה זמן לקרוא להנאתי , אבל בעיקר מפני שהזמן המוקדש לקריאת ספריו אינו מבוזבז לריק . 
הוא לא מתעסק בקטנות . 
אני מניח שהוא קולע למטרת הרומן כפי שהגדיר אותה הנרי ג'יימס : לעזור ללבו של אדם להכיר את עצמו . 
נשמע קצת יומרני , אולי , אבל אם אתה נזקק להתפלפלויות של ספרות יפה , יש בזה שמץ של אמת . 
לא התכוונתי להצדיק את מה שאני עושה – בסופו של דבר האדם היחיד שאני צריך לשכנע הוא אני עצמי – אבל רציתי שהוא יבין אותי , או לפחות חלק ממני רצה בזה . 
הייתי עייף מאוד ושתיתי יותר מדי יין בארוחת הערב . 
לא הייתי שתוי , אבל חשיבתי לא הייתה צלולה . 
נראה שהיו לי שני מניעים מנוגדים – רציתי להשלים בדרך זו או אחרת עם אדם שהקדיש את כולו לעבודתו , תכונה שהבנתי והערצתי , אבל גם להזהיר אותו שאם יתעסק שוב עם הצוות שלי או ידחוף את אפו למעבדה שלי אני אוציא נגדו צו מניעה . 
לא הייתי מממש את האיום , כמובן . 
מעשה כזה היה גורר פרסום בדיוק מהסוג שממנו ביקשנו להימנע . 
אבל עדיין הייתי מלא כעס . 
כשהתקרבתי אליו הוא נעצר ולפחות פנה אליי בחושך כדי להאזין . 
השתררה שתיקה . 
דלגליש המתין . 
לאחר זמן המשיך יילנד , " ציינתי באוזניו שאני עומד להשתמש – וזו המילה המדויקת – בחמישה קופי - על במסגרת ניסוי מסוים . 
הקופים האלה יקבלו טיפול טוב , מזון טוב , משחקים – אפילו אהבה . 
מותם יהיה קל יותר מכל מוות אחר בטבע והוא יוכל בסופו של דבר להקל , אולי אפילו לרפא , את כאבם של מאות אלפי בני - אדם , יוכל לשים קץ לכמה מהמחלות המייסרות והקשות ביותר לריפוי שהאדם מכיר . 
כלום סבל אינו גורם שצריך להילקח בחשבון ? 
רציתי לשאול אותו שאלה אחת : אם השימוש בחמשת בעלי החיים שלי היה יכול לחסוך חיים שלמים של סבל לחמישים אלף בעלי חיים אחרים – לא לבני - אדם – ואולי אפילו להציל את חייהם , האומנם הקרבתם של החמישה לא הייתה נראית לו כמעשה מוצדק , מבחינה הגיונית ואנושית כאחד ? 
מדוע אפוא בני - אדם אינם זכאים לכך ? 
הוא אמר , ' סבל של אחרים , בני - אדם או בעלי חיים , אינו מעניין אותי . 
אני התעסקתי בוויכוח לשמו . 
ואני אמרתי , ' אבל אתה סופר הומניסט . 
אתה מבין סבל . 
אני זוכר בבירור את תשובתו . 
' אני כותב על סבל ; אני לא מבין אותו . 
אני לא יכול להרגיש דברים בצורה עקיפה . 
אם הייתי יכול להרגיש את זה , לא הייתי יכול לכתוב על זה . 
אתה מבזבז את זמנך , דוקטור יילנד . 
שנינו עושים את מה שאנחנו צריכים לעשות . 
לאיש מאיתנו אין ברירה אחרת . 
אבל גם לזה יש סוף . 
והסוף שלי קרוב מאוד . 
הוא דיבר בלאות רבה , כאילו כבר לא היה אכפת לו . 
הסתובבתי והלכתי משם . 
לדעתי , דיברתי עם אדם שהגיע לגבול כוח הסבל שלו . 
הוא היה כלוא בכלוב כמו אחת מחיות המעבדה שלי . 
לא אכפת לי אם ישנם סימנים שאינם עולים בקנה אחד עם התאבדות ; אני משוכנע שנייתן אוליבר הרג את עצמו . 
דלגליש אמר בשקט , " אני מודה לך . 
וזה היה סוף השיחה שלכם והפעם האחרונה שראית אותו או דיברת איתו ? " 
" כן , הפעם האחרונה . 
אולי הפעם האחרונה שמישהו ראה אותו או דיבר איתו . 
הוא השתתק לרגע ואז הוסיף , " אלא אם כן זהו רצח , כמובן . 
אבל אני סתם נאיבי , כנראה . 
אני מייחס חשיבות רבה מדי לדבריו האחרונים של אוליבר . 
משטרת המטרופולין לא הייתה שולחת את הבלש - המשורר המהולל שלה כדי לחקור חשד להתאבדות על אי קטן ומרוחק מהחוף . 
גם אם המילים לא התכוונו להיות מלגלגות , הן הצליחו להישמע כך . 
קייט , שעמדה בקרבתו של בנטון , חשבה שהיא שומעת רטינה עמומה כמו של כלבלב נרגז . 
הצליל היה כה מגוחך עד שהיא נאלצה לכבוש חיוך . 
יילנד המשיך לדבר . 
" כדאי אולי לציין שמעולם לא פגשתי את נייתן אוליבר לפני ארוחת הערב של אתמול והשיחה שהייתה לנו אחריה . 
כיבדתי אותו כסופר אבל לא חיבבתי אותו כאדם . 
ועכשיו , אם אין לך שאלות נוספות , הייתי רוצה לשוב למורלט קוטג' . 
הוא יצא בחיפזון כשם שנכנס . 
" זה היה משונה , המפקד , " אמר בנטון . 
קודם הוא מודה שהזמין מקום לארוחת הערב רק כדי לפתוח בריב עם אוליבר , ואחר - כך הוא הולך אחריו כדי לפייס אותו או לאיים עליו שוב . 
נראה לי שהוא לא יודע בעצמו מה בדיוק רצה לעשות , ומדובר במדען . 
" גם מדענים מסוגלים לפעול בחוסר היגיון , " אמר דלגליש . 
" הוא חי ועובד תחת איומים בלתי פוסקים עליו ועל בני משפחתו . 
מעבדת הייס - סקולינג נמצאת במיוחד על הכוונת של פעילי התנועה לשחרור בעלי חיים . 
" ועם זאת , הוא בא לקומב והשאיר את אשתו וילדיו לא מוגנים , " אמר בנטון . 
" אנחנו לא יודעים את זה , " התערבה קייט בשיחה . 
" אבל דבר אחד בטוח , המפקד . 
למשמע עדותו של דוקטור יילנד , אף אחד לא יוכל לומר בביטחון שזה רצח . 
הוא עשה מאמצים גלויים לשכנע אותנו שאוליבר איבד את עצמו לדעת . 
" אולי מפני שהוא מאמין בזה באמת ובתמים . 
בסופו של דבר , הוא לא ראה את הסימנים ההם על צווארו של אוליבר , " אמר בנטון . 
" לא . 
אבל הוא מדען . 
אם הוא עשה את הסימנים הללו , הוא בוודאי ידע שהם יהיו שם . 
7 
מירנדה אוליבר אמרה בטלפון שהיא מוכנה להיחקר אם תת - ניצב דלגליש יוכל לבוא עכשיו . 
כיוון שעמד לחקור בת המתאבלת , קרוב לוודאי , על אביה , חשב דלגליש שטוב יעשה אם ייקח איתו רק את קייט . 
ממילא היו משימות שרצה להטיל על בנטון , כגון בדיקת המרחק בין הקוטג'ים השונים למגדלור וצילום הצוק התחתון , במיוחד במקומות שבהם קל יחסית לאנשים לטפס או להחליק למטה . 
הצוק התחתון היה בעייתי במיוחד . 
בשל היותו מכוסה שיחים צפופים , יכלו בלי ספק אנשים הגרים בקוטג'ים שלחופו המערבי של האי לעבור את חצי הקילומטר האחרון בדרכם למגדלור כשהם נסתרים מהעין . 
פּרגרין קוטג' היה גדול יותר מכפי שנראה מהאוויר , זאת משום שקומב האוז , או אפילו שכנו הקרוב , סיל קוטג' , גימדו אותו במבט מלמעלה . 
הבית ניצב בגיא קטן ורדוד והיה חבוי למחצה מהשביל ומרוחק מקצה הצוק יותר משאר הקוטג'ים . 
הוא נבנה לפי אותו הדגם , קירות מצופים אבן ומרפסת , שני חלונות בקומת הקרקע ושניים מתחת לגג הצפחה , אבל היה משהו מדכא , אפילו דוחה , בקונפורמיות המחמירה שלו . 
ייתכן שהמרחק מהצוק וסגירותו של הגיא הקטן יצרו רושם של היבדלות מכוונת , של קוטג' שנועד מלכתחילה להיות פחות מושך לב משכניו . 
הווילונות של החלונות התחתונים היו סגורים . 
על הדלת היה קבוע מקוש ברזל פשוט . 
קייט הקישה פעם אחת והדלת נפתחה כמעט מיד . 
על הסף עמדה מירנדה אוליבר , שהצטדדה והזמינה אותם להיכנס בתנועת יד צוננת . 
לפני שעזב את משרדו , הקדיש דלגליש חצי דקה מזמנו לעיון במי ומי וללימוד העובדות העיקריות על נייתן אוליבר , לכן ידע שהוא נישא ב - 1970 והיה בן שלושים ושש כשבתו נולדה . 
אבל האישה הצעירה שהסתכלה עליו עכשיו ביישוב דעת , נראתה מבוגרת משלושים ושתיים שנותיה . 
היה לה חזה מלא וגבוה וראשית מראה של מטרונית כבודה . 
דלגליש לא ראה בפניה דמיון רב לאביה לבד מהאף החזק ומהמצח הגבוה , ששיער חום בהיר ושופע סורק ממנו לאחור ונאסף בלולאת צמר על עורפה . 
פיה , שהיה קטן אך מוצק , שכן בין שתי לחיים תפוחות , דומות במקצת ללחייה של חיית כיס כלשהי . 
האבר המרשים ביותר בפניה היו העיניים האפורות - ירוקות , שמדדו אותו עכשיו בשלווה . 
לא נראה בהן כל סימן לבכי בשעות האחרונות . 
דלגליש הציג את עצמו ואת קייט בפניה . 
היה זה רגע שבו התנסה פעמים רבות במרוצת הקריירה שלו כבלש והוא מעולם לא היה קל , לו או למישהו מהשוטרים שהכיר . 
היה הכרח לומר כמה מילות תנחומים רשמיות , אבל הן נשמעו לו תמיד נבובות , במקרה הטוב , או רגשניות להחליא במקרה הרע . 
אבל הפעם לא היה בהן צורך . 
מירנדה אוליבר אמרה , " מובן מאליו שהאבידה הפרטית שלי היא הגדולה ביותר . 
בסופו של דבר , אני בתו ורוב חיי הבוגרים גם עבדנו ביחד . 
אבל מותו של אבי הוא אבידה לספרות ולעולם כולו . 
היא השתתקה לרגע ואחר אמרה , " אולי תרצו לשתות משהו ? 
קפה ? 
תה ? " 
הרגע נראה לדלגליש ביזארי כמעט . 
הוא אמר , " שום דבר , תודה . 
סלחי לי שאני מטריד אותך בשעה קשה זו , אבל את מבינה בלי ספק שזה הכרחי . 
כיוון ששום כיסא לא הוצע להם , הוא הוסיף , " אולי מוטב שנשב ? " 
חדר המגורים השתרע לכל אורכו של הקוטג' . 
פינת האוכל הייתה סמוכה לדלת שלהערכתו של דלגליש הוליכה למטבח , ובקצה האחר הייתה פינת העבודה של אוליבר . 
מול החלון המשקיף אל הים ניצב שולחן כתיבה כבד מעץ אלון ולידו שולחן מרובע שעליו מחשב ומכונת צילום . 
לאורך שני הקירות היו קבועים מדפים מעץ אלון . 
אל פינת האוכל הייתה צמודה גם פינת ישיבה קטנה ; היו בה שני כיסאות זקופי משענת שעמדו לצדי אח האבן וספה שניצבה מתחת לחלון . 
הרושם הכללי היה של פשטות סגפנית . 
באוויר לא הורגש ריח מובהק של שריפה , אבל האח הייתה מלאה נייר מושחר ואפר לבן . 
הם התיישבו ליד שולחן האוכל , מירנדה אוליבר הייתה שלווה ושולטת בעצמה כאילו היה זה ביקור חברתי . 
רק אז נשמע קול פסיעות היורדות לאט ובמאמץ במדרגות ואיש צעיר נגלה לעיניהם . 
הוא שמע מן הסתם את נקישתם בדלת וידע שהם הגיעו , אבל עיניו התרוצצו בין דלגליש לקייט כאילו נוכחותם הפתיעה אותו . 
הוא לבש מכנסי ג'ינס כחולים ומעליהם סוודר כחול כהה מצמר גֶרנְזי , שעוביו הדגיש את השבריריות של גופו . 
שלא כמו מירנדה , הוא נראה שבור , מצער או מפחד ושמא משניהם גם יחד . 
היו לו פנים צעירות ופגיעות למראה , ושפתיים כמעט נטולות צבע . 
שערו החום היה גזוז בפוני ישר וקצר מאוד מעל זוג עיניים שקועות בארובותיהן , תספורת ששיוותה לו מראה של פרח כמורה . 
דלגליש כמעט ציפה לראות שקודקודו מגולח . 
" זהו דניס טרמלט , " אמרה מירנדה אוליבר . 
" הוא היה העורך הלשוני והמזכיר של אבי . 
מוטב שאומר לכם מיד שדניס ואני מאורסים ועומדים להינשא – אבל אולי אבי הזכיר את זה אתמול בארוחת הערב . 
" לא , " אמר דלגליש . 
" לא שמענו על כך . 
הוא תהה אם עליו לברך את הזוג במזל טוב . 
במקום זה אמר , " תואיל בבקשה להצטרף אלינו , מר טרמלט ? " 
טרמלט ניגש אל השולחן . 
דלגליש הבחין שהוא צולע במקצת . 
אחרי היסוס קל הוא התיישב בכיסא הסמוך למירנדה . 
היא העיפה בו מבט רכושני , אדנותי כמעט , והושיטה אליו את ידה . 
הוא נראה כחוכך בדעתו אם לאחוז בה אבל אצבעותיהם השתלבו לרגע לפני שהוריד את שתי כפות ידיו אל מתחת לשולחן . 
" האם התארסתם לאחרונה ? " שאל דלגליש . 
" גילינו שאנחנו מאוהבים כבר בעת ביקורו האחרון של אבי בארצות הברית . 
בלוס אנג'לס , למעשה . 
אבל התארסנו רשמית רק אתמול ובערב סיפרתי על כך לאבי . 
" איך הוא קיבל את החדשות ? " 
" הוא אמר שכבר לפני זמן - מה התחיל לחשוד שמתפתח בינינו משהו , לכן לא היה מופתע . 
הוא שמח בשמחתנו ואנחנו שוחחנו בקצרה על תוכניותינו לעתיד . 
סיכמנו שבלונדון נוכל שנינו לגור בדירה שהוא קנה לשימושו של דניס , לפחות עד שיהיה לנו בית משלנו . 
אמרתי לו גם שנמצא מישהו שיטפל בו במקומי אבל דניס ואני נבוא אליו בכל יום . 
הוא ידע שאינו יכול להסתדר בלעדינו וגם אם נדאג שהוא לא יצטרך לעשות זאת , מובן מאליו שיתחוללו כל מיני שינויים בחייו . 
מאז מותו שנינו תוהים אם הוא רק העמיד פנים כשמח בשמחתנו , אם לא היה מודאג יותר מכפי ששיערנו מהאפשרות שיחיה מעכשיו לבדו . 
הוא לא היה צריך לדאוג , כמובן – עמדנו למצוא לו סוכנת בית מהימנה והתכוונו להיות איתו במשך כל היום – אבל אולי החדשות זעזעו אותו יותר מכפי שהבנתי בשעת מעשה . 
" אז את היית זו שבישרה לו את החדשות . 
לא התעמתתם שניכם ביחד עם אביך ? " שאלה קייט . 
הבחירה בשם העצם הזה לא הייתה מוצלחת . 
פניה של מירנדה האדימו והיא התיזה את תשובתה בשפתיים קפוצות . 
" זה לא היה עימות . 
אני בתו . 
לא היו בינינו חילוקי דעות . 
סיפרתי לו את החדשות והוא שמח בשמחתנו , או כך לפחות חשבתי . 
קייט פנתה אל דניס טרמלט . 
" האם דיברת עם מר אוליבר בזמן כלשהו אחרי שארוסתך בישרה לו את החדשות ? " 
טרמלט מצמץ כאילו ניסה לעצור את דמעותיו וניכר בו שהיה צריך לעשות מאמץ ניכר כדי לפגוש את עיניה . 
" לא , לא הייתה לי הזדמנות . 
הוא אכל את ארוחת הערב בבית וחזר משם רק אחרי שהלכתי . 
וכשהגעתי בבוקר הוא כבר יצא . 
לא ראיתי אותו שוב . 
קולו רעד . 
קייט פנתה למירנדה אוליבר . 
" איך התנהג אביך מאז שהגעתם לאי ? 
הוא נראה טרוד , מודאג , שונה מהרגיל מבחינה כלשהי ? " 
" הוא היה שקט מאוד . 
ידעתי שהוא מודאג מההזדקנות , מודאג מהאפשרות שכישרונו יבגוד בו . 
הוא לא אמר את זה במפורש , אבל היינו קרובים מאוד . 
הרגשתי שהוא מדוכא . 
היא פנתה אל טרמלט . 
" גם אתה הרגשת את זה , נכון , יקירי ? " 
מילת החיבוב , בלתי צפויה עד כדי זעזוע כמעט , נאמרה במודע , כמילה שנרכשה זה עתה ועדיין אינה שגורה בפיה של הדוברת והיא מתגלגלת על הלשון לא כל - כך בלטיפה כמו בנימה דקה של התרסה . 
טרמלט , כמדומה , לא הבחין בכך . 
הוא פנה אל דלגליש ואמר , " הוא לא נהג לשפוך את לבו בפניי ; למעשה , היחסים בינינו בכלל לא היו קרובים עד כדי כך . 
אני הייתי רק העורך הלשוני והמזכיר שלו . 
ידעתי שהוא היה מודאג מכך שספרו האחרון לא הצליח כמו קודמיו . 
הוא כבר היה חלק מהקנון , כמובן ; המבקרים התייחסו אליו בכבוד רב . 
אבל הוא עצמו לא היה מרוצה . 
הכתיבה נמשכה זמן רב מהרגיל והמילים לא באו לו בקלות כבעבר . 
אבל הוא עדיין היה סופר נפלא . 
קולו נשבר . 
" אני מתארת לעצמי שמר מייקרופט ודוקטור סטוולי וכל השאר יגידו לך שאבי היה אדם קשה . 
הוא נולד כאן , לכן בהתאם לתקנון הקרן , הם לא יכלו למנוע ממנו לבקר באי כאוות נפשו . 
הם היו צריכים לתת לו את אטלנטיק קוטג' . 
הוא נזקק לו לעבודתו והיה זכאי לקבל אותו . 
אמילי הולקומב יכלה לעבור משם בקלות , אבל היא לא הייתה מוכנה . 
ובהתחלה עשו לנו בעיות כי אבא התעקש שדניס ואני נבוא הנה איתו . 
כל האורחים אמורים לבוא לבדם , אבל אבא טען שאם הרשו לאמילי להביא איתה את רפווּד , הוא רשאי להביא את דניס ואותי . 
למעשה , לא הייתה לו ברירה , הוא לא יכול להסתדר בלעדינו . 
מר מייקרופט ואמילי הולקומב מנהלים את המקום הזה כראות עיניהם . 
הם לא מסוגלים להבין כנראה שאבא הוא – היה – סופר דגול . 
תקנות טיפשיות לא חלות עליו . 
" האם להרגשתך הוא היה מדוכא מספיק כדי לאבד את עצמו לדעת ? " שאל דלגליש . 
" אני מצטער , אבל מחובתי לשאול את זה . 
מירנדה הגניבה מבט חטוף אל דניס טרמלט , כאילו מן הראוי היה להפנות את השאלה הזאת אליו ולא אליה . 
הוא ישב מתוח כשעיניו נעוצות בכפות ידיו השלובות ונמנע מלפגוש את מבטה , והיא אמרה , " זו שאלה מחרידה , תת - ניצב . 
אבי לא היה אדם מהסוג שהורג את עצמו . 
מכל מקום , הוא בשום פנים ואופן לא היה הורג את עצמו בצורה איומה כל - כך . 
הוא תיעב כיעור , ותלייה היא דבר מכוער . 
והיו לו כל הסיבות לחיות . 
היה לו פרסום , ביטחון כלכלי , היה לו כישרון . 
והיה לו אותי . 
אני אהבתי אותו . 
קייט התערבה בשיחה . 
היא מעולם לא נהגה בחוסר רגישות ורק לעתים נדירות הייתה חסרת טקט , אבל רגישות יתר מעולם לא הפריעה לה לשאול שאלות ישירות . 
עכשיו אמרה , " אולי אביך היה נסער מהחלטתך להתחתן יותר משגילה כלפי חוץ . 
בסופו של דבר , זה היה משבש את חייו בצורה רצינית . 
אם היו לו דאגות נוספות שלא סיפר לך עליהן , אולי זה היה הקש ששבר את גב הגמל . 
מירנדה פנתה אליה בפנים סמוקות . 
כשהתחילה לדבר , שלטה בקושי בקולה . 
" מה שאמרת עכשיו היה נורא . 
רמזת כאילו דניס ואני אחראים למותו של אבא . 
זה אכזרי , וזה גם מגוחך . 
את חושבת שלא הכרתי את אבא שלי ? 
גרנו יחד מאז שעזבתי את בית - הספר , ואני טיפלתי בו , דאגתי לכל צרכיו , שירתתי את כישרונו . 
" זה בדיוק מה שהמפקחת מיסקין התכוונה לומר , " אמר דלגליש בקול רך . 
" אנחנו מבינים שאת ומר טרמלט החלטתם שאביך לא יסבול מהנישואים , שאת תמשיכי להיות אחראית על הטיפול בו ומר טרמלט ימשיך לעבוד כמזכירו . 
אבל אולי אביך לא הבין כמה מחשבה השקעתם בזה . 
השאלה של המפקחת מיסקין לא הייתה אכזרית או חסרת רגישות , היא הייתה הגיונית . 
לפי העדויות ששמענו , בערב אחרי שבישרת לו את החדשות סעד אביך בבית הגדול – דבר לא רגיל כשלעצמו – והיה נסער בעליל . 
הוא גם הזמין את הספינה להיום אחר הצהריים . 
הוא לא אמר במפורש שבדעתו לעזוב את האי , אבל זה מה שהשתמע מכך . 
האם הוא הודיע למישהו משניכם על כוונתו לעזוב ? " 
הפעם הם הסתכלו זה על זה . 
דלגליש יכול לראות שהם לא ציפו לשאלה הזו והיא לא מצאה חן בעיניהם . 
זמן - מה שתקו שניהם . 
בסוף אמר דניס , " בתחילת השבוע הוא אמר לי משהו על כוונתו לנסוע ליבשת למשך היום . 
הוא לא אמר מדוע . 
הייתה לי הרגשה שזה קשור למחקר כלשהו . 
" הוא הזמין את הספינה לאחרי ארוחת הצהריים . 
זה לא היה משאיר לו יום שלם על היבשת , " אמרה קייט . 
" האם כבר קרה פעם שהוא יצא מהאי אחרי שהגיע הנה ? " 
שוב הייתה שתיקה . 
אם טרמלט או מיס אוליבר התכוונו לשקר , מעט מחשבה הייתה מבהירה להם שהמשטרה תוכל לאמת את מה שיאמרו עם יאגו טמלין . 
לבסוף אמר טרמלט , " הוא יצא , אבל לא לעתים קרובות . 
אני לא זוכר מתי הייתה הפעם האחרונה . 
דלגליש יכול להבחין בשינוי דק אך ודאי , במגמת השאלות ובתשובותיהם של השניים . 
הוא החליט לשנות כיוון . 
" האם אביך אמר לך משהו על צוואתו ? 
למשל , האם הזכיר ארגונים שיכולים להרוויח ממותו ? " 
עם השאלה הזאת , ראה , היה קל יותר להתמודד . 
מירנדה אמרה , " אני בתו היחידה ומדרך הטבע גם המוטבת העיקרית . 
הוא דיבר איתי על זה כבר לפני מספר שנים . 
ייתכן שהשאיר משהו לדניס , לאות תודה על שירותו הנאמן בשתים - עשרה השנים האחרונות . 
נדמה לי שהוא אמר על זה משהו . 
הוא גם אמר שישאיר שני מיליון פאונד לקרן קומב . 
חלק מהסכום הזה אמור לשמש לבניית קוטג' חדש שייקרא על שמו . 
אינני יודעת אם הוא שינה את צוואתו בעת האחרונה . 
אם אכן עשה זאת , הוא לא סיפר לי על כך . 
אני יודעת שהוא צבר כעסים על הקרן שלא הייתה מוכנה להעמיד לרשותו את אטלנטיק קוטג' . 
אני מניחה שהם פעלו על - פי עצתו של מר מייקרופט . 
לאף אחד כאן אין מושג איזו משמעות הייתה לקוטג' ההוא מבחינתו של אבא . 
היה חשוב לו היכן הוא עובד ופרגרין קוטג' ממש לא התאים לו . 
אני יודעת שבניגוד לרוב הקוטג'ים האחרים , כאן יש שני חדרי שינה , אבל הוא אף פעם לא הרגיש פה בבית . 
מר מייקרופט ואמילי הולקומב מעולם לא הבינו כנראה שאבי הוא אחד מגדולי הסופרים של אנגליה וישנם דברים הנחוצים לעבודתו – מקום מתאים , נוף מתאים , מרחב מספיק ופרטיות . 
הוא רצה את אטלנטיק קוטג' ואפשר היה לפתור את הבעיה הזאת בקלות . 
אם יתברר שהוא נישל את הקרן מהצוואה , אני אשמח . 
" מתי בדיוק סיפרת לאביך את החדשות על האירוסים ? " שאלה קייט . 
" אתמול בשעה חמש בערך , אולי קצת מאוחר יותר . 
דניס ואני יצאנו לטייל לאורך הצוק ואני חזרתי לבדי . 
אבא ישב כאן וקרא , ואני הכנתי לו תה ואז סיפרתי לו . 
הוא קיבל את זה ממש יפה אבל לא אמר הרבה , רק שהוא שמח בשמחתנו ושהוא ציפה שזה יקרה . 
ואז הוא אמר שאת ארוחת הערב יאכל בבית הגדול , לכן צלצלתי למרת ברברידג' והזמנתי לו מקום . 
הוא הסביר שבארוחת הערב ישתתף אורח שהוא מעוניין במיוחד להיפגש איתו . 
אני מניחה שדיבר על דוקטור שפיידל או על דוקטור יילנד , כי הם שני האורחים היחידים שנמצאים כאן מלבדנו . 
" הוא אמר לך במה מדובר ? " 
" לא , הוא לא אמר כלום . 
הוא רק הודיע לי שהוא הולך לחדרו ושהוא ישכב לנוח עד שיגיע הזמן להתלבש לארוחת הערב . 
לא ראיתי אותו שוב לפני שירד , קצת לפני שבע וחצי , והלך לקומב האוז . 
כל מה שאמר היה שהוא לא יחזור מאוחר . 
דלגליש פנה אל טרמלט . 
" מתי אתה ראית אותו בפעם האחרונה ? " 
" קצת לפני אחת בצהריים . 
הלכתי כרגיל לאכול ארוחת צהריים בחדרי שבבניין האורוות . 
הוא אמר שלא יזדקק לי אחר הצהריים – כרגיל בימי שישי – לכן החלטתי לצאת לטיול . 
אמרתי למירנדה לאן אני הולך וידעתי שהיא תבוא לפגוש אותי כדי שנוכל לשוחח על תוכניותינו . 
אחר - כך סיכמנו שהיא תדבר עם אביה ואני הלכתי לחדרי שבבניין האורוות . 
חזרתי לקוטג' בשמונה כי ציפיתי שהוא יהיה שם ושנאכל ארוחת ערב שלושתנו ביחד , אבל מירנדה אמרה לי שהוא הלך לבית הגדול . 
יותר לא ראיתי אותו . 
הפעם זרמו המילים מפיו במהירות ובקלות רבה יותר . 
כלום ייתכן שהוא שינן אותן ? 
קייט הסתכלה על מירנדה ואמרה , " הוא חזר כנראה מאוחר מאוד . 
" הוא חזר מאוחר מהצפוי , אבל שמעתי את פתיחת הדלת והסתכלתי על השעון שליד המיטה שלי . 
השעה הייתה קצת אחרי אחת - עשרה . 
הוא לא בא להגיד לי לילה טוב . 
בדרך - כלל הוא נכנס אליי , אבל לא תמיד . 
אני מניחה שהוא לא רצה להפריע לי . 
הבוקר בשבע ועשרים ראיתי מהחלון שלי שהוא יוצא מהבית . 
בדיוק סיימתי להתקלח והתחלתי להתלבש . 
כשירדתי ראיתי שהוא הכין לעצמו תה ואכל בננה . 
חשבתי שהוא יצא לטיול מוקדם ויחזור לאכול את ארוחת הבוקר המלאה שלו . 
היא לא אמרה מילה על ערימת הניירות השרופים באח . 
דלגליש היה מופתע במקצת מכך שהאח לא נוקתה , אבל אולי מירנדה אוליבר וטרמלט הבינו שאין בכך טעם , שמייקרופט וסטוולי ידווחו ממילא על מה שראו בביקורם . 
" אני רואה שמישהו שרף כמה ניירות . 
מה אתם יכולים לספר לי על כך ? " שאל . 
טרמלט בלע את רוקו אבל לא ענה . 
הוא שלח אל מירנדה מבט מפציר אבל היא כבר הייתה מוכנה . 
" אלה הם דפי פלט ההגהה הראשונה מספרו החדש של אבי . 
הוא עבד עליהם והכניס בהם שינויים חשובים . 
אבא לא היה שורף אותם . 
מישהו נכנס בלי ספק לבית במשך הלילה ועשה את זה . 
" האם הדלת לא הייתה נעולה ? " 
" לא . 
אנחנו נועלים אותה רק לעתים רחוקות , כי זה לא נחוץ באי הזה . 
כשחזר מאוחר בלילה האחרון , הוא היה אמור לנעול את הדלת מתוך הרגל , אבל אולי שכח או סתם לא התחשק לו . 
היא לא הייתה נעולה כשקמתי הבוקר , אבל זה היה צפוי . 
אבא תמיד השאיר אותה לא נעולה כשיצא . 
" אבל לא ייתכן שהוא לא ראה את הניירות השרופים . 
אין ספק שהמעשה החריד אותו . 
לא היה טבעי שיעיר אותך וישאל איך זה קרה ? " 
" אולי , אבל הוא לא עשה את זה . 
" וזה לא מפתיע אותך ? " 
עכשיו פגשו עיניו עיניים עוינות בעליל . 
" כל מה שקרה מאתמול מפתיע אותי . 
מפתיע אותי שאבי מת . 
אז ייתכן שהוא לא הבחין בזה , ואם הבחין , אולי לא רצה להטריד אותי . 
דלגליש פנה אל טרמלט . 
" עד כמה רצינית האבידה הזו ? 
אם היו אלו דפי הגהה ראשונה , אני מניח שיש לכם כאן עותק נוסף ועוד עותק בהוצאה לאור . 
טרמלט מצא את קולו . 
" הניירות האלה היו חשובים מאוד . 
הוא לעולם לא היה שורף אותם בעצמו . 
הוא התעקש תמיד לקבל את פלט ההגהה הראשונה כדי לעשות את העריכה עליו ולא על כתב היד . 
מובן מאליו שהדרישה הזאת הכבידה מאוד על המו " לים ועלתה להם הרבה כסף , אבל הוא מעולם לא הכניס שינויים לפני שקיבל את פלט ההגהה הראשונה . 
והעריכה שלו הייתה מאוד יסודית . 
ככה הוא אהב לעבוד . 
לפעמים הוא הכניס שינויים אפילו בין מהדורה למהדורה . 
הוא אף פעם לא היה מסוגל להאמין שהרומן שלו מושלם . 
והוא לא היה מוכן לעבוד עם עורך של ההוצאה לאור . 
שנינו עשינו את העריכה ביחד . 
הוא היה רושם את השינויים שלו בעיפרון ואני הייתי מעתיק אותם בעט אל עותק נקי של פלט ההגהה הראשונה . 
גם העותק שלי חסר , לא רק שלו . 
" ואיפה החזקתם את כל החומר ? " 
" במגירה העליונה של שולחן הכתיבה שלו . 
היא לא הייתה נעולה . 
לא עלה בדעתו שזה יהיה נחוץ . 
דלגליש היה רוצה לדבר עם טרמלט ביחידות , אבל זה לא יהיה קל . 
הוא פנה אל מירנדה . 
" אני חושב ששיניתי את דעתי בקשר לקפה או לתה . 
אשמח לשתות קצת קפה , אם זו לא טרחה גדולה מדי . 
אם הבקשה לא מצאה חן בעיניה , היא היטיבה להסתיר את מורת רוחה ויצאה מהחדר בלי לומר מילה . 
דלגליש ראה בתחושת הקלה שהיא סגרה את הדלת מאחוריה . 
הוא לא היה בטוח שבחירתו בקפה הייתה נכונה . 
אם אוליבר נהג לדקדק בעניינים אלה , היא תצטרך כנראה לטחון את הפולים וזה יגזול קצת זמן , אבל אם אין בכוונתה להשקיע , עומדות לרשותו דקות ספורות בלבד של שיחה אישית . 
בלי הקדמות יתרות אמר לטרמלט , " איך היה לעבוד עם מר אוליבר ? " 
טרמלט נשא את עיניו . 
עכשיו הוא נראה כמעט להוט לדבר . 
" לא היה לי קל איתו , וכי מדוע שיהיה ? 
כלומר , לא נעשינו ידידי נפש או משהו כזה ולפעמים הוא היה חסר סבלנות אליי , אבל לא היה אכפת לי . 
אני חייב לו הכול . 
עבדתי אצלו שתים - עשרה שנים ואלה היה השנים הטובות ביותר של חיי . 
כשהוא קיבל אותי לעבודה , הייתי עורך לשוני פרילנסר ועבדתי בעיקר עם המו"ל שלו . 
הייתי חולה לעתים קרובות , לכן התקשיתי להשיג עבודה קבועה יותר . 
הוא ראה שאני קפדן ואחרי שערכתי את אחד מספריו לקח אותי לעבוד אצלו במשרה מלאה . 
הוא מימן לי לימודי ערב כדי שארכוש מיומנות בעבודה על מחשב . 
זה היה כבוד גדול לעבוד איתו , לשהות במחיצתו יום אחר יום . 
קראתי פעם משהו של ט.ס. אליוט שנראה לי כאילו נכתב עליו : עדיין נותר לו המאבק המתיש / במילים ובמשמעויות . 
אנשים דיברו עליו כעל הנרי ג'יימס המודרני אבל למעשה הוא היה שונה לגמרי . 
נכון שגם הוא כתב משפטים ארוכים ומורכבים , אבל אצל ג'יימס תמיד הייתה לי הרגשה שהם מטשטשים את האמת . 
אצל נייתן אוליבר הם שפכו עליה אור . 
לעולם לא אשכח את מה שלמדתי ממנו . 
אני לא יודע איך אוכל לחיות בלעדיו . 
הוא היה קרוב לבכי . 
דלגליש שאל ברוך , " באיזו מידה עזרת לו ? 
כלומר , האם הוא דיבר איתך פעם על התקדמות העבודה , על מה שהוא מנסה לעשות ? " 
" הוא לא היה זקוק לעזרתי . 
הוא היה גאון . 
אבל לפעמים הוא כן שאל אותי . 
למשל , הוא היה שואל על איזה חלק בעלילה – אתה מאמין ? 
זה נראה לך הגיוני ? 
- ואני הייתי אומר לו מה דעתי . 
אני לא חושב שהוא נהנה כל - כך מפיתוח העלילה . 
התמזל מזלו של אוליבר למצוא נושא כלים עם אהבה אמיתית לספרות ודקות הבחנה תואמת לשלו , מישהו שהיה מוכן כנראה בחפץ לב להמעיט בערך כישרונו הצנוע ולעמוד לשירותו של הכישרון הגדול יותר . 
צערו נראה אמיתי והיה קשה לתאר שהוא רצח את אוליבר . 
עם זאת , דלגליש הכיר לא מעט רוצחים עם כישרון משחק לא מבוטל . 
צער , אמיתי ככל שיהיה , הוא אחד הרגשות המתעתעים ביותר ורק לעתים נדירות אינו טעון ומורכב . 
אפשר בהחלט להתאבל על מות כישרונו של אדם ובה בעת לשמוח על מותו של האדם עצמו . 
על כל פנים , שריפת הדפים הייתה עניין שונה לחלוטין . 
היא העידה על שנאה לעבודה עצמה ועל נפש קטנונית שלא התאימה לטרמלט . 
על מה התאבל האדם הזה – על מורה רוחני שהומת בצורה כה מחרידה , או על צרור ניירות מפוחמים שנשאו הערות כתובות בעיפרון של סופר דגול ? 
דלגליש לא יכול להשתתף בצערו אבל היה שותף לתחושה שנעשה כאן עוול גדול . 
עכשיו חזרה מירנדה לחדר . 
קייט קמה לעזור לה עם המגש . 
הקפה שמירנדה מזגה היה מעולה , אבל מיותר . 
דלגליש וקייט לגמו ממנו בחיפזון ובזאת הגיעה החקירה לסיומה הטבעי . 
טרמלט קם על רגליו וכשל אל מחוץ לחדר ומירנדה ליוותה את דלגליש ואת קייט אל הדלת , מקפידה לסגור אותה אחריהם . 
הם הלכו אל סיל קוטג' . 
אחרי שתיקה קצרה אמר דלגליש , " מיס אוליבר דאגה להשאיר את כל האפשרויות פתוחות , לא כן ? 
היא טוענת בתוקף שאביה בשום אופן לא איבד את עצמו לדעת , אבל לא שוכחת למנות קודם את כל הסיבות שהיו לו לעשות את המעשה הזה בדיוק . 
טרמלט לחוץ ומבוהל , היא לגמרי שולטת בעצמה . 
לא קשה לראות מי מבני הזוג הזה לובש את המכנסיים . 
את חושבת שטרמלט משקר ? " 
" לא , המפקד , אבל ייתכן בהחלט שהיא משקרת . 
כלומר , כל הסיפור שלה על האירוסים – אבא ' לה אוהב אותי , אבא ' לה רוצה שהילדונת שלו תהיה מאושרת – זה נשמע לך כמו הנייתן אוליבר שאנחנו מכירים ? " 
" אנחנו לא מכירים אותו , קייט . 
אנחנו יודעים רק את מה ששמענו מאנשים אחרים . 
" כל העסק הזה של האירוסים נשמע לי מוזר מלכתחילה . 
ראשית , לא הבנתי מדוע הם לא ניגשו לדבר עם אוליבר ביחד , מדוע טרמלט נזהר כל - כך לא להיתקל בו אחרי שהיא בישרה לו את החדשות . 
אחר - כך חשבתי שבעצם זה לא כל - כך מוזר . 
אולי מירנדה רצתה לדבר עם אביה לבדה , להסביר את רגשותיה , להציג את תוכניותיהם לעתיד . 
ואם הוא השתולל , אולי היא החליטה לא לספר על כך לטרמלט . 
אולי היא שיקרה לו ואמרה שאוליבר קיבל בשמחה את הבשורה על נישואיהם . 
היא הרהרה רגע והוסיפה , " אבל לא היה טעם לנהוג כך , כי האמת הייתה מתבררת לו ממילא כשהיה מגיע לעבודה בבוקר . 
אבא ' לה כבר היה מודיע לו . 
" כן , זה נכון . 
אלא אם כן יכלה מירנדה להיות בטוחה שאבא ' לה לא יהיה שם בבוקר כדי להודיע . 
8 
בארבע אחר הצהריים קיבלו דלגליש ואנשי צוותו את המפתחות שלהם , כולל את מפתח הכניסה הצדדית לקומב האוז , ונכנסו למגורים שהוקצו להם : דלגליש לסיל קוטג' וקייט ובנטון לשתי דירות סמוכות בבניין האורוות . 
דלגליש החליט להפקיד את חקירת אמילי הולקומב בידיהם של קייט ובנטון , לפחות בשלב הראשון . 
כשריד האחרון של משפחתה וכתושבת הקבע הוותיקה מכולם , היא יכלה מן הסתם לספר לו על שאר תושבי האי יותר מכל אחד אחר , ומלבד זאת , הוא השתוקק לדבר איתה . 
אבל השיחה איתה יכולה לחכות למועד שבו הוא ינווט אותה , לא היא . 
בינתיים , היה חשוב להבהיר לכל החשודים שקייט ובנטון הם חלק מהצוות שלו . 
הוא חזר למשרד כדי לסגור כמה עניינים מנהליים והופתע במקצת לגלות שמייקרופט לא נראה מודאג כלל מהעובדה שד"ר שפיידל טרם אותר . 
אבל ייתכן שהתנהגותו זו הייתה תולדה של מדיניות רבת שנים לפיה אין להפריע את מנוחת האורחים . 
ד"ר שפיידל היה על האי בזמן הרצח ; במוקדם או במאוחר הוא יצטרך לצאת מהבידוד שכפה על עצמו . 
בהגיעו היה מייקרופט לבדו במשרד , אבל כמעט מיד נפתחה הדלת ואדריאן בויד שרבב את ראשו בפתח . 
" דוקטור שפיידל הגיע . 
כשטלפנת אליו הוא ישן , לא טייל , ואת ההודעה שמע רק אחרי שלוש . 
" תכניס אותו , בבקשה , אדריאן . 
הוא כבר שמע על נייתן אוליבר ? " 
" אני חושב שלא . 
פגשתי אותו כשנכנס בדלת האחורית ולא אמרתי לו כלום . 
" טוב . 
תואיל בטובך לבקש ממרת פלנקט שתכין לנו תה , נרצה לקבל אותו בעוד עשר דקות . 
איפה דוקטור שפיידל עכשיו ? " 
" באולם הכניסה , יושב על ספסל העץ . 
הוא לא נראה כל - כך טוב . 
" היינו באים אליו אילו רק ביקש . 
מדוע הוא לא הזמין את הטרקטורון ? 
ההליכה ברגל משירווֹטר קוטג' קצת ארוכה מדי בשבילו . 
" שאלתי אותו על כך . 
הוא חשב שההליכה תשפר את הרגשתו . 
" תגיד לו שאהיה אסיר תודה אם יואיל להקדיש לנו מעט מזמנו . 
זה לא ייקח יותר מכמה דקות . 
מייקרופט הסתכל על דלגליש . 
" הוא הגיע רק ביום רביעי וזהו ביקורו הראשון כאן . 
אני מסופק אם יוכל יתרום לך משהו מועיל . 
בויד נעלם . 
הם המתינו בשתיקה . 
הדלת נפתחה שוב ובויד אמר , כמכריז רשמית על בואו של אורח חשוב , " דוקטור שפיידל . 
דלגליש ומייקרופט קמו על רגליהם . 
ד"ר שפיידל שמבטו היה נעוץ בדלגליש , נראה מבולבל קמעה , כאילו תהה אם הוא אמור להכיר את האיש העומד לפניו . 
מייקרופט דחה את עריכת ההיכרות . 
כאילו הרגיש שישיבה מאחורי שולחן הכתיבה תשדר רשמיות מיותרת , אולי אף מרתיעה במקצת , הזמין את שפיידל לשבת באחת הכורסאות העומדות לפני האח הלא - מבוערת ואחר התיישב מולו . 
האיש אכן נראה חולה . 
פניו הנאות , הנושאות ארשת מובהקת של שררה , היו סמוקות ומיוזעות ואגלי זיעה תפחו על מצחו כמו מורסות . 
ייתכן שלבושו לא הלם את מזג האוויר הנאה . 
המכנסיים העבים , סוודר הצמר בעל הצווארון המגולגל , מקטורן העור והצעיף , התאימו לחורף יותר מאשר ליום סתווי חמים כמו היום הזה . 
דלגליש סובב אליו את כיסאו אבל המתין עד שיוצג בפני האורח לפני שהתיישב . 
מייקרופט אמר , " זהו תת - ניצב דלגליש , קצין משטרה מהניו - סקוטלנד - יארד . 
הוא נמצא כאן מפני שקרתה לנו טרגדיה . 
רק משום כך הרשיתי לעצמי להטריד אותך . 
אני מצטער להודיע לך שנייתן אוליבר מת . 
הבוקר בשעה עשר מצאנו את גופתו תלויה על המעקה בקומה העליונה של המגדלור . 
למרבה המבוכה , תגובתו של שפיידל הייתה בלתי מובנת . 
הוא קם מכיסאו ולחץ את ידו של דלגליש . 
למרות פניו הסמוקות הייתה ידו קרה ולחה להפתיע . 
לאחר מכן חזר לשבת , שחרר באיטיות את הצעיף הכרוך סביב צווארו ונראה כשוקל בדעתו את התשובה המתאימה ביותר . 
לבסוף אמר , ברמז קל שבקלים של מבטא גרמני , " זו אכן טרגדיה למשפחתו , לידידיו ולספרות בכללותה . 
בגרמניה העריכו אותו מאוד , בפרט את ספריו מתקופת הביניים . 
אתה רוצה לומר לי שהוא איבד את עצמו לדעת ? " 
מייקרופט העיף מבט לעבר דלגליש והניח לו לענות . 
" כך זה נראה לכאורה , אבל ישנם סימנים אחדים המעוררים סימני שאלה . 
מובן מאליו שרצוי ללבן את השאלות הללו וטובה שעה אחת קודם , לפני שהחדשות יתפרסמו בכל הארץ . 
מייקרופט התפרץ לדבריו . 
" העלמת העובדות כלל אינה באה בחשבון . 
מוות כגון זה מעורר עניין וצער בינלאומיים . 
הקרן מקווה שאם העובדות במלואן יתבררו בהקדם , החיים על האי הזה לא ישובשו לזמן ממושך מדי . 
הוא השתתק ולרגע נראה כאילו התחרט על דבריו . 
" מובן מאליו שהטרגדיה הזאת משבשת לא רק את החיים על האי קומב , אבל לטובת כולם , כולל משפחתו של מר אוליבר , עדיף שהעובדות יתבררו מהר ככל האפשר כדי למנוע הפצה של שמועות זדוניות ושל הנחות לא מבוססות . 
" אני שואל את כל מי שנמצא על האי אם ראה את מר אוליבר אתמול בשעה כלשהי אחרי ארוחת הערב , ובמיוחד היום , מוקדם בבוקר , " אמר דלגליש . 
" חשוב לי לקבל מושג על הלך רוחו בשעות שקדמו למותו ובמידת האפשר , לברר מתי הוא מת . 
תשובתו של שפיידל נקטעה בהתקף שיעול קשה . 
כשנרגע השפיל את עיניו אל ידיו המוטלות שלובות בחיקו ולמשך שניות מספר נראה כשקוע בהרהורים . 
השתיקה נראתה ממושכת מדי . 
קשה להאמין , חשב דלגליש , שהוא המום מצער על מותו של אדם שאינו מתיימר להכירו באופן אישי . 
תגובתו הראשונה לחדשות הייתה של מילות השתתפות שגרתיות , שנאמרו בלי רגש רב . 
גם לא ייתכן ששאלתו היחידה של דלגליש מצריכה מחשבה כה רבה . 
הוא תהה אם האיש אינו חולה במחלה קשה . 
ניכר שהשיעול הכאיב לו . 
הוא השתעל שוב לתוך ממחטתו , הפעם זמן ממושך יותר . 
אולי השתיקה לא הייתה אלא מאמץ לכבוש את השיעול . 
לבסוף הרים את מבטו ואמר , " אנא סלחו לי , השיעול הזה מטריד מאוד . 
התחלתי להרגיש לא טוב על הספינה שהביאה אותי לכאן , אבל לא הרגשתי רע עד כדי כך שאבטל את הביקור . 
אין לי שום דבר שקצת מנוחה ואוויר צח אינם יכולים לרפא . 
עוד אצטער על כך שהייתי פגע רע והבאתי את השפעת לאי . 
" אם אתה מעדיף לדבר איתי אחר - כך ... " אמר דלגליש . 
" לא , לא . 
חשוב שנדבר עכשיו . 
נדמה לי שאני יכול לסייע בעניין שעת המוות . 
בנוגע להלך רוחו , על כך איני יודע דבר . 
לא הכרתי את נייתן אוליבר באופן אישי , ולא אתיימר להבין את האיש מעבר להבנתי אותו כסופר . 
באשר לשעת המוות , בזה אני יכול לעזור . 
קבעתי להיפגש איתו במגדלור , הבוקר בשעה שמונה . 
היה לי לילה קשה עם חום נמוך ואיחרתי לצאת מהבית . 
הגעתי למגדלור שש דקות אחרי שמונה . 
לא יכולתי להיכנס פנימה , כי הדלת הייתה נעולה . 
" איך הגעת למגדלור , דוקטור שפיידל ? 
הזמנת את הטרקטורון ? " 
" לא , הלכתי ברגל . 
אחרי שעברתי את הקוטג' הקרוב אליי ביותר – אטלנטיק , נדמה לי – ירדתי למטה והלכתי בשביל של הצוק התחתון עד שבמרחק של כעשרים מטרים מהמגדלור הוא נעשה בלתי - עביר . 
קיוויתי להגיע לשם באין רואה . 
" ראית מישהו ? " 
" לא ראיתי אף אחד , בדרך לשם או בדרך חזרה . 
השתררה שתיקה . 
בלי שיאיצו בו , המשיך שפיידל , " הסתכלתי בשעוני כשהגעתי לדלת המגדלור . 
אמנם איחרתי בשש דקות , אבל ציפיתי שמר אוליבר ימתין לי ליד הדלת או בתוך המגדלור . 
על כל פנים , כפי שכבר אמרתי , הדלת הייתה נעולה . 
מייקרופט הסתכל על דלגליש . 
" מישהו נעל אותה מבפנים . 
כפי שהסברתי למר דלגליש , היה לנו מפתח אבל הוא אבד לפני מספר שנים . 
" שמעת את נקישת הבריחים ? " שאל דלגליש . 
" לא שמעתי כלום . 
דפקתי על הדלת בכל כוחי , אבל לא הייתה שום תשובה . 
" הלכת סביב המגדלור ? " 
" לא עלה על דעתי לעשות את זה . 
ממילא לא היה בכך שום טעם . 
בהתחלה חשבתי שמר אוליבר הגיע וכשמצא את המגדלור נעול , הלך להביא את המפתח . 
האפשרויות האחרות היו שהוא כלל לא התכוון להיפגש איתי או שההודעה שלי לא הגיעה אליו . 
" איך נקבעה הפגישה ביניכם ? " שאל דלגליש . 
" הייתי נדבר עם מר אוליבר בעצמי , אילו הייתי מרגיש די טוב לבוא לארוחת הערב . 
נאמר לי שהוא עתיד להשתתף בה . 
במקום זה כתבתי פתק . 
כשהבחורה הצעירה הגיעה עם המרק ועם הוויסקי שלי , ביקשתי ממנה שתמסור אותו בשבילי . 
היא נהגה בטרקטורון וכיוון שעמדתי בפתח הדלת , ראיתי שהיא מניחה את המעטפה בתיק העור שכתוב עליו דואר התלוי מעל לוח המחוונים . 
היא הבטיחה לגשת לפרגרין קוטג' ולמסור אותה למר אוליבר . 
דלגליש לא ציין ששום פתק לא נמצא על הגופה . 
הוא אמר , " האם ביקשת בפתק שישמור את דבר הפגישה בסוד ? " 
שפיידל חייך חיוך מר שנקטע בהתקף שיעול נוסף , קצר יותר . 
הוא אמר , " לא כתבתי ' נא לשרוף או לבלוע את הפתק אחרי הקריאה . 
שום דבר ילדותי מהסוג הזה . 
פשוט כתבתי שאני מבקש לשוחח איתו בעניין פרטי החשוב לשנינו . 
" אתה זוכר את המילים המדויקות ? " שאל דלגליש . 
" בוודאי . 
כתבתי אותו אתמול , לפני שהבחורה הצעירה – מילי , אם אינני טועה ? 
– באה עם מצרכי המזון שהזמנתי . 
עברו מאז פחות מעשרים וארבע שעות . 
השתמשתי בסתם גיליון נייר לבן ורשמתי בראשו את השם ואת מספר הטלפון של הקוטג' שלי , וכן את השעה והתאריך . 
כתבתי שאני מצטער להטריד אותו אבל אני מבקש לשוחח עמו בארבע עיניים על עניין בעל חשיבות רבה עבורי , העשוי לעניין גם אותו . 
אשמח אם יהיה מוכן להיפגש איתי במגדלור מחר בבוקר בשעה שמונה . 
במקרה ששעה זו אינה מתאימה , אודה לו אם יטלפן אליי לשירווטר קוטג' כדי לקבוע מועד אחר . 
" האם השעה – שמונה בבוקר – נכתבה במילים או בספרות ? " 
" במילים . 
כשמצאתי את המגדלור נעול , עלה בדעתי שהבחורה הצעירה שכחה למסור את הפתק , אבל לא הייתי מודאג במיוחד , ידעתי שהוא לא יצליח להתחמק ממני . 
אף - על - פי שהמשפט נאמר כלאחר יד , הוא עדיין היה בלתי צפוי , ולדעתו של דלגליש אולי גם רב משמעות . 
שוב השתררה שתיקה . 
הוא שאל , " המעטפה הייתה חתומה ? " 
" לא , היא לא הייתה חתומה , אבל הדש האחורי היה תחוב פנימה . 
בדרך - כלל איני נוהג לסגור מעטפות שנמסרות ביד . 
אתם לא הייתם נוהגים כמוני ? 
מובן מאליו שכך יכולים לקרוא את הפתק , אבל מעולם לא עלה על דעתי שמישהו יעשה את זה . 
ובכל מקרה , מה שהיה חסוי זה העניין שעליו רציתי לשוחח איתו , לא עצם הפגישה . 
" ומה קרה אחר - כך ? " דלגליש דיבר ברוך כאילו חקר ילד פגיע . 
" החלטתי לגשת לראות אם מר אוליבר נמצא בקוטג' שלו . 
כשהגעתי לאי שאלתי את סוכנת הבית היכן הוא מתאכסן . 
התחלתי אפוא ללכת לשם ואז שיניתי את דעתי . 
הרגשתי לא טוב והחלטתי שכדאי לדחות את הפגישה שעשויה להיות קשה , עד שהרגשתי תשתפר . 
שום דבר לא בער לי . 
וכפי שכבר אמרתי , לא היו לו אפשרויות רבות להתחמק ממפגש איתי . 
אבל החלטתי לחזור לקוטג' שלי דרך המגדלור ולבדוק בפעם האחרונה . 
הפעם הדלת הייתה פתוחה במקצת . 
פתחתי אותה לרווחה , עליתי קומה אחת וקראתי בשמו . 
לא הייתה שום תשובה . 
" עלית עד לקומה העליונה של המגדלור ? " 
" לא היה טעם , והתחלתי להתעייף . 
השיעול התחיל להציק לי . 
הבנתי שגם כך כבר הלכתי רחוק מדי . 
עכשיו , חשב דלגליש , הגיע הזמן לשאלה הגורלית . 
הוא חכך בדעתו באילו מילים להשתמש . 
לשאול את שפיידל אם הבחין במשהו שונה מהרגיל בקומת הקרקע יהיה חסר תועלת , כיוון שנכנס לשם בפעם הראשונה . 
יהיה צורך לשאול אותו ישירות , למרות הסכנה שזו תהיה שאלה מנחה . 
" שמת לב לחבלי הטיפוס התלויים על הקיר , סמוך לדלת ? " 
" כן , שמתי לב אליהם , " ענה שפיידל . 
" מתחתיהם עמדה תיבה גדולה מעץ . 
הנחתי שמוחזק בה ציוד טיפוס נוסף . 
" שמת לב כמה חבלים היו תלויים על הקיר ? " 
" חמישה , " אמר שפיידל . 
על הוו הרחוק מהדלת לא היה חבל . 
" אתה בטוח בזה , ד"ר שפיידל ? " 
" אני בטוח . 
אני נוטה להבחין בפרטים כאלה . 
יתר על כן , טיפסתי קצת על צוקים בצעירותי ועניין אותי לראות שישנם אמצעי טיפוס על האי הזה . 
לאחר מכן סגרתי את הדלת והלכתי חזרה לקוטג' שלי דרך שדה הבור – המסלול הקל ביותר , כמובן , שחסך לי את הירידה המפרכת לצוק התחתון . 
" זאת אומרת שלא הקפת את המגדלור ? " 
השיעול הטורדני והחום הגבוה לא נטלו מד"ר שפיידל את בינתו . 
הוא אמר בנימה תוקפנית במקצת , " אני מניח שאילו עשיתי את זה , תת - ניצב , הייתי מבחין בגופה התלויה , אפילו בערפל שהיה הבוקר . 
לא הקפתי את המגדלור , לא הסתכלתי למעלה ולא ראיתי אותו . 
" על מה רצית לשוחח עם מר אוליבר בארבע עיניים ? " שאל דלגליש בשקט . 
" אני מצטער אם השאלה נראית לך חטטנית , אבל אתה מבין בלי ספק שאני צריך לדעת . 
שפיידל שתק לרגע ואחר אמר , " על עניין משפחתי לחלוטין . 
אין לו שום קשר למותו , תת - ניצב . 
אני יכול להבטיח לך את זה . 
לכל חשוד אחר – ושפיידל היה בחזקת חשוד , כמו כל אדם אחר באי – היה דלגליש מזכיר את החובה לשתף פעולה בחקירת רצח , אבל שפיידל לא היה זקוק לתזכורת . 
דלגליש המתין עד שהאיש מחה את הזיעה ממצחו ונראה כאוזר את כוחותיו . 
דלגליש הציץ לעברו של מייקרופט ואחר אמר , " אם אתה מרגיש שאינך מסוגל להמשיך , נוכל לדבר אחר - כך . 
עושה רושם שיש לך חום . 
כידוע לך , יש רופא על האי . 
אולי כדאי שתיגש לראות את גאי סטוולי . 
הוא לא אמר שהמשך החקירה אינו דחוף . 
הוא היה דחוף , בעיקר אם ד"ר שפיידל ייכנס לחדר החולים , כפי שסביר להניח . 
עם זאת , לא היה לו נוח ללחוץ על אדם חולה , והוא עלול לסכן את החקירה , אם ימשיך בה למרות היותו של שפיידל בלתי כשיר בעליל . 
קולו של שפיידל היה חסר סבלנות במקצת . 
" אני בסדר גמור . 
זה לא יותר משיעול מלווה בחום נמוך . 
הייתי מעדיף להמשיך . 
אבל קודם יש לי שאלה אחת , ברשותך . 
אם אני מבין נכון , התשאול הזה הופך מעתה להיות חקירת רצח ? " 
" זאת תמיד אחת האפשרויות , " אמר דלגליש , " אבל עד שאקבל את הדוח הפתולוגי , אני מתייחס לזה כאל מוות בנסיבות חשודות . 
" מוטב אפוא שאענה על השאלה שלך . 
האם אוכל לקבל כוס מים , בבקשה ? " 
מייקרופט ניגש אל כד המים שעמד על השולחן הצדדי כשנשמעה נקישה בדלת ומיד אחריה נכנסה מרת פלנקט , מסיעה עגלה קטנה עם שלושה ספלים , קומקום תה , קנקן חלב ומִסכֶּרֶת . 
" תודה , " אמר מייקרופט . 
" אני חושב שאנחנו צריכים גם כד מים טריים , קרים מאוד , אם אפשר . 
הם המתינו בעת שמייקרופט מזג לעצמו תה . 
שפיידל נענע את ראשו לשלילה וכמוהו עשה גם דלגליש . 
אחרי המתנה קצרה חזרה מרת פלנקט עם כד מים וכוס . 
היא אמרה , " הם קרים מאוד . 
אתה רוצה שאמזוג לך ? " 
שפיידל קם על רגליו והיא הושיטה לו את הכוס . 
הם הודו לה בניד ראש קצר והיא הניחה את הכד על העגלה ואמרה , " אתה נראה לא טוב , דוקטור . 
אני חושבת שהמיטה היא המקום הכי מתאים בשבילך . 
שפיידל התיישב שוב , לגם מהמים בצימאון ואמר , " כך יותר טוב . 
הסיפור שלי לא יארך זמן רב . 
הוא המתין עד שמרת פלנקט יצאה מהחדר ואז הניח את כוסו . 
" כפי שאמרתי , מדובר בעניין משפחתי וקיוויתי שהוא יישאר חסוי . 
אבי מת באי הזה בנסיבות שמשפחתי מעולם לא ביררה עד תומן . 
הסיבה לכך הייתה שנישואיהם של הורי התחילו להתפרק עוד לפני שנולדתי . 
אמי הייתה בת למשפחה מיוחסת של אנשי צבא פרוסים ונישואיה עם אבי נחשבו לזיווג לא מוצלח . 
בתקופת המלחמה הוא היה מוצב עם כוחות הכיבוש בגֶרנזי שבאיי התעלה . 
דבר זה כשלעצמו פגע בגאוותה של משפחת אמי , שהייתה מעדיפה יחידה מובחרת יותר ותפקיד חשוב יותר . 
לפי השמועה , הוא ושני קצינים נוספים יצאו לסיור באי הזה אחרי שנודע על פינוי תושביו . 
אין לי מושג מדוע עשו את זה או אם הפעולה קיבלה אישור של מפקדם . 
אני מניח שלא . 
על כל פנים , איש משלושתם לא חזר . 
אחרי חקירה שחשפה את ההרפתקה שלהם , הניחו כולם שהשלושה טבעו בים . 
המשפחה הייתה מרוצה מכך שלכל הפחות , הנישואים הללו לא הסתיימו בחרפה או בגירושים , שלהם התנגדו בכל תוקף , אלא במוות בשירות פעיל , שהיה מכובד דיו אם כי לא עטור תהילה כיאה למסורת המשפחתית . 
" בילדותי סופר לי רק מעט מאוד על אבי , וכדרכם של ילדים , חייתי תחת הרושם ששאלות בעניין זה לא תתקבלנה בברכה . 
אחרי מות אשתי הראשונה נישאתי שוב ועכשיו יש לי בן שלא מכבר מלאו לו שתים - עשרה . 
הוא שואל כל מיני שאלות על סבו ואני חושב שמכעיסה אותו העובדה שפרטים כה רבים מחייו אינם מתועדים וקיים סביבם קשר של שתיקה , כאילו צריך להתבייש בהם . 
הבטחתי לו שאנסה לגלות מה קרה . 
המקורות הרשמיים לא עזרו הרבה . 
לפי הרשום בתיקים , שלושת הצעירים שנעדרו מיחידתם בלי רשות , הפליגו בסירת מפרש בת תשעה מטרים עם מנוע עזר . 
הם לא חזרו והוכרזו נעדרים , בהנחה שטבעו בים . 
הצלחה גדולה יותר הייתה לי כשאיתרתי קצין מיחידתו של אבי . 
הוא סיפר שאבי גילה לו את תוכניתו אחרי שהשביע אותו לשמור סוד . 
הוא אמר שאבי וחבריו ליחידה התכוונו להניף את הדגל הגרמני באי קטן מול חופי קורנוול , כנראה כדי להוכיח שהדבר בר ביצוע . 
קומב היה האי היחיד שבא בחשבון , לכן בחרתי להתחיל בו את חקירתי . 
בשנה שעברה באתי לקורנוול , אבל לא לקומב . 
נפגשתי עם דייג בגמלאות , בן למעלה משמונים , שממנו שאבתי קצת מידע , אבל זה לא היה קל . 
אנשים התייחסו אליי בחשדנות , כאילו אנו עדיין במלחמה . 
ולאור האובססיה הלאומית שלכם בכל הנוגע להיסטוריה שלנו בעת החדשה , ובמיוחד בתקופת היטלר , אני מרגיש לפעמים שזה אכן כך . 
היה שמץ של מרירות בקולו . 
" לא תוציא הרבה מאנשי קורנוול אם תשאל אותם על האי קומב , " אמר מייקרופט . 
" למקום הזה יש היסטוריה ארוכה ולא מפוארת . 
זיכרונות העבר הם חלק מהפולקלור המקומי , ולא עוזרת גם העובדה שהאי נמצא בבעלות פרטית ותיירים אינם רשאים לבקר בו . 
" קיבלתי מספיק מידע כדי שהביקור ישתלם לי , " אמר שפיידל . 
" ידעתי שנייתן אוליבר נולד כאן ומבקר באי אחת לרבעון . 
הוא גילה את העובדות האלו בכתבה שהתפרסמה באפריל 2003 . 
העיתונות עשתה אז רעש גדול סביב ילדותו בקורנוול . 
" אבל הוא היה רק ילד כשהמלחמה פרצה , " אמר מייקרופט . 
" איך היה יכול לעזור לך ? " 
" הוא היה בן ארבע ב - 1940 . 
קיוויתי שהוא זוכר משהו . 
וגם אם לא , אולי הוא שמע מאביו על מה שקרה כאן בזמן הפינוי . 
המודיע שלי סיפר לי שאוליבר האב היה בין האחרונים שעזבו . 
" מדוע בחרת להיפגש איתו דווקא במגדלור ? " שאל דלגליש . 
" מן הסתם לא הייתה חסרה פרטיות במקומות אחרים באי . 
למה לא הצעת שתיפגשו בקוטג' שלך ? " 
הוא חש עכשיו בשינוי , דק מן הדק אך לא ניתן לטעות בו , בתגובתו של ד"ר שפיידל . 
הוא לא אהב את השאלה . 
" מאז ומתמיד התעניינתי במגדלורים . 
זה מעין תחביב אצלי . 
חשבתי שמר אוליבר יוכל להיות לי לעזר כשאבקר במגדלור הזה . 
מדוע לא פנה אל מייקרופט או אל יאגו ? 
חשב דלגליש . 
בקול אמר , " אתה מכיר אפוא את ההיסטוריה שלו ויודע שהוא העתק של מגדלור ישן מפורסם יותר שג'ון וילקס , בונה המגדלור הזה , הקים באדיסטון ? " 
" כן , אני יודע . 
קולו של שפיידל נחלש פתאום , והטיפות שכיסו את מצחו התמזגו והפכו לפלגי זיעה שניגרו עכשיו על פניו עד שהן נראו כנמסות . 
" היית לנו לעזר רב , בייחוד בקביעת שעת המוות , " אמר דלגליש . 
" אני מבקש לעבור איתך שוב על התזמון כדי לוודא אותו סופית . 
מתי בדיוק הגעת למגדלור בפעם הראשונה ? " 
" כפי שאמרתי , הגעתי קצת באיחור , לכן הסתכלתי בשעוני . 
השעה הייתה שמונה ושש דקות . 
" והדלת הייתה מוגפת ? " 
" אני מניח . 
לא יכולתי להיכנס פנימה ואיש לא שמע אותי . 
" וחזרת אליו שוב , מתי ? " 
" כעבור עשרים דקות בערך . 
להערכתי , זה הזמן שההליכה נמשכה , לא הסתכלתי בשעון . 
" אז בשמונה וחצי הדלת הייתה פתוחה ? " 
" במקצת , כן . 
" ובמשך כל הזמן הזה , ראית מישהו , ליד המגדלור או בדרך שבה הלכת ? " 
" לא ראיתי נפש חיה . 
הוא נשא את ידו אל ראשו ועצם את עיניו . 
" תודה , " אמר דלגליש . 
" נפסיק עכשיו . 
" אני מציע שתיתן לדוקטור סטוולי לבדוק אותך . 
חדר החולים יכול להתאים לך עכשיו יותר משירווטר קוטג' , " אמר מייקרופט . 
כאילו כדי להזים את הדברים שנאמרו לו , קם שפיידל על רגליו . 
הוא מעד ודלגליש שחש לעזרתו הצליח לתמוך בו ולהושיב אותו בחזרה בכיסאו . 
" אני בסדר , " אמר שפיידל . 
" זה סתם שיעול וחום נמוך . 
יש לי רגישות לזיהומים בחזה . 
אני מעדיף לחזור עכשיו לקוטג' שלי . 
אם אוכל לקבל את הטרקטורון , אולי תת - ניצב דלגליש יסכים להסיע אותי לשם . 
הבקשה הייתה בלתי צפויה ; דלגליש יכול לראות שהיא הפתיעה את מייקרופט . 
היא הפתיעה גם אותו , אבל הוא אמר , " ברצון רב . 
הוא הסתכל אל מייקרופט . 
" איפה הטרקטורון ? " 
" ליד הדלת האחורית . 
אתה מסוגל ללכת , דוקטור שפיידל ? " 
" מסוגל בהחלט , תודה . 
ואכן , נראה שכוחותיו שבו אליו והוא ודלגליש ירדו יחד במעלית . 
בחלל הצר הגיע אליו הבל פיו של שפיידל , שהיה חם וריחו רע . 
הטרקטורון חנה בירכתי החצר הקדמית והם נסעו יחד בדממה , תחילה על הדרך המשובשת ואחר - כך היטלטלו באיטיות על פני שדה הבור המכוסה שיחים . 
דלגליש רצה לשאול משהו , אבל חושיו אמרו לו שהשעה אינה כשרה לכך . 
בשירווֹטר קוטג' עזר דלגליש לשפיידל להיכנס לחדר האורחים ותמך בו עד שצנח לתוך כיסא . 
הוא שאל , " אתה בטוח שתהיה בסדר ? " 
" בטוח בהחלט , תודה . 
ותודה על העזרה , תת - ניצב . 
אני רוצה לשאול אותך שתי שאלות . 
ראשית , האם נייתן אוליבר השאיר מכתב ? " 
" אם השאיר , לא מצאנו אותו . 
והשאלה השנייה ? " 
" אתה סבור שהוא נרצח ? " 
" כן , " אמר דלגליש . 
" אני סבור כך . 
" תודה , זה כל מה שרציתי לדעת . 
הוא קם . 
דלגליש עשה תנועה כמבקש לעזור לו לעלות במדרגות , אבל שפיידל נאחז במעקה ודחה את הצעת העזרה . 
" אני יכול להסתדר בעצמי , תודה . 
זה שום דבר ששנת לילה טובה לא תוכל לרפא . 
דלגליש המתין עד ששפיידל הגיע בשלום לחדר השינה שלו ואז סגר אחריו את דלת הקוטג' ונהג חזרה לקומב האוז . 
בשובו למשרד , לקח מידו של מייקרופט את ספל התה שהציע לו והתיישב בכיסא שליד האח . 
הוא אמר , " שפיידל אינו יודע דבר על מגדלורים . 
השם ג'ון וילקס הוא המצאה שלי . 
שום איש בשם זה לא בנה את המגדלור שלכם או את זה שבאדיסטון . 
מייקרופט התיישב בכיסא מולו , מחזיק ספל תה בידו . 
הוא בחש את התה שקוע בהרהורים ולבסוף אמר בלי להביט בדלגליש , " אני מבין שהרשית לי להיות נוכח בחקירה רק מפני שדוקטור שפיידל הוא אורח וכנציג הקרן אני אחראי לשלומו . 
אני מבין גם שאם מדובר ברצח , אני חשוד כמו כל אחד אחר . 
אתה לא חייב לספר לי שום דבר , אבל אני רוצה לומר לך משהו . 
הייתה לי הרגשה שהוא דובר אמת . 
" אם לא דיבר אמת , העובדה שחקרתי אותו בזמן שלא היה כשיר מבחינה פיזית , כפי שיוכל לטעון , עלולה להיות בעייתית . 
" אבל הוא התעקש להמשיך . 
שנינו שאלנו אותו אם אינו רוצה להפסיק . 
אף אחד לא כפה עליו שום דבר . 
למי יכולה להיות בעיה עם זה ? " 
" לתביעה , " אמר דלגליש . 
" ההגנה יכולה לטעון שהוא היה חולה מכדי להיחקר או לדעת מה הוא אומר . 
" אבל הוא לא אמר דבר שיכול לשפוך אור על מותו של אוליבר . 
הכול קשור לעבר , לדברים עצובים שקרו מזמן , לקרבות שהתחוללו לפני שנים רבות . 
דלגליש לא ענה . 
הוא הצטער שמייקרופט היה נוכח בחקירה . 
היה קשה לסלק אותו ממשרדו או לבקש מאדם חולה בעליל לעבור לסיל קוטג' . 
אבל אם שפיידל אמר את האמת , הייתה עכשיו ברשותו הוכחה רבת חשיבות לשעת המוות , שאותה היה מעדיף לשמור לעצמו ולאנשי צוותו . 
אוליבר מת הבוקר בין השעות שבע ארבעים וחמש לשמונה ורבע . 
בעת ששפיידל הגיע למגדלור בפעם הראשונה , היה רוצחו של אוליבר במקום כלשהו מאחורי הדלת המוגפת והגופה כבר יכלה להתנדנד לאיטה כנגד הקיר הפונה אל הים . 
9 
דלגליש שאל את מייקרופט אם יוכל להמשיך להשתמש במשרדו גם לחקירתה של מילי . 
הוא חשב שתיבהל פחות אם תתבקש לבוא לשם במקום לסיל קוטג' , ומן הסתם גם תגיע מהר יותר . 
מייקרופט הסכים והוסיף , " הייתי רוצה להיות נוכח בחקירה , אם אינך מתנגד . 
אולי גם מרת ברברידג' תוכל להצטרף אלינו . 
היא משפיעה על מילי יותר מכל אדם אחר . 
מלבד זאת , טוב שתהיה עוד אישה נוכחת בחקירה , כלומר אישה שאינה שוטרת . 
" למילי כבר מלאו שמונה - עשרה , נכון ? 
היא לא קטינה , אבל אם אתה חושב שהיא זקוקה להגנה ... " אמר דלגליש . 
" לא זה העניין , " נחפז מייקרופט להבהיר . 
" אני פשוט מרגיש אחראי לכך שקיבלנו אותה לעבודה . 
זאת הייתה טעות , כנראה , אבל עכשיו היא עובדת כאן והיא הסתבכה בעסק הזה וכמובן קיבלה הלם כשראתה במו עיניה את גופתו של אוליבר . 
אני לא יכול להפסיק לחשוב עליה כעל ילדה . 
דלגליש הרגיש שאינו יכול לאסור על מייקרופט את הכניסה למשרדו . 
הוא היה מסופק אם מילי תהיה מרוצה מנוכחותה של מרת ברברידג' , אבל סוכנת הבית נראתה אישה נבונה והיא תדע , כך קיווה , מתי לשתוק . 
דלגליש זימן את קייט ואת בנטון - סמית במכשיר הקשר . 
יחד עם מייקרופט ועם מרת ברברידג , מילי תעמוד מול חמישה אנשים – יותר מהרצוי , אבל לא הייתה לו כל כוונה לוותר על קייט ועל בנטון . 
עדותה של מילי עתידה להיות רבת חשיבות . 
" אם כך , צלצל למרת ברברידג' ותגיד לה שתואיל בטובה למצוא את מילי ולהביא אותה הנה , " אמר . 
מייקרופט נראה נבוך מכך שהשיג את שלו בקלות כה רבה . 
הוא הרים את השפופרת וטלפן למרת ברברידג' . 
לאחר מכן סקר את משרדו בקימוט מצח והתחיל לסדר בחצי גורן את הכיסאות שצירף לשתי הכורסאות הניצבות לפני האח . 
כוונתו הייתה בלי ספק ליצור אווירה של חוסר רשמיות נינוחה , אבל כיוון ששום אש לא בערה באח , נראה שהסידור הזה החטיא את מטרתו . 
מרת ברברידג' ומילי הגיעו רק כעבור עשר דקות . 
דלגליש תהה אם הן רבו בדרך . 
שפתיה של מרת ברברידג' היו קפוצות ושני כתמים אדומים בערו על לחייה . 
ארשת פניה של מילי הייתה קלה יותר לפענוח . 
הבעתה השתנתה מהפתעה למראה השינויים שנעשו במשרד לזהירות ערמומית , ברצף של שחקנית הנבחנת לתפקיד ראשי באופרת סבון . 
דלגליש הורה לה לשבת באחת הכורסאות והושיב את קייט בדיוק מולה , כשהוא עצמו יושב לימינה של קייט . 
מרת ברברידג' התיישבה ליד מילי ובנטון ומייקרופט תפסו את שני הכיסאות הנותרים . 
דלגליש פתח בלי הקדמות יתרות . 
" מילי , דוקטור שפיידל סיפר לנו שאתמול אחר הצהריים הוא נתן לך מעטפה וביקש שתמסרי אותה למר אוליבר . 
זה נכון ? " 
" יכול להיות . 
מרת ברברידג' התפרצה לשיחה . 
" מילי , אל תהיי מגוחכת . 
ואל תבזבזי סתם זמן . 
או שהוא נתן לך או שהוא לא נתן . 
" טוב , בסדר . 
הוא נתן לי פתק . 
ואז היא התפרצה , " בשביל מה אני צריכה כאן את אדון מייקרופט ואת גברת ברברידג' ? 
אני כבר לא קטינה ! " 
ההליך הפלילי לילדים ונוער לא היה זר לה אפוא . 
דלגליש לא הופתע אבל לא היה לו שום רצון להתעסק עם עבירות ישנות וכנראה גם פעוטות . 
הוא אמר , " מילי , אנחנו לא מאשימים אותך בשום דבר . 
אף אחד לא טוען שעשית משהו רע . 
אבל אנחנו חייבים לדעת מה בדיוק קרה ביום שקדם למותו של מר אוליבר . 
את זוכרת באיזו שעה דוקטור שפיידל נתן לך את הפתק ? " 
" כמו שאמרת , אחר הצהריים . 
היא השתתקה לרגע ואחר הוסיפה , " לפני ארוחת מנחה . 
" נראה לי שאני יכולה לעזור כאן , " אמרה מרת ברברידג' . 
" דוקטור שפיידל טלפן ואמר שאינו רוצה לאכול ארוחת ערב אבל ישמח לקבל מרק שיוכל לחמם בעצמו וקצת ויסקי . 
הוא אמר שאינו מרגיש טוב . 
מילי עזרה במטבח כשהלכתי לדבר עם מרת פלנקט בקשר למרק . 
כמעט תמיד יש לה מרק מוכן . 
אתמול זה היה מרק עוף , מתוצרת בית כמובן , מזין מאוד . 
מילי התנדבה להביא אותו לשירווטר קוטג' בטרקטורון . 
היא אוהבת לנהוג בטרקטורון . 
היא יצאה בערך בשלוש . 
דלגליש פנה אל מילי . 
" אז הבאת לו את המרק ואת הוויסקי . 
ומה קרה אחר - כך ? " 
" דוקטור שפיידל נתן לי מכתב , טוב ? 
הוא שאל אם אני מוכנה למסור אותו לאדון אוליבר ואני אמרתי שבסדר , אני אמסור . 
" ומה עשית אז ? " 
" שמתי אותו בתיק של הדואר , מה נראה לך ? " 
מרת ברברידג' הסבירה : " זהו תיק מכתבים מסומן במילה דואר שמחובר ללוח המחוונים של הטרקטורון . 
דן פדג'ט מחלק לקוטג'ים את הדואר הנכנס ואוסף מהם את הדואר היוצא ויאגו שולח אותו מהיבשת . 
עכשיו לקחה קייט את החקירה לידיה . 
" ואחר - כך , מילי ? 
נסעת ישר לפרגרין קוטג' ? 
ואל תעני לי ' יכול להיות . 
נסעת או לא נסעת ? " 
" לא , לא נסעתי . 
דוקטור שפיידל בכלל לא אמר לי שזה דחוף . 
הוא בכלל לא אמר לי להביא אותו מיד לאדון אוליבר . 
הוא רק אמר לי למסור אותו . 
אחר הוסיפה בזעף , " בכל אופן , אני שכחתי . 
" מה זאת אומרת שכחת ? " 
" פשוט שכחתי . 
בכל אופן , הייתי צריכה לחזור לחדר שלי . 
רציתי ללכת לשירותים וחשבתי להחליף את החולצה ואת הג'ינס שלי . 
לא עשיתי שום דבר רע , נכון ? " 
" מובן שלא , מילי . 
מה עשית עם הטרקטורון כשהיית בחדר שלך ? " 
" השארתי אותו בחוץ , אלא מה ? " 
" והמכתב של דוקטור שפיידל עדיין היה בתיק ? " 
" בטח שהוא היה , אלא מה ? 
אחרת לא הייתי יכולה למסור אותו . 
" ומתי עשית את זה ? " 
מילי לא ענתה . 
קייט המשיכה , " מה קרה אחרי שהחלפת בגדים ? 
לאן הלכת אחר - כך ? " 
" טוב , בסדר , ירדתי לנמל לבקר את יאגו . 
ידעתי שהוא יוצא הבוקר עם הספינה כדי לבדוק את המנוע ורציתי לבוא איתו . 
אז ירדתי להרבור קוטג' . 
הוא נתן לי ספל תה וחתיכת עוגה . 
" עדיין היית עם הטרקטורון ? " 
" כן , הייתי . 
ירדתי עם הטרקטורון והשארתי אותו בחוץ על הרציף כשדיברתי עם יאגו בקוטג' שלו . 
" לא עלה על דעתך , מילי , שהמכתב במעטפה יכול להיות דחוף ושדוקטור שפיידל ציפה שתמסרי אותו בדרכך חזרה מהבית שלו ? " אמרה מרת ברברידג' . 
" טוב , הוא בכלל לא אמר שזה דחוף , וזה גם לא היה דחוף , נכון ? 
הפגישה עמדה להתקיים רק הבוקר בשעה שמונה . 
כולם שתקו ומילי אמרה , " אופס , אכלתי אותה ! " 
" אז קראת את הפתק , " אמרה קייט . 
" יכול להיות . 
בסדר , קראתי אותו . 
זאת אומרת , המעטפה הייתה פתוחה . 
למה הוא השאיר אותה פתוחה אם לא רצה שאנשים יקראו את הפתק ? 
את לא יכולה לתבוע אנשים למשפט על קריאת פתקים . 
" לא , מילי , אבל חקירת מותו של מר אוליבר עלולה להסתיים במשפט ואם זה יקרה , ייתכן שתצטרכי להעיד בו , " אמר דלגליש . 
" את יודעת כמה חשוב לומר את האמת בבית - המשפט . 
את תעידי בשבועה . 
אם תשקרי לנו עכשיו , יהיו לך קשיים גדולים אחר - כך . 
אז קראת את הפתק ? " 
" כן , כמו שאמרתי , קראתי אותו . 
" וסיפרת למר טמלין שקראת אותו ? 
סיפרת לו על הפגישה של מר אוליבר ומר שפיידל במגדלור ? " 
אחרי שתיקה ארוכה אמרה מילי , " כן , סיפרתי לו . 
" ומה הוא אמר ? " 
" הוא לא אמר כלום . 
כלומר , לא אמר כלום על הפגישה . 
הוא רק אמר שאני צריכה ללכת מיד ולהביא את הפתק לאדון אוליבר . 
" ואז ? " 
" עליתי על הטרקטורון , זה מה שעשיתי , ונסעתי לפרגרין קוטג' . 
לא ראיתי אף אחד , אז שמתי את הפתק בתיבת המכתבים שעל המרפסת . 
אם אדון אוליבר לא לקח אותו , אני מתארת לעצמי שהוא עוד שם . 
יכולתי לשמוע את מיס אוליבר מדברת עם מישהו בסלון , אבל לא רציתי לתת אותו לה . 
היא כלבה נפוחה ומתנשאת וממילא הפתק לא היה בשבילה . 
דוקטור שפיידל אמר לי לתת אותו לאדון אוליבר והייתי עושה את זה אילו ראיתי אותו . 
אז שמתי את הפתק בתיבה שעל המרפסת . 
אחר - כך חזרתי לטרקטורון ונסעתי לבית כדי לעזור לגברת פלנקט עם ארוחת הערב . 
" תודה , מילי , עזרת לנו מאוד , " אמר דלגליש . 
" את בטוחה שאין שום דבר נוסף שלדעתך אנחנו צריכים לדעת ? 
משהו שעשית או אמרת , שמישהו אחר עשה או אמר לך ? " 
פתאום התחילה מילי לצעוק . 
" הלוואי שלא הייתי מביאה לו את הפתק המזו ... המחורבן ההוא . 
הלוואי שהייתי קורעת אותו ! " היא פנתה אל מרת ברברידג' . 
" ואתם בכלל לא מצטערים שהוא מת . 
אף אחד מכם ! 
רציתם שהוא יסתלק מהאי , כולם יכלו לראות את זה . 
אבל אני חיבבתי אותו . 
הוא היה בסדר איתי . 
נהגנו להיפגש ולטייל ביחד . 
הוא היה ... " קולה הנמיך ללחישה עגמומית . 
" היינו חברים . 
הייתה שתיקה , ואז שאל דלגליש בקול חרישי , " מתי התחילה החברות הזאת , מילי ? " 
" כשהוא היה כאן בפעם שעברה – ביולי , נכון ? 
בכל אופן , זמן קצר אחרי שיאגו הביא אותי הנה . 
אז גם נפגשנו . 
בדממה שהשתררה ראה דלגליש שעיניה הערמומיות של מילי סורקות את פניהם של הנוכחים בזה אחר זה . 
היא הטילה את הפצצה המילולית שלה והייתה מרוצה , ואולי גם קצת מבוהלת , מעוצמת ההדף . 
היא יכלה לנחש מה תהיה תגובתם , לפי השתיקה הקצרה והזעפת הפנים המודאגת של מרת ברברידג' . 
" אז זה מה שעשית בבקרים ההם , כשרציתי שתבדקי את המצעים , " אמרה מרת ברברידג' בחומרה . 
" אמרת לי שיצאת לטייל . 
ואני חשבתי שאת בהרבור קוטג' עם יאגו . 
" נו , טוב , לפעמים הייתי , נכון ? 
ולפעמים נפגשתי עם אדון אוליבר . 
אמרתי שהלכתי לטייל ובאמת הלכתי לטייל . 
הלכתי לטייל איתו . 
לא עשיתי שום דבר רע . 
" אבל מילי , כשרק הגעת לאי אמרתי לך שאסור לך להטריד את האורחים . 
הם באים הנה כדי לשמור על פרטיות , במיוחד מר אוליבר . 
" מי אמר שהטרדתי אותו ? 
הוא לא היה מוכרח להיפגש איתי . 
זה היה הרעיון שלו . 
הוא אהב לראות אותי . 
זה מה שאמר לי . 
דלגליש לא התערב בשיחה . 
עד כה עשתה מרת ברברידג' את העבודה במקומו בצורה לגמרי לא רעה . 
שני כתמים אדומים ולא מחמיאים הופיעו שוב על לחייה , אבל קולה היה תקיף . 
" מילי , הוא לא רצה – נו – לשכב איתך ? " 
התגובה הייתה דרמתית . 
מילי ביטאה את זעמה בצעקות . 
" זה מגעיל ! 
בטח שלא . 
הוא זקן . 
יותר זקן מאדון מייקרופט . 
איחס . 
זה בכלל לא היה ככה . 
הוא אף פעם לא נגע בי . 
את אומרת שהוא היה איזה מניאק או משהו ? 
את אומרת שהוא היה פדופיל ? " 
להפתעת כולם קטע בנטון את דבריה . 
קולו הצעיר היה שקט ונימת דיבורו משועשעת . 
" הוא לא יכול להיות פדופיל , מילי . 
את כבר לא ילדה . 
אבל גברים מבוגרים מסוימים מתאהבים בנערות צעירות . 
את זוכרת את הכתבה שהתפרסמה בשבוע שעבר בעיתונים על האמריקני הזקן העשיר ? 
זה שהתחתן עם ארבע בחורות צעירות וכולן התגרשו ממנו והתעשרו מאוד ועכשיו הוא התחתן עם החמישית . 
" כן , קראתי עליו . 
לדעתי זה מגעיל . 
אדון אוליבר לא היה כזה . 
" מילי , אין לנו ספק שהוא לא היה כזה , " אמר דלגליש . 
" אבל אנחנו מעוניינים לשמוע מה את כן יכולה לספר לנו עליו . 
כשאנשים מתים בצורה מסתורית , עוזר אם יודעים מה הם הרגישו , אם היו מודאגים או נסערים ממשהו , אם הם פחדו ממישהו . 
נראה לנו שאת הכרת את מר אוליבר יותר טוב מכל אדם אחר בקומב , חוץ מבתו וממר טרמלט . 
" אז למה אתם לא שואלים אותם עליו ? " 
" שאלנו . 
עכשיו אנחנו שואלים אותך . 
" גם אם זה משהו פרטי ? " 
" גם אם זה משהו פרטי . 
את חיבבת את מר אוליבר . 
הוא היה חבר שלך . 
אני משוכנע שאת רוצה לעזור לנו לגלות מדוע הוא מת . 
אז נחזור לפגישה הראשונה שלכם , ספרי לנו איך התחילה החברות הזאת . 
עיניה של מרת ברברידג' פגשו את מבטו של דלגליש והיא בלעה את הערתה . 
כל תשומת - לבם הייתה מרוכזת עכשיו במילי . 
דלגליש יכול לראות שהיא מתחילה ליהנות מהפופולריות שלא הייתה מורגלת בה . 
הוא רק קיווה שתתגבר על הפיתוי להפיק ממנה את המירב . 
היא גחנה לפנים , עיניה זוהרות ומבטיה משוטטים על פניהם של הנוכחים . 
" השתזפתי על שפת הצוק לא רחוק מהכנסייה . 
בעשב שם ישנו אזור שקוע ומוקף שיחים , כך שהוא מוסתר . 
בכל אופן , אף אחד לא עובר שם . 
ואם כן היו עוברים , גם אז לא היה אכפת לי . 
כמו שאמרתי , לא עשיתי שום דבר רע . 
" השתזפת עם בגד הים שלך ? " שאלה מרת ברברידג' . 
" איזה בגד - ים ? 
השתזפתי בלי כלום . 
שכבתי על מגבת . 
אז אני שוכבת לי שם , משתזפת בשמש . 
זה היה אחר הצהריים החופשי שלי , סימן שהיה יום חמישי . 
רציתי לנסוע לפּנטווֹרזי , אבל יאגו לא הסכים לקחת את הספינה . 
בכל אופן , סתם שכבתי לי כשפתאום שמעתי את הקול הזה . 
זאת הייתה מין קריאה – טוב , דומה יותר לחרחור . 
חשבתי שזה בעל חיים . 
פקחתי את העיניים וראיתי אותו , עומד מעליי . 
צעקתי ומשכתי את המגבת והתעטפתי בה . 
הוא נראה זוועה . 
הפנים שלו היו כל - כך חיוורות שחשבתי שהוא הולך להתעלף . 
אף פעם לא ראיתי אדם מבוגר שנראה מבוהל עד כדי כך . 
הוא התנצל ושאל אם אני בסדר . 
טוב , אני באמת הייתי בסדר . 
לא ממש נבהלתי , לפחות לא כמוהו . 
אמרתי שכדאי לו לשבת , אולי ככה הוא ירגיש יותר טוב , והוא התיישב . 
זה היה ממש משונה . 
הוא אמר שהוא מצטער על שהבהיל אותי , שחשב שאני מישהי אחרת , בחורה שהכיר פעם ושגם היא נהגה לשכב על החוף בשמש , כמוני . 
ואני שאלתי , ' בא לך עליה ? 
' והוא אמר משהו ממש מוזר על כך שזה היה בארץ אחרת והבחורה כבר מתה , רק שהוא לא אמר בחורה . 
לדלגליש התחוור שמילי היא העדה המושלמת , אחת מאותם אנשים נדירים שכמעט דבר אינו נשמט מזיכרונם . 
הוא אמר , " אבל זה היה בארץ אחרת , וזולת זאת , הריבה כבר מתה . 
" כן , זה נכון . 
מצחיק שאתה יודע את זה . 
מוזר , לא ? 
חשבתי שהוא המציא את זה . 
" לא , מילי , האיש שהמציא את זה מת לפני יותר מארבע מאות שנים . 
מילי שתקה והרהרה במצח קמוט על המוזרות שבדבר . 
דלגליש זירז אותה בעדינות . 
" ומה קרה אז ? " 
" שאלתי איך הוא יודע שהיא מתה והוא אמר לי שהוא לא היה חולם עליה אילולא מתה . 
הוא אמר שאנשים חיים אף פעם לא מופיעים בחלומות שלו , רק המתים . 
שאלתי מה היה שמה והוא אמר שהוא לא זוכר ושאולי היא אף פעם לא אמרה לו . 
הוא אמר שהשם לא חשוב . 
הוא קרא לה דונה , אבל זה השם שהופיע בספר . 
" ואחר - כך ? " 
" טוב , המשכנו לדבר . 
בעיקר עליי , איך הגעתי לאי וכאלה . 
היה לו פנקס ולפעמים , כשאמרתי כל מיני דברים , הוא רשם אותם . 
הוא נעצה במרת ברברידג' מבט זועם . 
" זה היה אחרי שלבשתי את הבגדים שלי . 
מרת ברברידג' נראתה כמבקשת לומר שחבל שפשטה אותם מלכתחילה , אבל היא שתקה . 
מילי המשיכה . 
" אז אחר - כך קמנו וחזרנו אל הבית . 
אבל הוא אמר שאולי נוכל להיפגש ולדבר שוב . 
וזה מה שעשינו . 
הוא היה מטלפן אליי מוקדם בבוקר ואומר לי מתי ניפגש . 
אני חיבבתי אותו . 
הוא סיפר לי על כל מיני דברים שעשה בנסיעות שלו . 
הוא היה בכל העולם . 
הוא אמר שפגש אנשים ולמד מהם איך להיות סופר . 
לפעמים הוא לא דיבר הרבה , אז סתם טיילנו . 
" מתי ראית אותו בפעם האחרונה , מילי ? " שאל דלגליש . 
" ביום חמישי . 
ביום חמישי אחר הצהריים . 
" ואיך הוא נראה אז ? " 
" כמו תמיד . 
" על מה הוא דיבר ? " 
" הוא שאל אותי אם אני מאושרת . 
עניתי לו שאני בסדר , חוץ מהפעמים שבהן הייתי עצובה , כמו למשל כשלקחו את סבתא למוסד הסיעודי או כשהחתולה שלי סליפר – היו לה כפות רגליים לבנות כמו נעלי בית – מתה , וגם כשיאגו לא לוקח אותי בספינה או כשגברת ברברידג' יורדת עליי בגלל הכביסה . 
הוא אמר שאצלו זה בדיוק להפך . 
הוא עצוב רוב הזמן . 
הוא שאל על סבתא ומתי היא חלתה באלצהיימר , אז סיפרתי לו . 
הוא אמר שכל מי שמזדקן מפחד מאלצהיימר . 
שהמחלה הזאת גוזלת מבני האדם את הכוח הכי גדול שלהם . 
הוא אמר שהכוח הזה גדול כמו כוחו של כל רודן או של אלוהים , כי אנחנו יכולים להוציא את עצמנו להורג . 
הדממה הייתה מוחלטת . 
דלגליש אמר , " עזרת לנו מאוד , מילי . 
היית רוצה לספר לנו עוד משהו על מר אוליבר ? " 
" לא , שום דבר . 
קולה של מילי נעשה פתאום עוין . 
" לא הייתי מספרת לכם גם את זה אם לא הייתם מכריחים אותי . 
אני חיבבתי אותו . 
הוא היה חבר שלי . 
אני היחידה שאכפת לה מזה שהוא מת . 
אני לא אשאר כאן יותר . 
עיניה נמלאו דמעות . 
היא קמה על רגליה ומרת ברברידג' קמה אף היא ושיגרה אל דלגליש מבט נוזף בעת שהוציאה את מילי בעדינות מהחדר . 
מייקרופט דיבר עתה לראשונה . 
הוא אמר , " נראה לי שזה משנה הרבה דברים . 
אני בטוח עכשיו שהוא התאבד . 
ובלי ספק ניתן למצוא הסבר לסימנים ההם שנמצאו על צווארו . 
אולי הוא עשה אותם בעצמו ואולי עשה אותם מישהו אחר אחרי מותו , מישהו שרצה שזה ייראה כמו רצח . 
דלגליש לא אמר דבר . 
" אבל האומללות שלו , שריפת פלט ההגהה הראשונה ... " 
" אני אקבל מחר את תוצאות הנתיחה , " אמר דלגליש , " אבל לא נראה לי שאתה יכול לתלות תקוות רבות בעדותה של מילי . 
מייקרופט התחיל להחזיר את הכיסאות למקומם . 
הוא אמר , " אוליבר ניצל אותה , כמובן . 
הוא לא היה מבזבז זמן על מילי רק בגלל הדיבורים שלה . 
אבל זה , חשב דלגליש , בדיוק מה שהוא רצה : את הדיבורים שלה . 
אם חשב לברוא ברומן הבא שלו את בת דמותה הספרותית של מילי , הייתה זו דרך טובה להכיר את אופייה לפניי ולפנים . 
הוא היה יודע מה היא מרגישה ומה היא חושבת . 
מה שהיה צריך עוד לדעת הוא כיצד היא הייתה מבטאת את מחשבותיה במילים . 
רק כשהיו כבר במעלית אמרה קייט , " טוב , אז מרגע שמילי חזרה לחדרה ועד ששמה את הפתק בתיבת הדואר של פרגרין קוטג' , כל אחד היה יכול לשים עליו יד . 
" אבל המפקדת , איך יכול מישהו לדעת שהוא שם ? 
מי היה פותח את תיק הדואר סתם מתוך סקרנות ? 
הרי לא היה סיכוי למצוא שם דבר - מה בעל ערך , " אמר בנטון . 
" זאת אפשרות שחייבים להביאה בחשבון , " אמר דלגליש . 
" אנחנו כבר יודעים בוודאות שיאגו ידע על הפגישה של שמונה וייתכן בהחלט שגם מירנדה וטרמלט ידעו , וכמוהם גם כל מי שראה את הטרקטורון עומד ללא השגחה . 
אני יכול להבין מדוע יאגו שתק – הוא חיפה על מילי . 
אבל אם השניים האחרים מצאו את הפתק וקראו אותו , מדוע הם לא אמרו כלום ? 
ייתכן שאוליבר בדק את תיבת הדואר רק לפני שעזב את הקוטג' הבוקר . 
ייתכן שהוא יצא לטיול מוקדם מפני שרצה להימנע מפגישה עם בתו . 
ואחרי שקרא את הפתק של שפיידל , החליט לשנות את תוכניותיו וללכת למגדלור מוקדם יותר . 
הם טלפנו לפרגרין קוטג' רק אחרי שהגיעו לסיל קוטג' . 
מירנדה ענתה להם . 
היא אמרה שלא שמעה את בואו של הטרקטורון אתמול בערב , אבל זה לא מפליא אותה , מפני ששביל הגישה שלהם צר מדי ולכן הטרקטורון לעולם לא מגיע עד פתח הבית . 
היא וטרמלט לא בדקו את תיבת הדואר ואיש משניהם לא היה פותח מכתב המיועד לאביה . 
קייט ובנטון ירדו לנמל לחקור את יאגו . 
הם מצאו אותו עסוק בגיזום העלים היבשים מצמחי הגרניום שצמחו בשישה עציצי טרה קוטה מחוץ להרבור קוטג' . 
הצמחים גדלו גבוהים ומדובללים וגבעוליהם היו עציים , אבל רוב העלווה עדיין הייתה ירוקה ; וכמה פרחים קטנים , שהנצו על הענפים החיוורים ממחסור באור שמש , נתנו אשליה של קיץ . 
לאור הודאתה של מילי אמר יאגו , " היא באמת סיפרה לי על הפתק ואני הוריתי לה לקחת אותו מיד לפרגרין קוטג' . 
מעולם לא ראיתי אותו או קראתי אותו . 
לא התעניינתי בו עד כדי כך . 
מטון דיבורו השתמע שהוא לא מתעניין בו גם כעת . 
" אולי לא התעניינת בו אז , אבל אחרי מותו של אוליבר ודאי הבנת שזה מידע חיוני , " אמרה קייט . 
" העלמתו גובלת בפלילים - הפרעה למשטרה במילוי תפקידה . 
אתה לא טיפש . 
ודאי ידעת איך זה ייראה . 
" חשבתי שדוקטור שפיידל יספר לכם על הפתק בעצמו כשתיפגשו איתו . 
והוא באמת סיפר , נכון ? 
זה לא עסקי מה האורחים עושים , עם מי הם נפגשים ואיפה . 
" היום אחר הצהריים , כשחקרנו את כולכם כקבוצה , לא אמרת לנו כלום , " אמר בנטון . 
" יכולת לדבר אז , או לבקש לדבר איתנו ביחידות . 
" שאלתם אותי אם ראיתי את מר אוליבר אתמול בלילה או היום בבוקר . 
לא ראיתי אותו , וגם מילי לא ראתה . 
" ידעת טוב מאוד שעליך למסור לנו מיד את המידע הזה , " אמרה קייט . 
" אז מדוע לא עשית את זה ? " 
" לא רציתי שתציקו למילי . 
היא לא עשתה שום דבר רע . 
גם ככה החיים על האי לא קלים לילדה . 
וזה כאילו הייתי מפנה אצבע מאשימה אל דוקטור שפיידל , נכון ? " 
" ולא רצית לעשות את זה ? " 
" לא לפני כולם ולא מאחורי גבו , " אמר יאגו . 
" לא אכפת לי מי רצח את נייתן אוליבר , אם הוא אכן נרצח . 
ואני מתאר לעצמי שלא הייתם נמצאים כאן אילו היה מחסל את עצמו במו ידיו . 
זה התפקיד שלכם , לגלות מי תלה אותו . 
משלמים לכם בשביל זה . 
אני לא מתכוון לשקר , אבל גם לא אצא מגדרי כדי לעזור לכם . 
אני לא אאשים אנשים אחרים ואכניס אותם לבוץ . 
" עד כדי כך שנאת את מר אוליבר ? " שאל בנטון . 
" אפשר לומר שכן . 
נייתן אוליבר אולי נולד על האי הזה , אבל גם אבא וגם אימא שלו היו מהגרים . 
נייתן והוריו לא היו אנשי קורנוול אמיתיים , ובכלל לא משנה מה הוא החליט לספר על עצמו . 
אולי הוא לא הבין שבמקומות האלה יש לנו זיכרון ארוך . 
אבל אני לא רוצח . 
הוא נראה כאילו רצה להוסיף משהו , אבל במקום זה שב וגחן אל עציצי הפרחים . 
קייט הגניבה מבט חטוף אל בנטון . 
לפי שעה הם שמעו את כל מה שהיה לו להגיד . 
היא הודתה ליאגו , בטון עוקצני למדי , והם הניחו לו להמשיך במלאכת הגיזום . 
10 
מייקרופט הציע להשאיל לדלגליש ולאנשי צוותו אופניים למשך שהותם על האי . 
ארבעה זוגות אופניים עמדו לשימושם של האורחים , אבל למרות שהייתה מודעת לעובדה שהם מנהלים מירוץ נגד השעון , אמרה קייט שהיא ובנטון - סמית ילכו לאטלנטיק קוטג' ברגל . 
היה משהו קומי כמעט במחשבה על שניהם מדוושים במרץ במורד השביל כדי לחקור חשודה ברצח . 
דלגליש , ידעה , לא היה נותן להתבזות העצמית להפריע לו ; אדרבה , צורת התובלה הייחודית הזו הייתה מן הסתם משעשעת אותו . 
אבל עם כל צערה של קייט על שלא ניחנה בביטחון עצמי דומה לשלו , היא העדיפה ללכת ברגל . 
בסופו של דבר , מדובר במרחק של פחות מקילומטר . 
קצת פעילות גופנית לא תזיק להם . 
לאורך מאה המטרים הראשונים עבר השביל קרוב לשפת הצוק , ומפעם לפעם הם עצרו לרגע כדי להסתכל למטה על מרבצי הגרניט המחורצים , על הסלעים המשוננים ועל מי הגאות השוצפים . 
ואז פנה השביל ימינה והם הלכו במורד משעול מדושא , שהקרקע לימינו מתגבעת ותחומה במשוכה נמוכה של שיחי פטל ועוזרד . 
הם צעדו בלי לדבר . 
קייט ידעה שאילו בן לווייתה היה פירס טרנט , הם היו משוחחים על המקרה – על התרשמותם הראשונה מאנשים , על הקשרים המוזרים בחבל התלייה – אבל כעת העדיפה לא להשמיע את השערותיה בקול רם עד לפגישת העבודה עם דלגליש , אולי פעולתם האחרונה לערב זה . 
מחר בצהריים יקבל דלגליש את הדוח של ד"ר גלניסטר ועם קצת מזל יוכלו לדעת בוודאות אם הם חוקרים רצח . 
היא ידעה שדלגליש סבור כך כבר עכשיו , וגם לה לא היו ספקות . 
היא הניחה שגם בנטון חושב כך , אבל עכבה כלשהי , לא לגמרי קשורה לדרגתה הבכירה יותר , מנעה ממנה לשאול לדעתו . 
היא הבינה שעליה לעבוד איתו בשיתוף פעולה הדוק . 
רק שלושתם היו על האי ונראה שהפמליה הרגילה של חקירת רצח – צלמים , מומחי טביעת אצבעות , צוות הזיהוי הפלילי – גם לא תגיע בקרוב , לכן יהיה מגוחך לדקדק בשאלות של דרגה או של חלוקת תפקידים . 
כך או כך , יחסיהם חייבים להיות הרמוניים , על אף היותם רשמיים לכאורה . 
הבעיה היא שעד כה לא נוצרו ביניהם שום יחסים . 
הם עבדו יחד באותו צוות רק בהזדמנות קודמת אחת . 
הוא היה אז יעיל , לא חשש להביע את דעתו , האינטליגנציה המובהקת שלו תרמה לפענוח המקרה . 
אבל היא פשוט התקשתה להכיר אותו או להבין אותו , כאילו הקיף את עצמו בגדר ששלט הכניסה אסורה מתנוסס עליה . 
אטלנטיק קוטג' נגלה עכשיו לעיניהם . 
מהאוויר ראתה קייט שהוא הגדול מבין כל הקוטג'ים הבנויים אבן , והקרוב ביותר לשפת הצוק . 
עכשיו היא ראתה שמדובר בעצם בשני קוטג'ים שלגדול מביניהם , לימני , יש מרפסת מרוצפת שמשני צדדיה חלונות קמורים הבולטים מהקיר כלפי חוץ ומעליהם , מתחת לגג הצפחה , שני חלונות נוספים . 
לקוטג' הקטן הייתה חזית שטוחה , גג נמוך וארבעה חלונות קטנים יותר . 
לפני שני הקוטג'ים הייתה ערוגת פרחים , כמטר רוחבה , תחומה בגדר אבן . 
פרחים אדומים קטנים וצמחים מטפסים השתלשלו מכל חריץ ושיח פוקסיה גדול לבלב לימין המרפסת . 
פרחיו שנשרו על שביל הגישה נראו ככתמי דם . 
רפווּד פתח את הדלת לנקישתה של קייט . 
קומתו הייתה ממוצעת אבל היו לו כתפיים רחבות ופנים רבועות , מאיימות במקצת . 
שפתיו היו מלאות ועיניו תכולות - אפורות , שקועות בארובותיהן . 
חיוורונן של העיניים בלט על רקע הצהוב העז , הדהוי אך המרשים עדיין , של השיער והריסים , צבע שכמותו ראתה קייט אצל גבר רק לעתים נדירות . 
הוא לבש חליפה שחורה רשמית , עם עניבה מפוספסת שקטה וצווארון גבוה , ששיוותה לו מראה של עוזר קברן . 
האם היה זה , תהתה קייט , לבושו הרגיל בשעת ערב מוקדמת , או שמא החליף למה שנראה לו כבגדים הולמים יותר לאי השרוי באבל ? 
אבל האומנם היה האי שרוי באבל ? 
הם נכנסו לפרוזדור מרובע קטן . 
מבעד לדלת השמאלית הציץ המטבח ומימין היה ללא ספק חדר האוכל . 
מאחורי המשטח המבהיק של השולחן המלבני , יכלה קייט לראות קיר שלם מכוסה בספרים בכריכות עור . 
רפווּד פתח את הדלת שבקצה המסדרון ואמר , " השוטרים הגיעו , גברתי . 
הם הקדימו בשש דקות . 
קולה של מיס הולקומב – חזק , סמכותי ומיוחס – הגיע לאוזניהם בבירור . 
" הכנס אותם אפוא , רפווּד . 
אנחנו לא רוצים שיאשימו אותנו בחוסר שיתוף פעולה . 
רפווּד הצטדד והכריז ברשמיות , " מפקחת קייט מיסקין וסמל בנטון - סמית , גברתי . 
החדר היה גדול מכפי שניתן לנחש ממראהו החיצוני של הקוטג' . 
הם ראו לפניהם ארבעה חלונות ודלת המוליכה למרפסת , שזגוגית קבועה בראשה . 
משמאל לדלת הייתה האח ששולחן קטן ושני כיסאות ניצבו לפניה . 
משחק השבץ - נא היה מן הסתם בעיצומו . 
מחשש להפגין סקרנות לא ראויה נלחמה קייט בפיתוי להתבונן סביבה , אבל עיניה קלטו בכל זאת צבעים עשירים וחמים , עץ מלוטש , שטיחים פרושים על רצפת האבן , תמונות שמן וקיר אחד מכוסה ספרים בכריכות עור מרצפה עד תקרה , כמו בחדר האוכל . 
בולי עץ בערו באח ומילאו את החדר בריח חריף של סתיו . 
מיס הולקומב לא קמה ממקום מושבה לפני לוח השבץ - נא . 
להפתעתה של קייט היא נראתה צעירה מכפי גילה , פניה הגרמיות היו נקיות כמעט מקמטים ועיניה האפורות הענקיות היו עדיין צלולות וזכות מתחת לגבות הקמורות . 
השיער האפור כפלדה , הזרוע פסי כסף , היה משוך לאחור וצנוף על ערפה בפקעת עבה וסבוכה . 
היא לבשה חצאית רחבה מאריג צמר עם משבצות בשחור , אפור ולבן , חולצת גולף לבנה וענדה ענק ענבר כבד שחרוזיו גדולים כגולות . 
מתנוכי אוזניה הארוכים והמנוקבים השתלשלו עגילי ענבר מעוצבים לתפארה . 
היא עשתה סימן קל בידה לרפווּד שהתיישב מולה , ואחר נעצה בו מבט ממושך כמבקשת לוודא שלא יזוז ממקומו . 
לבסוף פנתה אל קייט . 
" כפי שאת רואה , מפקחת , בדיוק עמדנו לסיים את משחק השבץ - נא של שבת . 
עכשיו תורי לשחק ונשארו לי עוד שבע אותיות . 
ליריב שלי יש – כמה אותיות נשארו לך , רפווּד ? " 
" ארבע , גברתי . 
" והשקית ריקה , כך שלא נעכב אתכם זמן רב . 
שבו , בבקשה . 
יש לי הרגשה שעל התושבת שלי מונחת מילה בת שבע אותיות , אבל אני לא מצליחה לסדר אותה . 
יש לי יותר מדי אותיות כפולות . 
י' אחת , ו ' , שתי ס' ושלוש מ ' . האותיות האלו לא נשארות בדרך - כלל עד סוף המשחק , אבל רק עכשיו לקחתי אותן . 
כולם שתקו בעת שמיס הולקומב סקרה את אבני המשחק שלה והתחילה לסדר אותן מחדש על התושבת . 
הפרקים של אצבעותיה הדקות היו מעוותים משיגרון והעורקים על גב כפות ידיה בלטו כפתילים ארגמניים . 
בנטון - סמית אמר בשקט , " מסמוסים , גברתי . 
למעלה בשורה השלישית מימין . 
היא פנתה אליו . 
הוא פירש את גבותיה המורמות בשאלה כהזמנה , וניגש להסתכל על הלוח . 
" אם תשימי את זה כך שהמ ' השנייה תתחבר למילה חזור , תקבלי עוד שבע - עשרה נקודות על המילה מחזור . 
בצורה כזאת האות מ' תהיה על משבצת של אות כפולה שתיתן שש נקודות , ותקבלי ניקוד כפול גם על המילה של שבע האותיות . 
מיס הולקומב עשתה את החישובים במהירות מפתיעה . 
" תשעים וארבע בסך הכול , פלוס מאתיים חמישים ושלוש שיש לי מקודם . 
היא פנתה אל רפווּד . 
" אני חושבת שאין לי סיבה להתלונן על התוצאות האלה . 
תוריד לעצמך את הניקוד על ארבע האותיות שנשארו לך , רפווּד , מה קיבלת ? " 
מאתים שלושים ותשע , גברתי , אבל תרשי לי למחות . 
אף פעם לא אמרנו שמותר לקבל עזרה . 
" אף פעם לא אמרנו שאסור . 
אנחנו משחקים לפי החוקים שלנו . 
כל מה שלא אסור - מותר . 
זה עולה בקנה אחד עם העיקרון המוצק של החוק האנגלי , לפיו כל דבר מותר אלא אם כן החוק אוסר אותו במפורש , בניגוד למקובל בשאר אירופה , שם הכול אסור כל עוד החוק אינו מתיר אותו במפורש . 
" אני טוען , גברתי , שלסמל לא היה שום מעמד חוקי במשחק . 
אף אחד לא ביקש ממנו להתערב . 
מיס הולקומב הבחינה מן הסתם שהשיחה מאיימת להידרדר לוויכוח לא נעים . 
היא החלה לאסוף את אבני המשחק , הניחה אותן בשקית ואמרה , " בסדר , נישאר עם הניקוד הקודם . 
גם ככה אני מנצחת . 
" הייתי מעדיף , גברתי , שנכריז על המשחק כמבוטל ולא נרשום את התוצאה בסיכום החודשי . 
" בסדר , אם אתה עומד על כך . 
נראה לי שלא עולה על דעתך כלל שיכולתי למצוא את המילה הזאת בעצמי , גם אם הסמל לא היה מתערב . 
כבר הייתי קרובה לזה . 
שתיקתו של רפווּד דיברה יותר ממילים . 
לבסוף חזר ואמר , " לסמל לא הייתה זכות להתערב . 
אנחנו צריכים לקבוע תקנה חדשה . 
אסור לקבל עזרה . 
בנטון - סמית פנה אל מיס הולקומב . 
" אני מצטער , אבל את יודעת איך זה עם שבץ - נא . 
אם אתה מבחין במילה בת שבע אותיות , אתה לא מסוגל לשתוק . 
מיס הולקומב בחרה לעמוד לימינו של המשרת שלה . 
" כשזה לא המשחק שלך , אתה צריך להשתדל לשלוט בעצמך . 
בכל אופן , התערבותך הביאה את התחרות לסיומה המהיר , וזה מה שרצית , מן הסתם . 
בדרך - כלל אנחנו שותים כוס יין אחרי המשחק , אבל אני מניחה שאין טעם להציע לכם להצטרף אלינו . 
אם אינני טועה , יש לכם איזו תקנה האוסרת עליכם לסכן את מעמדכם בשתייה עם חשודים ? 
אם מר דלגליש יחליט להקפיד בעניין זה , שהותו בקומב תהיה מאוד לא נוחה : אנחנו גאים במיוחד במרתף היינות שלנו . 
אבל לא נראה לי ששניכם תתפתו לדבר עבירה אם תשתו קפה . 
קייט קיבלה את ההצעה . 
עכשיו , כשהיה סיכוי להתקדם בחקירה , לא בער לה שום דבר . 
מיס הולקומב לא תוכל לטעון שהם מאריכים מדי בביקורם כל עוד הם שותים את הקפה שלה , גם אם בקצב שלהם . 
רפווּד יצא מבלי להפגין כל מורת רוח . 
ברגע שהדלת נסגרה אחריו , אמרה מיס הולקומב , " סביר להניח שרפווּד ואני נספק אליבי זה לזה , לכן מוטב שנמתין עם השאלות עד שהוא יחזור . 
כך נוכל לחסוך זמן . 
בזמן שאתם ממתינים לקפה , תרצו אולי לצאת החוצה למרפסת . 
היא משקיפה על נוף מרהיב . 
היא המשיכה לאסוף את אבני המשחק ולא הראתה כל סימן שבדעתה להוליך אותם לשם . 
הם ניגשו יחד אל דלת המרפסת . 
חציה העליון היה עשוי זכוכית אבל הדלת הייתה כבדה , שכן הזכוכית הייתה עבה במיוחד , ובנטון היה צריך להפעיל קצת כוח כדי לפתוח אותה . 
על הדלת עצמה היו תפסים להרכבת תריסים וקייט ראתה שכל ארבעת החלונות מצוידים בתריסי עץ . 
שפת הצוק הייתה במרחק של פחות ממטר וחצי מהם וגדר אבנים בגובה המותניים חצצה בינה לבין המרפסת . 
שאגת הים הכתה באוזניהם . 
קייט נסוגה אינסטינקטיבית צעד אחד לאחור לפני שניגשה והציצה מעבר לקיר . 
רחוק מתחתיהם התרומם הקצף כמו ערפל לבן כשהגלים התנפצו ברעם אל פני הצוק . 
בנטון - סמית ניגש ונעמד לצדה . 
הוא צעק כדי שקולו יישמע מעל להמיית הגלים , " זה מקסים . 
אין שום דבר מכאן ועד אמריקה . 
מה הפלא שאוליבר רצה את המקום הזה . 
קייט שמעה את ההתפעמות בקולו אבל לא ענתה . 
מחשבותיה נדדו למרחקים , אל לונדון ואל נהר התמזה החום הזורם מתחת לחלונותיה , חזק ופועם , מדוקר ומסונוור מאורותיה של העיר . 
לפעמים זחל הנהר בעצלתיים , מימיו דלוחים כשל שלולית בוץ , אבל גם אז חלפה צמרמורת של מורא בגווה כשהסתכלה עליו ודימתה איך כוחו הרדום מתעורר פתאום ומציף את העיר , מערבולותיו סוחפות איתן את הריסות דירתה . 
דמיונות אלה לא היו לגמרי תלושים מהמציאות . 
אם כיפת הקרח תימס , לא יישאר הרבה מלונדון שעל גדות הנהר . 
אבל המחשבה על דירתה הזכירה לה את פירס , את חום גופו במיטה , את ידיו המלטפות אותה בבוקר . 
מה הוא עושה כעת , תהתה ? 
איזה חלק מלילם המשותף קרה בכוונה תחילה ? 
האם מחשבות עליה מעסיקות אותו כמו שהמחשבות עליו מעסיקות אותה ? 
האם הוא מתחרט על מעשיו או שמא הייתה זו עבורו רק חוליה נוספת בשרשרת ארוכה של כיבושים קלים ? 
היא גייסה את כל כוח רצונה כדי לגרש את המחשבה הטורדנית הזו ממוחה . 
כאן , במקום שבו הקוטג' עצמו נראה כצומח ועולה מצוק הגרניט , שלט כוח אחר , חזק לאין שיעור ומסוכן בהרבה מהתמזה . 
כמה מוזר שלנהר ולים הזה יש מכנה משותף , אותו טעם מלוח על הלשון , אותו ריח חריף . 
נתז זעיר של קצף נחת על לחיה והתייבש עוד בטרם הספיקה להרים את ידה ולמחות אותו . 
חלפו מספר דקות ואז , כאילו נזכרו בבת אחת שבאו לכאן למטרה מסוימת , שבו שניהם לתוך הבית . 
נהמתם של הרוח ושל הים התעמעמה מיד . 
הם נכנסו לאווירה ביתית נינוחה , ספוגה ניחוח של קפה טרי . 
שולחן השבץ - נא קופל והונח בצד . 
רפווּד נעמד לצד הדלת המוליכה למרפסת כאילו כדי למנוע שיטוטים נוספים ומרת הולקומב נשארה יושבת באותו כיסא , אלא שהפעם סובבה אותו אליהם . 
" אני חושבת שיהיה לכם נוח על הספה , " אמרה . 
" לא נראה לי שזה ייקח זמן רב . 
אני מתארת לעצמי שתרצו לדעת מה עשינו שנינו בזמן המשוער שבו מת נייתן אוליבר . 
מתי הוא מת ? " 
" אנחנו לא יודעים בוודאות , " אמרה קייט , " אבל נאמר לנו שהבוקר בשעה שבע ועשרים בערך ראו אותו עוזב את פרגרין קוטג' . 
הוא היה אמור לבוא למרפאה בתשע כדי לתת דם לבדיקה , אבל הוא לא הגיע . 
אני מניחה שכבר סיפרו לך את זה . 
אנחנו צריכים לדעת איפה היו כולם בין הפעם האחרונה שמישהו ראה אותו אתמול בלילה לבין השעה עשר הבוקר , כשגופתו התגלתה . 
" עד כמה שזה נוגע לנו , קל מאוד לענות על השאלה הזאת . 
את ארוחת הערב אכלתי כאן , כך שלא ראיתי אותו אתמול בלילה . 
הבוקר בשש וחצי הביא לי רפווּד תה של שחרית וכעבור שעה הגיש את ארוחת הבוקר . 
לא ראיתי אותו שוב עד שחזר לקוטג' כדי לפנות את הצלחות של ארוחת הבוקר ולקחת את כלי הכסף שלי לצחצוח . 
הוא עושה את העבודה הזאת בקוטג' שלו , כי אני לא סובלת את הריח של חומר הניקוי . 
חפצי הנוי המונחים על השולחן העגול הקטן שעמד מימין לאח אכן הבהיקו , אבל זה לא אמר בהכרח שהם צוחצחו לא מכבר . 
קייט הניחה שהם היו ללא רבב דרך קבע ; שפשוף מהיר במטלית רכה הספיק כדי להעלות את הברק הזה . 
" ומתי זה קרה , מיס הולקומב ? " 
" אני לא יכולה לומר לך את השעה המדויקת . 
לא צפיתי מראש שאשתתף בחקירת רצח , לכן לא ניהלתי רישום . 
אני חושבת שזה היה מתישהו בין שמונה ורבע לשמונה וחצי . 
הייתי אז על המרפסת והדלת לחדר האורחים הייתה פתוחה . 
שמעתי שהוא נכנס , אבל לא ראיתי אותו . 
קייט פנתה אל רפווּד . 
" תוכל לדייק יותר , מר רפווּד ? " 
" הייתי אומר שקרוב יותר לשמונה ורבע , מפקחת , אבל כמו גברתי , גם אני לא הקפדתי להסתכל על השעון . 
מיס הולקומב המשיכה , " לא ראיתי אותו שוב עד תשע , בערך , כשהצצתי אליו בדרכי למרפאה לקבל את זריקת החיסון שלי נגד שפעת . 
" ועד שהלכת למרפאה , אף אחד משניכם לא יצא הבוקר מהבית , מיס הולקומב ? " שאלה קייט . 
" אני לא יצאתי , כמובן , חוץ מאשר למרפסת . 
באשר לך , רפווּד , מוטב שתענה בעצמך . 
" נשארתי בקוטג' שלי , גברתי , וצחצחתי את כלי הכסף במטבח . 
הטלפון שלי צלצל זמן קצר אחרי שהגברת יצאה . 
זה היה מר בויד . 
הוא אמר לי שאוליבר נעדר וביקש שאצטרף לחיפושים . 
" אבל למעשה לא הלכת , " אמר בנטון - סמית . 
" לא . 
רציתי לסיים את העבודה שהתחלתי בה וחשבתי ששום דבר לא בוער . 
ישנם מספיק אנשים שיחפשו את מר אוליבר . 
האורחים באי אוהבים לצאת לטיולים ארוכים והם לא מצפים שירדפו אחריהם . 
לא הבנתי מדוע כולם נכנסו ללחץ . 
על כל פנים , אני עובד אצל הגברת , לא אצל בויד או בבית הגדול . 
" אבל מאוחר יותר הלכת למגדלור , " אמרה קייט . 
" הלכתי אחרי שגברתי חזרה וסיפרה לי שמצאו את מר אוליבר ושהוא מת . 
הגברת ביקשה שאלך למגדלור ואראה אם אני יכול לעזור במשהו . 
הגעתי לשם בזמן כדי לעזור עם האלונקה . 
" אם אחד מכם היה יוצא מהקוטג' שלו הבוקר , השני היה יודע את זה ? " שאלה קייט . 
" לא בהכרח . 
רוב הזמן אנחנו מנהלים חיים נפרדים . 
אתם אומרים שאוליבר נראה יוצא מפרגרין קוטג' בשבע ועשרים . 
הוא נזקק אולי לרבע שעה כדי להגיע למגדלור . 
אם רפווּד היה בשמונה במגדלור ורצח אותו – נראה לי שהשאלה שלכם מרמזת על כך – קשה להאמין שהיה מספיק לחזור הנה עד שמונה וחצי , השעה שבה , לפי הערכת הזמן המאוחרת ביותר , נכנס לאסוף את כלי הכסף . 
כפי שכבר גיליתם מן הסתם , אנחנו נמצאים במרחק של קרוב לקילומטר מהבית הגדול ובערך כמרחק הזה מהמגדלור . 
" למר רפווּד יש בוודאי אופניים , " אמר בנטון - סמית . 
" אז עכשיו הסברה היא שרפווּד רכב למגדלור ובחזרה ? 
אולי אתם גם טוענים שהוא הרכיב אותי על הסבל של האופניים ? " 
" אנחנו לא טוענים שום דבר , מיס הולקומב , " אמרה קייט . 
" אנחנו שואלים , כפי שמחובתנו לעשות , איפה הייתם בין השעות האלה , ובינתיים מדובר רק במוות בנסיבות חשודות . 
איש לא דיבר על רצח . 
" אני בטוחה שנזהרתם מאוד לא להזכיר את המילה הזאת , אבל אנשי האי אינם מטומטמים . 
משטרת המטרופולין לא הייתה שולחת במסוק תת - ניצב ושני בלשים בדרגת מפקחת וסמל , רק כדי לחקור התאבדות או מוות בתאונה . 
בסדר , אתם לא חייבים לענות לי על זה ; אני יודעת שלא אקבל מכם שום הסברים . 
אז אם תהיו זקוקים למידע נוסף , אעדיף לתת אותו לתת - ניצב דלגליש . 
על האי יש רק מספר מוגבל של חשודים , לכן הוא אינו יכול לטעון שידיו עמוסות עבודה . 
" הוא ביקש למסור לך שייפגש איתך בשלב מאוחר יותר , " אמרה קייט . 
" אנא מסרו לו דרישת שלום ממני . 
אם הוא ירגיש שאני יכולה לעזור לו במשהו , כדאי אולי שיטלפן קודם ונקבע זמן שיתאים לשנינו . 
יום שני בבוקר לא בא בחשבון כי יש לי תור לרופא שיניים בניוקֵי . 
בינתיים , אני בטוחה שרפווּד יראה לכם ברצון את האופניים שלו . 
ועכשיו , מפקחת , אשמח אם תשאירו אותי לבדי בחדר המגורים שלי . 
האופניים היו מונחים בחדרון קטן מאבן הצמוד לקוטג' של רפווּד . 
בעבר הוא שימש בלי ספק חדר כביסה ודוד ההרתחה הגדול , החגור אבן , עדיין נשאר עומד במקומו . 
על אחד הקירות היו תלויים כלי עבודה וגינון – רבים מהדרוש לעיבודה של רצועת האדמה הצרה המשתרעת לפני שני הקוטג'ים , חשבה קייט . 
הכול היה נקי וערוך בסדר מופתי . 
האופניים הישנים והכבדים מתוצרת ראלי שסל נצרים גדול היה מורכב עליהם מלפנים , נשענו על הקיר הנגדי . 
בצמיג הקדמי היה תקר . 
בנטון - סמית כרע ובדק את הצמיג . 
הוא אמר , " המפקדת , יש כאן חתך נקי באורך של סנטימטר וחצי בערך . 
קייט כרעה לצדו . 
היה קשה להאמין שהקרע היחיד והמדויק הזה נוצר מאבן , מסמר או כל עצם חד אחר חוץ מסכין , אבל היא לא אמרה על כך דבר . 
במקום זה שאלה את רפווּד , " מתי זה קרה ? " 
" לפני יומיים , מפקחת , כשנסעתי לבית לקחת קצת חומרי ניקוי . 
" ראית מה גרם לזה ? " 
" שום דבר לא היה תקוע בצמיג . 
שיערתי שעליתי על אבן צור חדה . 
קייט התלבטה רגע אם כדאי כבר עכשיו להחרים את האופניים כמוצג משפטי אפשרי , אבל פסלה את הרעיון על הסף . 
קשה להניח שהם ייעלמו , ובשלב זה של החקירה רפווּד – או כל אחד אחר , למען האמת – אינו החשוד העיקרי . 
היא יכלה לתאר לעצמה מה תהיה תגובתם של תושבי האי אם בנטון - סמית יסיע משם את האופניים . 
עכשיו הם לקחו את האופניים של רפווּד המסכן . 
אלוהים יודע מה יעוללו בפעם הבאה . 
היא הודתה בקצרה לרפווּד על שיתוף הפעולה ושניהם הלכו לדרכם . 
במשך רגעים אחדים הלכו בשתיקה ואז אמרה קייט , " לא ידעתי שאתה מומחה לשבץ - נא . 
היית צריך לציין את זה בקורות החיים שלך . 
יש לך עוד כישרונות שלא סיפרת לנו עליהם ? " 
קולו היה חסר הבעה . 
" שום דבר לא עולה בדעתי כרגע , המפקדת . 
בילדותי שיחקתי שבץ - נא עם סבתא שלי . 
הסבתא האנגלייה . 
" נו , טוב שלא עמדת בפיתוי להשוויץ קצת , לפחות זה גמר להם את המשחק . 
היא לא התייחסה אלינו ברצינות , גם הוא לא , והם לא ניסו להסתיר את זה . 
זו הייתה הצגה אחת גדולה . 
למרות זאת , קיבלנו את המידע שהתבקשנו לקבל , היכן הם היו מהשעה שבע וחצי הבוקר . 
מר דלגליש כבר ישיג בעצמו את יתר הפרטים שיצטרך . 
אצלו הם לא יעשו חוכמות . 
מה דעתך עליה ? " 
" בתור חשודה ? " 
" הייתה לנו סיבה אחרת לבוא לשם ? 
זה לא היה ביקור חברתי . 
הם עומדים אפוא לדון במקרה כמו עמיתים לעבודה . 
הייתה שתיקה קצרה ואז אמר בנטון , " אני חושב שאם היא הייתה מחליטה לרצוח מישהו , היא הייתה מסוגלת לעשות את זה בלי להניד עפעף . 
ולא נראה לי שלאחר מעשה הייתה סובלת מנקיפות מצפון מיותרות . 
אבל מה המניע ? " 
" לדברי מירנדה אוליבר , אביה גמר אומר לסלק את מיס הולקומב מהקוטג' שלה . 
" אין לנו שום סיבה לחשוב שהוא היה מצליח . 
היא בת למשפחת הולקומב , וחבר הנאמנים היה עומד לצדה . 
וחוץ מזה , היא לא בת שמונים ? 
אולי היא יכלה לעלות את המדרגות של המגדלור , היא נראית במצב די טוב לגילה , אבל קשה לי להאמין שהיה לה די כוח להשליך את גופתו של אוליבר אל מעבר למעקה או לסחוב אותה למעלה מהקומה התחתונה . 
אני מתאר לעצמי ששם הוא מת . 
מי שפיתה אותו לבוא למגדלור לא תכנן להרוג אותו בגזוזטרה הפתוחה של הפנס . 
שם תמיד יש סכנה שמישהו יראה אותך . 
" אין סכנה כזו בצד הפונה לים , " אמרה קייט . 
" היה גם קל יותר להרוג אותו שם מאשר לגרור את הגווייה במדרגות האחרונות המוליכות לגזוזטרה . 
היא יכלה להציע שהם ישוחחו באוויר הפתוח . 
והוא לא היה גבר מגודל . 
אני חושבת שהיא יכלה לדחוף אותו מעבר למעקה . 
אבל לשם כך הייתה צריכה להרים אותו , וזה כבר לא היה קל . 
" 
" את חושבת שרפווּד היה מוכן להרוג בשבילה או לעזור לה ? " שאל בנטון . 
" מנין לי לדעת , סמל ? 
אין טעם להעלות השערות על מניעים או על שותפות לדבר עבירה לפני שנבדוק את האליבי שלהם , אם יש כזה , ונדע מי מהם נקי מחשד . 
אנחנו זקוקים לעובדות . 
נניח שהוא השתמש באופניים , מה הסיכויים שמישהו ראה אותו ? " 
" לא רבים , המפקדת , לפחות כל זמן שנסע במשעול . 
הוא די שקוע וכל עוד הוא היה מקפיד להוריד את הראש , הוא היה נשאר מוסתר מהעין . 
ואת החור בצמיג אפשר היה לעשות עם סכין . 
תסתכלי על השביל הזה : עשב קשה , קרקע חולית , אבנים חלקות ברובן . 
אבל אולי הוא נסע לאורך הצוק התחתון , בדרך ההיא כמעט בטוח שהיה מקבל פנצ'ר . 
אבן צור חדה יכולה לחתוך כמו סכין . 
עם זאת , אני מניח שהחתך נעשה בכוונה , יהיה אשר יהיה מי שעשה אותו . 
" כל זה לא מעיד בהכרח על אשמה . 
הוא היה יכול לעשות את זה מתוך רצון לנקות את עצמו מחשד ובתקווה שכך נעזוב את שניהם בשקט . 
" אז למה הוא לא עשה את זה בצורה משכנעת יותר ? " שאל בנטון - סמית . 
" לא היה לו זמן . 
אולי הרעיון צץ במוחו זמן קצר לפני שהגענו . 
בסככה ישנם מכשירים שונים ומזמרה . 
כל עצם חד היה יכול להתאים . 
" אבל המפקדת , אם הרצח והאליבי היו מתוכננים מראש , הוא לא היה מוציא את האופניים מכלל פעולה קודם ולא ברגע האחרון ? " 
" הוא אשר אמרתי . 
את יתרת הדרך עשו מבלי לדבר , אבל קייט הרגישה שהייתה זו שתיקה חברית , שבגדר המקיפה את בנטון נפתחה , לאט ובזהירות , פרצה קטנה . 
11 
מעניין , חשב דלגליש , כמה שונים הקוטג'ים שראה זה מזה , לפחות כלפי חוץ . 
כאילו האדריכל , שקיבל לידיו תוכנית פשוטה , עשה מאמצים גדולים להימנע מכל מראית עין של קונפורמיות ממוסדת . 
סיל קוטג' נראה כאחד הנעימים שבהם . 
הוא נבנה במרחק של כעשרה מטרים בלבד משפת הצוק ולמרות העיצוב הפשוט , הייתה סימטריות משובבת עין במיקומם של החלונות ובפרופורציה שבין קירות האבן והגג . 
היו בו רק שני חדרים עיקריים , חדר שינה גדול ומקלחת מודרנית בקומה העליונה , חדר מגורים ומטבח בקומת הקרקע . 
חלונות הקוטג' פנו לשתי רוחות השמים , לכן הוא היה מוצף אור . 
הכול הוכן לנוחותו , הוא שיער שמרת ברברידג' דאגה לכך . 
באח האבן הרחבה המצוידת בסלסילת נצרים אליפטית מלאה בולי עץ וגושי פחם נטול עשן , כבר נערכו חומרי הבעירה , מוכנים להצתה . 
בגומחה שמשמאל לאח ראה דלת ברזל של תנור לאפיית לחם וכשפתח אותה ראה שהתנור מלא חומרי בעירה נוספים . 
הרהיטים היו פשוטים אבל באיכות טובה . 
שתי כורסאות ניצבו מול האח ובאמצע החדר עמד שולחן פשוט עם שני כיסאות ישרי גב . 
מתחת לאחד החלונות המשקיפים אל הים היה שולחן כתיבה מודרני ושימושי . 
המטבח לא היה גדול בהרבה ממטבחון אבל הוא היה מצויד בפלטה חשמלית קטנה ובמיקרוגל . 
על השיש ראה דלגליש כמות נדיבה של תפוזים ומסחטה חשמלית , ובמקרר מצא חלב , שש ביצים , ארבעה נתחים של בשר חזיר מעושן – בקופסת פלסטיק , לא בעטיפת ואקום מצלופן – קרם ברולה וכיכר לחם , שהייתה בלי ספק מאפה בית . 
על המדף בארון הייתה קופסה קטנה של דגני בוקר וצנצנת מיזלי . 
בארון אחר היו מונחים צלחות , סכו"ם וכוסות , כולל שלוש כוסות יין . 
היו שם גם שישה בקבוקי יין , שלושה סוביניון בלאן ניו - זילנדי ושלושה שאטו בַּטָיֶה ' , 94 יין אדום משובח מדי ללגימה סתמית . 
הוא תהה מי עתיד לשלם עבור היין ואם אנשים רעי לב לא יראו בו תמריץ , או פיתוי מכוון , לשתייה לשוכרה . 
לכמה זמן , תהה , אמורים הבקבוקים האלה להספיק ? 
האם למיטב שיפוטה של מרת ברברידג' , זו הכמות ששלושה שוטרים עתידים לחסל ביומיים ? 
או שמא יוחלפו הבקבוקים שיתרוקנו בחדשים ? 
סימנים נוספים , שהעידו על דאגתה של מרת ברברידג' לרווחתו , שעשעו אותו כיוון שהם הצביעו על השקעת מחשבה באישיותו ובטעמו האישי . 
בגומחות משני צדי האח היו קבועים מדפי ספרים שכנראה עמדו בדרך - כלל ריקים , ממתינים לאורחים שיניחו עליהם את הספרים שהביאו עמם . 
מרת ברברידג' בחרה עבורו ספרים מהספרייה : מידלמארץ' של ג'ורג' אליוט – המועמד הבטוח לשעת חירום על אי בודד – וארבעה ספרי שירה פרי עטם של רוברט בראונינג , א"א האוסמן , ט.ס. אליוט ופיליפ לרקין . 
טלוויזיה לא הייתה בקוטג' , אבל בחדר האורחים מצא דלגליש מערכת סטריאו מודרנית ועל המדף שמעליה הניחה מרת ברברידג' אוסף של תקליטורים שבחרה עבורו – או שמא לקחה אותם באקראי ממדף אחר ? 
היה שם מגוון שיכול לספק , לפחות לזמן - מה , גם את הטעם הגחמני ביותר : המיסה בסי מינור והסוויטה לצ'לו של בך , האחרונה בביצוע פול טורטלייה , שירים של פינזי , ג'יימס באומן שר ויוואלדי והנדל , הסימפוניה התשיעית של בטהובן ונישואי פיגרו של מוצרט . 
אהבתו לג'אז כנראה לא תבוא הפעם על סיפוקה . 
דלגליש לא הציע שהצוות יסעד ארוחת ערב ביחד וידון בחקירה . 
הטקס של הגשת האוכל , הכנתו במטבח לא מוכר והדחת הכלים בסוף הארוחה , יגזול זמן יקר וידחה את קיומו של דיון רציני . 
הוא גם העריך שקייט ובנטון יעדיפו לאכול בדירותיהם , ביחד או כל אחד לחוד , לפי בחירתה של קייט – אם כי המילה " דירה " נראתה כתיאור נדיב מדי לשטח המצומצם של מגורי הצוות בבניין האורוות . 
הוא תהה איך הם מסתדרים ביניהם כשהם לבדם . 
לקייט לא תהיה בעיה להסתדר עם כפיף ממין זכר שבנוסף לכול הוא אינטליגנטי מאוד ויפה תואר , אבל הוא עבד איתה זמן מספיק כדי לדעת שהיא לא תרגיש בנוח עם השכלתו האוקספורדית של בנטון , המשולבת בשאפתנות לא מוסווית . 
בנטון יקפיד על כללי ההתנהגות , אבל קייט תבחין שמאחורי העיניים הכהות הערניות מסתתרים אולי נכונות לבקר את הממונים עליו וחישוב זהיר של ההזדמנויות . 
מרת ברברידג' צפתה מן הסתם שהם יאכלו בנפרד . 
היא לא סיפקה לו כלי אכילה נוספים , לבד משתי כוסות יין ושני ספלים , המעידים על השערתה שהם לפחות ישתו ביחד . 
על מדף הארון היה מונח פתק בכתב יד , שבו נכתב : אם דרוש לך דבר - מה נוסף , אנא התקשר אלינו . 
דלגליש החליט לצמצם את בקשותיו למינימום ההכרחי . 
אם הוא ועמיתיו ירצו לסעוד ביחד , יוכלו להביא את כל הדרוש להם מבניין האורוות . 
ארוחת הערב ציפתה לו במתקן העשוי שלושה סירי נירוסטה מורכבים זה על זה , שהונח על מדף במרפסת , מתחת לתיבת עץ המסומנת במילה מכתבים . 
על הגדול מבין הסירים היה פתק שבו נכתב לאמור : נא לחמם את האוסו - בוקו ואת תפוחי האדמה האפויים שלושים דקות בתנור בחום של 160 מעלות . 
קרם ברולה במקרר . 
בעת שפעל על - פי ההוראות וערך את השולחן , חשב דלגליש בבדיחות הדעת על המצב המוזר שאליו נקלע . 
בשנים שעברו מאז התחיל לשרת , בדרגת סמל , במחלקה לחקירות פליליות , נזכר לא פעם בארוחות שאכל במסגרת מילוי תפקידו , בחיפזון או בניחותא , בפנים או בחוץ , לבדו או בחברת עמיתים , ארוחות טעימות או בלתי אכילות כמעט . 
רובן נשכחו מכבר , אבל ארוחות אחדות מימיו כבלש צעיר עדיין שבו והציתו בו זיכרונות שכבו מכבר : רצח אכזרי של ילד נשאר לצערו קשור לעד לכריכי הגבינה שהכינה האם בטירוף , ערימת הפרוסות המרובעות והמיותרות מתגבהת והולכת , עד שאחזה לפתע בסכין ונעצה אותה בקרש בזעקה קורעת לב ואחר התמוטטה מתייפחת לתוך ההר המתפרק של גבינה ולחם . 
או הפעם שבה תפסו הוא והסמל שלו מחסה מתחת לגשר רכבת בגשם זלעפות ובעודם ממתינים לפתולוג המשטרתי , הוציא נוֹבּי קלארק שתי פשטידות בנוסח קורנוול מתיק ערכת הרצח שלו . 
" תאכל את זה , בחור . 
מעשה ידיה של אשתי . 
יפיח בך קצת רוח חיים . 
הוא יכול לזכור את העידוד ששאב מהפשטידה החמימה עדיין שהחזיק בידיו הקפואות ; שום פשטידה שאכל מאז ועד היום לא הייתה טעימה כמו ההיא . 
אבל נראה לו שהארוחות על האי קומב תהיינה מן המוזרות ביותר . 
האם הוא ועמיתיו יקבלו בימים הקרובים את מזונם מידיו של רוצח ? 
אין ספק שהמשטרה תשלם בסופו של דבר תמורת הארוחות – בסקוטלנד - יארד ישנם אנשים שמתפקידם לסכם את המחיר – וקרוב לוודאי שכבר מתנהלות התייעצויות קדחתניות בין מייקרופט למרת ברברידג' על המהפך שגרמה הופעתם בסדרי משק הבית . 
נראה שמתכוונים להתייחס אליהם כאל אורחים רגילים . 
האם פירושו של דבר שיוכלו לסעוד בערב בבית הגדול אם יודיעו על כוונותיהם מראש ? 
לפחות את התסבוכת הזאת יוכל לחסוך למייקרופט . 
אבל הערב הוא הכיר תודה למרת ברברידג' ולמרת פלנקט על החלטתן שאחרי ארוחת צהריים של כריכים מגיעה להם ארוחת ערב חמה . 
אבל כשהאוסו - בוקו היה מוכן , נעלם באורח פלא תאבונו , שגם כך לא היה גדול במיוחד , למרות הריחות המגרים של הבצלים , העגבניות והשום הממלאים את המטבח . 
אחרי נגיסות אחדות מהבשר , שהיה כה רך עד שנשר בעצמו מהעצם , הגיע למסקנה שהוא נעשה עייף מכדי לאכול . 
כשפינה את השולחן , אמר לעצמו שהדבר אינו מפתיע : הוא עבד קשה מדי בשבועות שקדמו למקרה זה וגם ברגעים המעטים שנשאר לבדו , הרגיש שהאי מעורר בו אי - שקט מוזר . 
האם שלוותו של האי נעלמה מעיניו מפני שאיבד את שלוות נפשו ? 
תקווה , ערגה וייאוש התערבלו בקרבו . 
הוא חשב על כל הנשים , ידידות ואהובות , שחיבב , העריך ונהנה מחברתן , בפרשיות אהבים שלא היו כרוכות בשום מחויבות לבד משמירה על חשאיות ומטרתן היחידה הייתה לענג ולהתענג . 
הנשים שחיבב – כולן אנינות טעם ואינטליגנטיות – לא חיפשו קביעות . 
היו להן משרות יוקרתיות , הכנסות גבוהות עוד יותר משלו , בתים משלהן . 
בילוי של שעה בחברת ילדיהם של חברים רק חיזק את דעתן שאימהוּת היא מאסר עולם עם עבודת פרך והן היו אסירות תודה על שאינן מתאימות לה מבחינה פסיכולוגית . 
הן התוודו על אנוכיותן בלי שמץ של נקיפות מצפון ; וגם אם התחרטו עליה כעבור זמן , לא אילצו אותו להשתתף בצערן . 
הפרשיות הסתיימו לרוב בגלל דרישות תפקידו ואם מישהו מהצדדים המעורבים חש את עצמו פגוע , גאוותו לא הניחה לו להודות בדבר . 
אבל עכשיו היה מאוהב , ונראה לו שבפעם הראשונה מאז מתה אשתו הצעירה בלידה , הרגיש צורך בביטחון שקצרה היד מלהשיגו , בראש ובראשונה ביטחון ביכולתה של האהבה להתמיד . 
כמה מוזר שסקס יכול להיות כה פשוט , והאהבה - כה מסובכת . 
הוא אילץ את מוחו להרפות מדמויות העבר ומדאגות ההווה . 
מצפה לו עבודה שצריך לבצע וקייט ובנטון יצטרפו אליו בעוד חמש דקות . 
הוא שב למטבח , הכין קפה חזק , חלץ את הפקק מבקבוק יין אדום ופתח את דלת הקוטג' ללילה הנעים והמבושם המואר בחופה זוהרת של כוכבים . 
12 
קייט ובנטון - סמית אכלו את ארוחת הערב בחדריהם , אחרי שמרת פלנקט צלצלה והזמינה אותם לבוא לקחת את מכלי המתכת שלהם ממטבח הבית הגדול . 
קייט הרהרה שאילו הייתה עכשיו עם פירס טרנט הם היו סועדים יחד , שוכחים לזמן - מה את התחרות ביניהם , דנים במקרה ומתווכחים עליו . 
אבל עם בנטון - סמית היה הכול שונה , ולא רק בשל היותו בעל דרגה נמוכה יותר ; זה מעולם לא הפריע לה עם חבר לעבודה שחיבבה . 
העניין הוא שאדם דלגליש יבקש , כתמיד , לשמוע קודם את דעתו של חבר הצוות הזוטר ואם בנטון מתכוון להפגין את האינטליגנציה שלו , היא אינה מעוניינת לשמש לו במה לחזרות . 
הם קיבלו שתי דירות צמודות בבניין האורוות . 
לפני שבחרה באחת מהן , עשתה סיור קצר בשתיהן וידעה שדירתו דומה לשלה כשתי טיפות מים . 
החדרים היו מרוהטים בצניעות ; לבנטון , כמו לה , היה חדר מגורים שגודלו שלושה מטרים וחצי על שניים וחצי , מטבחון זעיר המתאים לחימום אוכל ולהכנת שתייה חמה וקומה שנייה ובה חדר שינה עם מקלחת צמודה . 
היא הניחה שבשתי הדירות לנים בדרך - כלל עובדים יומיים או שבועיים ; ואף - על - פי שמרת ברברידג' , כנראה בעזרתה של מילי , הכינה את הדירה לבואה של האורחת הבלתי - צפויה והלא - ממש - רצויה – מצעי המיטה הוחלפו , המטבח היה נקי ללא רבב והמקרר מולא בחלב ובמצרכי מזון טריים – עדיין ניכרו בה עקבות הדיירת הקודמת . 
הדפס המדונה והילד של רפאל היה תלוי לימין המיטה ותצלום משפחתי , במסגרת מעץ אלון , היה תלוי לשמאלה . 
בתצלום החום כהה הונצחו , על רקע מעקה על שפת הים , הסבא והסבתא – הוא בכיסא גלגלים – המחייכים חיוך רחב , ההורים בבגדי חופשת הקיץ שלהם ושלושת הילדים הקטנים שפניהם עגולות כירח במילואו ותספורותיהם זהות , הלוטשים עיניים אדישות בעדשת המצלמה . 
אחת מהם הייתה קרוב לוודאי הדיירת הקבועה בדירה זו . 
בארון היחיד היה תלוי חלוקה הוורוד העשוי בד שֶניל ומתחתיו עמדו הכן נעלי הבית . 
על המדף היו מונחים ספרים בכריכה רכה מאת קתרין קוּקסוֹן . 
כשהורידה את החלוק מהקולב ותלתה במקומו את שלה , הרגישה קייט כפולשת לתחום לא לה . 
היא התקלחה , החליפה את חולצתה , הברישה במרץ את שערותיה וקלעה אותן מחדש ואחר נקשה על דלתו של בנטון לאות שהיא מוכנה . 
הוא יצא מיד והיא ראתה שהוא החליף את בגדיו לחליפה בסגנון נֶהרו ּ , שצבעה ירוק כה כהה עד שנראתה שחורה כמעט . 
היא שיוותה לו מראה של איש דת מכובד ונוכרי , אבל הוא לבש אותה במין רישול , כאילו החליף לבגד אהוב ונוח רק כדי לגרום הנאה לעצמו . 
ואולי זה מה שעשה באמת . 
התחשק לה לומר , לשם מה החלפת בגדים ? 
אנחנו לא בלונדון וזה לא אירוע חברתי , אבל היא ידעה שההערה תישמע קטנונית . 
ומלבד זאת , כלום לא טרחה היא עצמה על הופעתה ? 
הם הלכו לסיל קוטג' לאורך שפת הצוק בלי לדבר . 
החלונות המוארים של הבית הגדול שמאחוריהם ונקודות האור הזעירות של הקוטג'ים הרחוקים שלפניהם כאילו העצימו את הדומייה . 
עם שקיעת השמש נמוגה גם אשליית הקיץ . 
עכשיו היה זה האוויר של אוקטובר , עדיין חמים שלא כרגיל בעונה אבל נושא צינה ראשונה של סתיו , אוויר רווי ניחוח דק מן הדק , כאילו עם האור הגווע הסתלקה מאדמת האי גם המתיקות המרוכזת של היום . 
החשיכה הייתה מוחלטת אלמלא הכוכבים . 
הם מעולם לא נראו לקייט כה רבים , כה נוצצים , כה קרובים . 
הם העניקו לחשיכה הקטיפתית נוגה מסתורי , עד שכאשר הסתכלה למטה , יכלה לראות את השביל הצר מתפתל כמו סרט זוהר קמעה , שגבעולי עשב יחידים מתנצנצים עליו כמו חניתות קטנות , מוכספות מאור . 
הדלת הפתוחה של סיל קוטג' הייתה בצד הפונה צפונה ואור נשפך ממנה על אכסדרת האבן . 
קייט ראתה שדלגליש הדליק זה עתה את האש באח . 
הקיסמים המשיכו להשמיע קולות פיצוח ופקעות אחדות של פחם נטול עשן עדיין לא התלקחו . 
על השולחן עמדו בקבוק יין פתוח ושלוש כוסות וריח קפה נישא באוויר . 
קייט ובנטון בחרו לשתות יין ובעת שדלגליש מזג אותו , הביא בנטון את הכיסא משולחן הכתיבה . 
חלק זה של החקירה היה החביב ביותר על קייט והיא ציפתה בכיליון עיניים לרגעים השקטים , על - פי - רוב בסופו של היום , שבהם אמדו את ההתקדמות עד כה וערכו תוכניות להמשך הפעולה . 
שעה זו של דיבורים ושל שתיקות , עם דלת הקוטג' הפתוחה עדיין אל הלילה , זהרוריה האדומים של האש המרקדים על רצפת האבן וריחם של הקפה והיין , הייתה הדבר הקרוב ביותר לנינוחות הביתית המפויסת שמעולם לא הכירה כילדה , אבל תמיד שיערה שהיא לב לבם של חיי משפחה תקינים . 
דלגליש פרש על השולחן את מפת האי . 
" אנחנו יכולים , כמובן , לצאת מנקודת הנחה שמדובר בחקירת רצח , " אמר . 
" אבל אני מעדיף לא להשתמש במילה הזאת בשיחותיי עם אנשי האי עד שנקבל את האישור הסופי מדוקטור גלניסטר . 
עם קצת מזל נקבל אותו מחר בצהריים . 
אני מציע שנציג את העובדות כפי שהן ידועות לנו כרגע , אבל קודם כדאי לנו למצוא כינוי לרוצח לכאורה שלנו . 
יש הצעות ? " 
קייט הכירה את מנהגיו הקבועים של מפקדה . 
הוא תיעב כינויים כגון " סחבק " או שמות אחרים שבהם הרבו להשתמש לאחרונה . 
היא הייתה צריכה להתכונן , אבל שום רעיון לא עלה במוחה . 
" אנחנו יכולים לקרוא לו ' סמיטון ' , המפקד , על שמו של מתכנן המגדלור בפלימות הו ֹ . 
זה שכאן הוא העתק שלו , " אמר בנטון . 
" קצת לא הוגן לעשות את זה למהנדס מבריק כמוהו . 
" אז אולי קַלקרַפט , על שמו של התליין מהמאה ה - , " 19 אמר בנטון . 
" קַלקרפט , החלטנו . 
ובכן , בנטון , מה ידוע לנו ? " 
בנטון הזיז את כוס היין שלו מעט הצדה . 
הוא נעץ את מבטו בפניו של דלגליש . 
" הקורבן , נייתן אוליבר , בא לאי קומב בקביעות כל רבעון , תמיד לשבועיים . 
הפעם הוא הגיע ביום שני , עם בתו מירנדה ועם מזכירו דניס טרמלט . 
עד כאן הכול כרגיל . 
חלק מהעובדות הידועות לנו מסתמכות על מידע שאולי הוא נכון ואולי לא , אבל בתו אומרת שהוא יצא מפרגרין קוטג' הבוקר בשבע ועשרים בערך , בלי לאכול את ארוחת הבוקר המבושלת הרגילה שלו . 
את הגופה גילה בשעה עשר רופרט מייקרופט , ומיד אחר - כך הצטרפו אליו דניאל פדג'ט , גאי סטוולי , יאגו טמלין , מילי טרנטר ואמילי הולקומב . 
נראה שהמוות הוא תוצאה של חניקה , שבוצעה בחדר שמתחת לפנס או במרפסת העגולה המקיפה אותו . 
לאחר מכן לקח קַלקרַפט את חבל הטיפוס , כרך את העניבה סביב צווארו של אוליבר , קשר את החבל למעקה והטיל את הגופה מעבר לו . 
מכאן שקלקרפט צריך להיות חזק דיו , אם לא כדי לשאת את משקלו של אוליבר במעלה גרם המדרגות הקצר , לפחות כדי לדחוף אותו אל מעבר למעקה . 
" כפי שציינת , המפקד , עדותו של דוקטור שפיידל רחוקה מלהיות מלאה . 
הוא כתב לאוליבר פתק שבו הזמין אותו לפגישה במגדלור , הבוקר בשעה שמונה . 
את הפתק נתן למילי טרנטר , שלדבריה יצאה ידי חובת מסירה כשהניחה אותו בתיבת הדואר של פרגרין קוטג' . 
היא הודתה שסיפרה ליאגו על הפגישה . 
מירנדה אוליבר וטרמלט יכלו לקרוא את הפתק , וכמוהם כל מי שהייתה לו גישה לטרקטורון . 
האם אוליבר קיבל אותו ? 
אם לא , מדוע הלך למגדלור ? 
אם הפגישה נקבעה לשעה שמונה , מדוע יצא לדרך בשבע ועשרים ? 
האם מישהו שינה את השעה הרשומה בפתק , ואם כן , מי עשה את זה ? 
אין אפשרות לשנות שמונה לשבע וחצי , הדרך היחידה היא למחוק את המילה הקודמת ולכתוב למעלה את המילים החדשות . 
אבל מעשה כזה יהיה ממש מגוחך . 
לרשותו של קלקרפט יעמדו רק שלושים דקות שבמהלכן יצטרך להיפגש עם אוליבר , לעלות איתו לראש המגדלור , לבצע את זממו ולהסתלק , וגם זה בהנחה שאוליבר הגיע בזמן . 
קלקרפט היה יכול , כמובן , להשמיד את הפתק המקורי ולהחליפו באחר . 
אבל עדיין יהיה טיפשי מצדו להקדים את הפגישה בשלושים דקות בלבד . 
" וישנה גם העדות הנוגעת לדלת המגדלור . 
שפיידל אומר שהיא הייתה נעולה כשהגיע . 
פירושו של דבר שמישהו היה בפנים – אוליבר , רוצחו , או שניהם גם יחד . 
כשחזר כעבור עשרים וחמש דקות בערך , הדלת הייתה פתוחה והוא הבחין בחסרונו של החבל . 
הוא לא שמע דבר , מה שאינו מפתיע בהתחשב בעובדה שהיה שלושים מטרים מתחת לזירת הרצח . 
אבל ייתכן גם ששפיידל משקר . 
הוא סיפר לנו שהמגדלור היה נעול ושהוא מעולם לא פגש את אוליבר . 
אבל באותה מידה אוליבר היה יכול לחכות לו כמתוכנן ושפיידל היה יכול להרוג אותו . 
ועדותו של שפיידל היא האישור היחיד שיש לנו לשעת המוות . 
אבל מדוע בחר שפיידל להיפגש דווקא במגדלור ? 
אנחנו יודעים שהוא שיקר למר דלגליש כשאמר שמגדלורים הם התחביב שלו . 
" התבקשת למסור לנו עובדות , " אמרה קייט , " אבל גלשת לכל מיני השערות . 
ישנם עוד דברים שאנחנו יודעים בוודאות . 
אוליבר תמיד היה אורח קשה , אבל הפעם נראה שהוא היה בלתי נסבל יותר מהרגיל . 
מעידים על כך השערורייה שחולל בנמל כשנודע לו שבדיקת הדם שלו נפלה למים , התלונה בעניין זה שהגיש למייקרופט , תביעתו העקשנית לסלק את אמילי הולקומב מאטלנטיק קוטג' , הריב בארוחת הערב של יום שישי . 
וישנם גם האירוסים של מירנדה וטרמלט . 
ההתנהגות של שלושתם נראית די מוזרה , נכון ? 
אחרי ארוחת הערב חזר אוליבר הביתה בשעה מאוחרת , כשמירנדה כבר שכבה במיטה , והוא יצא לפני שהיא קמה . 
זה נראה כאילו השתדל לא להיפגש איתה . 
ולשם מה הזמין את הספינה להיום אחר הצהריים ? 
מי היה אמור להפליג בה ? 
האם אנחנו מאמינים לסיפורה של מירנדה שהוא קיבל את הודעת הנישואים בשוויון נפש ? 
האם זו תגובה סבירה של אדם המסור לעבודתו בצורה אנוכית עד כדי כך שלשום דבר אסור להפריע את שגרת חייו ? 
או שמא המניע טמון בעבר הרחוק יותר ? " 
" אם הוא טמון בעבר , מדוע חיכה קלקרפט דווקא עד סוף השבוע הזה ? " אמר דלגליש . 
" אוליבר ביקר באי באופן קבוע . 
לרוב החשודים שלנו היה זמן למכביר ולא מעט הזדמנויות להתנקם בו . 
ולהתנקם בו על מה ? 
הבחירה בסוף השבוע הזה אינה מוצלחת , כי באי שוהים רק שני אורחים נוספים וכל העובדים הזמניים חזרו ליבשת , כך שמספר החשודים האפשריים מצטמצם לשלושה - עשר בסך הכול . 
חמישה - עשר , אם נוסיף את מרת פלנקט ואת מרת ברברידג' . 
" זה יכול לפעול לשני הכיוונים , המפקד , " אמר בנטון . 
" פחות חשודים אפשריים , אבל סיכוי טוב יותר לנוע בלי להיראות . 
" לי נראה שקלקרפט נאלץ לפעול דווקא בסוף השבוע הזה , " אמרה קייט . 
" אז מה השתנה מאז ביקורו האחרון של אוליבר ? 
לאי הגיעו שני אנשים שלא היו כאן בעת ביקורו של אוליבר לפני שלושה חודשים , דוקטור שפיידל ודוקטור יילנד . 
הייתה התקרית עם בדיקת הדם האבודה , שבעקבותיה איים אוליבר לעבור לגור כאן דרך קבע . 
והיו גם האירוסים של טרמלט ומירנדה . 
קשה לראות בה רוצחת , אבל אולי היא תכננה את הרצח יחד עם טרמלט . 
רואים מיד שהיא החזקה מבין שניהם . 
" בואו נסתכל על המפה , " אמר דלגליש . 
" קלקרפט היה יכול ללכת למגדלור מפני שקבע בנפרד להיפגש שם עם אוליבר – צירוף מקרים לא סביר , אם כי כבר ראינו צירופי מקרים עוד פחות מתקבלים על הדעת – או מפני שקרא את הפתק ושינה את השעה , או מפני שראה במקרה את אוליבר בדרכו לשם והלך בעקבותיו . 
אין ספק שהוא הלך דרך הצוק התחתון . 
האנשים שהכי מתאים להם להשתמש בשביל הזה הם דיירי הבית הגדול או אלה שגרים בקוטג'ים בחלקו הדרומי - מערבי של האי : בני הזוג סטוולי , דן פדג'ט , רפווּד ומיס הולקומב . 
גם בצד המזרחי יש צוק תחתון , המשתרע מאחורי צ'פל קוטג' , אבל הנמל חוצה אותו . 
אנחנו חייבים לזכור שהפתק נמסר אתמול בערב . 
קלקרפט היה יכול להתגנב למגדלור ביום שישי בלילה בחסות החשיכה ולארוב שם מוקדם בשבת בבוקר . 
ייתכן גם שבזמנו הוא לא היה מודאג מהאפשרות שיראו אותו , מפני שכוונותיו לא היו רצחניות . 
אולי זה רצח לא מתוכנן מראש , הריגה יותר מאשר רצח . 
לפי שעה אנחנו מגששים באפילה . 
אנחנו צריכים את דוח הנתיחה של דוקטור גלניסטר ועלינו לחקור שוב את דוקטור שפיידל . 
נקווה שהוא ירגיש יותר טוב . 
כעבור שעה הגיע הזמן להפסיק להשתעשע בהשערות . 
מחר מצפה להם יום עמוס . 
דלגליש קם על רגליו וקייט ובנטון עשו כמוהו . 
הוא אמר , " ניפגש מחר בבוקר ואז נכין את תוכנית העבודה . 
לא , בנטון , עזוב את הכוסות , אני אשטוף אותן . 
לילה טוב . 
13 
כוסות היין כבר נרחצו והוחזרו לארון והאש באח התחילה לדעוך . 
דלגליש חשב להאזין לקטעים אחדים של מוצרט לפני שייכנס למיטה . 
הוא בחר במערכה השנייה מתוך נישואי פיגרו וקולה של קירי טֶה קנאווה , צלול , חזק ויפה עד כאב , מילא את הקוטג' . 
זה היה תקליטור שאֶמה והוא נהגו להאזין לו בדירתו שמעל לתמזה . 
קירות האבן של הקוטג' היו צרים מלהכיל את היופי הזה והוא פתח שוב את הדלת אל הצוק והניח לצלילי ערגתה של הרוזנת אל בעלה להינשא אל הכוכבים . 
ספסל היה צמוד לקיר הקוטג' והוא ישב עליו והאזין . 
הוא המתין עד תום המערכה לפני שנכנס פנימה וכיבה את נגן התקליטורים , ואז יצא החוצה להעיף מבט אחרון בשמי הלילה . 
אישה הלכה לאורך הצוק בשביל העולה מהקוטג' של אדריאן בויד . 
היא ראתה אותו ונעצרה . 
מצעדיה הבוטחים ומההתנצנצות האקראית של אור הכוכבים בשערה הבהיר זיהה מיד שההולכת היא ג'ו סטוולי ועכשיו , אחרי היסוס קצר , היא ניגשה אליו . 
" אז את כן יוצאת לפעמים לטייל בלילה , " אמר , מחייך . 
" רק אם יש לי סיבה . 
חשבתי שאסור להשאיר את אדריאן לבדו . 
היום הזה היה קשה לכולנו , אבל בשבילו הוא היה איום ונורא , לכן הלכתי להתחלק איתו באוסו - בוקו . 
לרוע המזל , הוא מתנזר מאלכוהול . 
אני לא אתנגד לכוס יין , אם זו לא טרחה גדולה מדי בשבילך . 
גאי כבר יהיה במיטה ואני לא אוהבת לשתות לבד . 
" זו לא טרחה בכלל . 
היא נכנסה אחריו אל הקוטג' . 
דלגליש פתח את הבקבוק השני של היין האדום והביא אותו לשולחן עם שתי כוסות . 
היא לבשה מקטורן אדום שצווארונו המורם הקיף את פניה , ועכשיו פשטה אותו ותלתה אותו על גב הכיסא . 
הם ישבו זה מול זה ואיש משניהם לא אמר דבר . 
דלגליש מזג את היין . 
בהתחלה היא גמעה אותו בצימאון כאילו היה מים ואחר שבה והניחה את כוסה על השולחן , מתחה את רגליה ונאנחה בסיפוק . 
האש כמעט כבתה , ותימורת עשן דקיקה אחת הסתלסלה מבול העץ המושחר האחרון . 
דלגליש שהתענג על השקט , תהה אם האורחים מואסים לפעמים בשקט ובבדידות ומעדיפים לשוב בהקדם לזוהר המפתה של חייהם עתירי הטסטוסטרון . 
הוא הציג לה את השאלה . 
היא צחקה . 
" כבר היו דברים מעולם , או כך לפחות סיפרו לי , אבל זה די נדיר . 
הם יודעים למה הם מכניסים את עצמם לפני שהם מגיעים הנה . 
הם משלמים עבור השקט , ותאמין לי , זה תענוג יקר . 
אתה לא מרגיש לפעמים שאם תצטרך לענות על עוד שאלה אחת , לשמוע עוד צלצול טלפון או לראות עוד פרצוף אחד , תתחיל לצרוח כמו משוגע ? 
וישנו גם העניין של האבטחה . 
עם כל הטרוריסטים ואיומי החטיפות , מן הסתם נפלא לדעת שאתה יכול לישון עם דלתות ועם חלונות פתוחים בלי שמאבטחים או שוטרים יפקחו עין על כל תנועה שלך . 
" ומותו של אוליבר לא שם קץ לאשליה הזאת ? " שאל דלגליש . 
" ספק רב . 
האי קומב יתאושש . 
הוא כבר שכח זוועות גדולות מחיסולו של נייתן אוליבר . 
" נראה לי שהאיבה הכללית לאוליבר היא תוצאה של משהו רציני יותר מהתנהגותו הלא - חברותית כאורח . 
האם קרה משהו בינו לבין בויד ? " 
" למה אתה שואל אותי ? " 
" מפני שמר בויד חבר שלך . 
את מבינה אותו כנראה יותר טוב מכל תושב אחר באי . 
משום כך סביר להניח שאת תהיי זו שתדע את האמת . 
" וסביר להניח שאני אהיה זו שאספר לך ? " 
" ייתכן . 
" שאלת אותו ? 
כבר דיברת עם אדריאן ? " עכשיו היא לגמה מהיין לאט יותר ובהערכה גלויה . 
" לא , עדיין לא . 
" אז אל תדבר איתו . 
שמע , אף אחד – כולל אתה – לא מאמין באמת שלאדריאן היה קשר כלשהו למותו של אוליבר . 
הוא מסוגל לרצוח בדיוק כמוני וכמוך , אולי אפילו פחות . 
ומדוע סתם להכאיב לו ? 
מדוע לחטט בעבר אם אין לו שום קשר למותו של אוליבר , שום קשר לסיבת בואך לכאן או לתפקיד שעליך למלא ? " 
" אני חושש שחיטוט בעבר הוא חלק מתפקידי . 
" אתה בלש מנוסה . 
שמענו עליך . 
אז אל תגיד לי שאתה רואה באדריאן חשוד רציני . 
אתה לא נובר סתם בשביל ההנאה שבדבר – בשביל תחושת הכוח , אם תרצה ? 
כלומר , זה בטח נותן לך סיפוק לא קטן לשאול שאלות שאנחנו חייבים לענות עליהן . 
אם לא נענה , ניראה אשמים ; אם כן נענה , נפגע בפרטיות של מישהו . 
ולשם מה ? 
אל תגיד לי שכל זה נעשה בשם הצדק והאמת . 
מהי האמת ? 
אמר פילטוס בלצון ; ולא נשאר לשמוע את התשובה . 
הוא הבין עניין , הפילטוס הזה . 
הציטוט הפתיע אותו , אבל איזו סיבה יש לו לחשוב שלא קראה את כתביו של פרנסיס בייקון ? 
הוא הופתע גם מכך שיכלה לדבר בלהט כזה ובכל זאת , למרות חריפות של דבריה , לא חש שהיא רוחשת לו איבה אישית . 
הוא היה תחליף ותו לא . 
את האויב האמיתי כבר לא יכלה שנאתה להשיג . 
הוא אמר ברוך , " אין לי זמן להתפלפלויות פילוסופיות כביכול על צדק ואמת . 
אני יכול להעריך שיחות נפש , אבל רק עד נקודה מסוימת . 
רצח פוגע בפרטיות – בפרטיות של החשודים , של בני משפחת הקורבן , של כל מי שבא במגע עם המוות . 
כבר די נמאס לי להגיד את זה לאנשים , אבל אין ברירה אלא להשלים עם זה . 
מעל לכול , רצח פוגע בפרטיותו של הקורבן . 
את חושבת שיש לך זכות להגן על חברך ; על הפרטיות של נייתן אוליבר אף אחד כבר לא יוכל להגן . 
" ואם אני אגיד לך , תסכים לקבל את מה שאומר כסיפור האמיתי ותעזוב את אדריאן במנוחה ? " 
" אני לא יכול להבטיח לך את זה . 
אני כן יכול לומר שאם אדע את העובדות , יהיה לי קל יותר לחקור אותו בלי לגרום לו מצוקה מיותרת . 
אנחנו לא ששים להכאיב לאנשים . 
" אתה בטוח ? 
בסדר , בסדר , אני מסכימה שזה לא נעשה בכוונה . 
אלוהים יודע מה היה קורה אם זה כן היה מכוון . 
הוא כבש את הפיתוי להשיב לה . 
זה לא היה קשה . 
הוא נזכר בדברים ששמע בחדר ההוא בקומה העליונה של הסקוטלנד - יארד . 
בעלה גרם למותו של ילד בן שמונה . 
זו הייתה טעות רפואית , אבל ייתכן שהמשטרה המקומית הייתה מעורבת בצורה זו או אחרת . 
די בשוטר אחד להוט מדי כדי להסביר את הבוטות המרירה שלה . 
היא קירבה אליו את כוסה הריקה והוא מזג לה יין . 
" אדריאן בויד אלכוהוליסט ? " שאל . 
" איך אתה יודע ? " 
" אני לא יודע . 
ספרי לי מה קרה . 
" הוא היה באמצע איזה טקס דתי חשוב , הסעודה הקדושה או משהו כזה . 
בכל אופן , הוא הפיל את הגביע ואחר נפל בעצמו , שיכור כלוט . 
ואולי הוא נפל שיכור כלוט והגביע נשמט מידו . 
הכנסייה שבעלה של מרת ברברידג' שירת בה בעבר ככומר לקחה אותו תחת חסותה ואחד משמשי הכנסייה ידע שמרת ברברידג' עברה לגור כאן וכנראה גם שמע משהו על קומב . 
הוא כתב למזכיר הקודם שלנו וביקש שיקבל את אדריאן לעבודה . 
אדריאן היה מוכשר בהחלט למלא את התפקיד . 
הוא כבר ידע להשתמש במחשב ותמיד היה טוב במספרים . 
בהתחלה הכול היה בסדר . 
הוא היה כאן למעלה משנה , פיכח לגמרי , וקיווה להישאר פיכח גם להבא . 
ואז זה קרה . 
נייתן אוליבר בא לביקורו הרבע - שנתי . 
באחד הערבים הוא הזמין את אדריאן לארוחה והשקה אותו יין . 
זה היה הרסני , כמובן . 
אדריאן איבד בלילה אחד את כל מה שהשיג במשך שנה . 
" אוליבר ידע שבויד אלכוהוליסט ? " 
" ודאי שהוא ידע . 
רק משום כך הזמין אותו . 
הכול היה מתוכנן מראש . 
הוא כתב ספר שאחד מגיבוריו שתיין ורצה לראות במו עיניו מה בדיוק קורה כשמשקים אלכוהוליסט ביין . 
" אבל למה דווקא כאן ? " שאל דלגליש . 
" אני יכול לתת לך את שמותיהם של לפחות תריסר מועדוני לילה לונדוניים שבהם אפשר לראות אנשים משתכרים עד אובדן החושים . 
זה לא בדיוק אירוע נדיר . 
" אה , בלילות שבת אפשר לראות שיכורים גם ברחובות , " אמרה . 
" אבל זה לא יהיה אותו הדבר , נכון ? 
הוא חיפש מישהו שמנסה להילחם בשדים שלו . 
הוא רצה זמן ופרטיות שיאפשרו לו לשלוט בהתפתחויות ולצפות בכל דקה ודקה מהן . 
אני מניחה שהיה לו חשוב גם למצוא קורבן שיהיה זמין בהתראה קצרה כשיגיע לשלב המתאים ברומן שלו . 
דלגליש ראה שהיא רועדת . 
הזעם המוסרי שפרץ ממנה היה כה עז עד שדמה לכוח פיזי המוטח אל קירות האבן המוצקים וניתז מהם בחזרה וממלא את החדר בשנאה מרוכזת . 
הוא המתין רגע ואחר שאל , " מה קרה אחר - כך ? " 
" מישהו – אוליבר או העורך הלשוני שלו או בתו – העביר כנראה את אדריאן חזרה לקוטג' שלו . 
עברו יומיים לפני שהוא התפכח לגמרי . 
לא ידענו אפילו מה בדיוק קרה , רק שהוא שתה . 
כולם הניחו שהוא השיג יין בדרך כלשהי בבית הגדול , אבל לא יכולנו להבין איך . 
כעבור יומיים הוא נסע עם יאגו להביא את האספקה השבועית ונעלם . 
בסוף אותו חודש חזרתי לדירה שלי בלונדון ובאחד הלילות מצאתי אותו שוכב על המפתן , שתוי עד אובדן החושים . 
אספתי אותו אליי וטיפלתי בו במשך מספר שבועות . 
ואז החזרתי אותו הנה . 
סוף הסיפור . 
כשהיינו ביחד , הוא סיפר לי מה קרה . 
" אני מתאר לעצמי שלא היה לך קל . 
" גם לו לא היה קל . 
אני רחוקה מלהיות שותפה אידיאלית לדירה , במיוחד אחרי שאני שותה . 
הבנתי שבלונדון זה לא ילך , אז שכרתי קוטג' מבודד בקרבת בּוֹדמִין מוּר . 
העונה עדיין לא התחילה , לכן לא היה קשה למצוא משהו בזול . 
נשארנו שם שישה שבועות . 
" מישהו כאן ידע מה קורה ? " 
" טלפנתי לגאי כדי להודיע שאני בסדר ושאדריאן נמצא איתי . 
לא אמרתי לו איפה אני , אבל אמרתי את זה ליאגו . 
הוא נהג לבוא ולהחליף אותי כשהיה לו סוף שבוע חופשי . 
לא הייתי מצליחה לעשות את זה בלעדיו . 
אחד משנינו השגיח על אדריאן כל הזמן בשבע עיניים . 
אלוהים , לפעמים זה היה משעמם עד מוות , אבל עד כמה שזה נשמע מצחיק , במבט לאחור נראה לי שהייתי מאושרת אז , מאושרת אולי יותר מכפי שהייתי זה שנים . 
טיילנו , שוחחנו , בישלנו יחד , שיחקנו קלפים , בילינו שעות מול הטלוויזיה , צפינו בווידיאו בסדרות ישנות של הבי.בי.סי, שאחדות מהן – כמו היהלום שבכתר – נמשכו שבועות . 
וכמובן , היו לנו ספרים . 
קל להיות איתו . 
הוא אדם לבבי , אינטליגנטי , רגיש ומשעשע . 
והוא לא מקטר . 
כשהרגיש שהגיע הזמן , חזרנו הנה . 
אף אחד לא שאל שאלות . 
ככה חיים כאן . 
לא שואלים שאלות . 
" הוא עזב את הכנסייה בגלל האלכוהוליזם ? 
הוא דיבר איתך על זה ? " 
" כן , עד כמה שיכולנו לתקשר ברמה הזאת . 
אני לא מבינה כלום בענייני דת . 
במידה מסוימת הוא עזב בגלל האלכוהוליזם , אבל בעיקר מפני שאיבד את האמונה בחלק מהדוֹגמה . 
אני לא מבינה מדוע זה הטריד אותו . 
חשבתי שזה בדיוק העניין עם הכנסייה האנגליקנית הטובה והישנה שלנו : אתה יכול להאמין פחות או יותר במה שמתחשק לך . 
על כל פנים , הוא התחיל להאמין שאלוהים אינו יכול להיות טוב ומיטיב וכול יכול בעת ובעונה אחת ; החיים הם מאבק בין שני כוחות – הטוב והרע , אלוהים והשטן . 
זו השקפה שנחשבת לכפירה – מילה ארוכה שמתחילה באות מ"ם . 
" מָניכֵאיזם , " אמר דלגליש . 
" משהו כזה . 
ההשקפה הזאת נשמעת לי הגיונית . 
היא מסבירה לפחות את סבלם של חפים מפשע , שאחרת נזקקים לכל מיני נימוקים מפולפלים כדי להצדיק אותו . 
אילו הייתי דתית , הייתי בוחרת להאמין בה . 
אני משערת שבלא יודעין נעשיתי מניכאיסטית – אם זו המילה הנכונה – בפעם הראשונה שראיתי ילד מת מסרטן . 
אבל מתברר שאתה לא אמור להאמין בזה אם אתה נוצרי טוב ובמיוחד אם אתה כומר . 
אדריאן הוא אדם טוב . 
אני עצמי אולי לא כל - כך טובה , אבל אני יודעת להבחין בין טוב לרע . 
אוליבר היה רשע ; אדריאן הוא טוב . 
" אם זה היה כל - כך פשוט , העבודה שלי הייתה הרבה יותר קלה , " אמר דלגליש . 
" תודה שסיפרת לי . 
" ואתה לא תשאל את אדריאן על האלכוהוליזם שלו ? 
זה היה ההסכם שלנו . 
" לא עשינו שום הסכם , אבל בינתיים אני לא אדבר איתו על כך . 
ייתכן שבכלל לא יהיה בזה צורך . 
" אני אגיד לו שאתה יודע , ההגינות מחייבת . 
אולי הוא ירצה לספר לך בעצמו . 
תודה על היין . 
ועכשיו אומר לך לילה טוב . 
אתה יודע איפה אפשר למצוא אותי . 
דלגליש הביט אחריה עד שנעלמה מהעין , צועדת ברגל בוטחת תחת הכוכבים , ואז שטף את שתי כוסות היין ונעל את דלת הקוטג' . 
היו אפוא שלושה אנשים שלהם יכול להיות מניע : אדריאן בויד , ג'ו סטוולי ואולי גם יאגו , שוויתר על סופי השבוע הפנויים שלו כדי להחליף את ג'ו , נדיבות לב המעידה שתיעב את האכזריות של אוליבר לא פחות ממנה . 
אבל האם הייתה ג'ו סטוולי מדברת בגילוי לב כזה אילו ידעה , או אפילו חשדה , שאחד משני האחרים אשם ברצח ? 
ייתכן , אילו הבינה שאין מנוס מכך , כי במוקדם או במאוחר הוא יגלה את האמת בעצמו . 
אף אחד מהשלושה לא נראה כרוצח אפשרי , אבל את זה ניתן לומר גם על כל יתר אנשי האי . 
הוא ידע שמסוכן להתמקד במניע עד כדי הזנחת המודוס אופרנדי , דרך הפעולה והאמצעים שבהם נעשה שימוש , אבל נראה לו שבמקרה זה המניע הוא העיקר . 
נוֹבּי קלארק הקשיש אמר לו פעם שאת כל המניעים לרצח אפשר לסכם בארבע מילים : מין , ממון , שנאה ואהבה . 
עד כה , האמירה הזו די הוכיחה את עצמה . 
אבל המניעים כשלעצמם רבים ומגוונים עד מאוד , ואחדים מהרוצחים המתועבים ביותר הרגו בלי שום סיבה הגיונית . 
הוא נזכר בכמה מילים , של ג'ורג' אורוול אם אינו טועה . 
רצח , הפשע היחיד במינו , הוא תולדה של רגשות עזים בלבד . 
וזה , כמובן , תמיד נכון . 
חלק שלישי 
קולות מן העבר 
1 
ביום ראשון בבוקר התעורר דלגליש בטרם שחר . 
מאז ימי ילדותו הייתה יקיצתו פתאומית , בלי שלבי מעבר בין שכחה להכרה , מוחו נדרך כהרף - עין לקלוט את המראות ואת הקולות של היום החדש , גופו להוט להשתחרר מהסדינים העוטפים אותו . 
אבל הבוקר נשאר שוכב בשלווה מנומנמת , מאריך במכוון את כל אחד מהשלבים הענוגים של היקיצה האיטית . 
אור חיוור התחיל להפציע בשני החלונות הגדולים הפעורים לרווחה , והצורות והצבעים של חדר השינה נגלו לעיניו בהדרגה . 
בליל אמש סיפק הים ליווי מוזיקלי מרגיע לרגעים האחרונים של ערוּת תת - הכרתית , אבל עכשיו נדמה לו שקולו נעשה שקט יותר , מעין פעימה קלה באוויר , יותר מצליל שהאוזן יכולה לקלוט . 
דלגליש התקלח , התלבש וירד למטה . 
הוא הכין לעצמו מיץ תפוזים טרי , החליט לוותר על ארוחת בוקר מבושלת והסתובב בחדר האורחים עם קערת המיזלי בידו , סוקר את חדר המבצעים יוצא הדופן הזה , המצופה אבן , בהתפעלות נינוחה שלא הייתה אפשרית ביום הקודם , ואחר יצא מהקוטג' אל אוויר הבוקר הספוג ריח ים . 
היום היה שקט , טלאים של תכלת חיוורת בצבצו מבין קרעי העננים שצבעם האפור נמהל בוורוד . 
הים היה תמונה מנוקדת של אור כסוף המשתרעת עד קצה האופק . 
הוא עמד ללא תנועה והביט מזרחה – לכיוון של אֶמה . 
מפליא באיזו מהירות היא מצליחה להשתלט על מחשבותיו , גם כשדעתו נתונה לכאורה לחקירה . 
בליל אמש , כשדימה אותה שוכבת בזרועותיו , היה זה עינוי ; הבוקר הייתה בבואתה המלווה אותו פחות מכאיבה והיא עמדה לצדו בשקט כששערותיה הכהות סתורות משינה . 
פתאום נמלא כמיהה לשמוע את קולה , אבל הוא ידע שיהיה אשר יהיה , היא לא תתקשר היום . 
האם השמירה על דממה תקשורתית בהיותו בתפקיד הייתה דרכה לאשר את זכותו לעבוד ללא הפרעה , לכבד את ההפרדה הקיימת בחיי העבודה שלהם ? 
אישה או מאהבת המטלפנת בזמן הכי לא מתאים או ברגע הכי מביך , היא אחד מנכסי צאן ברזל של הקומדיה . 
הוא יכול לטלפן אליה עכשיו , אבל הוא ידע שלא יעשה זאת , כאילו ערכו ביניהם הסכם לא כתוב המפריד בתודעתה בין המאהב הבלש המשטרתי למאהב המשורר . 
הראשון נעלם מדי פעם לטריטוריה נוכרית ולא ממופה , שלא היה לה רצון – או שמא הרגישה שאין לה זכות – לחקור אותה או לתייר בה . 
ואולי ידעה לא פחות טוב ממנו שעבודתו מזינה את שירתו , ששורשיהם של הטובים בפיוטיו יונקים מהכאב , מהאימה ומהשפוכת מעוררת החמלה של החיים ההרוסים והטרגיים שמהם עשויים חיי העבודה שלו ? 
האם בשל הידיעה הזאת שמרה על שתיקה וריחוק בעת היותו בתפקיד ? 
כמשורר הוא מעולם לא הסתפק ביפי הטבע ובחן פניהם של בני אנוש . 
מאז ומתמיד נזקק לחנות הלבבות השבורים של המשורר האירי ויליאם בטלר ייטס . 
הוא תהה אם גם אֶמה מודעת לתחושתו הלא - נוחה , הנכלמת במידת מה , מכך שדווקא הוא , הקנאי כל - כך לפרטיותו , בחר בעבודה המתירה לו – יותר מכך , מחייבת אותו – לחלל את פרטיותם של אנשים אחרים , חיים או מתים . 
אבל עכשיו , כשהסתכל צפונה לעבר גוש האבן הרבוע של הכנסייה , ראה אישה פוסעת בתכליתיות הזכורה לו מאנשי הקהילה של אביו , שאחרי מילוי חובתם הדתית והשבעת רעבונם הרוחני נחפזו לקיים את המצווה החילונית של ארוחת בוקר חמה . 
בתוך שנייה זיהה שהאישה היא מרת ברברידג' , אבל הייתה זו מרת ברברידג' שונה . 
היא לבשה מעיל טוויד חום - כחול בגזרה שמרנית ולא אופנתית , חבשה מגבעת לבד עם נוצה מטורזנת ובידה העטויה כפפה החזיקה משהו שנראה כמו ספר תפילה . 
היא השתתפה כנראה בטקס תפילה כלשהו שנערך בכנסייה . 
פירושו של דבר שעכשיו יהיה בויד פנוי ובקוטג' שלו . 
לא היה צורך למהר , והוא החליט לפסוח תחילה על הקוטג' ולגשת לכנסייה ששכנה כחמישים מטרים מאחוריו . 
היא הייתה בנויה בצורה פחות מעודנת מהקוטג'ים , מבנה אבן מגושם שכל גודלו כ - 20 מטרים מרובעים . 
הייתה לה דלת בגובה המותניים כמו באורווה , סגורה על בריח , וכשפתח אותה קידם את פניו משב אוויר קריר וטחוב . 
הרצפה הייתה מרוצפת בלוחות אבן שבורים , ומחלון גבוה יחיד שדרך שמשתו המזוהמת הסתנן פנימה רק אור קלוש , ניבטה פיסת שמים מטושטשת . 
בדיוק מתחת לחלון היה מונח סלע כבד , שטוח בחלקו העליון , ששימש כנראה מזבח , אם כי הוא לא היה מכוסה בפרוכת ולא היו עליו תשמישי קדושה לבד משני פמוטי כסף גוצים וצלב עץ קטן . 
הנרות בערו כמעט עד כלות , אבל נדמה לו שצריבה קלה של עשן עדיין משתהה באוויר . 
הוא תהה איך הגיע הסלע הזה לכאן . 
מן הסתם היו דרושים לפחות שישה גברים חזקים כדי לשאתו למקומו . 
לא היו בכנסייה ספסלים או מושבים אחרים , לבד משני כיסאות עץ מתקפלים שעמדו שעונים אל הקיר . 
אחד מהם הובא כנראה עבור מרת ברברידג' , המתפללת היחידה שלבואה ציפו . 
צלב אבן קטן ועקום למדי שהתנוסס בראש הגג , היה עדות יחידה לכך שהבניין קודש אי - פעם . 
דלגליש חשב שהוא נבנה קרוב לוודאי כמכלאה לבהמות ורק כעבור דורות אחדים הפך לבית תפילה . 
לא היה כאן זכר ליראת הכבוד ולתחושת הקדושה שמשרות כנסיות עתיקות , תולדת החלל הריק והדי המזמורים המרחפים עדיין באוויר . 
ואף - על - פי - כן הוא מצא את עצמו סוגר את הדלת בשקט יותר מהרגיל ומשתומם , כפי שעשה לעתים קרובות , כמה עמוקות וכמה מתמשכות הן השפעות ילדותו כבנו של כומר , שרידי הימים שבהם חלוקת השנה לא צוינה לפי השלישים של שנת הלימודים אלא לפי מועדי הכנסייה : אַדוֶונט – תחילת השנה הכנסייתית , ארבעה ימי ראשון שלפני חג המולד המציינים את התגלותו של ישו ; חג המולד עצמו ; פֶּנטֶקוֹסט – חג השבועות הנחגג שבעה שבועות בדיוק אחרי הפסחא ; ימי הראשון המשמימים והאינסופיים בתקופה שבה לא היו עוד חגים . 
הדלת של צ'פל קוטג' הייתה פתוחה , וקומתו הגבוהה של דלגליש שחסמה לרגע את האור הפכה את הנקישה למיותרת . 
בויד שישב לפני החלון ליד שולחן המשמש לו מכתבה , הסתובב מיד לקבל את פניו . 
החדר היה שטוף אור . 
דלת מרכזית עם חלונות משני עבריה הוליכה החוצה אל רחבה מרוצפת המשתרעת על שפת הצוק . 
משמאל הייתה אח אבן גדולה עם תוספת של משהו שנראה כתנור לאפיית לחם . 
חומרי בעירה נערמו בצדה האחד ובולי עץ קטנים היו מונחים בצד השני . 
לפני האח ניצבו שתי כורסאות גבוהות מסעד , אחת עם שולחן קריאה לידה ועליו מנורה מודרנית בעלת ראש מתכוונן . 
על השולחן הייתה מונחת צלחת משומנת וריח קותלי חזיר נישא באוויר . 
" אני מקווה שאיני מפריע לך , " אמר דלגליש . 
" ראיתי את מרת ברברידג' יוצאת מהכנסייה , לכן חשבתי שזה זמן מתאים לביקור . 
" כן , בדרך - כלל היא באה בימי ראשון למיסה של שבע , " אמר בויד . 
" אבל חוץ ממנה לא בא אף אחד ? " 
" לא , אני חושב שזה בכלל לא עולה על דעתם . 
גם לא על דעתם של אלה שנהגו בעבר לבקר בכנסייה . 
הם חושבים כנראה שכומר שפרש מעבודתו – כלומר , כזה שאין לו קהילה – חדל להיות כומר . 
אני לא עושה פרסומת לטקס . 
למעשה זו תפילה פרטית , אבל מרת ברברידג' גילתה שאני עורך אותה כששנינו עזרנו לטפל באמו של דן פדג'ט . 
הוא חייך . 
" עכשיו אני רק המזכיר של רופרט מייקרופט . 
ואולי מוטב כך . 
עוד הייתי מגלה שתפקיד הכומר הלא - רשמי של האי כבד מדי בשבילי . 
" במיוחד אם כולם כאחד היו מחליטים להפוך אותך לכומר המוודה שלהם , " אמר דלגליש . 
ההערה נאמרה ברוח טובה . 
הוא התענג לרגע על התמונה המשעשעת של תושבי קומב השופכים באוזני בויד את מחשבותיהם הלא - מחמיאות זה על זה ועל האורחים , ובמיוחד על אוליבר . 
אבל תגובתו של בויד הפתיעה אותו . 
לרגע היה דלגליש קרוב להאמין שאולי חרג מגבולות הטעם הטוב , אבל הוא התרשם שבויד אינו אדם המחפש סיבות להיעלב . 
עכשיו הוא חייך ואמר , " במקרה כזה הייתי מתפתה להמיר את דתי , נעשה אוונגלי אדוק ושולח את כולם להתוודות אצל האב מייקל בפנטוורזי . 
אבל אני מארח גרוע . 
אנא שב . 
בדיוק עמדתי להכין קפה , תשתה איתי ? " 
" ברצון , תודה . 
דלגליש הרהר שאחד הסיכונים המשניים של חקירת רצח הוא הכמות המופרזת של קפאין שמצפים ממנו לצרוך . 
אבל הוא רצה שהחקירה תהייה נטולת רשמיות ככל האפשר , ואוכל או שתייה תמיד עוזרים . 
בויד נעלם במטבח , משאיר את הדלת פתוחה למחצה . 
קולות מוכרים של מטבח בקעו משם , לחישתו של קומקום נשפת , קרקוש מתכתי של פולי קפה נטחנים , צלצול של ספלים ותחתיות . 
דלגליש התיישב באחת הכורסאות לפני האח ובחן את תמונת השמן התלויה מעל האדן הריק . 
הייתכן שזהו ציור של קוֹרו ֹ ? 
נראה בו נוף צרפתי , דרך ישרה העוברת בין שורות של עצי צפצפה , גגות כפר מרוחק , צריח כנסייה מבהיק באור השמש הקיצית . 
בויד נכנס , נושא מגש . 
ריח הקפה והחלב החם כיסה על ריח הים והעצים הבוערים באח . 
הוא הזיז שולחן קטן אל בין שני הכיסאות והניח עליו את המגש . 
" אני מתפעל מתמונת השמן שלך , " אמר דלגליש . 
" ירשתי אותה מסבתי . 
היא הייתה צרפתייה . 
זה אחד הציורים המוקדמים של קורו , שצויר ב - 1830 בקרבת פונטנבלו . 
זהו הנכס היחיד שלי . 
הידיעה שאני יכול לתלות אותו כאן בלב שקט , בלי חשש שהוא ייגנב או יושחת , היא אחת הנחמות של החיים בקומב . 
מעולם לא יכולתי להרשות לעצמי לבטח אותו . 
אני אוהב אותו בגלל העצים . 
אני מתגעגע לעצים , יש כה מעטים מהם על האי . 
אנחנו מייבאים אפילו את בולי העץ שאנחנו שורפים . 
הם שתו את הקפה שלהם בשתיקה . 
דלגליש הרגיש מין שלווה מוזרה , משהו שקרה לעתים רחוקות ביותר בהיותו בחברת חשוד . 
זהו אדם , חשב , שהייתי יכול לשוחח איתו , שהייתי יכול לחבב . 
אבל הוא הרגיש שלמרות הכנסת האורחים הנלבבת של בויד , לא נוצר ביניהם אמון . 
כעבור דקה הוא הניח את ספלו ואמר , " כשנפגשתי עם כולכם בספרייה ושאלתי אתכם על מעשיכם אתמול בבוקר , היית היחיד שאמר שהוא טייל על שפת הצוק לפני ארוחת הבוקר . 
אני חייב לשאול אותך שוב אם ראית מישהו בזמן הטיול הזה . 
כשהוא נמנע מלפגוש את עיניו של דלגליש אמר בויד בשקט , " לא ראיתי אף אחד . 
" ולאן הלכת בדיוק ? " 
" הלכתי לאורך הצוק עד אטלנטיק קוטג' ואחר - כך חזרתי הנה . 
זה היה קצת לפני שמונה . 
שוב נפלה ביניהם שתיקה . 
בויד נטל את המגש והלך איתו למטבח . 
שלוש דקות חלפו לפני שחזר לשבת במקומו ונראה שהוא בורר את מילותיו בקפידה . 
" תסכים איתי שאנחנו לא צריכים להעלות חשדות שיכולים רק להטעות או לבלבל ולגרום נזק חמור לאדם שבו מדובר ? " 
" חשדות מבוססים לרוב על עובדות , " אמר דלגליש . 
" הייתי רוצה שתספרו לי את העובדות האלה . 
אני כבר אחליט בעצמי עד כמה הן חשובות , אם בכלל . 
הוא נעץ את עיניו בבויד ושאל בפשטות , " אבי , האם ידוע לך מי הרג את נייתן אוליבר ? " 
פנייתו אל בויד כאל כומר לא הייתה רצונית , והמילה הפתיעה אותו אפילו כששמע אותה יוצאת מפיו . 
נדרש לו רגע כדי להבין את המשמעות של מה שהיה לכאורה לא יותר מפליטת פה . 
ההשפעה על בויד הייתה מיידית . 
הוא הסתכל על דלגליש בעיניים מלאות כאב שנראו כמפצירות . 
" אני נשבע לך שאיני יודע . 
אני גם נשבע שלא ראיתי איש על שפת הצוק . 
דלגליש האמין לו . 
הוא ידע שאינו יכול לגלות שום דבר חדש עכשיו , ואולי לא היה כאן יותר מה לגלות . 
כעבור דקות אחדות , אחרי משפטים קצרים של שיחה שגרתית ושתיקות ממושכות יותר , יצא מהקוטג' בתחושה שלא השיג את מטרתו . 
הוא יניח לשיחה הזו לפעול את פעולתה , אבל עליו לשוב ולהיפגש עם בויד . 
השעה הייתה עכשיו תשע ורבע . 
כשהגיע לדלת של סיל קוטג' , ראה דלגליש את קייט ובנטון הולכים לעברו דרך אזור הבתה . 
הוא יצא לקראתם והם חזרו לקוטג' ביחד . 
כשנכנסו פנימה צלצל הטלפון . 
גאי סטוולי היה על הקו . 
" מר דלגליש ? 
אני מתקשר כדי להודיע לך שלא תוכל לחקור שוב את דוקטור שפיידל , לפחות לא בזמן הקרוב . 
מצבו הורע במשך הלילה והעברנו אותו לחדר החולים . 
2 
השעה הייתה קצת לפני אחת - עשרה . 
דלגליש התכוון לשתף את קייט בחקירתה של מרת פלנקט , אבל כשהיא צלצלה לקבוע את הפגישה , ביקשה הטבחית שיבואו אליה למטבח , אם אינם מתנגדים . 
דלגליש נעתר לבקשה בחפץ לב . 
כך יהיה נוח יותר למרת פלנקט והם יגזלו פחות מזמנה , חשב , וסביר להניח שבסביבת העבודה שלה היא תהיה פתוחה יותר מאשר בסיל קוטג' . 
כעבור חמש דקות כבר ישבו קייט והוא זה לצד זה ליד שולחן המטבח הארוך בעוד מרת פלנקט עובדת מצדו האחר של השולחן , ליד תנור הברזל הגדול . 
המטבח הזכיר לדלגליש את ימי ילדותו : אותו תנור , רק מודרני יותר , אותו שולחן עץ מקורצף , אותם כיסאות וינדזור בעלי רגליים מגולפות וגב מקושת , אותו מזנון ארוך מעץ אלון עמוס צלחות וספלים . 
אחת מפינות החדר הייתה בלי ספק מבצרה הפרטי של מרת פלנקט . 
היו שם כיסא נדנדה מעץ , שולחן נמוך ומכתבה ששורה של ספרי בישול ערוכה עליה . 
המטבח , ממש כמו זה של בית הכומר , היה תלכיד של ריחות – לחם שנאפה זה עתה , פולי קפה טחונים , קותל חזיר מטוגן – כולם מדיפים הבטחה מקדמית שהאוכל עצמו מעולם לא קיים . 
הוא זכר את הטבחית של משפחתו , שמשקלה היה תשעים קילוגרמים לפחות ושמה היה , למרבה ההיתול , מרת לייטפוּט ( קלת רגל ) , אישה שלא נהגה להכביר מילים אבל תמיד קיבלה אותו במאור פנים במטבח בית הכומר , הרשתה לו ללקק את הקערה של תערובת העוגה , נתנה לו גושי בצק קטנים ללוש מהם עוגיות , האזינה לשאלותיו הבלתי פוסקות . 
לפעמים ענתה , " מוטב שתשאל על כך את הוד כּוֹמֶריוּתו . 
היא כינתה את אביו בקביעות " הוד כומריותו " . 
דלת חדר העבודה של האב הייתה תמיד פתוחה בפניו , אבל מבחינתו של אדם דלגליש הצעיר , המטבח החם עם רצפת האבן שלו היה ונשאר לב הבית . 
הוא הניח לקייט לשאול את רוב השאלות . 
מרת פלנקט המשיכה בעבודתה . 
היא הסירה את השומן מנתחי בשר חזיר , הטבילה אותם משני הצדדים בקמח מתובל והשחימה כל פרוסה בשומן המפעפע במחבת כשהיא הופכת אותה מצד לצד . 
דלגליש התבונן במעשיה כשהוציאה את נתחי הבשר מהמחבת והניחה אותם בסיר ואחר ניגשה לשולחן , התיישבה מולם והתחילה לקלף ולחתוך בצלים ולנקות את תוכם של כמה פלפלים ירוקים . 
קייט , שלא רצתה לדבר אל גבה של מרת פלנקט , אמרה עכשיו , " כמה זמן את עובדת כאן , גברת פלנקט ? " 
" בחג המולד האחרון מלאו שתים - עשרה שנים לעבודתי כאן . 
הטבחית הקודמת הייתה מיס דיוּבֶּרי . 
היא הייתה אחת מאותן גברות טבחיות עם דיפלומה של קוֹרדוֹן בּלֶה וכולה ' נחמד מאוד , תודה רבה ' וכאלה . 
טוב , היא הייתה טבחית טובה , אני לא אומרת שלא . 
מיס דיוברי הייתה מומחית לרטבים ; היא הקפידה מאוד בעניין זה . 
למדתי ממנה המון על רטבים . 
נהגתי לבוא הנה במשך השבוע , כשהיא הייתה עמוסה במיוחד , כדי לשמש עוזרת מטבח שלה . 
לא מפני שהייתה עסוקה מי - יודע - מה – את לא יכולה להיות עסוקה מדי כשיש לך שישה אורחים לכל היותר ורוב אנשי הצוות דואגים לעצמם . 
ובכל זאת , היא הייתה רגילה לקבל עזרה כשעבדה במסעדות היוקרתיות ואני הייתי אלמנה בלי ילדים ועם הרבה זמן פנוי . 
תמיד הייתי טבחית טובה , אני עדיין כזאת . 
ירשתי את הכישרון הזה מאימא שלי . 
לא היה שום דבר שהיא לא יכלה לעשות במטבח . 
כשמיס דיוברי פרשה , היא הציעה שאני אחליף אותה . 
אז היא כבר ידעה מה אני מסוגלת לעשות . 
לקחו אותי לתקופת ניסיון של שבועיים , וזהו זה . 
הסידור הזה התאים לשני הצדדים . 
אני עולה להם פחות ממיס דיוברי ואני יכולה להסתדר בלי עוזרת מטבח במשרה מלאה , תודה רבה . 
אני אוהבת להיות לבדי במטבח שלי . 
על כל פנים , הבנות של היום יותר מפריעות מאשר עוזרות . 
אם הן הולכות בכלל ללמוד בישול , זה רק מפני שהן רואות את עצמן בטלוויזיה עם אחד מהשפים המפורסמים האלה . 
אני לא אגיד שלא אשמח לקבל ממילי קצת עזרה מפעם לפעם , אבל הבחורה הזאת משקיעה ברדיפה אחרי יאגו יותר זמן מאשר בעבודה במטבח שלי . 
היא המשיכה לעבוד תוך כדי דיבור ועכשיו קמה וחזרה לתנור , נעה במטבח שלה בשקט ובשיטתיות , בביטחון של אומן העובד בסביבתו המוכרת . 
אבל לדלגליש נראה שאין קשר בין התנועות המורגלות האלו למחשבותיה ; נראה שהיא מעסיקה את עצמה בשגרת עבודה בטוחה ולא תובענית ובפטפוט על תכונותיה של מיס דיוברי , כדי להימנע מהעימות הישיר שבישיבה מולו ומול קייט ליד שולחן העץ המקורצף , מהצורך לפגוש את מבטיהם . 
חלל המטבח נמלא ריחות מעוררי תיאבון והוא יכול לשמוע את רחישתו העמומה של שומן מבעבע . 
" זה מריח טוב , מה את מבשלת ? " שאלה קייט . 
" בשר חזיר עם רוטב עגבניות ופלפלים . 
המנה הזאת מיועדת לארוחת הערב , אבל החלטתי להכין אותה כבר עכשיו . 
אני אוהבת לנמנם קצת אחר הצהריים . 
אולי היא קצת כבדה מדי למזג האוויר שיש לנו עכשיו , אבל דוקטור סטוולי אוהב לאכול בשר חזיר מפעם לפעם והם יהיו זקוקים לאוכל חם . 
אנשים צריכים לשמור על כוחותיהם בתקופת אבלות . 
אמנם אף אחד חוץ ממיס אוליבר לא מצטער עליו יותר מדי , אבל האיש המסכן היה בוודאי אומלל מאוד אם עשה משהו נורא כל - כך . 
" במקרים כאלה אנחנו צריכים לדעת הרבה ככל האפשר על האדם שמת , " אמר דלגליש . 
" סיפרו לי שמר אוליבר נהג לבוא הנה באופן קבוע , אחת לשלושה חודשים , במשך כל השנה . 
אני מתאר לעצמי שהספקת להכיר אותו . 
" לא ממש . 
לא מעודדים אותנו לשוחח עם האורחים , אלא אם כן הם אלה שרוצים לדבר . 
אין לזה שום קשר להיותם לא חברותיים או להיותנו אנשי צוות . 
שום דבר סנובי מסוג זה . 
גם מר מייקרופט ודוקטור סטוולי בקושי רואים אותם . 
הם באים הנה בשביל השקט והבדידות והביטחון . 
הם באים הנה כדי להיות לבדם . 
רק שתדע , לפני שבועיים התארח כאן ראש ממשלה . 
הייתה מהומה גדולה בעניין האבטחה , אבל הוא השאיר את המאבטחים שלו מאחור . 
הוא היה חייב לעשות את זה , אחרת לא היו מרשים לו לבוא הנה . 
חלק גדול מזמנו הוא ישב כאן ליד השולחן שלי והסתכל עליי כשעבדתי , בלי לדבר הרבה . 
אני מניחה שזו הייתה דרכו לנוח . 
פעם אמרתי לו , ' אם אין לך מה לעשות , אדוני , אולי תואיל בטובך להקציף את הביצים . 
והוא עשה את זה . 
דלגליש רצה לשאול מי היה ראש הממשלה הזה ומאיזו מדינה בא , אבל הוא ידע שהשאלה לא תהיה מנומסת והוא לא יקבל תשובה עליה . 
במקום זה אמר , " אם האורחים מעבירים את הזמן לבדם , מה בקשר לארוחות ? 
מתי הם אוכלים ? " 
" בכל הקוטג'ים יש מקרר ומיקרוגל . 
נו , את זה כבר ודאי ראית בעצמך . 
האורחים מכינים לעצמם את ארוחות הבוקר והצהריים . 
דן פדג'ט נוהג במכונית המסחרית והוא מביא להם בערב את המצרכים הדרושים לארוחת הבוקר והצהריים של יום המחרת . 
הם מקבלים ביצים טריות שמטילות התרנגולות שלנו , לחם שאני אופה בעצמי ובשר חזיר מעושן . 
יש לנו קצב ביבשת שמשמר את הבשר בעצמו – בלי הנוזל החלבי הזה שמטפטף מקותלי החזיר התעשייתיים . 
לארוחת הצהריים הם מקבלים לרוב סלט , או ירקות צלויים בחורף , ופשטידה או בשרים קרים . 
בשמונה מוגשת כאן ארוחת ערב לכל המעוניינים . 
היא כוללת תמיד שלוש מנות . 
" ביום שישי , מר אוליבר אכל כאן ארוחת ערב . 
זה היה דבר רגיל ? " שאלה קייט . 
" לא , זה היה דבר לא רגיל . 
לפני הפעם הזאת הוא עשה את זה רק שלוש פעמים בכל השנים שביקר כאן . 
הוא אהב לאכול בקוטג' שלו . 
מיס אוליבר בישלה בשבילו והיא נהגה להזמין אצלי את המצרכים יום קודם . 
" הוא נראה לך שונה מהרגיל ? " שאל דלגליש . 
" זו הייתה כנראה הפעם האחרונה שמישהו מלבד בני משפחתו ראה אותו בחיים . 
כל דבר יוצא דופן שקרה יכול לתת לנו רמז על מצבו הנפשי . 
היא הפנתה את פניה ממנו אל התנור , אבל לא די מהר . 
הוא חשב שהבחין בהבעה מהירה של הקלה . 
מרת פלנקט אמרה , " לא הייתי אומרת שהוא התנהג ... נו , בצורה שאפשר לקרוא לה נורמלית , אבל אני לא יודעת מה נחשב לנורמלי אצלו . 
כמו שאמרתי , על - פי - רוב לא מזדמן לנו להכיר את האורחים . 
אבל האנשים בדרך - כלל די שקטים בארוחות הערב . 
קיימת הסכמה כללית שהם לא מדברים על עבודתם או על הסיבה שהביאה אותם לכאן . 
ואתה לא מצפה לשמוע צעקות . 
דוקטור סטוולי ומר מייקרופט היו שם , אז מוטב שתשאלו אותם . 
" נעשה את זה , אבל עכשיו אנחנו מבקשים לדעת איך את התרשמת , " אמרה קייט . 
" טוב , רוב הזמן לא הייתי בחדר האוכל , אני אף פעם לא נמצאת שם הרבה . 
התחלנו עם כדורי מלון במיץ תפוזים והכנתי אותם על הצלחות עוד לפני שהכיתי בגונג , כך שלא הייתי בחדר עד שמילי ואני נכנסנו לשם עם הפסיונים והירקות והתחלנו לפנות את הצלחות של המנה הראשונה . 
יכולתי לראות שדוקטור יילנד ומר אוליבר התחילו להתווכח . 
אני חושבת שזה היה משהו שקשור למעבדה של דוקטור יילנד . 
האחרים נראו נבוכים . 
" האחרים הם מר מייקרופט ודוקטור ומרת סטוולי ? " שאלה קייט . 
" נכון , רק שלושתם . 
מיס הולקומב ומרת ברברידג' לא אוכלות בבית בדרך - כלל . 
אני מתארת לעצמי שדוקטור יילנד יספר לכם על זה בעצמו אתם חושבים שהריב הזה מעיד שמר אוליבר יצא מגדרו בשבת , שמשהו אחר עצבן אותו ? " 
" זו בהחלט אפשרות , " אמר דלגליש . 
" כשחושבים על זה , נראה לי שבאמת יוצא לי להכיר חלק מהאורחים יותר טוב מכולם , בהתחשב בזה שאני מגישה להם את ארוחת הערב . 
יותר טוב מדוקטור סטוולי וממר מייקרופט , אם לומר את האמת . 
אני לא יכולה להגיד לכם מה שמם וגם אילו יכולתי לא הייתי אומרת . 
היה אדון אחד – אני חושבת שהם קראו לו איל תעשייה – שאהב לאכול לחם עם שומן קרוש . 
אם היה לנו רוסטביף – הכנו אותו אז לעתים קרובות יותר , בעיקר בחורף – הוא היה לוחש לי לפני שיצא מחדר האוכל , ' גברת פ ' , אני אבוא למטבח לפני שאלך לישון . 
עד שבא כבר הייתי מסיימת את עבודות הניקיון והייתי יושבת בשקט לשתות כוס תה לפני האח . 
הוא אהב לאכול לחם עם שומן קרוש . 
הוא אמר לי שנתנו לו לאכול את זה כשהיה ילד . 
הוא דיבר המון על הטבחית של משפחתו . 
אתה לא שוכח את האנשים שהיו טובים אליך בילדותך , נכון , אדוני ? " 
" לא , " אמר דלגליש , " לעולם לא . 
" גברת פלנקט , חבל שמר אוליבר לא היה חברותי וגלוי לב כמו האיש ההוא , " אמרה קייט . 
" קיווינו שתוכלי לספר לנו משהו עליו , לעזור לנו להבין למה הוא מת כמו שמת . 
" אם לומר את האמת , כמעט לא יצא לי לראות אותו . 
אני לא יכולה לדמיין אותו בא למטבח שלי כדי לאכול לחם עם שומן קרוש ולפטפט קצת . 
" איך היו היחסים שלו עם שאר אנשי האי ? 
אני מתכוונת לצוות ולתושבים הקבועים , " אמרה קייט . 
" כמו שאמרתי , כמעט לא יצא לי לראות אותו ואני לא חושבת שהאחרים ראו אותו הרבה יותר . 
שמעתי שהוא תכנן לעבור לגור כאן באופן קבוע . 
אני מניחה שמר מייקרופט יספר לכם על כך . 
הצוות לא היה אוהב את זה ואני מתארת לעצמי שזה לא היה משמח את מיס הולקומב . 
כולנו ידענו , כמובן , שהוא לא הסתדר עם דן פדג'ט . 
אמנם הם לא התראו הרבה , אבל דן חילק את הארוחות ועשה כל מיני עבודות תחזוקה בקוטג'ים , לכן אני מניחה שהוא בא איתו במגע יותר מרוב האנשים כאן . 
שום דבר שדן עשה לא מצא חן בעיני מר אוליבר . 
הוא או מיס אוליבר היו מצלצלים אליי ומתלוננים שדן לא הביא את מה שהם הזמינו או שהדברים שהביא לא היו די טריים – מה שבשום אופן לא יכול להיות נכון . 
מזון לא טרי אף פעם לא יצא מהמטבח הזה . 
זה נראה כאילו מר אוליבר היה מוכרח לריב עם מישהו ודן היה קורבן נוח . 
" והיה גם האירוע של הדם שנפל למים , " אמרה קייט . 
" כן , שמעתי על זה . 
טוב , מובן מאליו שלמר אוליבר הייתה זכות לכעוס . 
זה אמר שיצטרכו לקחת ממנו דם פעם נוספת ואף אחד לא אוהב שדוקרים אותו סתם . 
אבל כפי שהתברר , הוא לא בא לתת דם . 
עם זאת , ייתכן שעצם המחשבה על זה הלחיצה אותו . 
ואין להכחיש שדן נהג בחוסר זהירות . 
" את לא חושבת שדן אולי עשה את זה בכוונה , כדי להתנקם במר אוליבר על הצקותיו ? " שאלה קייט . 
" לא , זה לא נראה לי . 
הייתי אומרת שהוא יותר מדי פחד ממר אוליבר מכדי שיעשה משהו כל - כך טיפשי . 
מצד שני , זאת הייתה תאונה מוזרה . 
דן לא אוהב את הים , אז מה יש לו להסתובב בירכתי הספינה ? 
הייתי חושבת שמתאים לו יותר לשבת בתא הנוסעים . 
הוא ישב שם בפעמים המעטות שהפלגתי איתו בספינה , אפשר לומר שממש רעד מפחד . 
" האם הוא – כלומר , דן פדג'ט – סיפר לך פעם איך התגלגל לאי ? " 
מרת פלנקט נראתה כחוככת בדעתה איך לענות , אם בכלל . 
לבסוף אמרה , " נו , אני מתארת לעצמי שתשאלו אותו על כך . 
הוא כבר יספר לכם . 
" אני מניח שהוא יספר , מרת פלנקט , " אמר דלגליש . 
" אבל כשחוקרים מוות בנסיבות חשודות , תמיד כדאי לשמוע שתי דעות שונות על אנשים . 
" אבל מר אוליבר איבד את עצמו לדעת . 
זאת אומרת , הוא נמצא תלוי . 
לא נראה לי שזה קשור למישהו אחר מלבדו ואולי גם מלבד הבת שלו . 
" אולי לא , אבל מצבו הנפשי הושפע מאנשים אחרים , ממה שהם אמרו , ממה שהם עשו . 
ואנחנו עדיין לא יכולים להיות בטוחים שמדובר בהתאבדות . 
" אתה רוצה לומר שזה יכול להיות רצח ? " 
" יש אפשרות כזאת , גברת פלנקט . 
" אם כך , אתה יכול להוציא את דן פדג'ט מהראש שלך . 
לילד הזה אין אומץ להרוג תרנגולת – רק שהוא כבר לא ילד , כמובן . 
הוא קרוב יותר לשלושים , למרות מראהו הצעיר . 
אבל תמיד חשבתי עליו כעל ילד . 
" היינו רוצים לדעת אם הוא שפך אי - פעם את לבו בפנייך , גברת פלנקט , " אמרה קייט . 
" רובנו זקוקים למישהו שנוכל לדבר איתו על חיינו , על הבעיות שלנו . 
אני התרשמתי שהוא לא מרגיש בקומב כמו בבית . 
" טוב , זה די נכון , הוא באמת לא מרגיש כאן כמו בבית . 
אמו הייתה זו שהשתוקקה לבוא הנה . 
הוא סיפר לי שבילדותה נהגה אמו לבוא בכל אוגוסט עם הוריה לפנטוורזי למשך שבועיים . 
מובן מאליו שכבר אז לא הייתה לה אפשרות לבקר באי , אבל היא חלמה לראות אותו . 
הוא נהפך עבורה למין משאת נפש רומנטית . 
כשחלתה במחלה אנושה וידעה שהיא עומדת למות , שאיפתה להגיע הנה אפילו התחזקה . 
אולי היא התחילה להאמין שהאי יוכל לרפא אותה . 
דן , שראה כמה היא חולה , לא רצה לסרב לה . 
שניהם עשו טעות גדולה כשביקשו להתקבל לעבודה כאן , בזה שלא סיפרו למר מייקרופט על מחלתה הקשה . 
זה לא היה הוגן כלפיו – כלפי אף אחד מאיתנו , אם כבר מדברים על זה . 
גברת סטוולי הייתה אז בלונדון , אבל היא חזרה לקראת הסוף ולקחה על עצמה את הטיפול בגברת פדג'ט . 
גם מר בויד עזר קצת , אבל אני מניחה שזה בגלל שהוא היה פעם כומר . 
רוב נשות האי עזרו לטפל בחולה ובחודש האחרון לחייה דן הזניח מאוד את עבודתו . 
אני חושבת שהוא היה מרוגז על אמו בסוף . 
אחרי שגברת פדג'ט מתה , באתי לקוטג' כדי לנקות אותו . 
גברת סטוולי הכינה את הגופה והיא הייתה מונחת על המיטה עד שבאו לקחת אותה לנמל . 
דן אמר שהוא רוצה לקחת קווצת שיער למזכרת , אז הלכתי לחפש מעטפה כדי שיהיה לו איפה להניח אותה . 
הוא פשוט תלש את השערות ויכולתי לראות את ההבעה על פניו , היא לא הייתה בדיוק מלאה אהבה . 
" אני חושבת שהוא היה ממורמר על שני הוריו , וזה ממש עצוב . 
הוא אמר לי שהם יכלו להיות משפחה אמידה למדי . 
לאבא שלו היה עסק קטן – דפוס , כמדומני – שאותו ירש מאביו . 
אבל הוא לא הבין הרבה בעסקים . 
הוא הכניס לעסק שותף שרימה אותו והם פשטו את הרגל . 
ואז האב חלה בסרטן – בדיוק כמו אימא של דן , רק שלו היה סרטן הריאות – ומת , והם גילו שהוא אפילו לא טרח לבטח את עצמו . 
דן היה בעת ההיא רק בן שלוש , כך שהוא לא ממש זוכר את אביו . 
דן ואמו עברו לגור עם אחותה הגדולה של האם ועם בעלה . 
לבני הזוג לא היו ילדים משלהם , אז היית מצפה שהם יאהבו את הילד , אבל זה לא קרה מעולם . 
הם השתייכו לאחת הכתות הפוריטניות האלה . 
הסבורות שכל דבר שגורם הנאה הוא חטא . 
הם אפילו אילצו אותו לשנות את שמו . 
הוא נטבל בשם וֵיין ; דניאל היה למעשה שמו השני . 
הייתה לו ילדות נוראה וגם אחריה שום דבר לא הצליח לו . 
למזלו , דודו לימד אותו נגרות ושיפוץ בתים – יש לו ידי זהב , לדן . 
על כל פנים , הוא מעולם לא היה איש האי ולעולם לא יהיה . 
מובן מאליו שאת כל הדברים האלה על ילדותו הוא לא סיפר לי בבת אחת . 
הם יצאו ממנו לאורך החודשים , קצת בכל פעם . 
כמו שאמרת , כולנו זקוקים למישהו שנוכל לדבר איתו . 
" אבל מדוע הוא נשאר עכשיו , אחרי שאמו מתה ? " שאל דלגליש . 
" אה , הוא לא מתכוון להישאר כאן . 
אמו השאירה לו קצת כסף שחסכה והוא מתכנן לנסוע ללונדון וללמוד משהו . 
נדמה לי שהוא הגיש בקשה להתקבל ללימודי תואר ראשון באחת מהאוניברסיטאות החדשות שם . 
הוא משתוקק לעזוב כבר . 
להגיד לך את האמת , אני לא חושבת שהמזכיר הקודם שלנו היה מקבל אותו לעבודה . 
אבל מר מייקרופט היה חדש בתפקיד והיו לו שתי משרות פנויות , אחת לאיש תחזוקה כללי והשנייה לאישה שתעזור לגברת ברברידג' . 
כשדן יעזוב תהיה לו שוב משרה פנויה – אם האי ימשיך לתפקד כרגיל . 
" יש דיבורים שאולי הוא לא ימשיך ? " 
" ובכן , קצת . 
התאבדות מרתיעה אנשים , לא כן ? 
גם רצח , כמובן . 
אבל אתה לא רוצח אנשים רק בגלל שלפעמים הם עולים לך על העצבים . 
ובכל מקרה , מר אוליבר נשאר תמיד רק שבועיים , אז הוא היה עוזב ממילא בתוך עשרה ימים . 
ואם הוא נרצח , סימן שמישהו התגנב אל האי , דבר שתמיד נראה לנו בלתי אפשרי . 
ואיך הוא יצא מכאן שוב ? 
אז אני משערת שהוא עדיין יכול להיות על האי , מסתתר באיזשהו מקום . 
זאת לא מחשבה נעימה , נכון ? " 
" וישנה גם מילי . 
מר מייקרופט קיבל גם אותה לעבודה , נכון ? " 
" כן , הוא קיבל אותה , אבל נדמה לי שאת זה הוא עשה מחוסר ברירה . 
יאגו טמלין מצא את הבחורה מקבצת נדבות ברחובות פנטוורזי וריחם עליה . 
יש לו לב רך , ליאגו , במיוחד כשמדובר באנשים צעירים . 
הייתה לו אחות שתלתה את עצמה אחרי שהתפתתה לגבר נשוי ונכנסה להיריון ממנו . 
זה קרה לפני שש שנים בערך , אבל לא נראה לי שהוא התגבר על זה . 
אולי מילי הייתה דומה לה קצת . 
בכל אופן , יאגו טלפן למר מייקרופט ושאל אם הוא יכול להביא אותה לאי ולמצוא לה כאן חדר ועבודה עד שיחליט מה לעשות איתה . 
הבחירה הייתה בין זה לבין מסירתה לידי המשטרה . 
אז מר מייקרופט נתן לה עבודה והיא עוזרת לגברת ברברידג' בכביסה ועובדת קצת במטבח . 
היא דווקא בסדר , מילי . 
היא יודעת לעבוד כמו שצריך כשמתחשק לה ואין לי שום תלונות עליה . 
ולמרות זאת , האי הוא לא מקום הכי מתאים לבחורה צעירה . 
היא זקוקה לחברת בני גילה ולעבודה רצינית . 
מילי מקדישה לשיעורי התפירה שלה יותר זמן מאשר לעבודה במטבח ואני יודעת שגברת ברברידג' מודאגת ממנה . 
אבל דווקא נחמד שיש קצת חיים צעירים בקומב . 
" איך את מסתדרת עם מירנדה אוליבר , גברת פלנקט ? 
היא קשה כמו אביה ? " שאלה קייט ישירות . 
" אני לא אגיד שהיא אישה קלה . 
יש יותר סיכויים לקבל ממנה ביקורת מאשר לשמוע תודה . 
עם זאת , לא היו לה חיים קלים , לבחורה המסכנה , שהייתה כבולה לאב מזדקן וכל הזמן הייתה מוכנה ומזומנה לשרת אותו מכף רגל עד ראש . 
גברת ברברידג' סיפרה לי שהיא התארסה עם המזכיר ההוא שעבד אצל אביה , דניס טרמלט . 
מן הסתם כבר פגשתם אותו . 
אם זה מה שהיא רוצה , אני מאחלת להם מקרב לב שיהיו מאושרים . 
לא יחסר להם כסף , אני משערת , וכסף תמיד יכול לעזור . 
" האירוסים האלה הפתיעו אותך ? " שאלה קייט . 
" לא שמעתי עליהם עד הבוקר . 
לא ראיתי אף אחד משניהם מספיק כדי לגבש דעה לכאן או לכאן . 
כפי שכבר אמרתי , אנחנו אמורים לעזוב את האורחים במנוחה וזה מה שאני עושה . 
אם מתחשק להם לבוא למטבח , זה עניין אחר , אבל אני לא הולכת לחפש אותם . 
גם אין לי זמן לזה . 
אני לא אספיק לעשות הרבה אם אנשים ייכנסו וייצאו מהמטבח שלי כל היום . 
הדברים נאמרו בניחותא , בלי שום כוונה גלויה או רמז כלשהו , אבל קייט העיפה מבט אל דלגליש . 
הוא הנהן . 
הגיע הזמן ללכת . 
לקייט היו מטלות נוספות . 
היא הלכה לחפש את בנטון ודלגליש חזר לסיל קוטג' להמתין לצלצולה של ד"ר גלניסטר . 
מרת פלנקט סיפקה להם יותר מידע מכפי ששיערה אולי בעצמה . 
זו הייתה הפעם הראשונה ששמע על כוונתו של אוליבר לעבור לגור באי דרך קבע . 
סביר להניח שצעד כזה היה נראה לשאר התושבים הקבועים , ובפרט לאמילי הולקומב , לא כסתם מטרד אלא כאסון של ממש . 
והיה שם עוד משהו . 
הציקה לו ידיעה ברורה שבין כל פטפוטיה של מרת פלנקט על ענייני משק בית , היא אמרה לו משהו בעל חשיבות ראשונה במעלה . 
המחשבה על כך נתקעה במוחו כמו חוט כותנה מעצבן ; אילו רק הצליח לתפוס את קצהו , הוא היה נפרם ומוביל אותו אל האמת . 
הוא חזר בינו לבינו על כל נושאי שיחתם : ילדותו העשוקה של דן פדג'ט , מילי המקבצת נדבות ברחובות פנטוורזי , איל התעשייה עם הלחם והשומן הקרוש שלו , הריב של אוליבר עם מארק יילנד . 
החוט לא עבר באף אחד מהסיפורים אלה . 
הוא החליט לעת עתה לסלק בתקיפות את הבעיה מראשו , בתקווה שבמוקדם או במאוחר יתבהרו מחשבותיו . 
בדיוק בשתים - עשרה בצהריים צלצל הטלפון . 
קולה של ד"ר גלניסטר הגיע לאוזניו חזק , שקט , סמכותי ונטול היסוסים , כאילו הקריאה מסמך כתוב . 
" נייתן אוליבר מת מתשניק שנגרם בחניקה ידנית . 
הנזק הפנימי נרחב למדי . 
דוח הנתיחה המלא עדיין לא הודפס , אבל אשלח לך אותו בדואר אלקטרוני ברגע שיהיה מוכן . 
נבדקו חלק מהאברים הפנימיים , אבל חוץ ממה שכבר אמרתי , לא התגלו ממצאים חשובים . 
מצבו הגופני היה טוב למדי לאדם בן שישים ושמונה . 
ישנן עדויות לדלקת פרקים מפושטת ביד ימין , שמן הסתם הציקה לו אם נהג לכתוב ביד – ויבלת קטנה על האצבע המורה , מעידה שאכן כך נהג לעשות . 
בסחוסים שלו ניכרת הסתיידות , תופעה שכיחה למדי אצל אנשים מזדקנים , וישנו שבר בסחוס בלוטת התריס . 
תמיד , בלי יוצא מהכלל , שבר מוגבל כזה הוא תוצאה של לחץ מקומי שנוצר מלפיתה חזקה . 
במקרה זה לא היה צורך להפעיל כוח רב . 
אוליבר היה חלוש מכפי שנראה כלפי חוץ וראית בעצמך שצווארו דק באופן יחסי . 
ישנה גם חבורה קטנה על העורף , במקום שבו ראשו נלחץ אל משטח קשה . 
בהתחשב בממצאים הללו , האפשרות שהוא עצמו גרם לחבורות בצווארו בניסיון לשוות להתאבדות מראה של רצח כלל אינה באה בחשבון , למקרה שהרעיון הדמיוני הזה יעלה על דעתו של מישהו . 
בגדיו של אוליבר נמצאים במעבדה , אבל כידוע לך , בחניקה מעין זו , כשהראש נדחף לאחור ונלחץ אל משטח קשה , לא בהכרח נוצר מגע גופני בין הקורבן לתוקפו . 
אבל זו כבר הדאגה שלך , לא שלי . 
עם זאת , ישנה עובדה מעניינת אחת : הבוקר הייתי צריכה לטלפן למעבדה בעניין אחר והם הספיקו לבדוק את החבל בדיקה ראשונית . 
אני חוששת שהם לא יפיקו ממנו תועלת רבה . 
מישהו עשה ניסיון לנגב את החבל לכל אורכו . 
אולי הם יגלו ממצא כלשהו שיעזור לזהות את האריג שבו השתמשו לניקוי החבל , אבל בפני שטח כאלה אין לכך הרבה סיכויים . 
" כולל הקשר ? " שאל דלגליש . 
" כנראה . 
הם ישלחו לך דוא"ל כשיהיה להם מה לדווח , אבל אמרתי שאני אמסור לך את המידע על החבל . 
תתקשר אליי אם יהיה משהו נוסף שאוכל לעשות למענך . 
שלום , תת - ניצב . 
" שלום ותודה רבה . 
השיחה נותקה . 
ד"ר גלניסטר עשתה את העבודה שלה ; לא היו לה כל כוונות לבזבז זמן בשיחה על העבודה שלו . 
דלגליש הזעיק את קייט ואת בנטון בחזרה לסיל קוטג' ומסר להם את החדשות . 
" ובכן , סביר להניח שלא נפיק שום מידע מועיל מהחבל פרט לעובדה שקלקרפט חשב מן הסתם שהמעבדה תוכל להוריד טביעת אצבעות מפני השטח שלו , דבר המעיד שאינו בור לגמרי בענייני זיהוי פלילי , " אמרה קייט . 
" ייתכן שהוא ידע אפילו שניתן להפיק דנ"א מזיעה . 
גם יאגו וגם פדג'ט נגעו בחבל אחרי שהגופה הורדה למטה , האם משום כך היה להם צורך לנגב אותו ? 
ואחרי שהחבל הוחזר למקומו במגדלור הלא - נעול , כל אחד היה יכול להניח עליו יד . 
" ייתכן שלא הרוצח ניגב את החבל , אלא מישהו אחר שניסה להגן עליו , " אמר בנטון . 
אחרי שהתיישבו סביב השולחן , מסר להם דלגליש את תוכנית העבודה לשארית היום . 
היה צורך למדוד מרחקים , לבדוק את האפשרות שפדג'ט ראה , מפַּפִין קוטג' , את אוליבר ההולך למגדלור ולהעריך כמה זמן היה דרוש לו כדי להגיע לשם דרך הצוק התחתון , לסרוק את המגדלור ביסודיות מהמסד עד הטפחות ולחפש רמזים אפשריים , לחקור את החשודים , כל אחד בנפרד . 
תמיד יש סיכוי שאחרי לילה של עיון בדבר , יהיה אפשר לשמוע מהם משהו חדש . 
עכשיו , אחרי קבלת אישורה הרשמי של ד"ר גלניסטר שמדובר במקרה רצח , הגיע הזמן לטלפן לג'פרי הַרקנֶס בסקוטלנד - יארד . 
הוא לא ציפה שסגן המפקח הכללי יהיה מאושר מהפסיקה הזאת , כשם שלא היה מאושר ממנה בעצמו . 
" תזדקק עכשיו לגיבוי טכני , לטכנאי זיהוי פלילי ולמומחי טביעת אצבעות , " אמר הרקנס . 
" הדרך ההגיונית ביותר היא להעביר את חקירת המקרה לידיה של משטרת דבון וקורנוול , אבל אנשים מסוימים בלונדון לא יאהבו את זה וכמובן תמיד אפשר לטעון שאם אתה כבר נמצא שם ממילא , מוטב שתמשיך עד הסוף . 
מה הסיכויים שתשיג תוצאות , נגיד , בתוך יומיים ? " 
" אי - אפשר לדעת . 
" אבל אתה בטוח שהאיש שלך נמצא על האי ? " 
" אני מאמין שכן . 
" אם כך , העבודה לא צריכה להימשך זמן רב מדי , עם מספר החשודים הקטן שיש לך . 
כפי שאמרתי , בלונדון סבורים שאתה צריך להמשיך , אבל אני אודיע לך ברגע שיוחלט כך או אחרת . 
בינתיים , שיהיה לך בהצלחה . 
3 
משרדה של מרת ברברידג' היה חדר קטן בקומה הראשונה של האגף המערבי , אבל דירתה הפרטית שכנה קומה אחת מעליו . 
המעלית שירתה רק את המגדל , לכן היה אפשר לעלות אליה במדרגות מקומת הקרקע של הכניסה האחורית , או להשתמש במעלית שמחוץ למשרדו של מייקרופט ולעבור דרך הספרייה . 
על הדלת המבהיקה הצבועה לבן , היו קבועים שלט פליז קטן ששמה חרוט עליו ולחצן של פעמון , אישור למעמדה של סוכנת הבית והכרה בזכותה לפרטיות . 
דלגליש קבע פגישה מראש ומרת ברברידג' פתחה את הדלת מיד אחרי שלחץ על הפעמון בזהירות כה רבה , עד שקולו כמעט לא נשמע . 
היא בירכה את קייט ואותו כאילו היו אורחים שבואם צפוי , אבל היא לא שמחה במיוחד לראותם . 
עם זאת , היא לא הייתה בלתי אדיבה ; את מצוות הכנסת האורחים חייבים לקיים כיאות . 
חדר המבוא שאליו הכניסה אותם היה רחב מהצפוי ועוד לפני שנסגרה הדלת מאחוריהם הרגיש דלגליש שהוא נכנס לעולם פרטי שכמוהו לא ציפה למצוא בקומב . 
כשעברה לגור באי , הביאה איתה מרת הולקומב חפצים שונים ומשונים שנאגרו במשך דורות : מזכרות משפחתיות מהתעניינויות חולפות או מתמידות יותר , רהיטים שמורים היטב , אופייניים לזמנם , שהמשיכה להחזיק בהם לא בשל היותם מתאימים לביתה החדש כמו מכוח נאמנות למסורת המשפחתית . 
על מכתבת מהגוני בעלת חזית קמורה הוצג אוסף של פסלוני פורצלן מסטפורדשייר , שלא הייתה כל התאמה ביניהם מבחינת גודל או נושא : איש הדת ג'ון וֶסלי נראה מטיף בלהט מעל דוכנו בסמוך לצלמית גדולה של שיקספיר היושב בשיכול רגליים אלגנטי , ידו האחת תומכת במצח מרשים , האחרת נחה על ערימה של כתבים כרוכים ; פסל בגובה 60 סנטימטרים של המלכה ויקטוריה הלבושה במיטב מחלצותיה של קיסרית הודו , האפיל על שודד הדרכים דיק טורפין שרגליו התנדנדו משני צדדיו של סוס זעיר . 
מאחור עמדו מספר כיסאות – שניים אלגנטיים , האחרים בעלי גודל וצורה מפלצתיים – ערוכים בשורה לא מזמינה . 
הטפט הדהוי שמעליהם הוסתר כמעט כליל מאחורי התמונות הרבות : אקוורלים באיכות בינונית , תמונות שמן קטנות במסגרות יומרניות , מספר תצלומים חומים , תדפיסים של חיי כפר ויקטוריאניים שאף אחד מהכפריים בני אותה תקופה לא היה מזהה בהם את חייו הוא , שתי תמונות שמן עדינות של נימפות מפזזות במסגרות אליפטיות מוזהבות . 
למרות כל הגודש הזה , לדלגליש לא הייתה הרגשה שהוא נכנס לבית ממכר עתיקות , אולי משום שהחפצים היו מסודרים ללא כל התייחסות לחן הטבעי או לכוח המשיכה המסחרי שלהם . 
בשניות הספורות שהלך במסדרון מאחורי מרת ברברידג' וקייט , הספיק לחשוב , הדור של הורינו הנציח את העבר בצבע , בפורצלן ובעץ ; אנחנו מתנערים ממנו . 
אפילו את ההיסטוריה הלאומית שלנו אנו מלמדים או זוכרים תוך הדגשת מעשינו הרעים ביותר , לא הטובים ביותר . 
הוא נזכר בדירתו המרוהטת בצמצום , הממוקמת גבוה מעל לתמזה , במשהו הקרוב עד כדי מבוכה לתחושת אשם לא רציונלית . 
התמונות והרהיטים המשפחתיים שבחר להשאיר ברשותו ולהשתמש בהם היו אלה שחיבב באופן אישי ורצה שיהיו תמיד לנגד עיניו . 
כלי הכסף המשפחתיים היו טמונים בכספת בבנק ; הוא לא נזקק להם וגם לא היה לו זמן לצחצח אותם . 
את התמונות של אמו ואת הספרייה התיאולוגית של אביו חילק בין חבריהם . 
ומה , תהה עכשיו , יעשו בסופו של דבר ילדיהם של החברים האלה בירושתם הבלתי רצויה ? 
עבור הצעירים , העבר תמיד היה נטל . 
ומה תרצה אֶמה להביא לחייהם המשותפים , אם בכלל ? 
וכאן התערב שוב הספק המכרסם . 
האם יהיו להם חיים משותפים ? 
הוא שמע את מרת ברברידג' אומרת , " כמעט סיימתי לעשות קצת סדר בחדר התפירה שלי . 
אם לא אכפת לכם , אולי ניגש לשם יחד למספר דקות ואחר - כך נוכל לעבור לחדר המגורים , שם יהיה לנו נוח יותר . 
היא הובילה אותם לחדר בקצה המסדרון שהיה כה שונה מחדר המבוא העמוס לעייפה , עד שדלגליש התקשה להסתיר את הפתעתו . 
החדר היה בעל פרופורציות אלגנטיות ומואר מאוד , עם שני חלונות גדולים הפונים מערבה . 
ממבט ראשון ניכר שמרת ברברידג' היא רוקמת מוכשרת עד מאוד . 
החדר היה מוקדש כולו לאומנותה . 
לבד משני שולחנות עץ המוצבים בזווית ישרה ומכוסים במפה לבנה , היה שם קיר אחד מכוסה בקופסאות שמבעד לחזית הצלופן השקופה שלהן נראו סלילים של חוטי משי צבעוניים ומבהיקים . 
על שידה גדולה שליד הקיר הנגדי היו מונחים גלילים של בד משי . 
לידם היה לוח מודעות עמוס דוגמאות קטנות ומעוטר בתצלומים צבעוניים של פרוכות מזבח ושל גלימות כהונה ורדידי כהונה רקומים . 
היו שם למעלה מעשרים דוגמאות של צלבים , סמליהם של ארבעת האוונגליסטים כותבי הבשורות של הברית החדשה – מרקוס , לוקאס , מתי ויוחנן – ושל קדושים רבים אחרים , ציורים של יונים ממריאות או נוחתות . 
בקצה המרוחק של החדר עמד אימום חייטים עטוף בגלימה ממשי ירוק כהה , ששוליה רקומים בדוגמאות תאומות של עלווה עדינה ופרחי אביב . 
ליד השולחן הקרוב ביותר לדלת ישבה מילי , שקועה בעבודה על רדיד כמורה בצבע שמנת . 
דלגליש וקייט ראו לפניהם בחורה שונה לגמרי מזו שחקרו אתמול . 
היא לבשה סרבל צחור ללא רבב , שערה היה אסוף בסרט אלסטי לבן ובידיה , שהיו נקיות מאוד , נעצה בעדינות מחט דקה בקצה של אפליקציית משי . 
היא בקושי העיפה מבט בדלגליש ובקייט לפני ששבה ורכנה על מלאכתה . 
הריכוז כבד הראש כה שינה את פניה הילדותיות וחדות התווים , עד שהיא נראתה כמעט יפה וגם צעירה מאוד . 
מרת ברברידג' ניגשה אליה ובחנה את התפרים שהיו סמויים מעיניו של דלגליש . 
קולה היה נשיפה רכה של אישור . 
" כן , כן , מילי . 
זה יפה מאוד . 
עבודה טובה . 
את יכולה להפסיק עכשיו . 
תחזרי אחר הצהריים , אם תרצי . 
מילי נעשתה מרושעת . 
" אולי אני ארצה ואולי לא . 
יש לי עוד דברים לעשות . 
הרדיד היה מונח על יריעה קטנה של בד כותנה לבן . 
מילי נעצה את המחט שלה באחת מפינות היריעה , קיפלה אותה על עבודתה ואחר פשטה את הסרבל , הסירה את הסרט ותלתה את שניהם בארון שליד הדלת . 
היא הייתה מוכנה ללכת , לא לפני שתגיד את המילה האחרונה . 
" אני חושבת שהשוטרים לא היו צריכים לבוא הנה ולהפריע לנו בעבודה . 
" אני הזמנתי אותם , מילי , " אמרה מרת ברברידג' בשקט . 
" אף אחד לא שאל אותי . 
גם אני עובדת כאן . 
והיה לי מספיק מהם אתמול , " אמרה מילי והלכה . 
" היא תחזור אחר הצהריים , " אמרה מרת ברברידג' . 
" היא אוהבת לתפור ונעשתה רוקמת ממש טובה בזמן הקצר שהיא נמצאת כאן . 
סבתא שלה לימדה אותה קצת ואני מניחה שהצעירים בדרך - כלל תופסים דברים בקלות . 
אני מנסה לשכנע אותה שתיקח קורס תפירה מקצועי , אבל זה לא קל . 
וכמובן , קיימת גם הבעיה של היכן היא תגור אם תעזוב את האי . 
דלגליש וקייט ישבו ליד השולחן הארוך בעת שמרת ברברידג' הסתובבה בחדר , גללה גיליון נייר שקוף עם דוגמה שנועדה בלי ספק לפרוכת , הניחה את הסלילים של חוטי המשי בקופסאות שלהם , ממוינים על - פי צבעיהם , והחזירה את גלילי בד המשי לארון . 
בעת שצפה במעשיה אמר דלגליש , " הגלימה יפהפייה . 
את גם מציירת את הדוגמאות , לא רק רוקמת אותן ? " 
" כן , זה כמעט החלק המלהיב ביותר בעבודה . 
מאז מלחמת העולם האחרונה חלו שינויים רבים ברקמה הכנסייתית . 
אתה זוכר בוודאי שפעם , לפרוכת של המזבח היו לרוב רק שתי רצועות קלועות שנועדו להסתיר את התפרים ומוטיב מרכזי סטנדרטי בחזית , שום דבר מקורי או חדש . 
בשנות החמישים התפתחה הנטייה להיות יצירתיים יותר ולשקף את הסגנון של אמצע המאה ה - 20 . 
אני הכנתי אז את עבודת הגמר של קורס התפירה המקצועי שלי והתלהבתי מאוד ממה שראיתי . 
אבל אני לא יותר מחובבת . 
אני רוקמת רק במשי . 
ישנם אנשים שעושים עבודה הרבה יותר מקורית ומורכבת . 
אני התחלתי בעבודה הזאת כשפרוכת המזבח בכנסייה של בעלי התחילה להתפורר בתפרים ושמש הכנסייה הציע שאקח על עצמי את התפקיד להכין פרוכת חדשה . 
אני עובדת בעיקר עבור חברים , אם כי הם משלמים , כמובן , תמורת החומרים ועוזרים לי לגייס את הכסף בשביל מילי . 
הגלימה הזו היא מתנת פרישה לבישוף . 
הירוק הוא כמובן הצבע הפולחני של ההתגלות ושל השילוש הקדוש , אבל חשבתי שהוא יאהב את פרחי האביב . 
" הגלימות המוכנות ודאי כבדות ובעלות ערך רב . 
איך את מעבירה אותן לתעודתן ? " שאלה קייט . 
" אדריאן בויד נהג לקחת אותן . 
זה נתן לו הזדמנות – נדירה אמנם , אבל מרעננת – לצאת קצת מהאי . 
אני מקווה שבעוד שבוע הוא יוכל למסור את הגלימה הזאת . 
נראה לי שנוכל לקחת את הסיכון הזה . 
המילים האחרונות נאמרו כמעט בלחישה . 
דלגליש המתין . 
פתאום היא אמרה , " זהו , סיימתי כאן . 
עכשיו נעבור ברשותכם לחדר המגורים . 
היא הובילה אותם לחדר קטן יותר , עמוס כמעט כמו חדר המבוא אבל מסביר פנים ונוח להפתיע . 
דלגליש וקייט התיישבו לפני האח על שני כיסאות ויקטוריאניים מרופדים בקטיפה אדומה עם כפתורים במסעד . 
מרת ברברידג' הביאה לעצמה שרפרף והתיישבה מולם . 
היא הציעה להם קפה כצפוי והם הודו לה בנימוס ודחו את ההצעה . 
דלגליש לא מיהר להעלות את נושא מותו של אוליבר , אבל הוא היה בטוח שיוכל לקבל ממרת ברברידג' מידע מועיל . 
היא הייתה אישה שומרת סוד , אבל אין ספק שיכלה לספר לו על האי ועל תושביו הרבה יותר מרופרט מייקרופט , שהגיע רק לאחרונה . 
" יאגו הביא את מילי הנה בסוף מאי , " אמרה . 
" הוא לקח יום חופש מהאי ונסע לבקר חבר בפנטוורזי . 
כשחזר מהפאב , ראה את מילי מקבצת נדבות על שפת הים . 
היא נראתה רעבה ויאגו התחיל לדבר איתה . 
תמיד הייתה לו חיבה לצעירים . 
על כל פנים , הוא והחבר שלו לקחו את מילי לדוכן של פיש - אנד - צ'יפס – התברר שהייתה מורעבת – והיא סיפרה להם את סיפורה . 
הסיפור הרגיל , חוששתני . 
אביה הסתלק כשהייתה ילדה קטנה והיא מעולם לא הסתדרה עם אמה ועם סדרת מאהביה . 
היא עזבה את פֶּקהאם ועברה לגור עם הסבתא מצד האב , בכפר סמוך לפלימות . 
זה היה סידור מוצלח , אבל כעבור שנתיים הגברת הקשישה חלתה באלצהיימר ונלקחה למוסד סיעודי , ומילי נותרה חסרת בית . 
אני חושבת שהיא סיפרה לשירותי הרווחה שהיא חוזרת לפקהאם , אבל אף אחד לא בדק אם זה נכון . 
בסופו של דבר , היא כבר לא הייתה קטינה ואני מניחה שהם היו עסוקים בדברים אחרים . 
לא היה לה שום סיכוי להישאר בבית סבתה . 
בעל הבית רצה מזמן להיפטר מהן ולא הייתה לה כל אפשרות לשלם את שכר הדירה . 
זמן - מה היא חיה מהיד אל הפה עד שאזל כספה ואז היא פגשה את יאגו . 
הוא התקשר מפנטוורזי למר מייקרופט ושאל אם יוכל להביא את מילי הנה באופן זמני . 
אחד החדרים בבניין האורוות היה פנוי וגברת פלנקט באמת הייתה זקוקה לעזרה במטבח . 
מר מייקרופט התקשה להגיד לא . 
לבד מהחמלה הטבעית , יאגו הוא אדם שאין לו תחליף בקומב ולא היה שום חשש שהתעניינותו בנערה היא מינית . 
פתאום אמרה , " אבל מן הסתם לא באתם הנה לדבר על מילי . 
רציתם לחקור אותי שוב על מותו של אוליבר . 
אני מתנצלת על שהייתי קצת חריפה אתמול , אבל האופן שבו הוא ניצל את מילי היה ממש אופייני לו . 
הוא השתמש בה לצרכיו , כמובן . 
" את בטוחה בזה ? " 
" הו כן , מר דלגליש . 
ככה הוא עבד , ככה הוא חי . 
הוא התבונן באנשים אחרים והשתמש בהם . 
אם רצה לראות מישהו מידרדר לגיהינום הפרטי שלו , הוא עשה הכול כדי שזה יקרה . 
הכול נכנס לספרים שלו . 
וכשלא הצליח למצוא מישהו אחר לערוך עליו ניסויים , היה מסוגל לערוך אותם על עצמו . 
אני חושבת שככה הוא מת . 
אם רצה לכתוב על מישהו שנתלה , או אולי תכנן למות בדרך זו , היה צריך להגיע קרוב ככל האפשר למעשה עצמו . 
ייתכן אפילו שהרחיק לכת עד כדי כריכת החבל על צווארו וטיפוס מעבר למעקה . 
יש שם בליטה של כעשרים סנטימטרים ואפשר כמובן להיאחז במעקה . 
אני יודעת שזה נשמע טיפשי , אבל חשבתי על כך הרבה , כולנו חשבנו , ואני מאמינה שזה ההסבר . 
זה היה ניסוי . 
דלגליש יכול להעיר שניסוי כזה אכן היה טיפשי להפליא , אבל לא היה בכך צורך . 
היא המשיכה לדבר בעיניים בורקות , כאילו ביקשה לשכנעו בכל מחיר . 
" הוא היה צריך להיאחז במעקה בכל כוחו . 
ייתכן שהטיפוס לצד השני נעשה בדחף של רגע מתוך רצון להתחכך מקרוב עם המוות , אבל באמונה שאתה שולט במצב . 
האם לא זה מקור הסיפוק שגברים שואבים ממשחקים באמת מסוכנים ? " 
הרעיון לא היה דמיוני לחלוטין . 
דלגליש יכול לתאר לעצמו את תערובת החרדה והתרוממות הרוח שהיה אוליבר מרגיש אילו עמד על רצועת האבן הצרה כשרק ידו האוחזת במעקה מונעת את נפילתו . 
אבל הוא לא עשה בעצמו את הסימנים הללו על צווארו . 
הוא כבר היה מת כשהושלך לתהום . 
מרת ברברידג' ישבה בשקט זמן - מה ונראתה כחוככת בדעתה . 
ואז היא הישירה מבט אל פניו ואמרה בלהט מה , " אף אחד על האי הזה לא יאמר לך שהוא חיבב את נייתן אוליבר , אף אחד . 
אבל למעשה , רוב הדברים שהמאיסו אותו על האנשים היו שוליים – מזג רע , גסות רוח , תלונות על חוסר יעילותו של דן פדג'ט , על איחור בהבאת האוכל שלו , על שהספינה לא תמיד הייתה זמינה כשרצה לשוט סביב האי , דברים כאלה . 
אבל הוא עשה דבר אחד שהיה מרושע באמת . 
זו מילה שאנשים לא נוהגים להשתמש בה כאן , תת - ניצב , אבל אני אשתמש בה . 
" נראה לי שאני יודע למה את מתכוונת , גברת ברברידג' . 
גברת סטוולי דיברה איתי , " אמר דלגליש . 
" קל למתוח ביקורת על ג'ו סטוולי , אבל אני האחרונה שאעשה את זה . 
לולא היא , אדריאן היה עלול למות . 
הוא מנסה עכשיו להשאיר את כל זה מאחוריו ומובן מאליו שאנחנו אף פעם לא מדברים על האירוע ההוא . 
אני בטוחה שגם אתם לא תזכירו אותו . 
אין לזה שום קשר למותו של אוליבר , אבל אף אחד לא ישכח לו את מה שהוא עשה . 
ועכשיו , אם תסלחו לי , ישנם דברים שאני צריכה לעשות . 
אני מצטערת שלא עזרתי לכם הרבה . 
" עזרת לנו מאוד , גברת ברברידג' . 
אני מודה לך , " אמר דלגליש . 
כשחצו את הספרייה אמרה קייט , " היא חושבת שג'ו סטוולי עשתה את זה . 
אמנם גברת סטוולי כועסת מאוד על מה שקרה לאדריאן בויד , אבל היא אחות . 
למה לה להרוג בצורה כזו ? 
היא יכלה לתת לאוליבר זריקה קטלנית כשלקחה ממנו דם . 
אבל זה מגוחך , כמובן . 
היא הייתה הראשונה שהיו חושדים בה . 
" ומעשה כזה לא היה מנוגד לאינסטינקטים שלה ? " שאל דלגליש . 
" אנחנו צריכים לזכור גם שההריגה נעשתה אולי בלהט הרגע ולא הייתה מתוכננת מראש . 
אבל אין ספק שהיא חזקה מספיק כדי להטיל את גופו של אוליבר אל מעבר למעקה , והיא יכלה בנקל להגיע מדולפין קוטג' למגדלור , דרך הצוק התחתון . 
משום - מה אני לא יכול לראות את ג'ו סטוולי כרוצחת . 
עם זאת , נדמה לי שמעולם גם לא עמדנו לפני קבוצה של חשודים כל - כך בלתי מתקבלים על הדעת . 
4 
כפי שמרת ברברידג' צפתה , מילי חזרה אחר הצהריים , אבל לא כדי לעבוד על הרדיד . 
במקום זה הן הקדישו שעה לסידור מחדש של הקופסאות עם חוטי המשי בסדר הגיוני יותר ולאריזת הגלימה בקופסת קרטון מוארכת , מקפלות אותה בזהירות רבה עם נייר משי דק . 
רוב העבודה הזאת נעשתה בשתיקה . 
לאחר מכן פשטו את הסרבלים הלבנים שלהן והלכו יחד למטבחה המצוחצח של מרת ברברידג' , שם היא הרתיחה מים לתה שאותו שתו בישיבה ליד שולחן המטבח . 
סערת רוחה של מילי על מותו של אוליבר כבר שככה , ועכשיו , אחרי שדלגליש חקר אותה , היא שקעה במצב רוח של השלמה זועפת . 
אבל היו דברים שמרת ברברידג' חשה צורך לומר . 
וכשישבה מול מילי , היא העזה לומר אותם . 
" מילי , אמרת לתת - ניצב דלגליש את האמת בקשר למה שקרה עם הפתק של דוקטור שפיידל , נכון ? 
אני לא אומרת ששיקרת לו , אבל לפעמים אנחנו שוכחים פרטים ולפעמים אנחנו לא מספרים הכול מפני שאנחנו מנסים להגן על מישהו אחר . 
" בטח שאמרתי את האמת . 
מי אומר ששיקרתי ? " 
" אף אחד לא אומר , מילי . 
רק רציתי להיות בטוחה . 
" טוב , אז עכשיו את בטוחה . 
למה כולכם ממשיכים לנדנד לי בקשר לזה – את או מר מייקרופט או המשטרה או מי שזה לא יהיה ? " 
" אני לא מנדנדת לך . 
אם את אומרת לי שלא שיקרת , זה כל מה שאני צריכה לדעת . 
" טוב , אז לא שיקרתי , בסדר ? " 
מרת ברברידג' הכריחה את עצמה להמשיך . 
" העניין הוא שאני מודאגת בגללך לפעמים , מילי . 
אנחנו שמחים שאת כאן , אבל זה לא ממש בית מתאים לאדם צעיר . 
כל החיים שלך עוד לפנייך . 
את צריכה להיות בחברת אנשים צעירים , לעבוד בעבודה מתאימה . 
" אני אשיג עבודה מתאימה מתי שיתחשק לי . 
בכל אופן , כבר יש לי עבודה מתאימה , אני עובדת איתך ועם גברת פלנקט . 
" ואנחנו שמחות שאת עובדת איתנו . 
אבל אין לך הרבה עתיד כאן , מילי , נכון ? 
לפעמים אני שואלת את עצמי אם את נשארת כאן רק מפני שאת מחבבת את יאגו . 
" הוא בסדר . 
הוא חבר שלי . 
" בהחלט , אבל הוא לא יכול להיות יותר מזה , נכון ? 
כלומר , יש לו בפנטוורזי מישהו שהוא נוהג לבקר , נכון ? 
החבר שהוא היה איתו כשפגשת אותו לראשונה ? " 
" כן , ג'ק . 
הוא פיזיותרפיסט בבית - החולים . 
הוא אחלה . 
" זאת אומרת שאין ממש סיכויים שיאגו יתאהב בך , נכון ? " 
" לא יודעת . 
אולי יש . 
הוא יכול לנטות לכאן או לכאן . 
מרת ברברידג' כמעט שאלה , ואת מקווה שהוא ייטה לכיוון שלך ? 
אבל עצרה בעצמה בעוד מועד . 
היא הצטערה על שפתחה בכלל בשיחה המסוכנת הזאת . 
עכשיו אמרה בשפה רפה , " אני אומרת את זה רק בגלל שאת צריכה לפגוש אנשים אחרים , מילי , לבנות לך חיים מלאים יותר מאלה שיש לך כאן . 
לרכוש חברים . 
" אבל יש לי חברים , נכון ? 
את חברה שלי . 
לי יש אותך ולך יש אותי . 
המילים הללו חדרו ללבה של מרת ברברידג' כמדקרות שמחה שהיו כה מהממות עד שהמילים נעתקו לרגע מפיה . 
היא אילצה את עצמה להישיר מבט אל מילי . 
ידיה של הנערה היו כרוכות סביב ספל התה שלה ועיניה היו מושפלות . 
ואז ראתה מרת ברברידג' את הפה הילדותי נמתח בחיוך שתערובת של שעשוע ושל – כן , של לגלוג - עשתה אותו בוגר לחלוטין . 
כמו רוב מילותיה של מילי , גם אלו היו מילים ותו לא : נזרקות כבדרך אגב , ריקות מכל משמעות פרט לזאת שנוצקה בהן לצורכי אותו רגע . 
היא השפילה את עיניה , לפתה בחוזקה את הספל כדי לייצב את ידיה ונשאה אותו בזהירות אל שפתיה . 
5 
קלרה בֶּקוִוית הייתה חברתה הטובה ביותר של אֶמה לַוֶונהאם . 
הן נפגשו בקיימברידג' , בשנת הלימודים הראשונה של שתיהן , והיא הייתה החברה היחידה שאמה נתנה בה אמון מלא . 
הן היו שונות זו מזו בתכלית : האחת הטרוסקסואלית שרואה ביופייה הכהה מעמסה , השנייה חסונה , קצוצת שיער ובעלת פנים עגולות וממושקפות שניחנה – לפחות בעיניה של אֶמה – באורך רוח אבירי של סוס מכרות . 
היא לא הייתה בטוחה מה קלרה מצאה בה וחשדה למחצה , כמו שעשתה תמיד , שמשיכתה אליה גופנית בעיקר . 
באשר לה , היא הייתה מוקסמת מגילוי הלב של חברתה , מהשכל הישר שלה ומיכולתה לקבל ללא התרגשות יתרה את גחמותיהם של החיים , של האהבה ושל התשוקה . 
אמה ידעה שקלרה נמשכת מינית לגברים ולנשים כאחד , אבל בחמש השנים האחרונות היא חיה באושר עם אנני עדינת הפנים , שהייתה שבירה ופגיעה כשם שקלרה הייתה חזקה . 
יחסה האמביוולנטי של קלרה אל הרומן של אמה ודלגליש היה עלול לקלקל את החברות ביניהן , אילו חשדה אמה לרגע שהוא נובע מקנאה ולא מהחשדנות האינסטינקטיבית שחברתה רוחשת למניעיהם של גברים באשר הם . 
השניים מעולם לא נפגשו . 
איש משניהם גם לא רמז עד כה שהם צריכים להיפגש . 
קלרה סיימה את לימודי המתימטיקה בקיימברידג' בהצטיינות יתרה ועבדה בסיטי כמנהלת מצליחה מאוד של קרן נאמנות , אבל היא עדיין חיה עם בת זוגה בדירה בפַּטני שאותה רכשה כשעזבה את האוניברסיטה , וכמעט לא הוציאה כסף על בגדים ; הבזבוזים היחידים שלה היו על מכונית הפורשה ועל החופשות שאליהן יצאו שתיהן ביחד . 
אמה העריכה שחלק נכבד מהכנסותיה נתרם למטרות צדקה ושקלרה חוסכת כסף לצורך הקמתו העתידית של עסק כלשהו שטיבו טרם נודע , יחד עם המאהבת שלה . 
העבודה בסיטי נועדה להיות זמנית ; לקלרה לא היה כל רצון להישאב לתוך העולם המפתה הזה של תלות יתר בעושר בוגדני ובר חלוף . 
היום הן הלכו לקונצרט של בין ערביים ברויאל פסטיבל הול . 
הוא הסתיים מוקדם ובשמונה ורבע כבר עמדו בתור שהשתרך לפני המלתחה ואחר הצטרפו להמונים העושים את דרכם לאורך התמזה אל גשר הַנגֶרפוֹרד . 
כמנהגן תמיד , הן ישוחחו על המוזיקה מאוחר יותר . 
עכשיו , בעוד היא מהדהדת באוזניהן , הן הלכו שותקות , עיניהן מלאות בברק האורות הנמתחים כמחרוזת על הגדה הנגדית . 
לפני שהגיעו לגשר , נעצרו שתיהן ונשענו על חומת האבן כדי להתבונן בנהר האפל , הפועם , שפניו גמישות ורוטטות כעורו של בעל חיים . 
אמה התמסרה ללונדון . 
היא אהבה את העיר לא כמו דלגליש , שאהב אותה בתחושת מחויבות עזה של אדם המכיר את צדדיה הטובים והרעים ביותר של הטריטוריה שבחר לעצמו , אלא בחיבה מתמדת , עזה כמו החיבה שרחשה לקיימברידג' עיר הולדתה , אבל מסוג שונה לחלוטין . 
לונדון העלימה חלק מהמסתורין שלה גם מעיניהם של האנשים שאהבו אותה . 
לונדון הייתה היסטוריה שהתמצקה באבן ובלבנים , עוטרה בוויטראז'ים , פוארה באנדרטאות ובפסלים , ועם כל זאת , מבחינתה של אמה היא הייתה יותר הלוך נפש מאשר מקום , רוח חופשית המנשבת בסמטאות חבויות , מנכסת לעצמה את השקט של כנסיות העיר ונחה רדומה מתחת לרחובות הרועשים ביותר . 
היא בהתה מעבר לנהר בפני הירח של הביג בן ובארמון וסטמינסטר המואר , שמוט הדגל שלו היה עירום והאור במגדל השעון שלו היה כבוי . 
זה היה ליל שבת ; בית הנבחרים שבת ממלאכתו . 
גבוה בשמים התחיל מטוס להנמיך לאיטו לקראת נחיתה , האורות שבקצות כנפיו מהבהבים ככוכבים נעים , הנוסעים מותחים את צוואריהם כדי לראות את הנהר השחור המתפתל ואת הגשרים שלו , הזוהרים בשלל אורות צבעוניים ונראים כלקוחים מאגדות ילדים . 
היא תהתה מה דלגליש עושה עכשיו . 
עדיין עובד , ישן , או שמא יוצא החוצה כדי לצפות בשמי הלילה של האי חסר השם ההוא ? 
בלונדון מעלימים אורות העיר את הכוכבים , אבל באי המבודד תאיר כיפה של כוכבים את החשיכה . 
פתאום נעשתה הכמיהה אליו כה עזה וכה גופנית עד שהיא הרגישה שהדם מציף את פניה . 
היא כמהה לשוב ולהיות בדירה ההיא בקווינהייז , גבוה מעל הנהר , במיטה שלו , חבוקה בזרועותיו . 
הלילה יעלו היא וקלרה לרכבת התחתית בתחנת אֶמבַּנקמֶנט וייסעו לגשר פטני ולדירתה של קלרה שעל גדת הנהר . 
ומדוע לא לקווינהייז , שהייתה במרחק הליכה כמעט ? 
מעולם לא עלה על דעתה להזמין את קלרה לשם ונראה לה שחברתה גם לא ציפתה להזמנה כזאת . 
קווינהייז הייתה של אדם ושלה בלבד . 
אם תכניס לשם מישהו אחר , זה יהיה כאילו הכניסה אותו לחיים הפרטיים שלו , שלו ושלה . 
אבל האם היא עצמה מרגישה שם כמו בבית ? 
היא נזכרה ברגע מסוים בימים הראשונים לאהבתם , כשאדם יצא מהמקלחת שלו ואמר , " השארתי את מברשת השיניים החלופית שלי בחדר האמבטיה שלך . 
זה יהיה בסדר מבחינתך אם אקח אותה ? " 
היא ענתה בצחוק , " בוודאי , יקירי . 
אני גרה כאן עכשיו – לפחות חלק מהזמן . 
הוא ניגש אל מאחורי כיסאה , הרכין אליה את ראשו הכהה וכרך את זרועותיו סביבה . 
" נכון מאוד , אהובתי , וזה ממש נפלא . 
היא הרגישה שקלרה מסתכלת עליה . 
חברתה אמרה , " אני יודעת שאת חושבת עכשיו על התת - ניצב שלך . 
ואני שמחה שהשירה לא באה אצלכם במקום המעשים . 
מהי הציטטה ההיא מבלייק בקשר לסממניה של התשוקה שבאה על סיפוקה ? 
זה כאילו נכתב עלייך . 
אבל אני שמחה שאת חוזרת איתי לפטני הלילה . 
אנני תשמח לראות אותך . 
היא השתתקה לרגע ואחר שאלה , " קרה משהו ? " 
" לא קרה כלום . 
הימים שאנחנו מבלים ביחד כל - כך קצרים , אבל הם נהדרים , מושלמים . 
אלא שאי - אפשר לחיות לנצח באינטנסיביות כזאת . 
קלרה , אני באמת רוצה להתחתן איתו . 
אני לא יודעת מדוע אני מרגישה את זה בעוצמה כזאת . 
אנחנו לא יכולים להיות מאושרים יותר מכפי שאנו כיום , או מחויבים יותר זה לזה . 
אני לא יכולה להיות בטוחה יותר משאני עכשיו . 
אז מדוע אני זקוקה לאישור חוקי ? 
זה לא הגיוני . 
" נו , הוא ביקש שתינשאי לו , ובכתב , עוד לפני שנכנסתם למיטה . 
זה מעיד על ביטחון מיני הגובל ביהירות . 
אז מה , הוא כבר לא רוצה להתחתן איתך ? " 
" אני לא בטוחה . 
אולי הוא סבור שלחיות ולעבוד בנפרד כמו שאנחנו עושים כיום , ולקיים פגישות נפלאות אבל קצרות , זה כל מה ששנינו צריכים . 
" אתם ההטרוסקסואלים , כל - כך מסבכים לעצמכם את החיים , " אמרה קלרה . 
" אתם מדברים זה עם זה , לא ? 
כלומר , יש ביניכם תקשורת ? 
הוא הציע לך נישואים . 
תגידי לו שהגיע הזמן לקבוע תאריך . 
" לא בטוח שאני יודעת איך להגיד את זה . 
" אני יכולה להציע לך מספר אפשרויות . 
את יכולה לומר , ' בדצמבר יתחילו ראיונות הקבלה לשנה הבאה ואני אהיה עסוקה מאוד . 
אז אם אתה חושב על ירח דבש אמיתי , בניגוד לסתם בילוי של שבוע בדירה , הזמן המתאים ביותר מבחינתי הוא ראש השנה . 
או שאת יכולה לקחת את התת - ניצב שלך לביקור היכרות אצל אביך . 
אני מניחה שחסכת לו עד כה את החוויה המסורתית הקשה הזאת . 
ואז תדאגי שהפרופסור ישאל אותו מהן כוונותיו כלפיך . 
יש לזה ניחוח מקורי של שמרנות שעשוי למצוא חן בעיניו . 
" אני מסופקת אם זה ימצא חן בעיני אבי – כלומר , בתנאי שהוא יתפנה מספריו לזמן מספיק כדי להבין מה אדם אומר . 
והייתי רוצה שתפסיקי לקרוא לו התת - ניצב שלי . 
" עד כמה שזכור לי , בפעם האחרונה והיחידה שדיברתי איתו קראתי לו בן זונה , אז נראה לי שיש לנו עוד דרך ארוכה לעבור עד שנתחיל לקרוא זה לזה בשמותינו הפרטיים . 
אם את לא רוצה לזרוק אותו על הפרופסור בלי הכנה מוקדמת , מה בקשר לסחיטה קטנה ? 
' שום סופי שבוע הוללים עד שתענוד לי את הטבעת . 
התחלתי לסבול מנקיפות מצפון מוסריות . 
השיטה הזאת עובדת מצוין כבר מאות שנים . 
אין טעם לדחות אותה על הסף רק בגלל שהשתמשו בה קודם . 
אמה צחקה . 
" אני לא בטוחה שאוכל להוציא את האיום הזה לפועל . 
אני לא מזוכיסטית . 
קרוב לוודאי שלא אחזיק מעמד יותר משבועיים . 
" טוב , תמצאי בעצמך את השיטה שתתאים לך , אבל תפסיקי להתייסר . 
את הרי לא פוחדת באמת מדחייה ? " 
" לא , זה לא העניין . 
אני פשוט חושבת שאולי עמוק בלב הוא לא ממש רוצה להתחתן ורק אני רוצה . 
הן חצו עכשיו את הגשר בדרכן הביתה . 
אחרי שתיקה קצרה אמרה קלרה , " אם הוא יהיה חולה – מזיע , מדיף צחנה , מקיא , על הפנים – תהיי מסוגלת לנקות אותו , לעודד אותו ? " 
" בוודאי . 
" ונניח שאת תהיי חולה בעצמך . 
מה יקרה אז ? " 
אמה לא ענתה . 
קלרה אמרה , " הנה , אבחנתי בשבילך את הבעיה . 
את חוששת שהוא אוהב אותך רק בגלל שאת יפה . 
אינך יכולה לשאת את המחשבה שהוא יראה אותך כשלא תהיי יפה כל - כך . 
" אבל לא נראה לך שזה חשוב , לפחות בהתחלה ? 
זה לא היה ככה בינך ובין אנני ? 
האם האהבה לא מתחילה ככה , במשיכה מינית ? " 
" בהחלט . 
אבל אם זה כל מה שיש ביניכם , אז אתם בצרות . 
" זה לא כל מה שיש בינינו . 
בזה אני בטוחה . 
אבל בפאתי מוחה קיננה הידיעה שהמחשבה הבוגדנית כבר קנתה לה שביתה . 
היא אמרה , " אין לזה שום קשר לעבודתו . 
אני יודעת שאנחנו צריכים להיפרד לפעמים , גם כנגד רצוננו . 
אני יודעת שהוא היה צריך לנסוע בסוף השבוע הזה . 
אלא שהפעם יש לי הרגשה שונה . 
אני פוחדת שאולי הוא לא יחזור , שהוא הולך למות על האי ההוא . 
" אבל את ממש מצחיקה . 
מדוע שזה יקרה לו ? 
הוא לא נמצא שם כדי להילחם בטרוריסטים . 
חשבתי שההתמחות שלו היא רצח בחלונות הגבוהים , מקרים שהם רגישים מכדי להימסר לידיה הגסות של המשטרה המקומית . 
מן הסתם לא נשקפת לו סכנה גדולה יותר מזו שנשקפת לנו ברכבת התחתית לפטני . 
" אני יודעת שזה לא הגיוני , אבל אני לא יכולה להוציא לי את זה מהראש . 
" אז בואי נלך הביתה . 
אמה חשבה , היא משתמשת במילה הזאת כל - כך בקלות . 
אז למה אני לא יכולה להגיד אותה לאדם ? 
6 
רופרט מייקרופט סיפר לצוות החקירה שאחרי מותה של מרת פדג'ט עזב דן את חדרו שבבניין האורוות ועבר לפַּפִין קוטג' בעל חדר השינה היחיד , שניצב על החוף הצפוני - מערבי בין דולפין קוטג' לאטלנטיק קוטג' . 
קייט טלפנה אליו ביום שני בבוקר בשעה מוקדמת וקבעה איתו פגישה לצהריים . 
הוא פתח את הדלת מיד כשנקשו עליה ובלי לומר מילה הצטדד כדי להניח להם להיכנס . 
תגובתו הראשונה של בנטון הייתה תהייה במה מעסיק פדג'ט את עצמו בהיותו בבית . 
בחדר האורחים לא נראה כל סימן להתעניינות בתחום כזה או אחר – או בכלל לפעילות מסוג כלשהו – ולבד ממספר ספרים בכריכה רכה המונחים על המדף העליון של כוננית ספרים מעץ אלון ומפסלוני חרסינה הערוכים על אדן האח , הוא היה ריק מכל חפץ פרט לרהיטים , שרובם היו עשויים עץ אלון מלא . 
באמצע החדר עמד שולחן עב רגליים , מצויד בשני מדפי הגדלה נשלפים ומוקף בשישה כיסאות אוכל בעיצוב דומה , וליד הקיר עמד מזנון תואם שדלתותיו וכרכובו העליון מגולפים בדוגמה מסובכת . 
הרהיט הנוסף היחיד היה ספה שניצבה מתחת לחלון , מכוסה בשמיכת טלאים . 
בנטון תהה אם בהיותה מרותקת למיטה העדיפה מרת פדג'ט לקבל כאן את הטיפולים שלה ולהשאיר את חדר השינה למי ששמר עליה בשעות הלילה . 
אף - על - פי שלא נותר זכר לחולי בחדר הזה , האוויר בו עדיין היה מעופש , אולי מפני שכל שלושת החלונות היו מוגפים . 
דן פדג'ט משך שלושה כיסאות , והם התיישבו מולו . 
לשמחתו של בנטון , פדג'ט לא הציע קפה או תה ורק ישב כמו ילד צייתן , עם כפות ידיים מוסתרות מתחת ללוח השולחן , ומצמץ . 
צווארו הדק הזדקר מתוך סוודר עבה סרוג בדוגמת צמה מורכבת , שהבליט את החיוורון של פניו ואת העצמות העדינות של קודקודו הקמור הגבוה , שנראו מבעד לשערו הגזוז כמעט עד הקרקפת . 
" באנו כדי לעבור איתך שוב על הדברים שאמרת לנו בשבת בספרייה , " אמרה קייט . 
" אולי יהיה לך קל יותר אם תפרט את מעשיך לפי הסדר , מרגע שקמת בשבת בבוקר . 
פדג'ט פתח בדיווח שנשמע כמו הצהרה שנלמדה בעל פה . 
" במסגרת תפקידי אני מוביל את האוכל שהאורחים הזמינו בטלפון בערב הקודם , ועשיתי את זה בשבע בבוקר . 
היחיד שהזמין הפעם מצרכים היה דוקטור יילנד ממורלט קוטג' . 
הוא ביקש ארוחת צהריים קרה , קצת חלב וביצים ומבחר תקליטורים מספריית המוזיקה . 
לקוטג' שלו יש מרפסת כמו לרוב הקוטג'ים האחרים , אז השארתי לו שם את האוכל . 
זה מה שאמרו לי לעשות . 
לא ראיתי את דוקטור יילנד וחזרתי עם הטרקטורון לבית ברבע לשמונה . 
השארתי אותו במקום הרגיל בחצר וחזרתי הנה . 
הגשתי בקשה להתקבל לקורס פסיכולוגיה באוניברסיטה בלונדון והמרצה ביקש ממני לכתוב חיבור שיסביר את הבחירה שלי . 
אין לי ציוני בגרות טובים , אבל נראה לי שזה לא מפריע להם . 
עבדתי כאן בקוטג' עד שמר מייקרופט טלפן קצת אחרי תשע וחצי ואמר שמר אוליבר נעלם ושהוא רוצה שאבוא להשתתף בחיפושים . 
בדיוק התחיל אז להיות מעורפל , אבל הלכתי בכל זאת . 
הצטרפתי לחבורה שהתאספה בחצר לפני הבית . 
הייתי ממש מאחורי מר מייקרופט ליד המגדלור כשהערפל התפזר פתאום וראינו את הגופה . 
ואז שמענו את מילי צורחת . 
" ואתה בטוח לגמרי שלא ראית אף אחד , לא את מר אוליבר ולא אף אחד אחר , עד שהצטרפת למשלחת החיפושים ? " שאלה קייט . 
" כבר אמרתי לכם . 
לא ראיתי אף אחד . 
ואז צלצל הטלפון . 
פדג'ט קפץ על רגליו . 
הוא אמר , " אני חייב לענות . 
הטלפון נמצא במטבח . 
העברנו אותו לשם כדי שלא יפריע לאימא . 
הוא יצא וסגר אחריו את הדלת . 
קייט אמרה , " אם זאת גברת ברברידג' שמנסה להשיג אותו , השיחה לא תהיה ארוכה . 
הוא לא חזר . 
קייט ובנטון קמו וניגשו לכוננית הספרים . 
" אלה בלי ספק הספרים של אימא שלו , רומנים פופולריים בעיקר . 
אבל יש גם ספר אחד של נייתן אוליבר , חולות טרוּוִיל . 
עושה רושם שקראו בו , אבל לא לעתים קרובות . 
" זה נשמע כמו כותר של ספרות זולה , " אמר בנטון . 
" לא הסגנון הרגיל שלו . 
הוא בחן את פסלוני החרסינה שעל אדן האח . 
" גם אלה היו שייכים כנראה לאימא שלו , אז למה הם עוד כאן ? 
נראה לי שהמקום המתאים להם כעת הוא חנות הצדקה בניוקֵי , אלא אם כן החליט פדג'ט לשמור עליהם מסיבות רגשיות . 
קייט הצטרפה אליו . 
" במקומו הייתי מפילה אותם למים ראשונים , לפני כל חפץ אחר . 
שקוע בהרהורים הפך בנטון בידו את אחד הפסלונים - אישה בקרינולינה , חבושה מצנפת עטורת סרטים , מחזיקה מעדר דק ומנכשת עשבים בגינה . 
" הבגדים שהיא לובשת לא בדיוק מתאימים לעבודה כזאת , נכון ? " אמרה קייט . 
" הנעליים האלה לא יחזיקו מעמד יותר מחמש דקות מחוץ לחדר השינה והכובע שלה יעוף עם משב הרוח הראשון . 
מה מציק לך ? " 
" השאלה הרגילה , אני מניח , " אמר בנטון . 
" למה אני לא סובל אותם ? 
בגלל איזה סנוביזם תרבותי ? 
זאת אומרת , האם אני לא אוהב אותם מפני שחינכו אותי להתייחס אליהם בביקורתיות כזו ? 
הם עשויים היטב , בסופו של דבר . 
הם סנטימנטליים , אבל ישנן גם יצירות אמנות טובות שאפשר לכנות אותן סנטימנטליות . 
" כמו מה למשל ? " 
" טוב , כמו התמונות של הצייר הצרפתי ז'אן אנטואן ואטו ּ . 
או בית ממכר עתיקות של דיקנס , אם חושבים על ספרות . 
" מוטב שתניח אותו לפני שהוא יישבר , " אמרה קייט . 
" אבל אתה צודק בקשר לסנוביזם התרבותי . 
בנטון הניח את הפסלון והם חזרו לשולחן . 
הדלת נפתחה ופדג'ט הצטרף אליהם . 
הוא אמר , " אני מצטער על ההפרעה . 
זה היה מהאוניברסיטה . 
אני מנסה לשכנע אותם שיקבלו אותי מוקדם יותר . 
השנה האקדמית החדשה כבר התחילה , אבל רק לפני זמן קצר ואולי הם יחרגו הפעם מהנהלים . 
אבל אני מתאר לעצמי שזה תלוי גם במשך הזמן שאתם מתכוננים להחזיק אותי כאן . 
קייט , ידע בנטון , יכלה לציין שכרגע אין למשטרה סמכות לעכב את פדג'ט על האי , אבל היא לא עשתה את זה . 
היא אמרה , " תצטרך לדבר על כך עם תת - ניצב דלגליש . 
מובן מאליו שאם נצטרך לחקור אותך בלונדון , אולי אפילו באוניברסיטה , זה יכול להיות פחות נעים לך , וכנראה גם להם , מלהיפגש איתנו כאן . 
זה היה קצת לא הוגן , חשב בנטון , אבל מוצדק ככל הנראה . 
הם עברו על הפרטים של כל מה שקרה אחרי מציאת הגופה והדיווח של פדג'ט תאם את דבריהם של מייקרופט ושל סטוולי . 
הוא עזר ליאגו להסיר את החבל מצווארו של אוליבר ושמע את מייקרופט אומר ליאגו להחזיר אותו למקומו , אבל מאז הוא לא ראה אותו ולא נגע בו . 
אין לו מושג מי נכנס שוב למגדלור , אם בכלל . 
לבסוף אמרה קייט , " אנחנו יודעים שמר אוליבר כעס עליך אחרי שהפלת את בדיקת הדם שלו למים . 
סיפרו לנו גם שהוא היה ביקורתי כלפיך באופן כללי . 
זה נכון ? " 
" שום דבר שעשיתי לא היה מספיק טוב בשבילו . 
לא היה בינינו הרבה מגע , כמובן . 
אסור לנו לפנות אל האורחים ומותר לדבר איתם רק כאשר הם רוצים לדבר . 
והוא היה אורח , אף - על - פי שתמיד התנהג כאילו הוא שייך לכאן , כאילו יש לו איזו זכות להיות על האי . 
אבל אם הוא כבר דיבר אליי , לרוב זה היה כדי להתלונן . 
לפעמים הוא או מיס אוליבר לא היו מרוצים מהמצרכים שהבאתי ולפעמים הוא אמר שזה לא מה שהזמין . 
פשוט , הייתה לי הרגשה שהוא לא סובל אותי . 
הוא אדם ... הוא היה אדם מהסוג שתמיד מוכרח לרדת על מישהו . 
אבל אני לא הרגתי אותו . 
אני לא יכול להרוג אפילו בעל חיים , על אחת כמה וכמה בן - אדם . 
אני יודע שישנם פה כמה אנשים שהיו שמחים אילו אני הייתי האשם , מפני שאף פעם לא ממש התאקלמתי כאן . 
לזה הם מתכוונים כשהם אומרים שאני לא בן - אי אמיתי . 
אבל אני אף פעם לא רציתי להיות תושב האי . 
באתי הנה מפני שאימא שלי דרשה את זה ואני אשמח להסתלק מכאן , להתחיל חיים חדשים , לרכוש מקצוע מכובד . 
מגיע לי משהו טוב יותר מעבודה כאיש תחזוקה . 
התערובת של רחמים עצמיים ותוקפנות הייתה דוחה ; בנטון נאלץ להזכיר לעצמו שזה עדיין לא עושה מפדג'ט רוצח . 
הוא אמר , " יש עוד משהו שאתה רוצה לספר לנו ? " 
פדג'ט בהה בלוח השולחן ואחר נשא את מבטו ואמר , " רק על העשן . 
" איזה עשן ? " 
" ובכן , נראה כאילו מישהו היה עסוק בפרגרין קוטג' . 
מישהו הדליק אש . 
הייתי בחדר השינה והסתכלתי דרך החלון וראיתי את העשן . 
קולה של קייט לא הסגיר את התרגשותה . 
" באיזו שעה זה היה ? 
נסה לדייק . 
" זה היה זמן קצר אחרי שחזרתי הנה . 
קצת לפני שמונה , בכל אופן . 
אני יודע את זה מפני שאני בדרך - כלל מאזין לחדשות של שמונה כשאני כאן . 
" למה לא הזכרת את זה קודם ? " 
" את מתכוונת , כשכולנו היינו ביחד בספרייה ? 
זה לא נראה לי חשוב . 
חשבתי שאעשה צחוק מעצמי . 
זאת אומרת , למה שמיס אוליבר לא תדליק לעצמה אש ? " 
הגיע הזמן לסיים את החקירה ולחזור לסיל קוטג' כדי לדווח לדלגליש . 
הם הלכו זמן - מה בדממה ואז אמרה קייט , " לא נראה לי שמישהו סיפר לו על שריפת פלט ההגהה הראשונה . 
אנחנו צריכים לבדוק את זה . 
אבל אני שואלת את עצמי מדוע לא סיפרו לו . 
אולי הוא צודק , אולי הם באמת לא מסתכלים עליו כעל תושב האי . 
הם לא סיפרו לו כלום כי הוא אף פעם לא היה אחד משלהם . 
אבל אם פדג'ט ראה עשן עולה מפרגרין קוטג' זמן קצר לפני שמונה בבוקר , זה אומר שהוא חף מפשע . 
7 
אחרי ארוחת הבוקר של יום שני התקשר דלגליש למורלט קוטג' ואמר למארק יילנד שהוא מבקש לראותו . 
יילנד אמר שהוא התכוון לצאת לטיול ואם הפגישה אינה דחופה , הוא יגיע לסיל קוטג' קצת לפני שתים - עשרה בצהריים . 
דלגליש התכוון ללכת למורלט קוטג' , אבל החליט שאם יילנד מבכר לשמור בדרך זו על פרטיותו , אין לו סיבה להתנגד . 
עבר עליו לילה חסר מנוחה . 
לסירוגין , הוא השליך את השמיכה מפני שהיה לו חם מדי והתעורר כעבור שעה רועד מקור . 
הוא האריך בשינה והתעורר לבסוף אחרי שמונה , עם ניצנים ראשונים של כאב ראש וגפיים כבדות כעופרת . 
כמו אנשים בריאים רבים , הוא התייחס לחולי כאל עלבון אישי שהדרך הטובה ביותר להיאבק בו היא לסרב לקבלו כעובדה קיימת . 
אין הרבה דברים שצעידה הגונה באוויר הפתוח לא יכולה לתקן . 
אבל בבוקר זה לא ציערה אותו במיוחד הידיעה שאת הצעידה יעשה יילנד ולא הוא . 
יילנד הגיע בדיוק בזמן . 
הוא נעל נעלי הליכה חזקות , לבש מכנסי ג'ינס ומקטורן תואם ונשא תרמיל גב . 
דלגליש לא התנצל על שהרס לו את הבוקר , כיוון שלא היה מקום להתנצלות כזו והיא גם לא הייתה נחוצה . 
הוא השאיר את דלת הקוטג' פתוחה כדי להניח לקרן שמש לחדור פנימה . 
יילנד הטיל את תרמיל הגב שלו על השולחן , אבל לא התיישב . 
בלי הקדמות יתרות אמר דלגליש , " בשעה כלשהי בשבת בבוקר שרף מישהו את פלט ההגהה הראשונה של ספרו החדש של אוליבר . 
אני חייב לשאול אותך אם זה היית אתה . 
יילנד לא התרגש מהשאלה . 
" לא , זה לא הייתי אני . 
אני מסוגל לכעוס , להיות מרושע ונוקמני , ומן הסתם גם רוב המגרעות האחרות של בני - האדם ישנן בי , אבל אני לא ילדותי ואני לא טיפש . 
שריפת פלט ההגהה הראשונה לא תמנע את פרסום הספר . 
היא גם לא תשיג הרבה יותר מתסבוכת קלה ודחייה מזערית . 
" דניס טרמלט אומר שאוליבר הכניס שינויים חשובים בפלט ההגהה הראשונה . 
השינויים האלה אבדו עכשיו , " אמר דלגליש . 
" אולי זאת אבידה לספרות ולמעריציו הנאמנים , אבל ספק אם יש לזה חשיבות מרעישה מעבר לזה . 
שריפת פלט ההגהה הראשונה היה קרוב לוודאי מעשה של נקמנות אישית שאינה הסגנון שלי . 
בשבת בבוקר הייתי במורלט קוטג' עד שיצאתי לטיול , בשמונה וחצי בערך . 
הטרידו אותי דברים חשובים יותר מאוליבר והספר שלו . 
לא ידעתי שהוא הביא איתו את פלט ההגהה הראשונה , אם כי אתה יכול לטעון מן הסתם שלא היה לי קשה לנחש את זה . 
" ומאז שהגעת לקומב לא קרה שום דבר אחר , קטן וחסר חשיבות לכאורה ככל שיהיה , שאני צריך לדעתך לדעת עליו ? " 
" כבר סיפרתי לך על חילופי הדברים בארוחת הערב של יום שישי . 
אבל כיוון שאתה מתעניין בפרטים , אכן ראיתי מישהו מבקר את אמילי הולקומב ביום חמישי בלילה , קצת אחרי עשר . 
חזרתי אז מצעידה סביב האי . 
היה חושך , כמובן , וראיתי רק את גבו של המבקר כשרפווּד פתח לו את הדלת . 
הוא לא היה אחד מהתושבים הקבועים , אז הנחתי שזה דוקטור שפיידל . 
אני לא רואה שום קשר בין הביקור הזה לחקירה שלך , אבל זה האירוע הנוסף היחיד שעולה בדעתי כרגע . 
נאמר לי שדוקטור שפיידל נמצא עכשיו בחדר החולים , אבל אני מעריך שהוא ירגיש טוב מספיק כדי לאשר את מה שסיפרתי לך . 
זה הכול ? " 
דלגליש אמר שכן והוסיף את ההערה הרגילה , " לעת עתה . 
ליד הדלת נעצר יילנד . 
" לא הרגתי את נייתן אוליבר , אבל אף אחד לא יכול לצפות שאתאבל על מותו . 
אנחנו מתאבלים באמת רק על מעט מאוד אנשים ועד כמה שזה נוגע לי , הוא בוודאי לא היה אחד מהם . 
אבל אני מצטער על מותו ומקווה שתתפוס את מי שתלה אותו . 
אם תרצה להגיד לי עוד משהו , אתה יודע איפה תוכל למצוא אותי . 
והוא הלך . 
הטלפון צלצל בדיוק כשקייט ובנטון הגיעו . 
דלגליש הרים את השפופרת ושמע את קולו של רופרט מייקרופט . 
" חוששני שלא תוכל לדבר שוב עם דוקטור שפיידל , לפחות לא בזמן הקרוב . 
חומו עלה בצורה מדאיגה במשך הלילה וגאי מעביר אותו לבית - חולים בפלימות . 
אין לנו כאן תנאים מתאימים לטפל בחולים במצב חמור . 
אנו מצפים לבואו של המסוק בכל רגע . 
דלגליש הניח את השפופרת ותוך כדי כך שמע את טרטורו הרחוק של המסוק . 
כשיצא שוב החוצה , ראה את קייט ובנטון מביטים למעלה ואת המסוק מצטייר כחגב מכוער על רקע התכלת העדינה של שמי הבוקר . 
" חשבתי שהמסוק נועד למקרי חירום בלבד , " אמרה קייט . 
" לא ביקשנו תגבורת . 
" זה מקרה חירום , " אמר דלגליש . 
" מצבו של דוקטור שפיידל הוחמר במשך הלילה . 
דוקטור סטוולי סבור שהוא זקוק לטיפול טוב יותר מזה שיוכל לקבל כאן . 
אין לנו מזל מהבחינה הזו , אבל לו יש עוד פחות מזל , אני מניח . 
שפיידל הובל החוצה במהירות מפתיעה , כנראה , כיוון שדקות מעטות בלבד חלפו מרגע נחיתתו של המסוק ועד שהם צפו בו שוב בדממה כשנסק וחג מעליהם בגובה נמוך . 
" וכך , " אמרה קייט , " איבדנו את אחד החשודים שלנו . 
ודלגליש חשב , אמנם לא החשוד המרכזי , אבל בלי ספק אדם שעדותו על שעת המוות חיונית ביותר . 
ובנוסף , אדם שלא סיפר לי את כל הידוע לו . 
כששאון המנוע גווע הם פנו ונכנסו אל הקוטג' . 
8 
הפגישה של דלגליש עם אמילי הולקומב נקבעה לשמונה בערב ובשבע וחצי הוא כיבה את האורות של סיל קוטג' וסגר אחריו את הדלת . 
כמי שגדל בביתו של כומר בנורפוק , הוא מעולם לא הרגיש אבוד תחת שמים חסרי כוכבים , אבל רק לעתים נדירות נתקל בחשיכה מעין זו . 
החלונות של צ'פל קוטג' לא היו מוארים ; אדריאן בויד הלך כנראה לאכול ארוחת ערב בבית הגדול . 
שום אורות , ולו זעירים כראשי סיכה , לא נראו גם מהקוטג'ים המרוחקים כדי לאשר לו שהוא הולך בכיוון הנכון . 
הוא עצר לרגע כדי להחזיר לעצמו את חוש ההתמצאות , הדליק את פנסו והפליג אל החשיכה . 
הכאב בגפיו נמשך כל היום וכעת עלה בדעתו החשש שנדבק בשפעת . 
הוא תהה אם יהיה זה הוגן מצדו לבקר את מיס הולקומב במצב כזה . 
אבל הוא לא התעטש ולא השתעל . 
מספיק אפוא שישמור על מרחק גדול ככל האפשר ממנה ; ובסופו של דבר , אם יילנד צודק , היא כבר אירחה את שפיידל באטלנטיק קוטג' . 
בגלל התרוממות הקרקע שסוככה על אטלנטיק קוטג' מצדו הפנימי של האי , כמעט נתקל בדלת הכניסה לפני שראה את האורות בחלונות התחתונים . 
רפווּד הוליך אותו אל חדר המגורים , בהבעה מתנשאת של משרת מוערך המקבל את פניו של קרוב נתמך שבא לשלם שכר דירה . 
החדר היה מואר רק מהאש שבערה באח וממנורת שולחן יחידה . 
מיס הולקומב ישבה ליד האש , ידיה נחות בחיקה . 
הלהבות ריצדו על המשי העמום של חולצתה גבוהת הצווארון ועל הצמר השחור של חצאית הקפלים שלה שהגיעה עד קרסוליה . 
עם כניסתו השקטה של דלגליש היא התנערה כאילו מחלום בהקיץ , הושיטה לו את ידה , נגעה קלות בשלו והצביעה על כיסא שעמד ליד האח מול הכיסא שעליו ישבה היא . 
אילו יכול דלגליש לחשוב על אמילי הולקומב כעל אדם חרד , היה מזהה את החרדה במבטיה החודרים ובדאגתה המיידית והקפדנית לנוחותו . 
החמימות שהפיצו העצים הבוערים באח , המייתם הרחוקה של הגלים המתנפצים וחיבוקה המרופד של הכורסה גבוהת המסעד השיבו את רוחו והוא נשען לאחור בתחושת הקלה . 
הוצעו לו יין , קפה ותה קמומיל והוא קיבל את ההצעה האחרונה בתודה . 
הוא כבר שתה די קפה ליום אחד . 
ברגע שרפווּד הביא את תה הקמומיל , אמרה מיס הולקומב , " אני מתנצלת על שהפגישה נקבעה לשעה כה מאוחרת . 
במידה מסוימת היה לי יותר נוח ככה , אבל זו לא הסיבה היחידה . 
היה לי תור לטיפול שיניים שלא רציתי לדחות . 
אילו אנשים מסוימים באי הזה היו מדברים בכנות – מה שקורה להם רק לעתים נדירות – הם היו אומרים לך שאני זקנה אנוכית . 
התכונה הזאת לפחות הייתה משותפת לי ולנייתן אוליבר . 
" את לא חיבבת אותו ? " 
" הבן - אדם לא רצה שיחבבו אותו . 
כשלעצמי , מעולם לא האמנתי שגאונות מצדיקה התנהגות גרועה . 
הוא בעט במוסכמות . 
פעם בשלושה חודשים הוא הופיע כאן עם בתו ועם העורך הלשוני שלו , נשאר שבועיים , מירר לכולנו את החיים והצליח להזכיר לנו שאנו , תושבי הקבע , איננו אלא חבורה של אנשים לא רלוונטיים שברחו מהמציאות ; שכמו המגדלור , גם אנחנו רק סמל , מזכרת מהעבר . 
הוא ניתץ את השאננות שלנו . 
מבחינה זו הוא מילא את תפקידו . 
אפשר לומר שהוא היה רע הכרחי . 
" והוא עצמו לא היה בורח מהמציאות אילו עבר לגור כאן דרך קבע ? " שאל דלגליש . 
" אז כבר סיפרו לך את זה ? 
אני לא חושבת שהוא היה מנסח את זה ככה . 
הוא היה טוען שבמקרה שלו , הבדידות נחוצה לו כדי שיוכל למלא את שליחותו כסופר . 
הוא רצה נואשות לכתוב רומן שיהיה טוב כמו ספרו הלפני אחרון , למרות הידיעה שכישרונו מתחיל לדעוך . 
" הוא הרגיש את זה ? " 
" אה , כן . 
זה והפחד מהמוות היו שתי הדאגות הגדולות שלו . 
וכמובן , גם רגשי האשם . 
אם אתה מחליט לנהל את חייך כאילו אין לך אלוהים , אין טעם שתעמיס על עצמך את המורשת היהודית - נוצרית של החטא . 
כי ככה אתה סובל מרגשי אשם מציקים בלי שתהיה לך הנחמה של כפרת עוונות . 
לאוליבר , כמו לכולנו , היו מספיק סיבות להרגיש אשם . 
השתררה שתיקה . 
היא הניחה את הכוס שלה ובהתה באש הדועכת . 
לבסוף אמרה , " ההגדרה העצמית של נייתן אוליבר הייתה מושתתת על כישרונו – על הגאונות שלו , אם תרצה . 
אילו היה מאבד את זה הייתה נשארת ממנו רק קליפה ריקה . 
לכן הוא פחד ממוות כפול . 
ראיתי את זה כבר קודם אצל גברים מבריקים ומצליחים מאוד שהכרתי – שאני עדיין מכירה . 
נראה לי שנשים משלימות עם הבלתי נמנע בשלוות נפש גדולה יותר . 
אי - אפשר להכחיש את זה . 
פעם בשנה אני נוסעת ללונדון לשלושה שבועות כדי לבקר את אלה מחבריי שעדיין נותרו בחיים וכדי להזכיר לעצמי ממה אני בורחת . 
אוליבר היה מפוחד וחסר ביטחון , אבל הוא לא איבד את עצמו לדעת . 
כולנו היינו נבוכים ממותו , אנחנו עדיין נבוכים . 
יהיו אשר יהיו הראיות שמוכיחות את ההפך , התאבדות עדיין נראית כהסבר האפשרי היחיד . 
אבל אני לא יכולה להאמין בזה . 
והוא לא היה בוחר למות בדרך זו בגלל הכיעור , הזוועה , ההשפלה הכרוכה בשיטה זו של השמדה עצמית , המזכירה את כל אותם קורבנות מעוררי רחמים שזה מאות שנים מפרפרים על הגרדומים שלהם . 
התליינים משתמשים במשקל גופו של הקורבן עצמו כדי לקפד את פתיל חייו – האם לא משום כך אנו כה מתעבים את התלייה ? 
לא , נייתן אוליבר לא היה חונק את עצמו למוות . 
הוא היה בוחר בשיטה שבה הייתי בוחרת אני : משקה משכר וכדורי שינה , מיטה נוחה , מכתב פרידה מנוסח היטב אם היה לו מצב הרוח המתאים לכך . 
הוא היה עובר בניחותא אל הלילה הטוב . 
היא השתתקה לרגע ואז אמרה , " הייתי שם , כידוע לך . 
לא כשהוא מת , כמובן , אלא כשהורידו אותו . 
אלא שההורדה לא עברה חלק . 
רופרט וגאי לא יכלו להחליט אם להוריד את הגופה או למשוך אותה למעלה . 
במשך דקות ארוכות , שנראו כנצח , הם עשו ממנו יו - יו אנושי . 
ואז הלכתי משם . 
סיפקתי את סקרנותי , אבל גיליתי גם שיש לי שאט נפש אטוויסטי מהסתכלות על טיפול לא מכובד בגווייה . 
המוות כופה עלינו מוסכמות מסוימות . 
אתם , כמובן , כבר התרגלתם לזה . 
" את טועה , מיס הולקומב , אנחנו אף פעם לא מתרגלים לזה , " אמר דלגליש . 
" חוסר האהדה שלי כלפיו נבע מסיבות אישיות יותר מאשר מהסתייגות כללית מפגמי האופי שלו . 
הוא רצה לסלק אותי מהקוטג' הזה . 
לפי תקנון הקרן יש לי זכות לגור כאן באי , אבל התקנון אינו מפרט אילו מגורים יינתנו לי , אם אוכל לבחור אותם בעצמי , אם אוכל להביא איתי את המשרת שלי . 
אני מניחה שמבחינה זו היה מקום לוויכוח אם הייתה לו עילה כלשהי לתרעומת , אף - על - פי שהוא עצמו בא תמיד עם נספחים . 
רופרט יגיד לך שלא הייתה אפשרות אמיתית לסלק מכאן את אוליבר , ודאי שלא בטענה שהוא פגע רע . 
תקנון הקרן קובע שאין למנוע את כניסתו של אדם לאי אם הוא או היא נולדו כאן . 
זוהי התניה שאין בה סיכון רב , כיוון שמאז המאה ה - 18 לא נולד כאן אף אחד חוץ מנייתן אוליבר . 
וגם הוא עומד בדרישות רק מפני שאמו חשבה בטעות שצירי הלידה שלה הם סתם כאבי בטן והוא נולד שבועיים לפני הזמן , ולפי מה ששמעתי , גם בחיפזון מה . 
בביקור הזה הוא היה תובעני במיוחד . 
אוליבר הציע שאני אעבור לפַּפין קוטג' ואפנה את הקוטג' הזה בשבילו . 
אולי זה נשמע הגיוני מאוד אבל לא הייתה לי – עדיין אין לי – כל כוונה לעבור מכאן . 
היא לא חידשה לו עד כה שום דבר , ולא לשם כך בא דלגליש לאטלנטיק קוטג' . 
הייתה לו הרגשה שהיא יודעת מדוע בא . 
היא גחנה כדי להוסיף עוד בול עץ קטן לאח , אבל הוא הקדים אותה ותחב אותו בזהירות אל הלהבות . 
לשונות כחולות ליחכו את העץ היבש והאור שהפיצה האש גבר , הבריק את משטחי המהגוני המלוטשים והטיל את נוגהו על שדרות הספרים מכורכי העור , על רצפת האבן ועל השטיחים עשירי הגוונים . 
אמילי הולקומב גחנה לפנים ופרשה את אצבעותיה הארוכות הענודות טבעות רבות אל מול הלהבות . 
הוא ראה את הצדודית של פניה , שעל רקע הלהבות נראו תוויהן העדינים כחרותים על קמע . 
היא ישבה רגע ושתקה . 
דלגליש השעין את ראשו על מסעד הכורסה , מרגיש שהכאב ברגליו ובזרועותיו נחלש במקצת . 
הוא ידע שבתוך זמן קצר היא תצטרך לומר משהו ושעליו להיות מוכן להאזין לה , כדי לא להחמיץ דבר מהסיפור שהייתה מוכנה לספר סוף - סוף . 
הוא ייחל שראשו לא יהיה כבד כל - כך , שיוכל להתגבר על הדחף לעצום את עיניו ולהתמסר לשלווה ולנוחות . 
ואז היא אמרה , " אני מוכנה לשתות עוד קצת יין , " והושיטה אליו את כוסה . 
הוא מילא אותה עד חציה ומזג לעצמו עוד ספל תה . 
הוא לא חש שום טעם , אבל הנוזל החם אושש אותו במקצת . 
" דחיתי את הפגישה הזאת איתך מפני שרציתי להתייעץ קודם עם שני אנשים , " אמרה . 
" עכשיו , כשריימונד שפיידל נלקח לבית - החולים , החלטתי לקבל כמובן מאליו שהיה נותן לי את רשותו . 
אני עושה את זה בתקווה שלא תייחס לסיפור הזה משקל רב מדי . 
זהו סיפור ישן ורובו ידוע רק לי . 
הוא אינו יכול לשפוך אור כלשהו על מותו של נייתן אוליבר , אבל אתה תהיה זה שיחליט בסופו של דבר . 
" דיברתי עם דוקטור שפיידל בשבת אחר הצהריים , " אמר דלגליש . 
" הוא לא הזכיר כלל שכבר דיבר איתך . 
הוא הציג את עצמו כאדם שעדיין מחפש את האמת ולא כאחד שכבר מצא אותה , אבל הייתה לי הרגשה שהוא לא היה גלוי איתנו עד הסוף . 
מובן מאליו שהוא כבר לא היה בריא באותה עת . 
ואולי חשב שהזהירות מחייבת אותו להמתין להתפתחויות . 
" ועכשיו , כשדוקטור שפיידל חולה מאוד ונמצא מחוץ להישג ידך , אתה רוצה לשמוע את האמת , את כל האמת ורק את האמת , " אמרה . 
" לדעתי זו כנראה השבועה הכי חסרת ערך שמישהו יכול להישבע . 
אני לא יודעת את כל האמת , אבל אני יכולה לספר לך את מה שאני כן יודעת . 
היא נשענה לאחור בכיסאה ובהתה באש . 
דלגליש לא גרע את עיניו מפניה . 
" אני בטוחה ששמעת משהו על ההיסטוריה של האי קומב . 
משפחתי רכשה אותו במאה השש - עשרה . 
בעת ההיא כבר נודע האי לשמצה ויוחסו לו זוועות שחלקן מבוססות על דעות קדומות . 
במאה השש - עשרה השתלטו עליו פיראטים ים - תיכוניים שפשטו על חופים בדרום אנגליה , תפסו בחורים ובחורות צעירים ומכרו אותם לעבדות . 
אלפים נחטפו בדרך זו והאי הילך אימים על סביבותיו כמקום של כליאה , של אונס ושל עינויים . 
עד היום הזה , התושבים המקומיים לא אוהבים אותו ובעבר התקשינו למצוא עובדים זמניים שיסכימו לעבוד כאן . 
הבודדים שכן הסכימו היו נאמנים ומהימנים , אבל לרוב היו אלה תושבים חדשים שסיפורי הפולקלור המקומי לא הטרידו אותם . 
ובמשך כל השנים שקומב היה בבעלות של משפחתי , הם לא הטרידו גם אותה . 
סבי היה זה שבנה את הבית ובילדותי , ואחר - כך בבגרותי , באתי הנה בכל שנה . 
אביו של נייתן אוליבר , סוֹל , עבד כאן כסיראי וככולבויניק . 
הוא היה ימאי טוב אבל אדם קשה , נתון להתפרצויות אלימות שהשתייה לשוכרה ליבתה אותן . 
אחרי מות אשתו הוא גידל את הילד בעצמו . 
ראיתי את נייתן פעמים רבות , כשהיה עדיין ילד ואני הייתי נערה בגיל העשרה . 
הוא היה ילד מוזר , סגור מאוד שלא הרבה לדבר אבל היה עקשן גדול . 
למרבה הפלא הסתדרתי לגמרי לא רע עם אביו , אף - על - פי שבימים ההם יחסי חברות אמיתיים ביני לבין אחד המשרתים לא רק שלא היו מקובלים , אלא שכלל לא היו עולים על הדעת . 
היא החזיקה את כוסה בעת שמזג לה עוד יין ולגמה ממנו מעט לפני שהמשיכה בסיפורה . 
" כשפרצה המלחמה , הוחלט לפנות את האי . 
אמנם הוא לא נחשב למקום שסיכויי ההתקפה עליו גדולים במיוחד , אבל לא היה לנו די דלק להפעיל את הספינה . 
נשארנו כאן עוד שנה בשלבים הראשונים של המלחמה , אבל באוקטובר , 1940 אחרי תבוסת צרפת ונפילת אחי בדנקרק , החליטו הוריי שהתבונה מחייבת לעזוב את האי . 
עברנו לבית הראשי שלנו בקרבת אֶקסמוּר ובשנה שלאחר מכן הייתי אמורה להתחיל ללמוד באוקספורד . 
מנהל האחוזה של הימים ההם וסול אוליבר פינו את אנשי הצוות המעטים שלנו . 
אחרי שאוליבר העביר את אחרון אנשי הצוות ליבשת הוא חזר לאי עם הילד , לדבריו כדי לסיים מטלות שונות ולוודא שהבית נעול ומאובטח כראוי . 
הוא ביקש להישאר שם לילה אחד נוסף . 
הוא בא עם ספינת המפרש הפרטית שלו , לא עם סירת המנוע שהייתה לנו אז . 
היא השתתקה ודלגליש שאל , " את זוכרת באיזה תאריך זה קרה ? " 
" בעשרה באוקטובר 1940 . 
את הדברים שאספר לך מכאן ואילך שמעתי מסול אוליבר כעבור שנים רבות , שבועיים לפני מותו , כשכבר לא היה צלול לגמרי . 
אין לי מושג אם הוא ביקש להתוודות או להתפאר – אולי שני הדברים גם יחד – ומדוע בחר לספר דווקא לי . 
במשך המלחמה , וגם אחריה , לא היה לי שום קשר איתו . 
אני ויתרתי על הקריירה האוניברסיטאית שלי ועברתי ללונדון כדי לנהוג באמבולנסים , ואחר - כך חזרתי לאוקספורד ובאתי למערב אנגליה רק לעתים רחוקות . 
נייתן עזב את קומב זמן רב קודם לכן ועשה מאמצים להגשים את משאת נפשו להיעשות סופר . 
אני חושבת שהוא לא ראה יותר את אביו . 
סיפורו של סול לא היה לגמרי חדש לי . 
הסתובבו שמועות שונות , כמו תמיד . 
אבל אני חושבת שהוא סיפר לי את כל האמת שהיה מוכן לגלות . 
" בלילה של העשרה באוקטובר נחתו בקומב שלושה גרמנים שהגיעו מאיי התעלה הכבושים . 
עד השבוע לא ידעתי מה שמו של אף אחד מהם . 
זה היה מסע מסוכן במידה בלתי רגילה , פרי יוזמתם של קצינים צעירים ומשועממים שיצאו לסיור היכרות או אולי תכננו איזה מבצע פרטי . 
לא ברור אם הם ידעו שהאי פונה מתושביו או שמא נתקלו בו במקרה . 
שפיידל סבור שהם תכננו לתלות את הדגל הגרמני בראש המגדלור שכבר יצא אז משימוש . 
אין ספק שפעולה כזאת הייתה מחוללת מהומה קטנה . 
בשעה כלשהי אחרי עלות השחר הם עלו לראש המגדלור , כנראה כדי לסרוק משם את היבשה . 
בעת שהיו למעלה , גילה סול אוליבר את הסירה שלהם וניחש לאן הם הלכו . 
קומת הקרקע של המגדלור שימשה אסם למספוא של הבהמות והייתה מלאה קש יבש . 
הוא הצית אותו והאש והעשן טיפסו עד לחדר שבקומה העליונה . 
עד מהרה היה כל פנים המגדלור אחוז להבות . 
השלושה לא יכלו להימלט אל תוך הפנס כי המעקה סביבו נעשה מסוכן ודלת היציאה לגזוזטרה מוסמרה זמן רב קודם לכן כדי למנוע תאונות . 
שלושתם מתו , כנראה משאיפת עשן . 
סול המתין עד שהאש דעכה , מצא את הגופות במחצית הדרך אל ראש המגדל ונשא אותן חזרה אל הסירה שלהם . 
לאחר מכן הוא גרר את הסירה עם הדוגית של ספינת המפרש והטביע אותה במים העמוקים . 
" יש הוכחות לסיפור שלו ? " שאל דלגליש . 
" רק המזכרות שהשאיר לעצמו : אקדח , משקפת ומצפן . 
למיטב ידיעתי , בזמן המלחמה לא נחתה על האי שום סירה נוספת וכשהמלחמה נגמרה לא נערכה שום חקירה . 
שלושת הקצינים הצעירים – אני מניחה שהם היו קצינים , כיוון שיכלו לקחת את הסירה על דעת עצמם – הוכרזו כנראה נעדרים , כשההנחה הייתה שטבעו בים . 
בואו של דוקטור שפיידל בשבוע שעבר היה האישור הראשון לכך שהסיפור אמיתי , לבד מהמזכרות שסול נתן לי לפני מותו . 
" מה עשית איתן ? " 
" זרקתי אותן לים . 
אני ראיתי במעשה של סול רצח לכל דבר ולא היה לי כל רצון לשוב ולהיזכר במשהו שהלוואי שלא הייתי שומעת עליו מלכתחילה . 
לא חשבתי שיש טעם לפנות אל השלטונות הגרמניים . 
משפחותיהם של האנשים – אם היו להם משפחות – לא היו שואבות שום נחמה מהסיפור . 
החיילים האלה מתו מוות נורא וחסר תכלית . 
" אבל זה לא כל הסיפור , נכון ? " אמר דלגליש . 
" סול אוליבר לא היה אז איש זקן וכנראה היה די חזק , אבל גם אם הצליח לשאת שלושה בחורים צעירים בזה אחר זה במורד כל המדרגות האלה ולהביא אותם לנמל , כיצד היה יכול לנקב את הסירה ולחתור חזרה בחשיכה ללא כל עזרה ? 
האם לא היה עוד מישהו איתו על האי ? " 
מיס הולקומב הרימה את מחתת הגחלים העשויה פליז ותחבה אותה מתחת לבול העץ . 
האש התעוררה לחיים . 
היא אמרה , " הוא לקח איתו את הילד נייתן ואדם נוסף , טום טמלין , סבו של יאגו . 
" נייתן אוליבר דיבר על כך אי - פעם ? " שאל דלגליש . 
" לא איתי ועד כמה שאני יודעת , גם לא עם אף אחד אחר . 
אם הוא היה זוכר את מה שקרה , אני חושבת שהוא כבר היה משתמש בזה בספריו בדרך זו או אחרת . 
אחרי שהסירה טובעה ורוב הראיות הושמדו , סול וטום שבו לקומב וכעבור זמן - מה הפליגו עם הילד ליבשת . 
בשעה זו כבר היה חושך . 
טום טמלין מעולם לא הגיע לחוף . 
הלילה היה סוער והמסע היה מפרך . 
ימאי פחות טוב מסוֹל לא היה עומד בו . 
הוא סיפר שטמלין , שעזר לו להשיט את הספינה , נפל לים . 
כעבור שישה שבועות נשטפה גופתו אל שפת הים במרחק מה במורד החוף . 
לא נותר ממנה מספיק כדי להפיק מידע רב , אבל החלק האחורי של הגולגולת היה מנופץ . 
סול טען שזה קרה בזמן התאונה , אבל חוקר מקרי המוות לא פסק לכאן או לכאן ומשפחת טמלין האמינה תמיד שסול אוליבר רצח את טום . 
המניע היה , כמובן , הסתרה של מה שקרה על האי . 
" אבל בשעתו זה היה יכול להיחשב כפעולה מלחמתית מוצדקת , בפרט אם סול היה טוען שהגרמנים איימו עליו , " אמר דלגליש . 
" הם היו חמושים , בסופו של דבר . 
אם טמלין נרצח , צריכה להיות לזה סיבה רצינית יותר . 
אני תוהה מדוע סול אוליבר התעקש מלכתחילה להישאר אחרון על האי . 
מנהל האחוזה דאג מן הסתם לנעול היטב את הבית . 
ומה הם עשו עם ילד בן ארבע בעת שנפטרו מהגופות ? 
קשה להאמין שהם הניחו לו לשוטט ללא השגחה . 
" סול אמר לי שהם כלאו אותו בחדר בקומה העליונה של הבית , ששימש בעבר חדר הילדים שלי . 
הם השאירו לו חלב וקצת אוכל . 
הייתה שם מיטה קטנה ושפע של צעצועים . 
סול הושיב אותו על סוס הנדנדה הישן שלי . 
אני זוכרת את הסוס הזה . 
אהבתי את פגסוס . 
הוא היה חיה ענקית וקסומה . 
אבל הוא נמכר מאז עם עוד הרבה דברים אחרים . 
למשפחת הולקומב לא ייוולדו יותר ילדים . 
אני הצאצא האחרון מבני משפחתי שנותר בחיים . 
האם נשמעה נימה של צער בקולה ? 
דלגליש חשב שלא , אבל היה קשה לדעת . 
היא בהתה באש רגע קט ואחר המשיכה . 
" כשהם חזרו , ראו שהילד החליק מהסוס וזחל אל החלון . 
הם מצאו אותו ישן שינה עמוקה , או שמא היה מחוסר הכרה . 
במסע חזרה ליבשת הוא הוחזק למטה בתא . 
לדברי אביו , הוא לא זכר דבר . 
" עניין המניע עדיין לא ברור לי . 
האם סול אוליבר התוודה באוזנייך שהוא רצח את טמלין ? " שאל דלגליש . 
" לא . 
הוא לא היה שתוי עד כדי כך . 
הוא דבק בסיפור שלו על התאונה . 
" אבל הוא כן סיפר לך עוד משהו ? " 
עכשיו היא הסתכלה ישר בפניו . 
" הוא סיפר לי שהילד היה זה שהצית את הקש . 
הוא שיחק בקופסת גפרורים שמצא בבית . 
לאחר מעשה הוא נבהל , כמובן , והכחיש שהיה בקרבת המגדלור , אבל סול אמר לי שהוא ראה אותו . 
" ואת האמנת לו ? " 
היא השתתקה שוב לרגע . 
" אז האמנתי . 
עכשיו אני כבר לא כל - כך בטוחה . 
כך או כך , מן הסתם אין לזה כל קשר למותו של נייתן אוליבר . 
ריימונד שפיידל הוא אדם תרבותי , אנושי ואינטליגנטי . 
הוא לא יתנקם בילד . 
יאגו טמלין לא מסתיר את שנאתו לנייתן אוליבר , אבל אם הוא היה רוצה לרצוח אותו היו לו מספיק הזדמנויות לכך בשנים האחרונות . 
זאת אומרת , אם אוליבר אכן נרצח . 
ואני מניחה שאתם כבר יודעים את התשובה , נכון ? " 
" כן , " ענה דלגליש , " אנחנו יודעים . 
" אם כך , הסיבה טמונה בעבר , אבל לא בעבר הזה . 
הדיבור הממושך עייף אותה . 
היא שוב נשענה לאחור בכיסאה וישבה בשקט . 
" תודה , " אמר דלגליש . 
" זה מסביר מדוע רצה שפיידל להיפגש עם אוליבר דווקא במגדלור . 
השאלה הזאת לא נתנה לי מנוח . 
בסופו של דבר , זה לא המקום המבודד היחיד בקומב . 
האם סיפרת לדוקטור שפיידל את כל מה שסיפרת לי ? " 
" את הכול . 
גם הוא , כמוך , לא האמין שסול אוליבר פעל לבדו . 
" הוא ידע שלדברי אוליבר בנו היה זה שהצית את האש ? " 
" כן , סיפרתי לו את כל מה ששמעתי מסול . 
חשבתי שדוקטור שפיידל זכאי לדעת את זה . 
" ושאר תושבי האי ? 
כמה מכל זה ידוע לאנשים אחרים בקומב ? " 
" שום דבר , אלא אם כן יאגו דיבר וזה לא נראה לי סביר . 
וכי איך הוא יכול לדעת ? 
נייתן אוליבר לא שמע על כך דבר מאביו והוא מעולם לא דיבר על חייו בקומב עד לפני שבע שנים , כשהחליט פתאום , מסיבה השמורה עמו , שילדות על האי , עשוקה יחסית ויתומה מאם , תהיה תוספת מעניינת לפרטים המעטים שהסכים לחשוף מחייו . 
אז הוא התחיל גם לנצל את הסעיף בתקנון הקרן המאפשר לו לבוא הנה בכל עת שירצה . 
הוא כיבד את המוסכמות שלפיהן האנשים שמבקרים כאן לעולם אינם מפרסמים את דבר קיומו של קומב ברבים , עד אפריל , 2003 אז ראיין אותו עיתונאי מאחד מעיתוני יום ראשון הגדולים . 
לרוע המזל , הסיפור משך את תשומת - לבה של העיתונות הצהובה . 
הם לא עשו ממנו הרבה מטעמים , אבל זו הייתה הפרת אמון בוטה שבלי ספק לא הוסיפה לפופולריות של אוליבר כאן . 
עכשיו הגיע הזמן ללכת . 
דלגליש קם מכיסאו ולרגע נתקף חולשה , אבל הוא נאחז בגב הכיסא והרגע חלף . 
הכאב בזרועותיו וברגליו החמיר והוא תהה אם יצליח להגיע אל הדלת . 
פתאום הבחין ברפווּד העומד בפתח כשמעילו של דלגליש מקופל על זרועו . 
הוא הושיט את ידו והדליק מנורה נוספת . 
האור המסנוור סחרר לרגע את ראשו של דלגליש . 
ואז נפגשו עיניהם . 
רפווּד נעץ בו את עיניו בלי כל ניסיון להסתיר את איבתו . 
הוא ליווה את דלגליש אל דלת הקוטג' , כסוהר המלווה אסיר , וברכת ה " לילה טוב , אדוני " שלו צלצלה באוזני דלגליש כקריאת תיגר מאיימת . 
9 
הוא לא זכר דבר מההליכה חזרה דרך שדה הבור המגודל שיחים . 
דומה היה שבאורח פלא הועבר גופו כהרף עין מחדר האורחים המוסק של אמילי הולקומב אל הריקנות הנזירית המוקפת קירות אבן . 
הוא ניגש אל האח כשהוא נתמך במסעדי הכיסאות , וכרע כדי להצית את הקיסמים הערוכים בה . 
הם פלטו פקעת קטנה של עשן צורב ואז אחזה בהם האש . 
להבות אדומות - כחולות עלו מהעץ המתפצח . 
באטלנטיק קוטג' היה לו חם מדי ; עכשיו היה מצחו מכוסה אגלי זיעה קרה . 
במיומנות נוקדנית הוא הניח זרדים קטנים סביב הלהבות ואחר בנה פירמידה של גזרי עץ גדולים יותר . 
ידיו פעלו כאילו אין הן קשורות לשאר גופו וכשפשט את אצבעותיו הארוכות וקירבן אל האש המתלהטת , הן קרנו , אדומות ושקופות כרוחות רפאים נטולות גוף שאינן מסוגלות לחוש בחום . 
כעבור רגעים אחדים הוא שב והזדקף , שמח להרגיש יציב יותר על רגליו . 
גופו ציית לפקודותיו בגמלוניות מכאיבה , אבל מוחו היה צלול . 
היה ברור לו מה קרה לו : הוא נדבק בשפעת של ד"ר שפיידל . 
הוא קיווה שלא הדביק את מיס הולקומב . 
עד כמה שיכול לזכור , הוא לא התעטש או השתעל בקוטג' שלה . 
כשהגיע , נגע קלות בידה ואחר ישב במרחק מה ממנה . 
בגיל שמונים היא כבר פיתחה בוודאי מערכת חיסונית בריאה , עמידה בפני רוב הזיהומים , ובנוסף גם קיבלה את החיסון השנתי שלה נגד שפעת . 
עם קצת מזל היא תהיה בסדר . 
הוא קיווה כך בכל לבו . 
אבל מוטב שיבטל את הפגישה עם קייט ובנטון , או לפחות ישמור מרחק מהם ויקצר ככל האפשר . 
עקב פגישתו עם מיס הולקומב , ההתכנסות היומית שלהם נקבעה לעשר בלילה , שעה מאוחרת מהרגיל . 
עכשיו כבר עשר בוודאי . 
לא , לפי שעונו רק תשע וחמישים . 
הם יגיעו דרך שדה הבור . 
הוא פתח את הדלת ויצא אל החושך . 
לא נראו כוכבים בשמים , וחשרת העננים הנמוכה הסתירה את הירח . 
רק הים נראה לעין , משתרע נהורָני ושלֵו מתחת לריקנות השחורה , שהייתה מאיימת ובראשיתית יותר מסתם היעדר של אור . 
היה קל להאמין שגם הנשימה תלך ותכבד באוויר הדחוס הזה . 
לא היה אור בצ'פל קוטג' , אבל בית קומב זהר במלבני אור חיוורים שנראו כאיתות מאונייה רחוקה המפליגה בים סמוי מהעין . 
אבל אז הוא ראה דמות מגיחה מהאפילה , כמו רוח רפאים , ומתקדמת בביטחון אל הדלת של צ'פל קוטג' . 
אדריאן בויד שב הביתה . 
על כתפו הימנית הוא נשא תיבה ארוכה וצרה . 
היא נראתה כארון מתים , אבל איש אינו יכול לשאת עצם כבד בקלות כה רבה וברוח מרוממת , כמדומה . 
ואז התחוור לדלגליש מה צריך החפץ הזה להיות . 
הוא ראה אותו בשעה מוקדמת יותר בחדר התפירה של מרת ברברידג' . 
זו הייתה בוודאי התיבה עם הגלימה הרקומה . 
הוא צפה בבויד בעת שזה הניח אותה בזהירות על הקרקע ופתח את הדלת . 
אז הוא היסס רגע ואחר הרים את התיבה ופנה ללכת אל הכנסייה . 
כעת ראה דלגליש אור שונה , שלולית קטנה הדומה לירח מקורקע שריקדה לעברו בזהירות בין השיחים , נעלמת לסירוגין במעבה השיחייה ואז שבה ומופיעה . 
קייט ובנטון הגיעו בדיוק בזמן . 
הוא חזר פנימה וסידר שלושה כיסאות – שניים ליד השולחן והשלישי , שנועד לו , סמוך לקיר . 
לאחר מכן הניח בקבוק יין ושתי כוסות על השולחן והמתין . 
הוא יספר לקייט ולבנטון את מה ששמע ממיס הולקומב ובזאת יסיימו לערב זה . 
אחרי לכתם יעשה מקלחת חמה , יכין לעצמו משקה חלבי , יבלע כמה גלולות אספירין ויזיע עד שהמחלה תופרש מגופו . 
הוא כבר עשה את זה בעבר . 
קייט ובנטון יוכלו לעשות את עבודת השטח , אבל הוא צריך להיות בריא דיו כדי לנהל את החקירה . 
הוא יהיה בריא דיו . 
הם נכנסו , פשטו את מעיליהם ותלו אותם במרפסת . 
קייט התבוננה בפניו ושאלה , " אתה בסדר , המפקד ? " 
" לא ממש , קייט . 
נדמה לי שנדבקתי בשפעת של דוקטור שפיידל . 
שבו בכיסאות האלה ואל תתקרבו אליי . 
אסור שכולנו נחלה . 
בנטון , טפל ביין , בבקשה , והוסף עוד כמה בולי עץ לאח . 
אני אספר לכם את מה ששמעתי ממיס הולקומב ובזאת נסיים הערב . 
הם האזינו לו בשתיקה . 
כשישב מרוחק מהם , הם נראו לו כשני זרים או כשחקנים במחזה , שהסצנה המתוחכמת והמחושבת שלהם נבנתה בקפידה – קייט בהירת השיער שפניה מוארות בנוגה האדמומי של האש , בנטון הכהה וכבד הראש המוזג את היין . 
כשסיים לדבר אמרה קייט , " סיפור מעניין , המפקד , אבל הוא לא ממש מקדם אותנו , רק מחזק את המניע של דוקטור שפיידל . 
למרות זאת , קשה לי להאמין שהוא קלקרפט . 
הוא בא הנה כדי לנסות לגלות את האמת על מות אביו , לא כדי להתנקם על מעשה שילד עשה או לא עשה לפני יותר משישים שנה . 
זה לא נראה לי הגיוני . 
" זה מחזק את המניע של יאגו , " אמר בנטון . 
" אני מניח שהוא ידע על השמועות שאוליבר האב הרג את סבו במסעם המשותף . 
" אה , כן , הוא ידע על כך מילדות , " אמר דלגליש . 
" מתברר שכל משפחת הימאים של פנטוורזי ידעה , או לפחות חשדה . 
הם לא שכחו לו את זה אף פעם . 
" אבל אם הוא תכנן להתנקם , מדוע חיכה עד עכשיו ? " המשיך בנטון . 
" הרי זה הזמן הכי לא מתאים , כשהאי ריק למחצה . 
ומדוע היה צריך לבחור דווקא במגדלור ובתלייה המשונה הזאת ? 
מדוע לא ביים עוד תאונה כשאוליבר היה על הספינה שלו ? 
במעשה כזה אולי היה אפשר לראות צדק מסוים . 
אבל אנחנו חוזרים לזה כל הזמן . 
למה דווקא עכשיו ? " 
" לא נראה לכם קצת משונה שסול אוליבר רצה לחזור לאי ? " שאלה קייט . 
" אתם חושבים שהיה משהו בעל ערך שהוא רצה לגנוב , או אולי להסתיר כאן עד סיום המלחמה ואז לחזור לקחת את זה ? 
ייתכן שהוא וסבא של יאגו תיאמו את העניין ביניהם ואז אוליבר הרג אותו כדי שלא יצטרך לתת לו את חלקו . 
ואולי אני סתם ממציאה דברים ? " 
" שגם אם היו נכונים , זה לא היה עוזר לנו , " מחה בנטון . 
" אנחנו לא חוקרים את האפשרות שסבו של יאגו נרצח . 
לא משנה מה קרה במסע האחרון ההוא , אנחנו לא הולכים לגלות את האמת על זה עכשיו . 
" אני חושב ששורשיו של הרצח הזה טמונים בעבר , אבל לא בעבר הרחוק , " אמר דלגליש . 
" השאלה שאנחנו צריכים לשאול את עצמנו היא זאת : מה קרה בין ביקורו הקודם של נייתן אוליבר , ביולי השנה , לביקורו הנוכחי שהתחיל בשבוע שעבר ? 
מה גרם לאחד או יותר מאנשי האי להחליט שאוליבר חייב למות ? 
אני לא חושב שהלילה נוכל להתקדם מעבר לזה . 
אני רוצה שמחר בבוקר , לפני כל דבר אחר , תלכו לדבר עם יאגו ואחר - כך תבואו לדווח לי . 
ייתכן שהשיחה הזאת תכאיב לו , אבל אנחנו חייבים לגלות את האמת על ההתאבדות של אחותו . 
ויש עוד משהו . 
מדוע הוא ניסה בכל כוחו למנוע את הצטרפותה של מילי לחיפושים אחרי אוליבר ? 
וכי למה שלא תעזור ? 
האם מפני שביקש לחסוך ממנה את מראה הגופה התלויה ? 
כשהוא נקרא לסייע בחיפושים , האם כבר ידע מה הם עתידים למצוא ? " 
חלק רביעי 
בחסות החשיכה 
1 
קייט ידעה היכן תוכל למצוא את יאגו – על הספינה . 
ביום שלישי בבוקר , קצת לפני השעה שמונה , בעת שבנטון והיא ירדו לנמל בשביל התלול הזרוע חלוקי אבן , יכלו שניהם לראות מרחוק את הדמות החסונה מסתובבת על הסיפון . 
מאחורי הנמל ומימיו השקטים היה הים רוגש . 
הרוח נשבה בעוז ונשאה בכנפיה את תערובת הריחות של האי : ים , אדמה , עקבות ראשונים של סתיו . 
קרעי עננים לבנים שטו בשמי הבוקר כמו פיסות נייר מקומטות . 
יאגו ראה אותם מן הסתם בבואם , אבל הוא העיף בהם רק מבט חטוף עד שעלו על הרציף . 
כשהגיעו סמוך לספינה , נעלם בתוך התא . 
הם המתינו עד שהואיל לשוב ולהופיע , נושא בידו שתי כריות שהטיל על המושב בירכתי הספינה . 
" בוקר טוב . 
אנחנו רוצים לדבר איתך , " אמרה קייט . 
" אז תעשו את זה בקיצור . 
ואז הוסיף , " בלי להעליב , אני עסוק . 
" גם אנחנו . 
נלך לקוטג' שלך ? " 
" מה רע במקום הזה ? " 
" בקוטג' תהיה לנו יותר פרטיות . 
" יש לנו כאן מספיק פרטיות . 
אנשים לא באים לבלבל לי את המוח כשאני על הספינה . 
אבל איך שאתם רוצים , לי זה לא משנה . 
הם צעדו בעקבותיו לאורך הרציף אל הרבור קוטג' . 
קייט התקשתה להסביר לעצמה מדוע העדיפה לנהל את החקירה בקוטג' ולא על הספינה . 
אולי משום שהספינה הייתה מקום שהוא שלו בלבד ; גם הקוטג' היה שלו , אבל בכל זאת , זהו מקום נייטרלי יותר . 
קייט ובנטון לא נכנסו לקוטג' בביקורם הקודם . 
עכשיו , בדרך מופלאה , כאילו הכירה אותו משכבר הימים , כבש אותה החדר באווירתו המיוחדת : השולחן החשוף המקורצף ושני כיסאות וינדזור המרופדים , האח הפתוחה , לוח השעם המכסה כמעט קיר שלם שאליו מוצמדים בנעצים מפה של האי בקנה - מידה גדול , לוח זמני הגאות והשפל , כרזה של מיני ציפורים ופתקים אחדים , ועל הקיר לידו תלוי תצלום מוגדל בגווני חום , במסגרת עץ , של אדם מזוקן . 
אי - אפשר היה לטעות בדמיון שבין המצולם ליאגו . 
אבא או סבא שלו ? 
האחרון , מן הסתם : התצלום נראה נושן , התנוחה מלאכותית ומתוחה . 
יאגו החווה בידו לעבר הכיסאות והם התיישבו . 
בנטון , שקלט את מבטה של קייט , נמנע הפעם מלשלוף את פנקסו . 
" רצינו לדבר איתך על מה שקרה במגדלור בחודשים הראשונים של המלחמה , " אמרה קייט . 
" אנחנו יודעים ששלושה חיילים גרמנים מתו שם ושגופותיהם , יחד עם הסירה שאיתה הגיעו לאי , הוטבעו בים . 
נאמר לנו שהאחראי למעשה היה סול , אביו של נייתן אוליבר , ושנייתן אוליבר עצמו היה על האי באותה העת . 
הוא היה אז בן ארבע בלבד , קצת יותר מפעוט . 
היא השתתקה . 
יאגו הסתכל עליה . 
" אני מבין שדיברתם עם אמילי הולקומב . 
" לא רק איתה . 
גם דוקטור שפיידל גילה כנראה את רוב הסיפור . 
קייט העיפה מבט לעברו של בנטון , שאמר , " אבל קרוב לוודאי שאביו של אוליבר לא היה יכול לעשות את כל זה בעצמו , בלי שום עזרה ; לשאת שלושה גברים מגודלים במורד המדרגות של המגדלור ולהביא אותם לסירה , אולי גם לקשור לגופות אבנים כמשקולות , להשמיד את הסירה . 
והסירה של סול אוליבר עצמו הייתה צריכה להיות בקרבת מקום כדי להחזיר אותו לחוף . 
אז מי עוד היה איתו ? 
סבא שלך ? " 
" כן . 
סבא שלי היה שם . 
הוא וסול אוליבר עזבו את קומב אחרונים . 
" ומה קרה ? " 
" למה אתה שואל אותי ? 
נראה לי ששמעתם את כל הסיפור ממיס הולקומב , והיא שמעה אותו קרוב לוודאי מסול אוליבר . 
הוא היה סיראי כאן כשהיא הייתה ילדה . 
לא היה כמעט דבר שהוא לא סיפר למיס הולקומב . 
" מנין אתה יודע את כל זה ? " 
" זה נודע לאבי אחרי שהתבגר והוא סיפר לי . 
הוא הוציא את רוב הפרטים מסול אוליבר בעת שהיה שיכור . 
ובפּנטוורזי היו זקן או שניים שידעו הכול על סול אוליבר . 
היו כל מיני סיפורים . 
" איזה סיפורים ? " 
" סבא לא חזר חי לפנטוורזי . 
סול אוליבר הרג אותו וזרק את גופתו לים . 
הוא אמר שזו הייתה תאונה , אבל אנשים ידעו את האמת . 
לאיש כמו סבא שלי לא קרו תאונות על ספינות . 
הוא היה ימאי הרבה יותר טוב מאוליבר . 
שום דבר לא הוכח , כמובן . 
אבל זה מה שקרה . 
" כמה זמן אתה יודע את העובדות האלה , אם הן אכן עובדות ? " שאלה קייט . 
" אלה עובדות , חד וחלק . 
כמו שאמרתי , בעת ההיא לא יכלו להוכיח כלום . 
הייתה גופה עם גולגולת מרוסקת אבל בלי עדי ראייה . 
המשטרה ניסתה לדובב את הילד , אבל לא היה לו מה לומר . 
הוא לא ידע כלום או שהיה בהלם . 
אבל אני לא זקוק להוכחות . 
אביו של נייתן אוליבר הרג את סבא שלי . 
כולם ידעו את זה בפנטוורזי – המעטים שנותרו בחיים , כמו מיס הולקומב , עדיין יודעים . 
כולם שתקו ואחרי זמן - מה אמר יאגו , " אם אתם חושבים שהיה לי מניע להרוג את נייתן אוליבר , אתם צודקים . 
בהחלט היה לי מניע . 
היה לי מניע מאז ששמעתי את הסיפור בפעם הראשונה . 
הייתי אז בן אחת - עשרה , כך שאילו רציתי לנקום את מותו של סבי , היו לי קרוב לעשרים ושלוש שנים לעשות את זה . 
ולא הייתי צריך לתלות אותו . 
היינו לבדנו על הספינה הזאת מספיק פעמים . 
זאת הייתה הדרך הנכונה לעשות את זה , לזרוק אותו למים כמו שאבא שלו זרק את סבא . 
ולא הייתי בוחר לפעול דווקא בזמן שהאי חצי ריק . 
" אנחנו יודעים שאוליבר מת זמן קצר אחרי השעה שמונה בבוקר . 
אמרת לנו שבאותה שעה יצאת עם הספינה להפלגת ניסיון . 
ספר לנו שוב לאיזה כיוון הפלגת , " אמרה קייט . 
" הפלגתי בים למרחק של פחות מקילומטר . 
זה מספיק כדי לנסות את המנוע . 
" מהמרחק הזה יכולת לראות בבירור את המגדלור . 
הערפל התחיל לעלות רק זמן קצר לפני עשר . 
אני בטוחה שראית את הגופה . 
" הייתי רואה אותה אילו הסתכלתי . 
היה לי מספיק מה לעשות על הספינה גם בלי לסרוק את החוף . 
הוא קם על רגליו . 
" ועכשיו , דיברנו מספיק . 
אני חוזר לספינה . 
אתם יודעים איפה תוכלו למצוא אותי . 
" זה לא מספיק טוב , טמלין , " אמר בנטון . 
" מדוע ניסית לאסור על מילי להצטרף לחיפושים ? 
מדוע הורית לה להישאר בקוטג' ? 
זה לא הגיוני . 
יאגו הביט בו בעיניים קשות . 
" ונניח שראיתי אותו תלוי שם , מה כבר יכולתי לעשות ? 
היה מאוחר מדי להציל אותו . 
וממילא היו מוצאים אותו בתוך זמן קצר . 
הייתי צריך לסיים את העבודה שלי . 
" אתה מודה אפוא שראית את גופתו של מר אוליבר תלויה מהמעקה ? " 
" אני לא מודה בשום דבר . 
אבל כדאי שתזכרו דבר אחד . 
אם הייתי בספינה בשמונה בבוקר , לא יכולתי להיות במגדלור ולתלות אותו . 
ועכשיו , אם תסלחו לי , אני רוצה לשוב לספינה . 
קייט אמרה בעדינות ככל שיכלה לגייס , " אני חייבת לשאול אותך עוד משהו . 
ואני מצטערת אם שאלתי תפתח מחדש פצעים כואבים . 
האם נכון שאחותך תלתה את עצמה לפני מספר שנים ? " 
יאגו נעץ בה מבט של איבה כה מרוכזת , עד שלמשך שנייה חשבה קייט שהוא עומד להכות אותה . 
בנטון התחיל לנוע ומיד ריסן את עצמו . 
אבל קולו של יאגו היה שקט , על אף שלא גרע עין מקייט . 
" כן . 
דֶבִּי . 
לפני שש שנים . 
אחרי שהיא נאנסה . 
זה לא היה פיתוי , זה היה אונס . 
" והרגשת צורך לנקום ? " 
" נקמתי , מה את חושבת ? 
ישבתי שנים - עשר חודשים על גרימת חבלה בזדון . 
לא סיפרו לכם שהיה לי עבר פלילי לפני שבאתי הנה ? 
הכנסתי אותו לבית - החולים לשלושה שבועות , פחות או יותר . 
ומה שהיה גרוע יותר מבחינתו , הפרסום הזיק לעסקי המוסך שלו ואשתו עזבה אותו . 
לא יכולתי להחזיר את דבי לחיים , אבל באלוהים , הוא שילם על זה ביוקר . 
" מתי תקפת אותו ? " 
" למחרת , אחרי שדבי סיפרה לי . 
היא הייתה רק בת שש - עשרה . 
אתם יכולים לקרוא על כך בעיתונות המקומית אם זה מעניין אתכם . 
הוא קרא לזה פיתוי אבל לא הכחיש את עצם המעשה . 
תגידו , אתם חשבתם שייתכן שהאיש ההוא היה אוליבר ? 
איזה טמטום . 
" היינו צריכים לדעת את העובדות , מר טמלין , זה הכול . 
צחוקו של יאגו היה צורם . 
" אומרים שהנקמה היא תבשיל שמוטב לאכול אותו קר , אבל לא קר עד כדי כך ! 
אילו רציתי להרוג את נייתן אוליבר הוא היה מושלך לים , כמו סבא שלי , כבר לפני שנים . 
הוא לא המתין עד שיקומו ממקומם אלא פסע מיד אל הדלת ונעלם . 
הם יצאו אל אור השמש והסתכלו עליו כשדילג בקלילות ועלה לספינה . 
" הוא צודק , כמובן , " אמרה קייט . 
" אם הוא רצה להרוג את אוליבר , מדוע חיכה למעלה מעשרים שנה ? 
מדוע בחר בסוף השבוע הכי לא מוצלח ובשיטה הזאת דווקא ? 
והוא לא ידע את כל האמת על המגדלור , נכון ? 
לא ידע או לא אמר על זה כלום . 
הוא לא הזכיר את האפשרות שהילד הצית את האש בעצמו . 
" ואילו היה יודע , נראה לך שזה היה מטריד אותו , המפקדת ? " שאל בנטון . 
" האם מישהו יתנקם באדם מזדקן על משהו שעשה כשהיה ילד בן ארבע ? 
אם הוא שנא את אוליבר – ואני חושב שהוא שנא אותו – זה בגלל משהו שקרה לא מזמן , אולי אפילו בימים האחרונים , משהו שלא הותיר לו ברירה אלא לפעול עכשיו . 
ברגע זה צפצף מכשיר הקשר של קייט . 
היא האזינה להודעה ואחר הסתכלה אל בנטון . 
עיניה אמרו לו מן הסתם את הכול . 
היא ראתה איך הבעת פניו משתנה מהלם לאי אמון וחלחלה , השתקפות של מה שחשה היא . 
" זה היה דלגליש , " אמרה . 
" יש לנו עוד גופה . 
2 
בליל אמש , אחרי שקייט ובנטון הלכו , נעל דלגליש את הדלת , יותר מתוך הרגל להבטיח את פרטיותו ואת ביטחונו מאשר מתוך מחשבה שנשקפת לו סכנה . 
האש באח דעכה , אבל ליתר ביטחון הוא הציב את לפניה המגן . 
הוא שטף את כוסות היין והניח אותן בארון במטבח ולאחר מכן שב ופקק את הבקבוק . 
הבקבוק היה ריק למחצה , אבל הם יגמרו את היין מחר . 
כל הפעולות הקטנות האלו נמשכו זמן רב מהרגיל . 
הוא מצא את עצמו עומד במטבח ומנסה להיזכר לשם מה בא לשם . 
משקה חם , כמובן . 
הוא החליט לוותר עליו , יודע שריחו של החלב המחומם יעשה לו בחילה . 
המדרגות נראו כאילו נעשו פתאום תלולות מאוד , והוא נאחז במעקה וגרר את עצמו בייסורים למעלה . 
המקלחת החמה הייתה חוויה מתישה יותר משהייתה מהנה , אבל היה טוב להיפטר מהריח החמוץ של הזיעה . 
לבסוף לקח שתי גלולות אספירין מארון העזרה - ראשונה , הסיט את הווילונות מהחלון הפתוח למחצה ונכנס למיטה . 
הסדינים וציפיות הכרים היו קרירים ומשובבי נפש . 
הוא שכב על צדו הימני , בהה בחשיכה וראה רק את מלבן החלון החיוור המצטייר על רקע הקיר השחור . 
הוא התעורר עם אור ראשון , כשערותיו והכרים חמים ולחים מזיעה . 
האספירין לפחות הוריד את חומו . 
אולי הכול יהיה בסדר עכשיו . 
אבל הכאב בגפיו החמיר והוא חש לאות כה כבדה , עד שעצם המאמץ לקום מהמיטה היה בלתי נסבל . 
הוא עצם את עיניו . 
חלום שלא נמוג גרר על - פני תודעתו קרעי זיכרון דהויים כמו סחבות בלות , מתפוררות למחצה אבל ברורות דיין כדי להשאיר אחריהן תחושה לא נעימה . 
הוא מתחתן עם אֶמה , לא בכנסייה של הקולג' כי אם בכנסייה של אביו בנורפוק . 
זהו יום חם ויבש של אמצע הקיץ , אבל אמה לובשת שמלה שחורה , גבוהת צווארון וארוכת שרוולים , ושוליו הכבדים של השובל נשרכים אחריה . 
הוא לא יכול לראות את פניה , משום שראשה מכוסה הינומה מבד סמיך . 
אמו , שנמצאת שם אף היא , קובלת בעצב על כך שאמה הייתה צריכה ללבוש את שמלת החתונה שלה – היא שמרה אותה במיוחד עבור כלתו . 
אבל אֶמה מסרבת להחליף את שמלתה . 
המפקח הכללי של המשטרה והרקנס הגיעו לטקס במדים רשמיים , מקלעות הזהב מתנוצצות על כתפיהם ועל כובעיהם . 
אבל הוא עצמו לא התלבש כלל . 
הוא ניצב על מדשאת בית הכומר כשהוא לבוש בגופייה ובתחתונים בלבד , אלא שאיש אינו מתייחס להופעתו כאל דבר בלתי רגיל . 
הוא לא מצליח למצוא את בגדיו ופעמון הכנסייה מצלצל בלי הפוגה , ואביו , עטוי גלימה ירוקה נהדרת ומצנפת בישופים גבוהה , אומר שכולם כבר מחכים לו . 
המוזמנים חוצים את המדשאה ונוהרים אל דלת הכנסייה – בני קהילה שהכיר מילדות , אנשים שאביו קבר , רוצחים שהוא הביא למאסרם , קייט בשמלת שושבינה ורודה . 
הוא חייב למצוא את בגדיו . 
הוא חייב להגיע לכנסייה . 
הוא חייב להשתיק איכשהו את צלצול הפעמון . 
והיה צלצול פעמון . 
לפתע , ער לחלוטין , הבין שהטלפון מצלצל . 
הוא כשל במורד המדרגות והרים את השפופרת . 
קול אמר , " מייקרופט מדבר . 
אדריאן נמצא אצלך ? 
אני מנסה להשיג אותו , אבל אין תשובה מהקוטג' שלו . 
הוא עוד לא היה אמור לצאת לעבודה . 
הקול היה תקיף ורם שלא כדרכו . 
דלגליש לא היה מזהה בו את קולו של מייקרופט . 
ואז הוא הבחין במשהו נוסף – נימת דחיפות שאין לטעות בה של אדם מפוחד . 
" לא , הוא לא כאן , " אמר . 
" ראיתי אותו אתמול בלילה , כששב הביתה בעשר בערך . 
אולי הוא יצא לצעידת בוקר . 
" הוא לא עושה את זה בדרך - כלל . 
לפעמים הוא יוצא מהקוטג' בשמונה וחצי ועושה טיול קטן לפני העבודה , אבל עכשיו עוד מוקדם מדי לזה . 
יש לי חדשות דחופות ולא נעימות לשניכם . 
אני חייב לדבר איתו . 
" חכה , אני אעיף מבט , " אמר דלגליש . 
הוא ניגש אל הדלת והסתכל אל צ'פל קוטג' שמעבר לשדה הבור . 
שום סימן חיים לא נראה שם . 
הוא יצטרך ללכת לקוטג' , אולי יצטרך לחפש גם בכנסייה , אבל נראה לו שהמרחק בין שני המבנים גדל באורח פלא . 
רגליו הכואבות כאילו היו שייכות למישהו אחר . 
זה ייקח זמן . 
הוא חזר אל הטלפון . 
" אני אגש לראות אם הוא בקוטג' שלו או בכנסייה , " אמר והוסיף , " זה ייקח קצת זמן , אני אתקשר אליך . 
מעיל הגשם שלו היה תלוי במרפסת . 
הוא לבש אותו מעל לחלוק ותחב את רגליו היחפות לנעליים . 
ערפילי בוקר דקים התרוממו מהצוק , מבטיחים יום נאה נוסף , והאוויר היה רווי לחות מתוקה וניחוחית . 
הרעננות השיבה את רוחו ופסיעותיו היו יציבות יותר מכפי שהעז לקוות . 
הדלת של צ'פל קוטג' לא הייתה נעולה . 
הוא פתח אותה וקרא בשמו של בויד בקול גדול שהכאיב לגרונו , אבל כל תשובה לא נשמעה . 
הוא חצה את חדר האורחים וטיפס בעמל רב במדרגות כדי לבדוק את חדר השינה . 
כיסוי המיטה היה פרוש עליה וכשהרים אותו , ראה שהמיטה אינה מוצעת . 
הוא לא זכר כיצד חצה את חמישים המטרים של עשב זרוע אבנים המפרידים בין הקוטג' לכנסייה . 
הדלת הנמוכה הייתה סגורה והוא נשען עליה , מודה על התמיכה שסיפקה לו . 
ואז , כשנשא את עיניו , ראה את הגופה . 
כבר בעת שפתח את בריח הדלת , היה בטוח שבויד מת . 
הוא היה שרוע על רצפת האבן , סמוך למזבח המאולתר , ידו הימנית מציצה משולי הגלימה , האצבעות הלבנות הנוקשות כפופות כרומזות לדלגליש לגשת . 
הגלימה הוטלה או הונחה על שאר חלקי הגוף , ומבעד למשי הירוק הוא יכול לראות את כתמי הדם הכהים . 
הכיסא המתקפל היה פתוח וקופסת הקרטון המוארכת נחה עליו כשנייר המשי מופשל על דופנותיה . 
עכשיו הוא פעל מתוך אינסטינקט . 
אסור לו לגעת בכלום לפני שילבש את הכפפות שלו . 
ההלם יצק כוח באבריו והוא מצא את עצמו רץ למחצה וכושל למחצה בחזרה אל סיל קוטג' , מתעלם מהכאבים . 
הוא השתהה לרגע כדי להשיב את רוחו והרים את השפופרת . 
" מייקרופט , אני חושש שיש לי חדשות מזעזעות . 
יש לנו מקרה מוות נוסף . 
בויד נרצח . 
מצאתי את גופתו בכנסייה . 
השתיקה מהצד השני הייתה כה מוחלטת עד שדלגליש היה כמעט בטוח שהקו ניתק . 
הוא המתין . 
ואז שמע שוב את קולו של מייקרופט . 
" אתה בטוח ? 
זו לא תאונה , לא התאבדות ? " 
" אני בטוח . 
זה רצח . 
אני צריך שתאסוף את כל אנשי האי בהקדם האפשרי . 
" חכה רגע , " אמר מייקרופט , " גאי נמצא כאן איתי . 
ואז נשמע קולו של סטוולי . 
הוא אמר , " רופרט צלצל כי הייתה לו הודעה לשניכם . 
אני חושש שהחדשות שבפי יעשו את עבודתך קשה כפליים . 
דוקטור שפיידל חולה בסארס . 
חשבתי על האפשרות הזאת כשהעברתי אותו לפלימות והאבחנה הזאת אושרה עכשיו . 
אני לא בטוח שתוכל להביא הנה תגבורת . 
הדבר הנכון לעשות הוא להכניס את האי להסגר ואני מנהל מגעים עם הרשויות בקשר לזה . 
רופרט ואני מתקשרים לכולם כדי להודיע להם ומאוחר יותר נאסוף את האנשים כדי שאוכל להסביר להם את ההשלכות הרפואיות . 
אין צורך להיתפס לבהלה , אבל החדשות שלך הופכות מצב קשה לטרגדיה . 
ועכשיו גם יהיה הרבה יותר קשה לטפל בבעיות הרפואיות . 
דבריו נשמעו כהאשמה , אולי משום שבאמת היו האשמה . 
גם קולו של סטוולי השתנה . 
דלגליש מעולם לא שמע אותו כה שקט , כה סמכותי ומרגיע . 
שני הגברים התייעצו ביניהם . 
סטוולי עלה שוב על הקו . 
" אתה בסדר , תת - ניצב ? 
ייתכן ששאפת את הבל פיו של שפיידל כשתמכת בו אחרי שהתמוטט וכשליווית אותו חזרה לקוטג' שלו . 
אתה וג'ו – שטיפלה בו – בסיכון הגבוה ביותר . 
הוא לא הזכיר את עצמו ; לא היה צורך בכך . 
דלגליש שאל בשקט , " מהם התסמינים ? " 
" בהתחלה פחות או יותר כמו של שפעת – חום גבוה , כאבים בגפיים , תשישות . 
השיעול יכול להופיע מאוחר יותר . 
דלגליש לא ענה , אבל שתיקתו אמרה הכול . 
קולו של סטוולי נעשה בהול יותר . 
" רופרט ואני נביא את הטרקטורון . 
בינתיים תדאג שיהיה לך חם . 
דלגליש מצא את קולו . 
" אני חייב להביא הנה מיד את עמיתיי . 
הם יהיו זקוקים לטרקטורון . 
אני יכול ללכת . 
" אל תהיה מגוחך . 
אנחנו כבר יוצאים . 
השפופרת הושבה אל כנה . 
אבריו כאבו והוא יכול להרגיש את האנרגיה מתנקזת מגופו כאילו גם דמו נקרש וזחל בעצלתיים . 
הוא התיישב וקרא לקייט במכשיר הקשר . 
" אתם עם יאגו ? " שאל . 
" עזבו הכול וחִזרו הנה במהירות האפשרית . 
תחרימו את הטרקטורון ואל תתנו למייקרופט ולסטוולי לעכב אתכם . 
אל תגידו כלום ליאגו , כמובן , אבל יש לנו גופה נוספת – אדריאן בויד . 
שתיקתה של קייט הייתה קצרה . 
" כן , המפקד . 
מיד נגיע , " אמרה . 
דלגליש פתח את ערכת הרצח שלו ולבש את כפפות החיפוש . 
אחר הלך חזרה אל הכנסייה , סוקר את הקרקע תוך כדי הליכה , מחפש סימנים יוצאי דופן . 
הסיכויים לזהות עקבות רגליים על משטח הדשא החולי היו קלושים והוא לא ראה דבר . 
בתוך הכנסייה כרע ליד ראשו של המת והרים בזהירות את שולי הגלימה . 
החלק התחתון בפניו של בויד רוסק לעיסה מדממת והעין הימנית הייתה מוסתרת מתחת לקליפה עבה של דם קרוש . 
השמאלית נעלמה לגמרי . 
האף היה בליל עצמות מרוסקות . 
הוא מישש בעדינות את הצוואר ואחר יישר את אצבעות היד השמאלית . 
איך יכול בשר אדם להיות קר עד כדי כך ? 
היד הייתה נוקשה וכך גם שרירי הצוואר . 
צפידת המוות כבר התנחלה בגוף ; בויד מת , קרוב לוודאי , בליל אמש . 
ייתכן שהרוצח המתין לו בכנסייה או ארב בחוץ בחשיכה המוחלטת , צופה ומאזין , או שמא ראה את בויד יוצא מהבית הגדול ועקב אחריו כשחצה את שדה הבור . 
מחשבה אחת הציקה במיוחד לדלגליש . 
אילו עמד בליל אמש עוד מספר דקות בפתח סיל קוטג' והסתכל על בויד השב לביתו , אפשר שהיה רואה את הדמות האחרת מגיחה מתוך החשיכה . 
ייתכן שהרוצח התחיל במלאכתו כבר בעת שנועד עם קייט ובנטון . 
הוא הזדקף בעמל רב ונעמד לרגלי הגווייה . 
הדומייה הייתה על - טבעית , מופרת רק בקולו של הים . 
הוא האזין לו , לא כמי שמודע להתנפצותם הקצבית של הגלים אל צוקי הגרניט הקשים , אלא כמי שמניח לקול הבלתי פוסק לחדור לאיזה רובד עמוק יותר של הכרתו , עד שהוא נהפך לקינה נצחית על ייסורי העולם שאין מזור להם . 
הוא שיער שאילו היה מישהו רואה אותו עומד כך חסר תנועה , הוא היה חושב שדלגליש מרכין את ראשו כנותן כבוד למת . 
ובמובן מסוים זה אכן מה שעשה . 
הוא נמלא עצב נורא מהול בתחושת כישלון מרירה , וידע שיצטרך להשלים עם המועקה הזאת ולחיות איתה . 
בויד לא היה צריך למות . 
הוא לא מצא כל נחמה במחשבה שלא הייתה בידו שום ראיה המעידה שגם אחרי מותו של אוליבר נמצא מישהו נוסף בסכנה , שלא היה ביכולתו לעצור חשוד רק על סמך חשד מעורפל באשמתו , שלא היה ביכולתו אפילו למנוע ממישהו לעזוב את האי כל עוד אין בידו הוכחות המצדיקות את מעצרו . 
הוא ידע רק דבר אחד : בויד לא היה צריך למות . 
אין שני רוצחים בקרב חבורת האנשים הקטנה שנמצאת בקומב . 
אילו הצליח לפענח את רצח אוליבר בשלושת הימים שחלפו מאז , אדריאן בויד היה עדיין בחיים . 
עכשיו קלטו אוזניו את הרעש שהקים הטרקטורון המתקרב . 
בנטון נהג בו כשקייט יושבת לצדו ומייקרופט וסטוולי יושבים מאחור . 
הם הצליחו אפוא להשיג את מבוקשם . 
הטרקטורון נעצר במרחק של כעשרה מטרים מהכנסייה . 
קייט ובנטון ירדו ממנו והלכו לעברו . 
" אל תתקרבו אליי יותר , " קרא דלגליש אליהם . 
" קייט , זה אומר שתצטרכי לנהל את החקירה . 
עיניהם נפגשו . 
קייט נראתה כאילו היא מתקשה להוציא את המילים מפיה . 
ואז אמרה בשקט , " כן , המפקד . 
כמובן . 
" בויד הוכה למוות , " אמר דלגליש . 
" פניו רוסקו לגמרי . 
ייתכן שכלי הרצח הוא אבן . 
אם זה אכן כך , קלקרפט היה יכול להשליך אותה לים . 
אני הייתי כנראה האחרון שראה את בויד אתמול בלילה , קצת לפני שהגעתם . 
לא ראיתם אותו כשחציתם את שדה הבור ? " 
" לא , המפקד , " ענתה קייט . 
" היה חושך מצרים ולא הרמנו את העיניים מהקרקע . 
לנו היה פנס , אבל לא נראה לי שגם לו היה . 
אני מניחה שהיינו מבחינים באור נע . 
עכשיו מייקרופט וסטוולי התקרבו אליו בנחישות . 
הם היו ללא מעילים , ומסיכות מנתחים היו תלויות על צוואריהם . 
באור המתגבר , שכאילו הלך ואיבד את ממשותו , נראה הטרקטורון מוזר כרכב ירח . 
דלגליש הרגיש כמו שחקן המשתתף באיזה פרויקט תיאטרלי ביזארי ואמור לשחק את התפקיד הראשי בלי להכיר את העלילה או לקרוא את המחזה . 
הוא קרא בקול שבקושי הכיר בעצמו , " אני אבוא איתכם , אבל עליי לסיים קודם את השיחה עם עמיתיי . 
הם הנהנו בלי לומר מילה ונסוגו קצת לאחור . 
דלגליש פנה אל קייט . 
" אני אנסה לטלפן למר הַרקנֶס ולדוקטור גלניסטר כשאגיע אל הבית . 
מוטב שגם אתם תדברו איתם . 
אני מניח שהיא תוכל לבדוק את הגווייה ולפנות אותה מכאן , בתנאי שהיא וצוות המסוק לא יבואו במגע עם אנשי האי . 
תצטרכי להשאיר לה את ההחלטה בעניין זה . 
היא תוכל גם להעביר את המוצגים למעבדה . 
אם ישנה אפשרות כלשהי לסרוק את שפת הצוק אחר כלי הרצח בלי להסתכן , תצטרכו לעשות את זה , אולי בעזרתו של יאגו . 
לא נראה לי שהוא האיש שאנחנו מחפשים . 
אל תטפסו , שניכם , בלי לוודא קודם שהטיפוס בטוח לחלוטין . 
הוא הוציא את פנקסו מהכיס ושרבט פתק . 
" אני מבקש שתתקשרי לאמה לוונהאם למספר הזה עוד לפני שהחדשות יתפשטו , ותנסי להרגיע אותה . 
אני אנסה לדבר איתה מהבית , אבל לא בטוח שאצליח . 
וקייט , אם רק תוכלי , אל תתני להם לפנות אותי מהאי . 
" לא , המפקד , אני לא אתן להם . 
הם שתקו רגע ואז הוא אמר , כמתקשה לבטא את המילים , " תגידי לה ... " הוא חדל לדבר . 
קייט המתינה . 
כשדיבר שוב אמר בפשטות , " תמסרי לה את אהבתי . 
הוא הלך בצעדים יציבים ככל שיכול אל הטרקטורון , ושתי הדמויות עטו על פניהן את המסיכות וניגשו אליו . 
הוא אמר , " אני לא רוצה לנסוע בטרקטורון . 
אני יכול ללכת . 
איש מהגברים לא אמר דבר , אבל הטרקטורון התעורר לחיים והסתובב . 
דלגליש הלך לצדו קרוב לשלושים מטרים לפני שקייט ובנטון , שנשארו נטועים במקומם , ראו אותו מועד ומועלה אל הטרקטורון . 
3 
קייט ובנטון צפו בטרקטורון המתרחק עד שפנה ונעלם מעיניהם . 
" אנחנו צריכים כפפות , " אמרה קייט . 
" נשתמש בינתיים בכפפות של מר דלגליש . 
הדלת של סיל קוטג' הייתה פתוחה ועל השולחן הייתה מונחת ערכת הרצח , פתוחה אף היא . 
הם לבשו את הכפפות ושבו אל הכנסייה . 
בנטון נשאר לעמוד לצדה של קייט בעת שכרעה לצד הגופה והרימה את שולי הגלימה . 
היא בחנה את גוש הדם הקרוש ואת העצמות המרוסקות שהיו פעם פניו של בויד ואחר נגעה בזהירות באצבעות הקרות כקרח והנוקשות מצפידת המוות . 
היא הרגישה שכל גופה רועד מרגשות שעליהם , ידעה , היא חייבת להתגבר – זוועה , זעם ורחמים שאותם היה קשה לשאת יותר מאשר את הכעס ואת הקבס . 
היא שמעה את נשימתו של בנטון אבל לא הרימה את עיניה כדי לפגוש את מבטו . 
היא המתינה עד שיכלה לשלוט בקולה ואז אמרה , " הוא מת במקום הזה וכנראה מיד אחרי ששב לביתו אתמול בלילה . 
ייתכן שקלקרפט יידה את האבן – או מה שזה לא היה – ואחרי שבויד נפל , החליט לסיים את המלאכה . 
מעשה כזה עושים מתוך שנאה . 
שנאה או אובדן שליטה . 
היא כבר ראתה דברים כאלה בעבר : רוצחים , לרוב כאלה שזהו הרצח הראשון שלהם , מטורפים מבהלה והמומים מגודל הפשע שביצעו , מכים כאחוזי תזזית , כאילו השמדת הפנים של קורבנם תמחק את המעשה עצמו . 
" בויד לא לבש את הגלימה בשעת מעשה , " אמר בנטון . 
" כי אם הוא נפל לאחור , היא הייתה צריכה להישאר מתחתיו . 
קלקרפט היה כנראה זה שהוציא אותה מהתיבה . 
ואולי התיבה כבר הייתה פתוחה כשנכנס לכנסייה . 
נייר המשי עדיין כאן אבל חוט הקשירה איננו . 
תסכימי איתי שזה מוזר , המפקדת . 
" הדבר המוזר זה שהגלימה נמצאת כאן בכלל , " אמרה קייט . 
" ייתכן שמרת ברברידג' תוכל להסביר את זה . 
נצטרך לכנס את כל התושבים , להרגיעם כמיטב יכולתנו ולהבהיר להם שאנחנו מנהלים את החקירה . 
הייתי רוצה שתבוא איתי , אבל אנחנו לא יכולים להשאיר את הגופה ללא השגחה . 
נעשה את כל מה שאנחנו צריכים לעשות בזירת האירוע ואחר - כך נביא את האלונקה . 
נוכל לנעול אותו בצ'פל קוטג' , אם כי אני לא מרגישה עם זה נוח . 
הקוטג' רחוק מדי מהבית . 
מובן מאליו שנוכל להשתמש בחדר החולים שבו החזיקו את אוליבר , אבל זה אומר שהוא יהיה בשכנותו של מר דלגליש . 
" בנסיבות הקיימות , " אמר בנטון , " לא נראה לי שזה יהיה אכפת למישהו משניהם . 
וכאילו התחרט על הבוטות שבהערתו , הוסיף במהירות , " אבל האם דוקטור גלניסטר לא תרצה לבדוק את הגופה במקום ההתרחשות ? " 
" בכלל לא בטוח שנצליח להשיג אותה . 
ייתכן שזה יהיה הפתולוג המקומי . 
" אז למה שלא נעביר אותו לדירה שלי , המפקדת ? 
יש לי מפתח , וזה יהיה נוח יותר כשהמסוק יגיע . 
עד אז הוא יוכל להישאר על האלונקה , " אמר בנטון . 
קייט תהתה מדוע לא חשבה על כך בעצמה , מדוע בניגוד לכל היגיון היא הניחה שחדר החולים שבמגדל נועד לשמש גם חדר מתים . 
" רעיון טוב , סמל , " אמרה . 
היא החזירה בעדינות את שולי הגלימה למקומם , הזדקפה ועמדה רגע , מנסה לארגן את מחשבותיה . 
ישנם כל - כך הרבה דברים שצריך לעשות , אבל באיזה סדר ? 
צריך לטלפן ללונדון ולמשטרת דבון וקורנוול , לצלם את זירת האירוע לפני הזזת הגווייה , לפגוש את כל התושבים ביחד ואחר - כך לחקור כל אחד מהם בנפרד , לבדוק את זירת האירוע , כולל צ'פל קוטג' , לעשות מאמץ למצוא את כלי הרצח , אם זה בכלל אפשרי . 
סביר להניח שדלגליש צדק : קלקרפט עשה את המעשה הטבעי ביותר מבחינתו וזרק לים את כלי הרצח , שהיה קרוב לוודאי אבן חלקה . 
הדשא החולי זרוע אבנים כאלה . 
" אם האבן הוטלה לים אז היא אבודה בשבילנו , " אמרה . 
" זה תלוי גם בעוצמת הזריקה ובמקום שממנו הטיל אותה – קצה הצוק הזה או הצוק התחתון . 
יש לך מושג מהם זמני הגאות והשפל ? " 
" מצאתי לוח זמנים בחדר המגורים שלי , המפקדת . 
נדמה לי שיש לנו עוד שעתיים עד שיא הגאות . 
" אני תוהה מה דלגליש היה עושה קודם , " אמרה קייט . 
היא חשבה בקול רם ולא ציפתה לתשובה , אבל אחרי שתיקה קצרה אמר בנטון , " השאלה היא לא מה מר דלגליש היה עושה , המפקדת , השאלה היא מה את מחליטה לעשות . 
היא נעצה בו את עיניה ואמרה , " רוץ לדירה שלך הכי מהר שתוכל והבא את המצלמה שלך . 
באותה הזדמנות כדאי שתביא גם את ערכת הרצח שלי . 
אני אצלצל אל מייקרופט ואבקש שיביאו הנה את האלונקה בעוד עשרים דקות . 
זה ישאיר לנו די זמן לצילומים . 
אחרי שנעביר אותו , ניפגש עם התושבים . 
ואז נחזור הנה ונראה אם יש אפשרות לרדת לחוף . 
ונצטרך לבדוק גם את צ'פל קוטג' . 
כמעט בטוח שקלקרפט התלכלך בדם , לפחות על ידיו ועל זרועותיו , וזה המקום שאליו היה הולך להתרחץ . 
הוא נחפז לדרכו , רץ בקלילות ובמהירות רבה דרך שדה הבור המגודל שיחים . 
קייט חזרה אל סיל קוטג' . 
היא הייתה חייבת לבצע שתי שיחות טלפון , ושתיהן יהיו קשות . 
תחילה טלפנה לסגן המפקח הכללי הרקנס בסקוטלנד - יארד . 
היא המתינה על הקו זמן רב עד שקישרו ביניהם , אבל לבסוף שמעה את קולו המהיר , חסר הסבלנות . 
שיחתם הייתה פחות מתסכלת מכפי שציפתה . 
אמנם הרקנס יצר את הרושם שהוא רואה בסיבוך של הסארס פגיעה אישית שקייט אחראית לה בדרך זו או אחרת , אבל לפחות הייתה לה הרגשה שהוא שואב סיפוק רב מכך שאיש לא שמע את החדשות לפניו . 
עד כה הן לא התפרסמו באמצעי התקשורת הארציים . 
אחרי שמסרה לו דיווח מלא על התקדמות החקירה , החלטתו הסופית , גם אם לא התקבלה מיד , הייתה חד - משמעית . 
" מצב שבו רק את והסמל שלך חוקרים רצח כפול , רחוק מלהיות אידיאלי . 
אני לא רואה שום סיבה מדוע לא תוכלו לבקש סיוע טכני מהמשטרה המקומית . 
כל עוד טכנאי הזיהוי הפלילי וטביעות האצבעות יקפידו לשמור מרחק מאלה שנדבקו במחלה , לא נשקפת סכנה רצינית לבריאותם . 
משרד הפנים יצטרך לאשר את זה , כמובן . 
" אנחנו עדיין לא יודעים אם סמל בנטון - סמית ואני נדבקנו במחלה או לא , המפקד , " אמרה קייט . 
" צריך לקחת גם את זה בחשבון , אני מניח . 
על כל פנים , הפיקוח על ההידבקויות אינו בתחום אחריותנו . 
הרצח הכפול כן . 
אני אדבר עם מפקד משטרת אקסיטר , הם יכולים לפחות לטפל במוצגים . 
ולעת עתה מוטב שאת ובנטון - סמית תמשיכו בעבודה בעצמכם , לפחות בשלושת הימים הקרובים . 
זה יביא אותנו ליום שישי . 
אחר - כך נראה איך הדברים יתפתחו . 
ותמשיכי לדווח לי , כמובן . 
אגב , מה שלום מר דלגליש ? " 
" אני לא יודעת , המפקד , " ענתה קייט . 
" לא רציתי להציק לדוקטור סטוולי בשאלות . 
אני מקווה לדבר איתו מאוחר יותר כדי לשמוע מה חדש . 
" אני אתקשר לסטוולי בעצמי ואדבר עם מר דלגליש , אם הוא ירגיש מספיק טוב , " אמר הרקנס . 
היית מת , חשבה קייט . 
הייתה לה הרגשה שגאי סטוולי ידע לגונן על החולה שלו בנחישות רבה . 
אחרי שסיימה את השיחה הזאת היא אימצה את רוחה לקראת השיחה הבאה , הקשה יותר . 
היא ניסתה לחשוב מה תאמר לאֶמה לוונהאם , אבל שום דבר שעלה בדעתה לא נראה מספיק טוב . 
כל המילים היו מפחידות מדי או מרגיעות מדי . 
היו שני מספרים על הנייר שנתן לה דלגליש , אחד של הטלפון הנייד של אמה והאחר של קו טלפון נייח ; הבהייה בהם לא הקלה על הבחירה . 
בסופו של דבר החליטה לנסות את הקו הנייח תחילה . 
השעה הייתה מוקדמת , ייתכן שאמה עדיין בחדרה בקולג' . 
אולי דלגליש כבר דיבר איתה , אבל זה לא נראה לה סביר . 
באין טלפון נייד ברשותו , הוא ייאלץ להשתמש בטלפון של המרפאה וקשה להאמין שדוקטור סטוולי יראה בשיחה כזאת דבר שאינו סובל דיחוי . 
אחרי חמישה צלצולים נשמע על הקו קולה הצלול של אמה , בוטח ושאנן , נושא עמו מערבולת של זיכרונות ורגשות . 
ברגע שקייט אמרה את שמה , השתנה הקול . 
" זה אדם , נכון ? " 
" חוששתני שכן . 
הוא ביקש ממני להודיע לך שאינו בקו הבריאות . 
הוא יתקשר אלייך בעצמו ברגע שיוכל . 
הוא מוסר לך את אהבתו . 
אמה שלטה בעצמה , אבל קולה התחדד מחרדה . 
" מה זאת אומרת לא בקו הבריאות ? 
הייתה לו תאונה ? 
זה משהו רציני , קייט ? 
אנא , ספרי לי . 
" לא תאונה . 
אני מתארת לעצמי שתשמעי על כך במהדורת החדשות הבאה ברדיו . 
אחד האורחים בא לכאן כשהוא חולה בסארס ; מר דלגליש נדבק ממנו . 
הוא בחדר החולים . 
השתיקה , שהתארכה עד אין - סוף , הייתה כה מוחלטת עד שקייט חששה שהקו התנתק . 
ואז נשמע שוב קולה של אמה . 
" כמה רע מצבו ? 
בבקשה , קייט , אני מוכרחה לדעת . 
" זה קרה רק עכשיו , " אמרה קייט . 
" אני בעצמי לא יודעת הרבה . 
אני מקווה לשמוע מה שלומו במשך היום , כשאלך אל הבית בשעה מאוחרת יותר . 
אבל אני בטוחה שהוא יהיה בסדר . 
הוא בידיים טובות . 
זאת אומרת , הרי סארס זה לא כמו שפעת העופות . 
היא דיברה מתוך בורות רבה , מנסה להרגיע אבל נזהרת מלשקר . 
ואיך תוכל לומר את האמת כשבעצמה אינה יודעת מהי ? 
ליתר ביטחון הוסיפה , " הוא חזק מאוד . 
אמה אמרה בפשטות קורעת לב ולא מתבכיינת , " הוא היה עייף כשלקח על עצמו את החקירה הזאת . 
אני לא יכולה לבוא אליו , אני יודעת את זה . 
אני אפילו לא יכולה לנסות לדבר איתו . 
אני מניחה שלא ייתנו לי , ואסור שהוא יהיה מודאג בגללי ובגלל איך שאני מרגישה . 
זה לא חשוב עכשיו . 
אבל אני מקווה שתוכלי להעביר לו הודעה ממני . 
תגידי לו שאני חושבת עליו . 
תמסרי לו את אהבתי . 
וקייט – תתקשרי אליי , טוב ? 
תגידי לי את האמת , רעה ככל שתהיה . 
שום דבר לא יכול להיות גרוע יותר ממה שאני אדמיין לעצמי . 
" כן , אמה , אני מבטיחה להתקשר ולספר לך את כל מה שידוע לי . 
שלום . 
כשהניחה את השפופרת , חשבה , לא " תגידי לו שאני אוהבת אותו , " רק " מסרי לו את אהבתי " ? 
זאת הודעה שסתם חברים שולחים . 
אבל האם יכלה להשתמש במילים אחרות , כאלה שיכולות להיאמר רק פנים - אל - פנים ? 
היא חשבה , שתינו היינו רוצות לומר את אותן המילים . 
אני ידעתי תמיד מדוע אינני יכולה לומר אותן . 
אבל אותה הוא אוהב , אז למה היא לא יכולה ? 
היא שבה אל הכנסייה והתחילה לסרוק אותה , פוסעת בזהירות סביב הגופה , בוחנת בקפידה את רצפת האבן , נעה לאיטה , מביטה רק למטה . 
לאחר מכן יצאה אל אוויר הבוקר הצח . 
האם רק בדמיונה היה ריחו מתוק יותר עכשיו ? 
מן הסתם עדיין מוקדם מדי לרמזים ראשונים , אפילו קלושים , אבל כאלה שאי אפשר לטעות בהם , של צחנת מוות . 
היא ניסתה לעכל את ההשלכות של פענוח שני מקרי רצח , בלי כל משאבים לבד מבנטון וממנה . 
עבור שניהם ההימור היה גבוה , אבל תהיינה התוצאות אשר תהיינה , האחריות הסופית מוטלת על שכמה . 
והעולם החיצוני , עולמם שלהם , לא יקבל שום תירוץ לכישלון . 
שני מקרי הרצח היו הריגות לדוגמה : קהילה קטנה וסגורה , שום אפשרות גישה מבחוץ , מעט חשודים אפשריים שמספרם הצטמצם עכשיו עוד יותר : לשפיידל יש אליבי למותו של בויד . 
כישלון בחקירה ייסלח להם רק אם גם בנטון והיא יחלו בסארס , ושניהם מצויים בסכנת הידבקות . 
שניהם ישבו סגורים עם דלגליש בחדר האורחים של סיל קוטג' במשך למעלה משעה . 
ועכשיו הם יחקרו רצח בצלה של מחלה המהלכת אימים על כולם . 
אבל קייט ידעה שסכנת ההידבקות בסארס מעיקה עליה – ומן הסתם גם על בנטון – פחות מהפחד מכישלון פומבי , מהאפשרות שתיאלץ לעזוב את קומב כשהפרשה עדיין לא פתורה . 
עכשיו היא ראתה אותו מרחוק , מדווש במרץ , המצלמה תלויה על צווארו , ידו האחת מחזיקה במרכז הכידון , האחרת נושאת את ערכת הרצח שלה . 
הוא השעין את האופניים על הקיר של סיל קוטג' וניגש אליה . 
היא לא הזכירה את הצלצול לאֶמה , אבל דיווחה לו על שיחתה עם הרקנס . 
" אני מתפלא שהוא לא אמר שאם מניין הגופות ימשיך לעלות , נפענח בקרוב את המקרה בדרך האלימינציה , " אמר בנטון . 
" מה את רוצה שאצלם , המפקדת ? " 
ברבע השעה הקרובה הם עבדו יחד . 
בנטון צילם את הגופה כשהיא מכוסה בגלימה ולאחר מכן את הפנים המרוסקות , את הכנסייה , את השטח סביבה ואת הצוק העליון והתחתון , מתמקד בגדר אבנים הרוסה למחצה . 
כשסיים עברו לצ'פל קוטג' . 
קשה להאמין , חשבה קייט , ששקט יכול להיות כה מעיק ; ושדווקא בריקנות הזאת יהיה בויד המת ממשי עבורה יותר משהיה בחייו . 
" המיטה אינה מוצעת . 
הוא לא ישן כאן בלילה האחרון . 
זאת אומרת שהוא מת במקום שבו מצאנו אותו , בכנסייה , " אמרה קייט . 
הם נכנסו לחדר הרחצה . 
האמבטיה הייתה יבשה , המגבות תלויות במקומן . 
" ייתכן שישנן טביעות אצבעות על ראש המקלחת או על הברזים , אבל את זה נשאיר לאנשי המחלקה לזיהוי פלילי אם וכאשר יוכלו לבוא הנה בלי להסתכן , " אמרה קייט . 
" מתפקידנו לשמור על הראיות וזה אומר שעלינו לנעול את הקוטג' ולאטום אותו . 
הסיכוי הטוב ביותר שלנו הוא למצוא דנ"א על המגבות , אז כדאי לשלוח אותן למעבדה . 
הם שמעו עכשיו דרך הדלת הפתוחה את טרטורו של הטרקטורון . 
קייט הסתכלה החוצה ואמרה , " רופרט מייקרופט בא לבדו . 
תיארתי לעצמי שהוא לא יביא את דוקטור סטוולי או את ג'ו סטוולי , כי שניהם נחוצים עכשיו בחדר החולים . 
אני שמחה שזה רק מייקרופט . 
חבל שהוא יצטרך לראות את הגלימה , אבל לפחות הפנים תהיינה מכוסות . 
האלונקה הייתה מונחת לרוחב המושב האחורי של הטרקטורון . 
בנטון עזר למייקרופט לפרוק אותה . 
מייקרופט המתין בחוץ בעת שקייט ובנטון גלגלו אותה אל תוך הכנסייה . 
כעבור דקות אחדות יצאה התהלוכה העגומה לדרכה וחצתה את שדה הבור , מייקרופט מוביל בראש כשהוא נוהג בטרקטורון , קייט ובנטון הולכים אחריו כשהאלונקה ביניהם והם דוחפים אותה ביחד . 
המחזה כולו נראה לקייט מנותק מהמציאות , כמו טקס מעבר זר ומוזר , עם אור השמש ההפכפך שהתמעט עכשיו ועם הרוח הערנית הפורעת את שערו של מייקרופט , עם הגלימה הירוקה בהירה שנראית כמו תכריך צעקני , עם בנטון ואיתה הפוסעים מאחורי הטרקטורון המקרטע כשני אבלים חמורי סבר , עם הגופה המיטלטלת בכל פעם שהגלגלים נתקלים בתלולית , עם הדממה המופרת רק בקולות שהם משמיעים תוך כדי התקדמות , עם מלמולו הבלתי פוסק של הים ועם צווחותיה האקראיות , האנושיות כמעט , של להקת השחפים העוקבים אחריהם במשק כנפיים בתקווה שהפמליה המוזרה הזאת תכבד אותם בפירורי לחם . 
4 
השעה הייתה תשע וחצי בבוקר בקירוב . 
בעשרים הדקות האחרונות דנו קייט ובנטון עם מייקרופט על הסידורים שהמצב החדש מחייב אותם לעשות ועכשיו הגיעה העת להתייצב בפני שאר החבורה . 
לפני דלת הספרייה ראה בנטון שקייט מהססת רגע , נושמת עמוקות כדי לייצב את עצמה , וחשב שהוא יודע מה היא מרגישה . 
כשזקפה את ראשה כדי לעמוד באומץ בפני מה שמצפה לה מאחורי לוח המהגוני החלק , המגונן , ראה את המתח בכתפיה ובצווארה . 
כשיחשוב על כך מאוחר יותר , ישתומם כמה מחשבות ופחדים ניתן לדחוס לתוך שלוש שניות . 
הוא חש שרחמיו נכמרים עליה ; המקרה הזה היה קריטי מבחינתה והיא ידעה זאת . 
הוא יכול לבנות או להרוס גם אותו , אבל האחריות מוטלת על שכמה . 
אם תאכזב את עצמה ואת דלגליש , כיצד תוכל לשאת בעתיד את העבודה המשותפת איתו ? 
פתאום נזכר בבהירות רבה במילים האחרונות שאמר לה דלגליש מחוץ לכנסייה , בפניה ובקולה , וחשב , היא מאוהבת בו . 
היא חושבת שהוא נוטה למות . 
אבל היסוסה נמשך רק שניות ספורות בטרם אחזה בידית וסובבה אותה בהחלטיות . 
הוא סגר את הדלת מאחוריהם . 
ריח הפחד טפח על פניהם , חמוץ כאוויר נגוע של חדר חולים . 
איך יכול אוויר להיות כה חולה ? 
בנטון אמר לעצמו שהוא מדמיין ; זה רק בגלל כל החלונות המוגפים . 
הם נשמו אוויר מזוהם , מדביקים זה את זה בפחד . 
התמונה שנגלתה לעיניו הייתה שונה מזו שראה בפגישתם הראשונה בספרייה . 
האומנם רק שלושה ימים עברו מאז ? 
אז הם ישבו סביב השולחן המלבני , כמו ילדים צייתניים הממתינים לבואו של המנהל . 
אז הוא חש בהלם ובחרדה , אבל גם בהתרגשות . 
לרוב האנשים בחדר לא היה אז ממה לחשוש . 
על אלה שהיו בשולי הרצח , מעורבים אבל חפים מפשע , החקירה הילכה אולי מין קסם אפל . 
עכשיו הוא חש רק בפחד . 
כולם התפזרו ברחבי החדר , כאילו לא רצו לפגוש זה את עיניו של זה מעבר לשולחן . 
רק שלושה אנשים ישבו יחד . 
מרת פלנקט ומילי טרנטר ישבו זו לצד זו , ידיהן על השולחן , כף ידה הגדולה של הטבחית חופנת את כפה של הנערה . 
יאגו ישב לשמאלה של מילי ובקצה השולחן ישבה מרת ברברידג' , חיוורת ומאובנת , התגלמות האימה והצער . 
אמילי הולקומב ישבה באחת מהכורסאות גבוהות המסעד שלפני האח ורפווּד עמד דרוך מאחוריה , כזקיף על משמרתו . 
מארק יילנד ישב מולה , ראשו נשען לאחור , זרועותיו נחות על המשענות , גופו רפוי כאילו התכונן לשקוע בשינה . 
מירנדה אוליבר ודניס טרמלט הציבו שתי כורסאות ספרייה קטנות יותר לפני אחד מארונות הספרים וישבו צמודים זה לזה . 
דן פדג'ט ישב לבדו על כורסה קטנה נוספת , זרועותיו שמוטות בין ברכיו , ראשו מורכן . 
כשנכנסו פנו כל העיניים אליהם , אבל בהתחלה איש לא נע . 
מייקרופט , שנכנס אחריהם , ניגש אל השולחן והתיישב על אחד הכיסאות הפנויים . 
קייט אמרה , " אפשר לפתוח חלון , בבקשה ? " 
יאגו קם והלך מחלון לחלון . 
אוויר קריר זרם פנימה ועכשיו יכלו לשמוע בבירור את המיית הים . 
" אל תפתח את כל החלונות , יאגו . 
שניים יספיקו , " אמרה מירנדה אוליבר . 
הייתה נימה של רוגז בקולה . 
היא הסתכלה סביבה כמבקשת תמיכה , אולם איש לא אמר דבר . 
יאגו שב וסגר בשקט את כל החלונות פרט לשניים . 
קייט המתינה עד שחזר למקומו ואחר אמרה , " ישנן שתי סיבות לכך שהתכנסנו כאן כולנו ; כולנו פרט לדוקטור סטוולי ואשתו , שיצטרפו אלינו עוד מעט . 
מר מייקרופט סיפר לכם שהיה מקרה מוות שני על האי . 
הבוקר בשעה שמונה מצא תת - ניצב דלגליש את גופתו של אדריאן בויד בכנסייה . 
אתם כבר יודעים גם שדוקטור שפיידל מאושפז בבית - החולים ושיש לו סארס – תסמונת קשה של דרכי הנשימה . 
לרוע המזל , מר דלגליש נדבק ממנו וגם הוא חלה בסארס . 
זה אומר שעכשיו אני ממונה על החקירה , יחד עם סמל בנטון - סמית . 
זה אומר גם שכולנו נכנסנו להסגר . 
דוקטור סטוולי יסביר לכם כמה זמן עשוי ההסגר להימשך . 
מובן מאליו שגם בזמן הזה נמשיך , עמיתי ואני , לחקור את מותו של מר אוליבר ואת הרצח של אדריאן בויד . 
בינתיים אנחנו סבורים שמטעמי זהירות יהיה זה נבון , וגם נוח יותר , אם כל דיירי הקוטג'ים יעברו להתגורר בבניין האורוות או בבית . 
אתה רוצה להוסיף משהו עכשיו , מר מייקרופט ? " 
מייקרופט קם על רגליו . 
לפני שהספיק לפתוח את פיו אמר מארק יילנד , " השתמשת במילה ' רצח ' . 
האם אנחנו יכולים להבין מכך שמקרה המוות השני לא יכול להיות תאונה או התאבדות ? " 
" מר בויד נרצח , " אמרה קייט . 
" לפי שעה אני לא מוכנה לומר יותר מזה . 
מר מייקרופט ? " 
איש לא דיבר . 
בנטון היה בטוח שהאנשים יגיבו בקול , ישמיעו מלמול קטוע , קריאות חרדה או הפתעה , אבל כולם נראו המומים . 
כל מה ששמע היה שאיפות אוויר כה חרישיות עד כי נדמה שאינן אלא לחישותיה של הרוח הקרירה . 
כל העיניים נפנו אל מייקרופט . 
הוא קם ולפת את מסעד כיסאו , ממרפק תוך כדי כך את יאגו כאילו אינו מודע לנוכחותו . 
פרקי אצבעותיו הלבינו כנגד העץ הכהה ופניו , שלא רק הדם אזל מהן אלא גם החיוניות , היו פני איש זקן . 
אבל כשדיבר היה קולו חזק . 
" המפקחת מיסקין מסרה לכם את העובדות . 
גאי וג'ו מטפלים כרגע במר דלגליש , אבל דוקטור סטוולי יגיע עוד מעט כדי לדבר איתכם על מחלת הסארס . 
כל מה שרציתי לעשות עכשיו הוא להביע , בשם כולנו , את הזעזוע והחלחלה שאנו חשים ממותו של אדם טוב , שהיה חלק מהקהילה שלנו , ולומר שכולנו נשתף פעולה עם המפקחת מיסקין ונסייע לה בחקירתה כפי שסייענו למר דלגליש . 
בינתיים , דנתי עם השוטרים בשאלת הסידורים הפנימיים שאנחנו צריכים לעשות . 
הרצח החדש וחסר המניע לכאורה , מעמיד בסכנה מסוימת את כל החפים מפשע . 
אולי נחפזנו מדי להניח שהאי שלנו מחוסן מחדירה מבחוץ ; מתברר שטעינו . 
ברצוני להדגיש שאני אומר את זה על דעתי הפרטית , לא על דעת המשטרה , אבל הם מעוניינים מאוד שכולנו נישאר ביחד . 
יש שתי סוויטות אירוח פנויות כאן בבית וכמה דירות מגורים בבניין האורוות . 
תקבלו מפתחות ואני מציע שתנעלו את הקוטג'ים ותעבירו הנה את כל הציוד הדרוש לכם . 
ייתכן שהמשטרה תצטרך להיכנס לקוטג'ים במסגרת חיפושיה אחרי הפולש , לכן אתן גם למפקחת מיסקין את המפתחות של כולם . 
יש למישהו שאלות ? " 
קולה של אמילי הולקומב היה תקיף ובוטח . 
בנטון חשב שמבין כל הנוכחים בחדר , היא היחידה שכמעט לא חל בה שינוי . 
היא אמרה , " רפווּד ואני מעדיפים להישאר באטלנטיק קוטג' . 
הוא בהחלט מסוגל להגן עליי , אם יהיה צורך בכך . 
יש לנו גם מנעולים להגנה מפני כל מי שמשחר לטרף בלילה . 
אי אפשר לצפות מאיתנו שנכלא את עצמנו כאן בבית בלי שהדבר יהיה עלינו לטורח , לכן אם מישהו מרגיש די בטוח , עדיף אולי שהוא יישאר במקומו . 
מירנדה התפרצה לדבריה עוד בטרם סיימה . 
כל אנשי החבורה הפנו אליה את עיניהם כאיש אחד , כמו רובוטים . 
" אני רוצה להישאר במקומי . 
דניס עבר לקוטג' שלי ואני מרגישה מוגנת . 
אני מניחה שכולם כבר יודעים שאנחנו עומדים להינשא . 
זה לא יהיה מכובד לפרסם הודעה בעיתונים זמן כה קצר אחרי מותו של אבי , אבל אנחנו מאורסים . 
ובדרך הטבע אינני רוצה להיפרד מארוסי דווקא עכשיו . 
בנטון חשב שההצהרה הזו הוכנה מראש , אבל היא עדיין הדהימה אותו . 
האם אינה מבינה עד כמה הכרזת אירוסים חגיגית צורמת את האוזן בזמן כזה ? 
הוא חש שכולם נבוכים . 
מוזר איך משגה חברתי פעוט יכול להביך עד כדי כך אנשים המתמודדים עם רצח ועם פחד מוות . 
" מה בקשר אליך , דוקטור יילנד ? 
הקוטג' שלך הכי מבודד , " אמרה אמילי הולקומב . 
" אה , אני אעבור הנה . 
רק אדם אחד באי הזה יכול להיות בטוח שלא ירצחו אותו , וזה הרוצח עצמו . 
וכיוון שזה לא אני , מוטב לי להיות כאן בבית מאשר להישאר לבדי במורלט קוטג' . 
סביר להניח שלמשטרה יש כאן עסק עם רוצח מופרע , העלול לבחור את הקורבן הבא שלו בלי כל שיקול הגיוני . 
אני מעדיף לקבל את אחת מסוויטות האירוח כאן בבית ולא מגורים בבניין האורוות . 
וכיוון שהבאתי איתי עבודה , יהיה דרוש לי גם שולחן כתיבה . 
" יאגו יצטרך להישאר בקוטג' שלו כדי לפקוח עין על הנמל . 
אתה מסכים איתי , יאגו ? " שאל מייקרופט . 
" מישהו חייב להישאר בקוטג' ההוא , אדוני , ואין אף אחד שיוכל לעשות את זה חוץ ממני . 
אני אוכל לשמור על עצמי . 
מאז שמייקרופט סיים לדבר התייפחה מילי בצנעה , בקול חלוש ומעורר רחמים כיללת חתלתול . 
מפעם לפעם לחצה מרת פלנקט בכפה את האגרוף הקטן אבל לא עשתה כל ניסיון נוסף לנחמה . 
איש מלבדה לא שם לב , אבל עכשיו צעקה מילי , " אני לא מוכנה לעבור לגור כאן ! 
אני רוצה להסתלק מהאי הזה ! 
אני לא אשאר במקום שרוצחים בו אנשים ! 
אתם לא יכולים להכריח אותי להישאר ! " היא פנתה אל יאגו . 
" יאגו , אתה תיקח אותי , נכון ? 
תיקח אותי בספינה ? 
אני יכולה להישאר אצל ג'ק . 
אני יכולה לנסוע לכל מקום . 
אתם לא יכולים להחזיק אותי כאן בכוח ! " 
" טכנית , אני מניח שהיא צודקת , " אמר יילנד . 
" באופן רשמי אנחנו נכנסים להסגר מרצוננו החופשי . 
הרשויות המתאימות , או כל מי שאחראי על האי הזה , לא יכול לנקוט אמצעי אכיפה כל עוד אין אנו חולים בפועל במחלה מידבקת . 
לי עצמי אין שום התנגדות להישאר כאן , אני רק מעלה נקודה משפטית . 
עד אז לא שמע בנטון את מייקרופט מדבר בקול כה סמכותי . 
" אני מבקש להבהיר לכם את המצב . 
אם מישהו מכם יעזוב , יש להניח שהוא יתבקש להישאר בביתו ולהתרחק מאנשים אחרים עד תום תקופת הדגירה . 
מדובר בעשרה ימים , כמדומני , אבל נדע טוב יותר אחרי שדוקטור סטוולי ידבר איתנו . 
אבל השאלה היא אקדמית בלבד . 
סירות של מבקרים אינן מגיעות הנה עכשיו ומובן מאליו ששום סירה לא תורשה לעגון בקומב בימים הקרובים . 
" אז אנחנו כלואים כאן למעשה ? " שאלה אמילי . 
" לא יותר מאשר בימים של ערפל כבד או של סערות עזות , אמילי . 
אני אחראי על הסירה ואיני מתכוון להתיר את השימוש בה עד תום תקופת הדגירה . 
מישהו רוצה להתווכח איתי על זה ? " 
איש לא ניסה להתווכח , אבל קולה של מילי התרומם לשיאו . 
" אני לא רוצה להישאר ! 
לא תוכל להכריח אותי ! " 
יאגו הזיז את כיסאו קרוב יותר אליה ולחש משהו באוזנה . 
אף אחד לא שמע מה אמר , אבל מילי נרגעה בהדרגה ורק אמרה בטרוניה , " אז למה אני לא יכולה להיות איתך בהרבור קוטג' ? " 
" מפני שאת צריכה להיות בבית הגדול עם גברת ברברידג' . 
אף אחד לא יפגע בך . 
תתנהגי באומץ ובחוכמה ותהיי גיבורה אמיתית כשהכול ייגמר . 
מרת ברברידג' לא הוציאה הגה מפיה כל אותה עת . 
עכשיו אמרה בקול נשבר , " אף אחד מכם לא אמר שום דבר על אדריאן בויד . 
הוא נרצח באכזריות והדבר היחיד שאנחנו מסוגלים לחשוב עליו הוא ביטחוננו האישי , אם אנחנו נהיה הבאים בתור , אם נחלה בסארס , בזמן שהוא שוכב באיזה חדר מתים וממתין שיחתכו אותו ויתייגו אותו , כמו סתם מוצג של מקרה רצח . 
מייקרופט אמר בהבלגה , " אוולין , אמרתי שהוא היה אדם טוב והוא אכן היה כזה . 
ואת צודקת . 
הייתי עסוק בבעיות הכרוכות בהתמודדות עם מצב חירום כפול ולא התפניתי לחשוב על המילים המתאימות . 
אבל אנחנו נמצא את הזמן להתאבל עליו . 
" לא מצאתם רגע פנוי להתאבל על אבי ! " מירנדה זינקה על רגליה . 
" לא היה לכם אכפת אם הוא חי או מת . 
אחדים מכם אפילו שמחו שהוא מת . 
אני יודעת מה חשבתם עליו , אז אל תחשבו שאני אעמוד שתי דקות דומייה לזכרו של מר בויד , אם זה מה שהתכוונתם לעשות . 
היא פנתה אל קייט . 
" ואל תשכחי שאבא מת קודם . 
את אמורה לחקור גם את זה . 
" אנחנו חוקרים את זה . 
בנטון חשב , אנחנו חייבים להחזיק את כולם ביחד . 
אנחנו לא יכולים להגן על כולם ובו בזמן לחקור רצח כפול . 
זו ההזדמנות היחידה שלנו להפעיל את סמכותנו . 
אם לא ניקח את העניינים לידינו עכשיו , כבר לא נוכל לעשות את זה . 
ואסור לנו לתת לאמילי הולקומב לקחת את הפיקוד . 
הוא העיף מבט אל קייט שקלטה איכשהו את רצונו העז לדבר . 
היא אמרה , " אתה רוצה להוסיף משהו , סמל ? " 
" רק דבר אחד , המפקדת . 
הוא פנה אל החבורה ונעץ את עיניו באמילי הולקומב . 
" אנחנו לא מבקשים מכם לעזוב את הקוטג'ים שלכם רק מתוך דאגה לביטחונכם . 
כיוון שמר דלגליש חולה , נהיה חייבים להשתמש ביתר יעילות בכוח האדם העומד לרשותנו . 
לכן זה יהיה הגיוני , לא רק זהיר , לרכז את כולכם במקום אחד . 
אלה מכם שלא ישתפו איתנו פעולה , יכבידו בצורה רצינית על המשך החקירה . 
האם ראה , תהה בנטון , צל של חיוך משועשע על פניה של מיס הולקומב ? 
היא אמרה , " אם אתה מנסח את זה ככה , סמל , נראה שאין לנו ברירה . 
אני לא רוצה לשמש שעיר לעזאזל במקרה של כישלון . 
אני מבקשת לקבל את חדר השינה של הוריי בבית הגדול . 
רפווּד יוכל לגור בבניין האורוות . 
ומוטב שתצטרפי אליי בבית , מירנדה . 
מר טרמלט הסתדר קודם יפה מאוד בבניין האורוות . 
תצטרכו להחזיק מעמד עוד לילה או שניים בנפרד . 
לפני שמירנדה הספיקה לענות , נפתחה הדלת וגאי סטוולי נכנס . 
בנטון ציפה משום - מה שילבש חלוק לבן ועכשיו נראו לו מכנסי הקורדרוי החומים ומקטורן הטוויד שבהם התחיל את היום כלבוש לא הולם . 
הוא נכנס לחדר בפסיעות מהירות . 
פניו היו קודרות כפניו של מייקרופט ולפני שהתחיל לדבר שלח בעמיתו מבט כמבקש עידוד , אבל קולו היה יציב וסמכותי להפתיע . 
היה זה אדם שונה מדוקטור סטוולי שבנטון ראה קודם . 
כל העיניים היו נשואות אליו . 
עיניו של בנטון שוטטו על פניהם של הנוכחים והוא ראה את התקווה , את החרדה ואת התחינה האילמת שכבר ניבטו אליו בעבר מפנים אחרות : את הצורך הנואש בדברי הרגעה מפיו של מומחה . 
באחד מקצות השולחן המלבני , מול מרת ברברידג' , היה כיסא פנוי וסטוולי התיישב עליו . 
מייקרופט ניגש והתיישב לימינו וכל אנשי החבורה שעדיין עמדו , כולל קייט , מצאו לעצמם מקום ישיבה . 
רק בנטון המשיך לעמוד . 
הוא ניגש לחלון ושאף בהנאה את האוויר הרווי ריח ים שהרוח הביאה בכנפיה . 
" המפקחת מיסקין כבר סיפרה לכם בוודאי שאנו יודעים עכשיו שדוקטור שפיידל חולה בסארס , " אמר סטוולי . 
" הוא מאושפז באגף בידוד מיוחד בפלימות ומקבל טיפול טוב . 
אשתו וכמה מבני משפחתו עומדים להגיע מגרמניה ויוכלו , כמובן , לראות אותו אבל רק בתנאים מבוקרים . 
הוא עדיין חולה מאוד . 
אני צריך לספר לכם גם שתת - ניצב דלגליש נדבק ממנו והוא שוכב כרגע בחדר החולים שלנו . 
נבצע את הבדיקות המתאימות כדי לאשר את האבחנה , אבל חוששני שאין הרבה מקום לספק . 
אם מצבו יורע , יועבר גם הוא במסוק לפלימות . 
" ראשית , אני רוצה להרגיע אתכם ולומר שהסארס מתפשט בעיקר במגע קרוב בין אדם לאדם , אולי דרך טיפות הרוק שניתזות מפיו של האדם הנגוע כשהוא משתעל או מתעטש , או באמצעות נגיעה במשטח או בחפץ שהזדהמו מהטיפות האלה והגשת היד אל האף , אל הפה או אל העיניים . 
ייתכן שהסארס מתפשט גם באוויר או בדרכים אחרות , אבל עד כה איש אינו יודע זאת בוודאות . 
אנחנו יכולים להניח שרק אלה מכם שבאו במגע קרוב עם דוקטור שפיידל או עם מר דלגליש מצויים בסכנת הידבקות רצינית . 
למרות זאת , נכון לעכשיו , כל מי שנמצא כאן בקומב צריך להיות בהסגר למשך עשרה ימים . 
ללשכה לבריאות הציבור יש סמכות לכפות הסגר על כל אדם נגוע ובמקרים מסוימים , גם על אנשים המצויים בסכנת הידבקות . 
אני לא יודע אם הם ינקטו צעדי מניעה גם לגבי אלה מכם שלא באו במגע קרוב עם דוקטור שפיידל או עם מר דלגליש , אבל אני מקווה שתסכימו איתי שהדבר הנבון ביותר לעשות הוא לקבל על עצמנו הסגר מרצון ולהישאר כאן על האי עד שיהיה מספיק בטוח לעזוב . 
בסופו של דבר , לא שמו אותנו בהסגר רחוק מהבית . 
קומב הוא הבית של כולנו , פרט למשטרה ולאורחים . 
התבקשנו רק לוותר על נסיעה ליבשת עד שסכנת ההידבקות תעבור . 
אם למישהו מכם יש התנגדות , אני מבקש שתגידו לי . 
איש לא אמר דבר . 
לרגע נראתה מילי כעומדת להתקומם אבל היא ויתרה ושקעה בדכדוך . 
ואז דיבר דן פדג'ט , קולו קרוב לצעקה . 
" זה לא מתאים לי . 
קומב הוא לא הבית שלי – בטח לא עכשיו . 
יש לי ריאיון בלונדון לקראת לימודים באוניברסיטה . 
החלטתי לעזוב את קומב אחרי שאימא מתה ואני לא יכול להישאר כאן עוד עשרה ימים . 
אם לא אגיע לריאיון אולי אפסיד את הסיכוי שלי להתקבל לשם . 
להפתעת כולם , יילנד היה זה שענה . 
" אל תדבר שטויות . 
מובן מאליו שהם ישמרו לך את הזכות להתקבל . 
הם לא ישמחו לראות אותך מופיע אצלם עכשיו אם יחשבו שייתכן שנדבקת בסארס . 
" לא נדבקתי . 
ד"ר סטוולי הסביר את זה כרגע . 
" תת - ניצב דלגליש חקר אותך , נכון ? 
הוא בעצמו או אחד מעמיתיו , והם בסכנת הידבקות . 
אז למה שלא תשלים עם המציאות ותפסיק לילל . 
פניו של פדג'ט האדימו והוא נראה כעומד לומר משהו , אבל ד"ר סטוולי הקדים אותו ואמר , " אנחנו מסכימים אפוא להיכנס להסגר מרצוננו החופשי . 
אני אודיע על כך לרשויות . 
מובן מאליו שבמקביל מתנהלת גם פעילות בינלאומית רחבת היקף לאתר את הנוסעים שהגיעו עם דוקטור שפיידל בטיסה מבייג'ין ואת החברים מדרום צרפת שבביתם התארח . 
אבל על זה אני לא אחראי , תודה לאל . 
אשתי ואני מטפלים כרגע בתת - ניצב דלגליש , אולם ייתכן שבשלב מאוחר יותר אצטרך להעביר גם אותו לפלימות . 
בינתיים , אם מישהו מכם יחלה , אני מבקש שיבוא מיד למרפאה . 
סארס מתחיל בדרך - כלל עם חום ועם שאר התסמינים המזוהים כרגיל עם שפעת – כאבי ראש , הרגשה כללית רעה , כאבי שרירים . 
חולים אחדים , אבל לא כולם , משתעלים מההתחלה . 
אני חושב שזה כל מה שיש לי לומר כרגע . 
ברצח של אדריאן בויד , שבזמנים כתיקונם היה תופס במחשבותינו את מקומם של כל הדאגות ושאר ענייני היום , מטפלים המפקחת מיסקין וסמל בנטון . 
אני מקווה שכולנו נשתף איתם פעולה כמו ששיתפנו פעולה עם תת - ניצב דלגליש . 
יש למישהו שאלות ? " הוא פנה אל מייקרופט . 
" אתה רוצה להוסיף משהו , רופרט ? " 
" רק בעניין הפרסום . 
החדשות יתפרסמו ברדיו ובטלוויזיה במהדורת החדשות של אחת בצהריים . 
חוששני שבזאת יקיץ הקץ על פרטיותו של האי הזה . 
אנחנו עושים כמיטב יכולתנו למזער את הנזקים . 
כל הטלפונים כאן חסויים , אבל זו אינה ערובה לכך שאף אחד לא יצליח לגלות את המספרים . 
ענף יחסי הציבור של הניו - סקוטלנד - יארד מטפל בפרסום הנוגע לרציחות . 
קו ההסברה יהיה שהחקירה נמשכת אבל היא עדיין בשלביה המוקדמים . 
הם יודיעו שחל עיכוב בחקירת מותו של מר אוליבר , אבל ברגע שההליכים יתחילו הם יסתיימו בתוך זמן קצר . 
אם מישהו מכם מתעניין בפרסום ורוצה לקחת חלק בדרמה , הוא יכול לנסות לשכנע את מרת פלנקט שתרשה לו לצפות בטלוויזיה שלה . 
העיתונים , יחד עם עוד אספקה חיונית , יגיעו מחר במסוק . 
קשה לומר שאני מצפה להם בכיליון עיניים . 
" מה בקשר לעובדים הזמניים שלכם ביבשת , אלה שבאים הנה למשך השבוע ? 
העיתונאים לא יתלבשו עליהם ? " שאל יילנד . 
" אני לא חושב ששמותיהם ידועים לציבור הרחב . 
אם בכל זאת העיתונות תיצור איתם קשר , ספק אם תוכל להפיק מהם תועלת רבה . 
ההסתברות שמישהו ינחת כאן באי קטנה מאוד . 
מנחת המסוקים ייסגר ויוכנס לשימוש רק במקרים שבהם נחכה לבואו של מסוק אמבולנס או של מסוק האספקה . 
ייתכן שיהיו לנו מטרדי רעש ממסוקים אחרים שיחוגו מעלינו , אבל נצטרך לחיות עם זה . 
את רוצה להוסיף משהו , מפקחת ? " 
" אני רוצה להוסיף דבר או שניים על מה שאמרתי קודם . 
כולכם צריכים להישאר ביחד עד כמה שאפשר . 
אם תרצו לצאת לפעילות גופנית , קחו איתכם מלווה או שניים והישארו בטווח ראייה מהבית . 
כולכם תקבלו מפתחות לקוטג'ים או למגורים שלכם בבית ובבניין האורוות ואולי תעדיפו לנעול אותם . 
סמל בנטון - סמית ואנוכי מבקשים מראש את רשותכם לערוך חיפושים במגוריכם אם נמצא לנכון . 
אני עושה את זה עכשיו כדי לחסוך זמן . 
יש למישהו התנגדות ? " איש לא אמר דבר . 
" אני מקבלת את שתיקתכם כהסכמה . 
תודה לכם . 
ולפני שנתפזר , אני מבקשת שתכתבו איפה הייתם ומה עשיתם בין אתמול בתשע בערב להיום בשמונה בבוקר . 
סמל בנטון - סמית יביא לכם נייר ועטים ויאסוף את מה שתכתבו . 
" אנחנו ניראה כמו חבורת סטודנטים מבוגרים מדי שכותבים את בחינת הגמר שלהם , " אמרה אמילי הולקומב . 
" האם סמל בנטון - סמית ישגיח עלינו ? " 
" אף אחד לא ישגיח עליכם , מיס הולקומב , " אמרה קייט . 
" למה , אתם מתכוונים לרמות ? " היא פנתה אל שאר הנאספים . 
" זה הכול בינתיים . 
תודה לכם . 
גיליונות נייר ועטים הוכנו מראש על שולחנו של מייקרופט . 
בעת שהלך להביאם , הרהר בנטון שהמפגש הראשון עם החשודים שקייט והוא ניהלו כצמד , עבר לגמרי לא רע . 
הייתה לו תחושה שהתושבים חוזרים עכשיו לתיאוריה המנחמת שמישהו הצליח בדרך כלשהי לחדור לאי . 
אם אכן כך הדבר , אין טעם להעמיד אותם על טעותם . 
החשש מרוצח פסיכופת המשוטט חופשי יגרום להם לפחות להישאר ביחד . 
והיה בכך יתרון נוסף : הרוצח יחשוב שאינו נתון בסכנה ויתמלא ביטחון . 
וכשרוצח מתמלא ביטחון , הוא בסכנה הכי גדולה . 
בנטון הציץ בשעונו . 
בעוד פחות מתשעים דקות יהיה שיא הגאות . 
אבל תחילה הם חייבים לדבר עם מרת ברברידג' . 
אולי עדותה תייתר את הטיפוס המסוכן הזה . 
בניגוד לאחרים , היא לא ישבה לכתוב את הצהרתה כי אם קיפלה את גיליון הנייר והניחה אותו בזהירות בתיקה . 
לאחר מכן קמה על רגליה בכבדות כאילו הזקינה פתאום בשנים רבות ופנתה אל הדלת . 
קייט פתחה אותה עבורה ואמרה , " אנחנו מבקשים לדבר איתך , גברת ברברידג' , באופן דחוף . 
האם נוכל לעשות את זה עכשיו ? " 
בלי להביט בהם אמרה מרת ברברידג , " תנו לי חמש דקות , בבקשה , רק חמש דקות . 
והיא הלכה . 
בנטון הציץ בשעונו . 
" נקווה שזה לא ייקח יותר מזה , המפקדת . 
5 
מרת ברברידג' קיבלה את קייט ובנטון ליד דלת דירתה ובלי אומר ודברים הובילה אותם , להפתעתה של קייט , לא אל חדר האורחים כי אם לחדר התפירה שלה , שם התיישבה ליד השולחן הגדול מהשניים . 
בספרייה הייתה קייט שקועה מדי בבחירת המילים המתאימות מכדי שתוכל להתרכז בפניו של אדם זה או אחר . 
עכשיו היא ראתה לפניה אישה שהצער כה שינה אותה , עד שהתקשתה להכיר בה את האישה שראתה לראשונה אחרי הרצח של אוליבר . 
עורה היה קלף אפור - ירקרק חרוש קמטים , ועיניה מלאות הכאב המוצפות דמעות שלא מצאו פורקן , איבדו את כל צבען . 
אבל קייט ראתה בהן משהו נוסף , שברון לב שאין לו נחמה . 
היא מעולם לא חשה כה קצרת יד וחסרת אונים , ורצתה בכל לבה שדלגליש יהיה כאן עכשיו . 
הוא היה יודע מה לומר , כמו תמיד . 
תמונות חולפות של מקרי שכול קודמים התרוצצו במוחה כמו קולאז' של צער הפושט צורה ולובש צורה . 
הן היו רבות כל - כך , החדשות הרעות שהייתה צריכה לבשר מאז תחילת שירותה כשוטרת : אין - ספור דלתות נפתחו בפניה עוד בטרם צלצלה או נקשה בהן ; נשים , בעלים , ילדים ראו את האמת בעיניה לפני שהספיקה לפתוח את פיה ; היא נאלצה לפשפש בקדחתנות במטבחים לא מוכרים על מנת להכין את " כוס התה הטובה " המסורתית , שמעולם לא הייתה טובה באמת והמתאבל שתה אותה רק מתוך נימוס קורע לב . 
אבל הפעם הייתה זו מצוקה שנחמתה הזמנית של כוס תה חם ומתוק לא תוכל לה . 
קייט הציצה סביבה בחדר התפירה כאילו ראתה אותו לראשונה , מוצפת תערובת מביכה של כעס ורחמים : גלילי המשי עשירי הצבעים , לוח השעם העמוס גזרות , תצלומים וסמלים , יריעת הבד הקטנה המקופלת העוטפת את רצועת המשי הרקומה שמילי עבדה עליה , כל אלה היו עדויות ליצירתיות תמה ומאושרת שמעתה ואילך תהיה מוכתמת בזוועה ובדם . 
הם המתינו , שותקים , אולי עשר שניות , אבל דומה שהזמן עצר מלכת . 
ואז הישירו העיניים העצובות מבט לעיניה של קייט . 
" זאת הגלימה , נכון ? 
זה משהו שקשור לגלימה . 
ואני נתתי לו אותה . 
קייט אמרה בעדינות , " גופתו של מר בויד כוסתה בגלימה , אבל היא לא שימשה לרציחתו . 
האם זה מה שמרת ברברידג' חשבה ? 
קייט הוסיפה , " הוא לא נחנק . 
הגלימה רק נפרשה מעליו . 
" והיא ... היא הוכתמה בדמו ? " 
" כן , אני חוששת שכן . 
קייט פתחה את פיה לומר , אבל אני חושבת שאפשר למסור אותה לניקוי ועצרה בעצמה בזמן . 
היא שמעה את שאיפת האוויר המהירה של בנטון . 
האם גם הוא הבין שהצילה את עצמה ממשגה מעליב וטיפשי כאחד ? 
מרת ברברידג' לא התאבלה על אובדנו של חפץ שיצרה באהבה כה רבה , גם לא על בזבוז הזמן והעבודה . 
כעת הסתכלה גם היא סביב בחדר כאילו נעשה פתאום לא מוכר . 
היא אמרה , " כל זה חסר טעם , נכון ? 
אין בזה שום דבר מציאותי . 
זה סתם ייפוי של פנטזיה . 
אני נתתי לו את הגלימה . 
אילולא נתתי לו אותה ... " קולה נשבר . 
" זה לא היה משנה שום דבר , " אמרה קייט . 
" האמיני לי , הרוצח היה מבצע את זממו בין כה וכה . 
אין לזה שום קשר לגלימה . 
ואז שמעה קייט את בנטון מדבר והופתעה מקולו הרך . 
" אמנם הרוצח הוא שפרש עליו את הגלימה , אבל זה היה מתאים , נכון ? 
אדריאן היה כומר . 
המשי של הגלימה היה אולי הדבר האחרון שהרגיש . 
את לא סבורה שזה הביא לו מעט נחמה ? " 
היא הסתכלה בפניו ואחר הושיטה יד רועדת ונטלה את ידו הצעירה והכהה בשלה . 
" כן , " אמרה . 
" זה נכון . 
אני מודה לך . 
קייט הביאה בשקט כיסא והתיישבה קרוב אליה . 
היא אמרה , " אנחנו נתפוס את האיש שעשה את זה , אבל אנחנו זקוקים לעזרתך ובפרט עכשיו , כשמר דלגליש חולה . 
אנחנו צריכים לדעת מה קרה אתמול בערב . 
אמרת שנתת למר בויד את הגלימה . 
מרת ברברידג' הייתה עכשיו רגועה קצת יותר . 
היא אמרה , " הוא בא לבקר אותי אחרי ארוחת הערב . 
אני אכלתי את הארוחה שלי כאן , כמו שאני עושה בדרך - כלל , אבל ידעתי שהוא יבוא . 
סיכמנו על כך מראש . 
אמרתי לו שהגלימה מוכנה והוא רצה לראות אותה . 
אם פני הדברים היו שונים , אם מר אוליבר לא היה נרצח , אדריאן היה מביא אותה לבישוף . 
הוא הציע לקחת אותה מפני שזה היה בשבילו מעין מבחן . 
אני חושבת שהוא הרגיש מוכן לעזוב את האי , לפחות למספר ימים . 
" ומשום כך הגלימה הייתה ארוזה בתיבה ? " שאלה קייט . 
" היא נארזה בתיבה , אבל לא כדי להילקח מהאי . 
ידענו שזה לא יכול להתבצע , לפחות לא בזמן הקרוב . 
פשוט חשבתי שאדריאן ירצה ללבוש אותה , אולי בזמן שיתפלל תפילת ערבית . 
הוא מתפלל כמעט כל ערב . 
הוא לא היה לובש אותה בעת עריכת המיסה , זה לא היה מתאים . 
בזמן שהתפעל מהגלימה , יכולתי לראות שהוא רוצה ללבוש אותה , לכן אמרתי לו שיעזור לי מאוד אם הוא יגיד לי איך היא מונחת , אם היא נוחה . 
למעשה זה היה סתם תירוץ . 
רציתי שיהיה לו העונג ללבוש אותה . 
" את זוכרת באיזו שעה הוא יצא מכאן עם התיבה ? " שאלה קייט . 
" הוא לא נשאר כאן זמן רב . 
יכולתי להרגיש שהוא רוצה לשוב לקוטג' שלו . 
אחרי שעזב , כיביתי כאן את האור והלכתי להאזין לרדיו בחדר המגורים שלי . 
אני זוכרת שהסתכלתי בשעון כי לא רציתי להפסיד תוכנית מסוימת . 
זה היה חמש דקות לפני תשע . 
" הרגשת שהוא רוצה לשוב לקוטג' שלו , " אמר בנטון . 
" זה היה דבר רגיל ? 
כלומר , נראה לך שהוא ממהר יותר מתמיד ? 
היית מופתעת שהוא לא נשאר יותר זמן ? 
קיבלת אולי את הרושם שהוא מתכוון לבקר מישהו בדרכו הביתה ? " 
השאלה הייתה חשובה , התשובה הייתה קריטית , ונראה שמרת ברברידג' הבינה את זה . 
אחרי שתיקה קלה היא אמרה , " בשעת מעשה זה לא נראה לי בלתי רגיל . 
חשבתי שיש איזו עבודה שהוא צריך לעשות או תוכנית רדיו שהוא רוצה לשמוע . 
נכון שבדרך - כלל הוא לא היה ממהר ללכת . 
אבל זה לא בדיוק נקרא למהר , נכון ? 
הוא נשאר כאן עשרים וחמש דקות . 
" על מה דיברתם ? " שאל בנטון . 
" על הגלימה , על הרדיד , על פריטים אחרים שעבדתי עליהם . 
והוא התפעל מאוד מהפרוכות . 
זאת הייתה סתם שיחה . 
לא הזכרנו את הרצח של מר אוליבר , אבל אני חושבת שזה העסיק אותו . 
מותו של מר אוליבר השפיע עליו קשות . 
על כולנו , כמובן , רק שאצלו זה היה חזק יותר . 
אבל זה היה צפוי , נכון ? 
הוא ידע הרבה על רוע . 
קייט קמה ממושבה . 
היא אמרה , " אני לא רוצה שתישארי לבדך בדירה הזאת , גברת ברברידג' . 
אני יודעת שכולם יגורו בבית , אבל למרות זאת אני מעדיפה שלא תהיי לבדך בדירה בלילה . 
" אה , אני לא אהיה לבדי . 
גם גברת פלנקט לא רוצה להיות לבדה והיא הציעה שאבוא לישון אצלה . 
יאגו ודן יעבירו לשם את המיטה שלי . 
אני יודעת שהיא הייתה מוכנה לבוא הנה , אבל היא אוהבת את הטלוויזיה שלה . 
חוששתני שלאף אחת משתינו לא יהיה הרבה שקט . 
אנשים שכרגיל אינם מתעניינים בטלוויזיה ירצו עכשיו לראות את החדשות . 
הכול השתנה כאן , נכון ? " 
" כן , " אמרה קייט . 
" חוששתני שכן . 
" ביקשת שנכתוב מה עשינו אתמול בלילה . 
הבאתי הנה את הנייר , אבל לא עשיתי איתו שום דבר . 
לא יכולתי לאלץ את עצמי לכתוב על מה שקרה . 
זה חשוב ? " 
" כבר לא , מרת ברברידג' , " אמרה קייט ברוך . 
" סיפרת לנו את כל מה שהיינו צריכים לדעת . 
אני חוששת שמאוחר יותר תצטרכי למסור הצהרה רשמית , אבל זה לא צריך להדאיג אותך כרגע . 
הם הודו לה ויצאו ושמעו את הדלת ננעלת אחריהם . 
" אז לקח לו שעה להגיע הביתה , " אמר בנטון . 
" ההליכה דרך שדה הבור , אפילו בחושך , לא צריכה להימשך יותר מחצי שעה , אולי פחות . 
" כדאי שתמדוד את הזמן , עדיף אחרי שיחשיך . 
אנחנו יכולים להיות די בטוחים שבויד לא הלך סתם לטייל , לא בלילה חסר כוכבים כזה וכשהוא נושא חבילה גדולה . 
הוא ביקר מישהו וכשנדע מי זה היה , נתפוס את קלקרפט . 
היא הסתכלה בשעונה . 
" לקח לנו עשרים דקות להשיג את המידע הזה , אבל לא יכולנו להאיץ בה וזה היה חשוב . 
אני רוצה להיות זמינה כשדוקטור גלניסטר תגיע . 
נצטרך לשמור מרחק ממנה , אבל אני חושבת שאנחנו צריכים להיות שם כשהם ייקחו את הגופה . 
הם נכנסו לדירתה של קייט כשהטלפון צלצל . 
ד"ר גלניסטר הודיעה שהיא מעידה במשפט המתנהל באוֹלד בֵּיילי ותהיה עסוקה ביומיים הקרובים . 
למשטרה המקומית יש אדם מיומן בהחלט והיא מציעה שישתמשו בשירותיו . 
אם אספו מוצגים כלשהם הם יוכלו להעביר אותם למעבדה במסוק שיפנה את הגופה . 
קייט הניחה את השפופרת ואמרה , " אולי זה לטובה . 
עוד יש לנו מה לעשות בזירת האירוע בעצמנו ואני רוצה את האבן הזאת , אם נצליח למצוא אותה . 
הגאות מתקרבת ואולי גם כך כבר בזבזנו יותר מדי זמן . 
" לא בזבזנו זמן , המפקדת , " אמר בנטון . 
" היינו צריכים לפגוש את כל אנשי האי ולדאוג לביטחונם . 
והיינו חייבים לגבות את עדותה של מרת ברברידג' . 
אם בויד היה נותן לה רמז כלשהו לאן הוא הולך , היינו יכולים לסיים עכשיו את החקירה . 
יש גבול למה ששנינו מסוגלים לעשות לבדנו . 
ואם השפל התחיל אתמול אחרי עשר בלילה , אנחנו נהיה בסדר . 
זה משאיר לנו קרוב לשעה עד שיא הגאות . 
" טוב , נקווה שאתה צודק . 
אחרי היסוס קל היא אמרה , " עשית שם עבודה טובה , סמל . 
ידעת מה לומר לגברת ברברידג' , מה יכול לנחם אותה . 
" יש לי השכלה דתית , המפקדת . 
מתברר שהיא שימושית לפעמים . 
קייט הסתכלה על פניו הכהות , הנאות . 
הן היו חסרות הבעה כמסיכה . 
היא אמרה , " עכשיו צריך לצלצל ליאגו ולבקש ממנו שיבוא לפגוש אותנו עם הטרקטורון ועם ציוד הטיפוס . 
לא נוכל לטפס על הצוק ההוא בלעדיו . 
מישהו – מייקרופט , כנראה – יצטרך להחליף אותו בהרבור קוטג' . 
6 
לבנטון נראה שחלפו יובלות בטרם הצליח מייקרופט להשתחרר מעיסוקיו האחרים וירד לנמל להחליף את יאגו ולהסביר לו שהוא נחוץ במקום אחר . 
הם הרגישו שמייקרופט מעדיף לעשות את זה בעצמו , לכן המתינו עם הטרקטורון מחוץ למגדלור . 
בנטון נלחם בפיתוי להציץ כל רגע בשעונו , התנהגות כפייתית מעצבנת שהצליחה רק להאריך את זמן ההמתנה . 
בלי מחשבה תחילה אמר , " אני מקווה שנהיה בטוחים איתו . 
" נהיה בטוחים כל עוד לא ניתן לו לראות מה מצאנו , אם בכלל . 
" אני מתכוון לטיפוס , המפקדת . 
" אין לנו ברירה . 
דלגליש חושב שיאגו אינו האיש שאנחנו מחפשים , ועד כה הוא לא טעה בדברים כאלה . 
עכשיו הצטרף אליהם יאגו . 
הוא ובנטון העמיסו את ציוד הטיפוס על הטרקטורון וקייט התיישבה ליד ההגה . 
הם היטלטלו לאורך הצוק בלי לדבר . 
בנטון ידע שהיא לא תרצה לרמוס את הקרקע סביב זירת האירוע ואכן כשהגיעו למרחק של כעשרים מטרים מהכנסייה , עצרה קייט את הטרקטורון . 
היא אמרה ליאגו , " הדבר שאנחנו מחפשים הושלך כנראה מעבר לקצה הצוק התחתון , במקום כלשהו מתחת לכנסייה . 
סמל בנטון - סמית או אני חייבים לגלוש למטה כדי לחפש אותו . 
נצטרך את עזרתך . 
יאגו עדיין לא אמר דבר . 
קייט גלשה בין שיחים וטרשים אל הצוק התחתון ואחר - כך , כשהאחרים באים בעקבותיה , הלכה לאורך הרצועה המישורית הצרה כשהיא מסתכלת מדי פעם למעלה , עד שהיו להערכתה מתחת לכנסייה . 
הם ניגשו לשפת הצוק והסתכלו למטה . 
סלע הגרניט המרובד , שחלקו סדוק ומבוקע וחלקו מבהיק כלוח כסף מלוטש , צנח לעומק של כעשרים וחמישה מטרים עד הים , חלק לגמרי פרט לזיזים שבלטו מפניו כמו סלים תלויים , חגוויהם מגודלי עלווה ואשכולות פרחים לבנים קטנים . 
מתחת למצוק היה מפרצון ללא חוף , שאבנים וסלעים נערמו בו עד מרגלות קיר הגרניט . 
מי הגאות עלו במהירות . 
קייט פנתה אל יאגו . 
" יש אפשרות לרדת למטה ? 
נראה לך שזו תהיה בעיה ? " 
יאגו פתח סוף - סוף את פיו . 
" לא , לרדת לא תהיה לכם בעיה . 
אבל איך אתם חושבים לחזור למעלה ? 
בשביל זה אתם צריכים מטפס מנוסה . 
" יש דרך אחרת להגיע למפרצון ? " שאלה קייט . 
" לכי קצת הלאה ותסתכלי בעצמך , מפקחת . 
הוא תמיד מנותק , בלי קשר לגאות ולשפל , " אמר יאגו . 
" ואין כל אפשרות לשחות סביב הצוק ? " 
פניו של יאגו אמרו הכול . 
הוא משך בכתפיו . 
" לא , אלא אם כן אתם רוצים להיקרע לגזרים . 
הסלעים מתחת למים חדים כתער . 
" סבי היה מטפס צוקים והוא לימד אותי לטפס , " אמר בנטון . 
" אם תסכים לרדת איתי , נוכל גם לעלות – כלומר , אם יש לכם מסלול טיפוס מוסדר . 
" יש אחד כזה במרחק של שלושים מטרים מדרום לכנסייה . 
זו הדרך היחידה למעלה , אבל היא לא בשביל טירונים . 
מה הטיפוס הקשה ביותר שעשית ? " 
" טַטרָה שבחוף דורסט . 
זה קרוב לסנט אנסלמ'ס הד . 
ובנטון חשב , בשם אלוהים , רק אל תשאל אותי מתי זה היה . 
עכשיו , בפעם הראשונה , הסתכל יאגו ישירות בפניו . 
" אתה הנכד של יו ּ בנטון - סמית ? " 
" כן . 
הייתה שתיקה של שניות אחדות ואחר אמר יאגו , " בסדר , בוא נתחיל . 
מוטב שתעזור לי עם הציוד . 
אין לנו הרבה זמן . 
קייט נשארה לבדה על שפת המצוק . 
הם חזרו בתוך רגעים ספורים . 
יאגו פסע בראש בצעדים בטוחים , החבלים מוטלים על שכמו . 
בנטון , שהלך אחריו עם יתר הציוד , חשב , הוא מכיר כל סנטימטר של הצוק . 
הוא כבר טיפס כאן בעבר . 
יאגו הטיל את החבלים לרגליו ואמר , " מוטב שתפשוט את המקטורן שלך . 
הנעליים נראות לי בסדר . 
תמדוד איזו מהקסדות האלה מתאימה לך . 
זו עם התג האדום היא שלי . 
הסלעים כאן היו גדולים יותר והצוק התחתון היה צר יותר מאשר ביתר המקומות שראו . 
יאגו חבש את קסדתו , בחר במהירות את הסלע המתאים ובעוד השניים האחרים צופים במעשיו , לקח שלוש רצועות רחבות , השחיל אותן יחד דרך טבעת ננעלת והידק סביב הסלע . 
בנטון התבונן בו כשהבריג את קליפ המתכת הכבד והרהר שלא חשב על המושג " טבעת ננעלת " כבר למעלה מעשר שנים . 
ולרצועות הניילון השטוחות והגמישות האלה , שנראות כמו לולאות סגורות , קוראים " רצועות תפורות " . 
הוא חייב לזכור את השמות . 
יאגו התיר את החבל , השחיל את מרכזו בטבעת , פרש את זרועותיו , ליפף את חצאי החבל מזה ומזה לטבעת והטיל אותם אל מעבר לשפת הצוק . 
הם נפלו , כריכותיהם נפתחות בקצב מהיר , מתווים פס כחול ואדום באוויר הזוהר . 
בנטון הרגיש כאילו הזמן עצר מלכת , יצא משליטה לשנייה מבלבלת אחת ואחר נצמד לזיכרון . 
הוא היה שוב בן ארבע - עשרה ועמד עם סבו על ראש המצוק בחוף דורסט . 
הסב , שבנטון תמיד קרא לו בשמו הפרטי , יו ּ , היה טייס קרב במלחמת העולם השנייה , שזכה בשני עיטורי גבורה ; ובתום השנים הסוערות ההן שאותן שרד כמעט בעל כורחו כשהוא רדוף למחצה רגשי אשם על מותם של הטובים בחבריו , מעולם לא הסתגל מחדש לעולם החומרי . 
גם בבגרותו הוסיף בנטון , שאהב את סבו והיה להוט לרצותו , לחוש את רגשי האובדן והבושה החבויים מאחורי החזות השבירה והמלגלגת למחצה של סבו . 
יו ּ היה מטפס חובב אובססיבי , שמצא בשטח ההפקר שבין אוויר ומצוק משהו שנכדו זיהה כיותר מסתם ספורט . 
פרנסיס – יו ּ מעולם לא קרא לו בנטון – רצה בכל מאודו לחלוק איתו את התלהבותו , ביודעו כבר אז שסבו מלמד אותו בעצם איך מתגברים על הפחד . 
בשנתו הראשונה באוניברסיטה , אחרי שיו ּ נפל אל מותו בשעת טיפוס בנפאל , גוועה משיכתו אל פני המצוק החלקים . 
אף אחד מחבריו לא טיפס . 
חייו היו מלאים בעיסוקים אחרים , דוחקים יותר . 
עכשיו , בשנייה זו של היזכרות , שמע את קולו של יו ּ דובר אליו . 
זהו טיפוס בדרגה 6 – הדרגה הקשה ביותר – אבל אני חושב שאתה כבר מסוגל לעשות אותו , פרנסיס . 
נכון ? 
כן , יו ּ . 
אני מסוגל . 
אבל הקול ששמע היה קולו של יאגו . 
" זהו טיפוס בדרגה , 6 אבל בתור מי שעשה את הטטרה אתה צריך להיות מסוגל לעשות אותו . 
בסדר ? " 
וזו , ידע , ההזדמנות האחרונה שלו לסגת . 
עוד מעט הוא עשוי לעמוד על שוליו הצרים , הטרשיים וחבוטי הגלים של המפרצון , כשמחכה לו טיפוס מסוכן , אולי בחברתו של רוצח . 
הוא חזר בראשו על מילותיה של קייט : דלגליש חושב שיאגו אינו האיש שאנחנו מחפשים , ועד כה הוא לא טעה בדברים כאלה . 
הוא פנה אל יאגו ואמר , " אני מסוגל . 
הוא פשט את מקטורנו ודרך סריג הצמר הדק חש בצינת הרוח , כאילו הונחה רטייה קרה על גבו . 
אחרי שהידק את רתמתו בחגורה שעליה תלויים טבעות , רצועות תפורות ואבני עיגון , מדד שתי קסדות , מצא אחת שמתאימה לו והידק את רצועת הסנטר שלה . 
הוא לכסן מבט אל קייט . 
פניה היו מתוחות ודואגות , אבל היא לא אמרה דבר . 
הוא תהה אם היא מבקשת לומר , אתה לא חייב לעשות את זה , אני לא פוקדת עליך , אבל ידע שהיא תראה בהטלת האחריות עליו מעילה בתפקידה . 
היא יכולה לעצור בעדו , אבל אינה יכולה לפקוד עליו לטפס . 
הוא שאל את עצמו מדוע זה משמח אותו כל - כך . 
היא הוציאה עכשיו מתיקה שקית ניילון למוצגים וזוג כפפות חיפוש והושיטה לו אותן . 
הוא תחב אותן לכיס מכנסיו בלי לומר מילה . 
הוא צפה ביאגו המוודא שהרצועות הכרוכות סביב הסלע מהודקות כהלכה ואחר העביר את החבל בטבעת שעל מותניו . 
הכול חזר אליו עכשיו בקלות רבה , איך מעבירים את החבל מעל לכתף הימנית וכורכים אותו סביב הגו . 
איש לא אמר דבר . 
הוא זכר שהכנות שגרתיות אלה לקראת טיפוס – עטיית כסות רשמית ותכליתית של אומץ ונחישות – נעשו תמיד בשתיקה , כמעט , חשב , כאילו היה סבו כומר והוא עוזרו של הכומר , ושניהם מבצעים פולחן דתי נטול מילים אך שגור היטב . 
יאגו היה רחוק מלהידמות לכומר . 
בניסיון להפיג את הפחד בעזרת הומור ציני , אמר בנטון לעצמו שהפעם רבים סיכוייו לסיים כקורבן עוֹלָה דווקא . 
הוא התקרב אל שפת המצוק , נטע את רגליו על הקצה ונשען לאחור אל החלל הריק . 
זה היה רגע שאין ממנו חזרה , והוא הביא איתו את התערובת הזכורה לטוב של פחד והתרוממות רוח . 
אם הקשר לא יחזיק מעמד , הוא ייפול כ - 25 מטרים אל מותו . 
אבל החבל התהדק ולא ניתק . 
כשהוא במצב אופקי כמעט , נשא לשנייה את עיניו לשמים . 
העננים הנסחפים ברוח דהרו במערבולת של לבן ותכלת , ומתחתיו התדפק הים אל פני הצוקים בגלים חסרי מנוח שאת קולם כאילו שמע לראשונה . 
אבל הכול היה קל עתה והוא שב והרגיש , אחרי למעלה מעשור , שמץ מאותה חדווה נערית שבקיפוץ וגלישה במורד המצוק , ידו השמאלית מפקחת על החבל מאחור , הימנית מונחת על החבל מלפנים , מרגישה איך הוא מחליק דרך הטבעת , יודעת שהוא בשליטה . 
רגליו נגעו בקרקע . 
הוא השתחרר מהחבל במהירות והודיע שהגיע למטה . 
הוא לבש על ידיו את כפפות החיפוש וסקר את הרצועה הצרה של סלעים וחלוקי אבן מלוטשי ים , חוכך בדעתו מנין כדאי לו להתחיל . 
הגאות עלתה במהירות , רכבה על הדבשות החלקות של הסלעים הרחוקים יותר , הסתחררה בתוך בריכות הסלעים העמוקות , התקדמה ואחר נסוגה לרגע , הבריקה את משטחיהן הבוגדניים של האבנים המעוגלות ושל מכיתות הגרניט החדות . 
הזמן פעל נגדו . 
עם כל נחשול הצטמצם שטח החיפוש . 
הוא התיישב על עקביו והתקדם כך בזהירות מטר אחר מטר , עיניו נעוצות כל הזמן בקרקע . 
הוא ידע מה הוא מחפש : אבן כבדה אבל קטנה מספיק כדי לאחוז בה – כלי מוות שעם קצת מזל , עוד נותרו עליו שרידי דם . 
לבו הלך ונעשה כבד עם כל מטר שסרק . 
גם על רצועת החוף הצרה הזאת נערמו אבנים לאלפים , רבות מהן בגודל ובמשקל המתאים ורובן מלוטשות ממאות שנים של שחיקת הגלים . 
הוא מבזבז את זמנו על חיפוש עקר ; ועדיין מצפה לו הטיפוס חזרה למעלה . 
ככל שעברו הדקות הלכו תקוותיו ונמוגו . 
התרוממות הרוח של הסנפלינג נשכחה מכבר . 
הוא דימה את קייט המצפה למעלה לקריאה שתבשר הצלחה . 
אלא שעכשיו תהיה רק קריאה אחת , המודיעה ליאגו שהגיע זמנו לגלוש למטה . 
ואז הוא ראה , לרגלי המצוק ממש , משהו שבוודאות לא היה אמור להימצא בחוף שרגל אדם אינה דורכת בו : רפרוף חיוור של אשפה . 
הוא ניגש לשם , הסתכל למטה ולרגע כמעט התפתה להניף את זרועותיו ולהשמיע תרועת ניצחון . 
מה שראה היה אבן בצורת ביצה , עטופה למחצה במה שהיה בוודאות שארית של כפפת מנתחים . 
רוב הלטקס הדק נקרע מן הסתם בעת הנפילה , נשטף בגלים הנסוגים של השפל ונסחף לים , אבל אצבע אחת וחלק מכף היד נותרו שלמים . 
הוא הרים את האבן בזהירות ובדק את פניה . 
הכתם האדמדם שכמותו לא רואים על אבן טבעית , יכול מן הסתם להיות דם . 
לא , אין ספק שזה דם . 
זה חייב להיות דם . 
הוא שם את שללו בשקית המוצגים , סגר אותה ורץ אל חבל הסנפלינג כשהוא ניגף באבנים . 
אחרי שקשר את השקית אל קצה החבל , הקיף את פיו בשתי ידיו ושאג בניצחון , " יש ! 
תמשכו את זה למעלה . 
כשהסתכל למעלה , ראה לרגע את פניה של קייט המציצים למטה . 
היא נופפה בידה והחבל עם מטענו התרומם כשהוא נחבט רכות בפני הסלע . 
מיד אחרי הגיעו למעלה הורד החבל שוב ויאגו גלש למטה במהירות מסחררת , כמעט כמו בנפילה חופשית , גופו החסון מרקד כנגד המצוק . 
הוא שחרר את עצמו ומשך בחבל שנפל צנוף לרגליו . 
" מסלול הטיפוס נמצא רק שלושים מטרים מכאן , מאחורי הסלעים הבולטים האלה . 
אני אקשור את החבל , " אמר . 
המצוק המרובד והמחורץ היתמר מעליהם . 
הגלים כבר ליקקו את רגליהם . 
" אתה יכול להוביל , " אמר יאגו . 
" אם עשית את הטטרה , זה לא צריך להיות קשה מדי בשבילך . 
המסלול תלול וחשוף , אבל מאובטח היטב בקטעים הקריטיים . 
עיקר הקושי בגג שבקצה העליון של החריץ הזה . 
יש יתד לפניו , ממש מתחת לגג . 
תדאג להדק אליה קליפ ולהעביר בו את החבל שלך . 
אל תדאג , היא בולטת כלפי חוץ , כך שאם תיפול לפחות לא תתרסק אל הסלע . 
בנטון לא העלה על דעתו שיצטרך להוביל . 
הוא חשב , יאגו תכנן את זה מההתחלה , אולם מצד שני , אנחנו הפקדנו בידיו את הטיפוס הזה על כל צדדיו . 
הוא היה גאה מכדי להתווכח על סדר הטיפוס , אבל יאגו מן הסתם סמך גם על זה . 
הוא עשה קשר הצלה בקצה החבל והצמיד אותו לרתמה שלו בעת שיאגו עיגן את הקצה השני לסלע גדול שהתגלגל מהמצוק ונח לרגלי מסלול הטיפוס , הרים את החבל ואמר , " בסדר . 
אתה מוכן ? " 
ועכשיו , כאילו כדי להדגיש את העובדה שהטיפוס בלתי נמנע , התנפץ גל גדול ברעם לרגליהם וכמעט ערער את שיווי משקלם . 
בנטון התחיל לטפס . 
חמשת המטרים הראשונים לא היו קשים מדי , אבל הוא השקיע מחשבה רבה בכל הזזת יד או רגל , גישש אחר החריצים בפני הצוק , משך את עצמו למעלה רק כשהיה בטוח שאחיזתו איתנה . 
אחרי חמישה מטרים הוא משך אבן עיגון מהמתלה שלו , תחב אותה לחריץ וטלטל אותה עד שהייתה תפוסה היטב . 
לאחר מכן הצמיד אליה רָנֶר – שתי טבעות לא ננעלות המחוברות ביניהן ברצועה - העביר בתוכן את החבל ואחר המשיך לנוע בביטחון רב יותר . 
הסלע הלך ונעשה תלול אבל עדיין היה מוצק ויבש . 
הוא מצא חריץ נוסף ונעץ גם בו אבן עיגון עם רנר . 
הוא הגיע לגובה של כתשעה מטרים מעל הקרקע כשלפתע קפא על מקומו – לחרדתו הרבה – וכל ביטחונו העצמי אבד לו . 
הוא פרש את זרועותיו רחב מדי כדי למצוא אחיזה ועכשיו מצא את עצמו שרוע בפישוק ידיים ורגליים על - פני המצוק , כתפיו מתוחות כמו על גלגל עינויים . 
הוא לא העז לחפש מקום אחר לנעוץ בו את רגלו מחשש שיאבד את שיווי המשקל , הבלתי יציב גם כך . 
לחיו הייתה לחוצה כנגד הגרניט , שהיה עכשיו לח וקר כקרח והוא קלט שהסלע רטוב מזיעתו . 
שום קול לא הגיע מיאגו , אבל הוא זכר את קולו של סבו הקורא אליו מלמעלה בטיפוס הרביעי שעשו יחד . 
זה מסלול דרגה 6 מוסדר , אז חייב להיות מקום אחיזה . 
אל תמהר , פרנסיס , זה לא מירוץ . 
ואכן , אחרי זמן שנראה כנצח אבל מן הסתם לא ארך יותר מחצי דקה , רפה מעט המתח בכתפיו . 
הוא הזיז בזהירות רבה את ידו הימנית ומצא חור , מספר סנטימטרים גבוה יותר , ולאחר מכן גם מקום להניח את רגליו . 
הבהלה חלפה והוא ידע שלא תחזור עוד . 
כעבור חמש דקות נחבטה קסדתו קלות בגג , קטע מצוק אופקי כמעט שהיה תלוי מעליו . 
כאן היה טמון עיקר הקושי . 
זה היה מדף בולט של גרניט מפוצל מגודל צמחייה . 
שחף רבץ ללא תנועה בקצה המדף , מושלם בנוצותיו הלבנות - אפורות ובמקורו הצהבהב , חולש על המצוק ומתעלם מהפולש המזיע , הנמצא חצי מטר בלבד מתחתיו . 
ואז הוא המריא במשק כנפיים ואוויר מתערבל ובנטון הרגיש , יותר מאשר ראה , את גופו הלבן חולף מעל לראשו . 
הוא ידע שבקצה החריץ כבר קבועה יתד מאחז . 
אם לא יצליח לטפס על הגג , היתד הזאת תצטרך להחזיק אותו . 
הוא מצא אותה , חיבר אליה קצה של רָנר ארוך ואז קרא למטה , " קַצֵר , " והרגיש שהחבל נמתח . 
הוא הסתכל למטה ובנצלו את החבל המתוח לאיזון , הושיט את ידו הימנית מעבר לגג וגישש אחר האחיזה שאמורה להיות מעליו . 
עברו שלושים שניות של גישוש קדחתני עד שמצא אותה ואחריה אחיזה נוספת לידו השמאלית . 
הוא זינק באוויר , משך את עצמו למעלה בשתי ידיו , מצא אחיזה לרגלו ואיזן את עצמו . 
אחר חיבר רנר נוסף לזיז סלע והעביר בתוכו את החבל . 
הוא היה מאובטח . 
מכאן ואילך לא הייתה עוד חרדה , רק ההנאה הזכורה לו משכבר הימים . 
יתרת הטיפוס הייתה תלולה , אבל הסלע היה נקי עם אחיזות טובות לאורך כל הדרך לפסגה . 
הוא משך את עצמו מעבר לשפת המצוק ושכב רגע מותש , שואף את ריחם המבורך של האדמה והעשב , שיניו חורקות מהחול . 
לאחר מכן קם על רגליו וראה את קייט באה לקראתו . 
בעת שהביט בפניה הקורנות בהקלה , היה צריך לכבוש תשוקה טיפשית ליפול לזרועותיה . 
" ברכותיי הלבביות , בנטון , " אמרה והסבה את פניה כחוששת שמא יראה מה עולל לה המתח של חצי השעה האחרונה . 
הוא מצא את הסלע הגדול הקרוב ביותר , כרך סביבו את החבל , הקליפ , אחז אותו בידו וקרא אל יאגו , " טפס כשתהיה מוכן . 
קייט , ידע , טיפלה בראיה בעת שיאגו היה בתחתית המצוק . 
האבן והשריד של כפפת הלטקס היו סגורים וחתומים בשקית המוצגים . 
עכשיו היו חייו של יאגו נתונים בידיו . 
הוא הרגיש את החדווה הנושנה גועשת בדמו . 
זאת הייתה תמצית העניין : הסכנה המשותפת , התלות ההדדית , אחוות הטיפוס . 
יאגו הצטרף אליהם במהירות מדהימה , העלה את החבלים וגלל אותם והעמיס על עצמו את הציוד . 
הוא אמר , " היית בסדר , סמל . 
הוא התחיל ללכת עם הציוד לעבר הטרקטורון בפסיעות גסות , אחר היסס ופנה לאחור . 
הוא ניגש אל בנטון והושיט את ידו . 
בנטון לחץ אותה . 
שניהם לא אמרו דבר . 
הם הטילו את הציוד לירכתי הטרקטורון ועלו עליו . 
קייט התיישבה מאחורי ההגה , התניעה , עשתה פניית פרסה רחבה והתחילה להתגלגל בחזרה אל הבית . 
כשהסתכל בפניה נוכח בנטון , להפתעתו , שקייט יפה בעיניו . 
7 
במשך כל השעות האחרונות של אותו יום שלישי שוטטו חלק ממחשבותיה של קייט בלי הרף אל חדר החולים הסמוי מהעין שבמרומי המגדל . 
היא הייתה צריכה לרסן את עצמה בכוח כדי לא לטלפן לגאי סטוולי ולשאול מה קורה , כי ידעה שאם היה מה לספר לה , הם היו מוצאים זמן לטלפן . 
בינתיים , הייתה גם להם וגם לה עבודה שצריך לעשותה . 
מרת ברברידג' , ששגרת ניהול משק הבית סיפקה לה כנראה מעט הקלה מהמתח הנובע מהסכנה הכפולה של רוצח משוטט חופשי ומחלה שעלולה להיות קטלנית , שאלה מה ירצו לאכול בערב והאם לשלוח להם את הארוחה לסיל קוטג' . 
עצם המחשבה על כך הכאיבה לקייט . 
לאכול ליד השולחן שדלגליש אכל לידו , לראות את מעיל הגשם שלו תלוי על המרפסת , להרגיש בהיעדרו יותר מאשר בנוכחותו – זה יהיה דומה מדי לכניסה לביתו של מת . 
דירתה בבניין האורוות הייתה קטנה אמנם אבל הספיקה לצרכיה . 
היא גם רצתה להישאר בקרבת הבית , עם בנטון בחדר הסמוך . 
זה לא היה רק עניין של נוחיות ; היא הודתה בפני עצמה שקרבתו נוסכת בה ביטחון . 
ועם ההכרה הזאת באה הכרה נוספת : הוא נעשה עמית ושותף מלא . 
היא סיפרה לו על החלטתה . 
" אם אין לך התנגדות , המפקדת , אני מציע שנעביר את הכורסה שלי ואת שאר הדברים הנחוצים לנו לחדר המגורים שלך . 
כך נוכל להשתמש בדירה שלך כחדר מבצעים ובדירה שלי כחדר אוכל . 
אני מכין ארוחות בוקר ממש טובות . 
ולשנינו יש מקררים קטנים – על כל פנים , מספיק גדולים לחלב – שנוכל להיעזר בהם אם נעבוד מאוחר ונרצה לשתות קפה . 
בשאר החדרים בבניין האורוות אין מקררים והעובדים צריכים לקחת את מה שנחוץ להם מהמקרר הגדול שבחדר האוכל של הצוות . 
דיברתי עם מרת פלנקט והיא יכולה לשלוח לנו סלט ופרוסות בשר קר ; אנחנו יכולים גם להביא את האוכל מהמטבח בעצמנו . 
אחת בצהריים זה בסדר מבחינתך ? " 
קייט לא הייתה רעבה , אבל היא יכלה לראות שבנטון חושב על אוכל . 
וארוחת הצהריים , שהוא הלך והביא אותה , הייתה מעולה . 
עם הסלט ופרוסות בשר הטלה הקרות הגיעו גם תפוחי אדמה וסלט פירות לקינוח . 
להפתעתה , היא אכלה בתיאבון רב . 
אחרי הארוחה ישבו שניהם לדון בתוכניות להמשך . 
" אנחנו צריכים לקבוע סדרי עדיפות , " אמרה קייט . 
" נוכל להתחיל בצמצום מספר החשודים , לפחות לפי שעה . 
ג'ו סטוולי לא הייתה הורגת את בויד ולדעתי גם לא בעלה או יאגו . 
ומההתחלה הנחנו שגברת ברברידג' , גברת פלנקט ומילי חפות מפשע . 
זה משאיר לנו את דניס טרמלט , מירנדה אוליבר , אמילי הולקומב , רפווּד , דן פדג'ט ומארק יילנד . 
אני משערת שההיגיון מחייב אותנו לכלול ברשימה גם את רופרט מייקרופט , אבל נעזוב אותו כרגע . 
אנחנו יוצאים , כמובן , מהנחה שיש רק רוצח אחד בקומב , אבל בעניין זה כדאי להשאיר את כל האפשרויות פתוחות . 
" אנחנו נוטים לא להביא בחשבון את יילנד , המפקדת , או לפחות לא להתרכז בו , אבל אין לו אליבי והיו לו סיבות לשנוא את אוליבר לפחות כמו לכל אדם אחר באי , " אמר בנטון . 
" ואני לא חושב שאנחנו צריכים לפסול את יאגו . 
עדיין לא , בכל אופן . 
ואסור לשכוח את דוקטור שפיידל , כמובן . 
כל מה שיש לנו בנוגע לשעת הרצח זו המילה שלו . 
" בוא נתרכז בהתחלה בטרמלט , רפווּד , פדג'ט ויילנד , " אמרה קייט . 
" ארבעתם שנאו את אוליבר , אבל לגבי שלושתם נשאלת אותה שאלה ישנה : מדוע חיכו דווקא עד סוף השבוע הזה כדי להרוג אותו ? 
ואתה צודק בקשר לדוקטור שפיידל . 
נצטרך לחקור אותו שוב אם וכאשר יחלים , אבל אלוהים יודע מתי זה יקרה . 
לאחר מכן עברו שניהם על ההצהרות הכתובות . 
כפי שציפו , איש לא הודה שהיה בחוץ אחרי השעה תשע בערב , לבד מבני הזוג סטוולי שסעדו ארוחת ערב בבית עם רופרט מייקרופט ועם אדריאן בויד . 
בויד הצטרף אליהם לספרייה לכוס מיץ העגבניות שנהג ללגום לפני הסעודה . 
הוא נראה מהורהר ומכונס בעצמו , אבל זה לא הפתיע אותם . 
מותו של אוליבר השפיע עליו יותר מאשר על כל שאר התושבים . 
לאחר מכן נשאר רק למנה העיקרית ועזב , כך נדמה להם , קצת לפני שמונה וחצי . 
בני הזוג סטוולי ומייקרופט שתו יחד קפה בספרייה ואחר - כך יצאו שניהם דרך הדלת הקדמית והלכו יחד לקוטג' שלהם . 
הם לא יכלו לציין את השעה המדויקת , אבל חשבו שזה היה בערך בתשע וחצי . 
" מחר ניפגש עם כל אחד מהם לחוד ונראה אם נצליח להוציא מהם משהו נוסף . 
ונצטרך לבדוק את הזמנים , " אמרה קייט . 
אבל היו החלטות נוספות , קשות יותר , שצריך לקבל . 
האם כדאי לאסוף מכל החשודים את הבגדים שלבשו בליל אמש ולשלוח אותם למעבדה יחד עם גופתו של בויד ועם שאר המוצגים , כשאלה יפונו מהאי ? 
כאילו חש בהתלבטותה , אמר בנטון , " המפקדת , לדעתי אין טעם להתחיל לאסוף בגדים לפני שיהיה לנו חשוד עיקרי . 
הרי בסופו של דבר , אין לנו כל ערובה שנקבל באמת את הבגדים שלבשו אתמול , אלא אם כן ניקח מהם את כל המלתחה . 
וקלקרפט היה יכול גם להתפשט עד המותניים . 
הוא לא היה צריך למהר . 
כל הלילה עמד לרשותו כדי להתנקות לאחר מעשה . 
" ייתכן שנשארו טביעות אצבעות על הברזים ועל המקלחת בצ'פל קוטג' , " אמרה קייט . 
" אבל כל מה שאנחנו יכולים לעשות שם כרגע הוא להחזיק את המקום סגור ולשמור על הראיות עד שהגיבוי הטכני יגיע , אם בכלל . 
זה כמעט גורם לי לרצות לחזור לימים הטובים ההם , לפני זמננו , כשהקצין החוקר החזיק בערכת הרצח שלו מאַבֵּק וציוד לטביעת אצבעות ויכול לעשות את העבודה בעצמו . 
אבל נארוז את מגבות האמבטיה ונקווה שנמצא עליהן דנ"א . 
ונצטרך לשלוח גם את תיבת הקרטון עם הגופה . 
אני לא חושבת שיש לנו שקית מוצגים גדולה מספיק בשבילה , אז נצטרך לקחת שקית ניילון מהבית . 
נבקש אותה ממר מייקרופט , לא מגברת ברברידג' . 
המסוק הגיע בשלוש וחצי וברגע שנחת , הם פתחו את דירתו של בנטון וגלגלו את האלונקה החוצה . 
הם כיסו את גופתו של בויד בסדין שהסתיר את הגלימה , אם כי לא הייתה להם תקווה רבה שמרת ברברידג' עוד לא דיברה עליה . 
קייט הצטערה שלא השביעה אותה לשמור על סודיות . 
זו הייתה טעות שכנראה כבר היה מאוחר מדי לתקן אותה . 
מילי תשאל על הגלימה בפעם הבאה שתבוא לחדר התפירה ולא היו סיכויים רבים שמילי תשמור את הסוד לעצמה . 
הם עטפו את כפות ידיו של בויד בשקיות ניילון כדי לשמור על הראיות שמתחת לציפורניו , אם ישנן כאלה , אבל פרט לזאת לא עשו דבר עם הגופה . 
הם עמדו זה לצד זה וצפו ממרחק מה איך דמויות במסיכות מכניסות אותה לשק הגופות ומעלות את השק ואת המוצגים למסוק . 
הבית שמאחורי גבם היה דומם לחלוטין , אפילו תחושה שעיניים צופות בהם מהחלונות לא הייתה להם . 
זה היה ניגוד מוזר לפעילות הקדחתנית של הבוקר , כשהאנשים עברו לגור בבית ובבניין האורוות . 
הטרקטורון נע בכבדות הלוך ושוב , עמוס בחפצים ובספרים שנראו לאמילי הולקומב הכרחיים לשהייתה בבית . 
מזוודות הובאו גם מפרגרין קוטג' , כשטרמלט נוהג בטרקטורון ומירנדה אוליבר יושבת זקופה לצדו , כל סנטימטר בגופה הנוקשה אומר מורת רוח . 
יילנד נשא בעצמו את תיקיו ונכנס פנימה דרך הדלת האחורית של הבית , בלי לומר דבר לאיש . 
קייט חשבה אז שזה נראה כאילו האי עומד בפני פלישה , הברברים כבר נראים באופק וכולם מבקשים מקלט בבית קומב , מתכוננים לקרב האחרון . 
אבל אז יצאו בני הזוג סטוולי מהבית וגם יאגו הופיע , נוהג בטרקטורון . 
לבה של קייט החסיר פעימה כשראתה את אנשי המסוק פורקים בזהירות בלוני חמצן ושתי תיבות גדולות המכילות בלי ספק ציוד רפואי , ויאגו וד"ר סטוולי מעמיסים אותם על הטרקטורון . 
במרחק של כעשרים מטרים מהמסוק הוצב שולחן שעליו יכלו לבצע את ההליכים הרשמיים בלי לסכן איש . 
כל העסק , כולל מסירת שקיות הראיות שבוצעה כשכולם חובשים מסיכות מנתחים ושומרים מרחק זה מזה , נמשך זמן - מה . 
כעבור עשר דקות המריא המסוק . 
קייט ובנטון עמדו וצפו בו עד שנעלם מהעין , ואחר פנו ללכת בשתיקה . 
היום עמד להסתיים . 
לא היה להם הרבה מה לעשות כעת , משהחליטה קייט להשאיר את החקירות האישיות ליום רביעי . 
כולם ספגו זעזוע קשה היום . 
הם כתבו את הצהרותיהם ואם התשאול הנוסף יתחיל עכשיו , סביר להניח שלא יביא תועלת רבה . 
עם תחילת הדמדומים אמרה קייט , " אני הולכת לחדר החולים . 
הגיע הזמן לראות מה קורה עם מר דלגליש . 
אנחנו גם צריכים לדעת היכן מוחזקות כפפות הניתוח ולמי יש גישה אליהן . 
היא התקלחה והחליפה בגדים לפני שיצאה . 
תחילה הלכה להסתכל על הים , מרגישה צורך להתבודד למספר דקות . 
היא רצתה לדעת את האמת ובו בזמן פחדה ממנה . 
החשיכה ירדה מהר , בולעת את כל העצמים המוכרים . 
בבית קומב שמאחוריה נדלקו האורות בזה אחר זה , אבל כל הקוטג'ים והחדרים בבניין האורוות , לבד מחדרה ומחדרו של בנטון , נותרו חשוכים . 
המגדלור נעלם מהעין אחרון , אבל גם כשהפך הצריח שלו לרוח רפאים ערטילאית , עדיין בלטו גלי הים כקריש לבן על רקע הצוקים המשחירים . 
היא פתחה את הדלת הצדדית וחצתה את אולם המבוא בדרכה למעלית . 
בעת שזו עלתה , בהתה קייט בדמותה במראה . 
פניה נראו כאילו הזקינו בשנים רבות ועיניה היו עייפות . 
בשל שערה המוברש ומהודק לאחור , נראו פניה פגיעות וחשופות . 
ג'ו סטוולי הייתה במרפאה . 
הייתה זו הפעם הראשונה שקייט ביקרה במרפאה , אבל עיניה היו סומות והיא לא קלטה שום פרטים , לבד מארונות המתכת עם תוויותיהם המודפסות בקפידה . 
" מה שלום מר דלגליש ? " שאלה . 
ג'ו סטוולי שעמדה ליד שולחן כתיבה לבושה בחלוק לבן ועיינה בתיק , הפנתה אל קייט פנים שכל החיוניות התנקזה מהן . 
היא סגרה את התיק ואמרה , " אני מניחה שהתשובה המקובלת היא ששלומו טוב עד כמה שאפשר לצפות . 
יכולתי גם לומר שמצבו יציב . 
הצרה היא שמצבו אינו יציב והחום שלו גבוה מהרצוי . 
עוד מוקדם מדי לדעת . 
ייתכן שתנודות בחום אינן תופעה חריגה במקרה הזה . 
אין לי ניסיון בטיפול באנשים החולים בסארס . 
" אני יכולה לראות אותו ? 
זה חשוב . 
" אני חושבת שלא . 
גאי נמצא איתו כרגע . 
הוא ייכנס בכל רגע . 
כדאי שתשבי ותחכי עד שהוא יבוא . 
" מה עם דוקטור שפיידל ? " 
" הוא יישאר בחיים . 
יפה מצדך שאת מתעניינת . 
רוב האנשים כאילו שכחו אותו . 
קייט שאלה , בלי הקדמות יתרות , " מה קורה אם האורחים צריכים משהו מהמרפאה – גלולות , תחבושות , דברים כאלה ? " 
השינוי המהיר בנושא השיחה והשאלה הישירה מדי הפתיעו בעליל את ג'ו . 
היא אמרה , " הם מבקשים ממני . 
אין שום בעיה עם זה . 
" אבל המרפאה נשארת פתוחה ? 
כלומר , הם יכולים להיכנס ולקחת בעצמם ? " 
" לא תרופות . 
כל התרופות הדורשות מרשם מוחזקות בארון נעול . 
" אבל דלת המרפאה נשארת לא נעולה ? " 
" אפילו אם כן , אני לא רואה אנשים נכנסים ויוצאים באופן חופשי . 
בכל אופן , הם לא יכולים לגרום שום נזק , לעצמם או לאחרים . 
אני מחזיקה גם חלק מהתרופות ללא מרשם , כמו אספירין למשל , בארון הנעול . 
היא הסתכלה עכשיו על קייט בסקרנות גלויה . 
" ודברים כמו תחבושות וכפפות ניתוח ? " התעקשה קייט . 
" אני לא חושבת שהאורחים משתמשים בדברים האלה , אבל הם לא נעולים . 
ואם איזה אורח יצטרך משהו , אני מתארת לעצמי שהוא יבקש ממני או מגאי . 
הנימוס וגם ההיגיון מחייבים את זה . 
קשה לי להאמין שמישהו ייקח דברים בעצמו . 
" אבל את תדעי אם יחסר משהו ? " 
" לא בהכרח . 
היו דברים שהיינו זקוקים להם כשטיפלנו במרתה פדג'ט . 
גברת ברברידג' עזרה לפעמים , אז היא לקחה את מה שהייתה צריכה . 
מדוע כל השאלות האלה ? 
לא מצאת סמים , נכון ? 
כי אם מצאת , הם לא באו מהמרפאה הזאת . 
" לא , לא מצאתי סמים . 
הדלת נפתחה וגאי סטוולי נכנס . 
" המפקחת מיסקין מבקשת לראות את מר דלגליש . 
אמרתי לה שאין הרבה סיכויים לכך הערב , " אמרה ג'ו . 
" חוששני שלא . 
הוא ישן עכשיו בשקט וחשוב שמנוחתו לא תופרע . 
אולי מחר במשך היום , אם ירד לו החום ואם הוא עדיין יהיה כאן . 
חשבתי להעביר אותו ליבשת מחר בבוקר . 
" הוא לא אמר לך שהוא רוצה להישאר על האי ? " שאלה קייט . 
" הוא אמר את זה במפורש , לכן ביקשתי שיביאו לי את החמצן ואת שאר הציוד שאולי נזדקק לו . 
בינתיים ג'ו ואני יכולים להסתדר , אבל אם בבוקר עדיין יהיה לו חום גבוה חוששני שנצטרך להעביר אותו . 
אין לנו כאן תנאים מתאימים לטיפול בחולה אנוש . 
לבה של קייט נחמץ בקרבה . 
היא חשבה , ואתה היית מעדיף שהוא ימות בבית - החולים ולא כאן . 
היא אמרה , " אם הוא עומד על כך שישאירו אותו כאן , אתה יכול להעביר אותו כנגד רצונו ? 
הוא לא עלול למות דווקא משום כך ? " 
בתשובתו של סטוולי נשמעה נימה של מורת רוח . 
" אני מצטער , אבל אני לא יכול לקחת על עצמי את האחריות . 
" אבל אתה רופא . 
זה לא מתפקידך לקחת אחריות ? " 
השתררה שתיקה ואז הסב סטוולי את ראשו . 
קייט ראתה שעיניה של ג'ו נעוצות בבעלה , אבל אף אחד משניהם לא אמר דבר . 
משהו שהיא , קייט , לעולם לא תוכל להיות שותפה לו עבר ביניהם . 
ואז היא שמעה אותו אומר , " בסדר , הוא יכול להישאר . 
ועכשיו אני צריך לחזור אליו . 
לילה טוב , מיס מיסקין , ובהצלחה עם החקירה . 
קייט פנתה אל ג'ו . 
" תוכלי למסור לו הודעה ממני כשירגיש טוב מספיק ? " 
" כן , אני אוכל . 
" תגידי לו שמצאתי את מה שהוא חשב שנמצא ושלחתי את זה למעבדה . 
בלי סקרנות לכאורה אמרה ג'ו , " בסדר , אני אגיד לו . 
קייט לא יכלה לעשות שם שום דבר נוסף וגם לא היה לה יותר מה לומר . 
עכשיו נותר לה רק לטלפן שנית לאֶמה . 
היא תוכל לספר לה שדלגליש ישן בשקט . 
זו צריכה להיות חדשה טובה , שמן הסתם תנחם אותה במקצת . 
באשר לקייט שיצאה חזרה אל החושך , לה לא הייתה כל נחמה . 
8 
בבוקר יום חמישי התעוררה קייט בחמש , אחרי לילה של שינה טרופה . 
היא שכבה במיטתה , מביטה בחשיכה , מנסה להחליט אם להתהפך ולנסות לחטוף תנומה נוספת או להודות בתבוסה , לקום ולהכין לעצמה כוס תה . 
היום המצפה לה עתיד להיות מתסכל ומאכזב . 
התרוממות הרוח מגילוי האבן התפוגגה . 
ביולוג המעבדה לכימיה של המחלקה לזיהוי פלילי יוכל אולי לקבוע שהדם שעליה הוא אכן דמו של בויד , אבל מה זה ייתן להם אם המומחה לטביעות אצבעות לא יצליח להוריד טביעת אצבע מהאבן או משארית הכפפה ? 
המעבדה טיפלה במקרה הזה בעדיפות ראשונה , אבל לקייט לא היו אשליות שעל הגלימה יתגלו כתמי דם נוספים על אלה של בויד . 
הרוצח הזה ידע מה הוא עושה . 
היא עבדה על סמך השערות בלבד . 
מבין ארבעת החשודים שבנטון התמקד בהם , רפווּד ופדג'ט יכלו להגיע למגדלור בקלות הרבה ביותר בלי להתגלות , אם הלכו דרך הצוק התחתון . 
לטרמלט , שהתגורר בבניין האורוות מאחורי הבית , לא היה יתרון כזה , אבל מבין כל החשודים , הסבירות שהוא קרא את הפתק של שפיידל הייתה הגדולה ביותר . 
הוא היה יכול לראות את אוליבר יוצא מהקוטג' בשעה מוקדמת וללכת בעקבותיו , יודע שמרגע כניסתו למגדלור יצטרך לפעול מהר אבל גם שסיכוייו להיתפס בשעת מעשה אינם גדולים . 
הוא שם את מבטחו בדלת הנעולה וגם סמך כנראה על מה שקרה בפועל : שפיידל גילה שאינו יכול להיכנס , התייאש והסתלק . 
היא התהפכה על משכבה בחוסר מנוחה , מנסה לתכנן את סדרי העדיפויות ליום הקרוב כשתחושת כישלון מכבידה ומשתקת כמעט רובצת על לבה כעופרת . 
היא תאכזב את דלגליש ואת בנטון , וגם את עצמה . 
ובלונדון , הרקנס כבר דן בוודאי עם משטרת דבון וקורנוול בשאלה איזו תגבורת ניתן לשלוח לקומב בלי סכנת הידבקות , ואולי גם שוחח עם משרד הפנים על כדאיות ההעברה של החקירה כולה לידי הכוחות המקומיים . 
כשדיברה איתו , אמר שהוא נותן לה זמן עד יום שישי בערב . 
עד אז נותרו יומיים בלבד . 
היא קמה ממיטתה והושיטה יד אל החלוק . 
ואז צלצל הטלפון . 
בתוך שניות הייתה למטה בחדר האורחים ושמעה את קולה של ג'ו סטוולי . 
" אני מצטערת להעיר אותך בשעה מוקדמת כל - כך , אבל הבוס שלך רוצה לדבר איתך . 
מוטב שתבואי מיד . 
הוא אומר שזה דחוף . 
9 
הדברים האחרונים שזכר דלגליש במעורפל מיום שלישי בבוקר היו ידיים חסרות גוף שתמכו בו והעלו אותו על הטרקטורון , היטלטלות על - פני שדה הבור תחת שמים שנעשו לפתע לוהטים כאש , דמות בחלוק לבן , עטויה מסיכה , שעזרה לו להיכנס למיטה , קרירותם המענגת של הסדינים שנפרשו מעליו . 
הוא זכר את הקולות המרגיעים שדיברו אליו אבל לא את המילים שנאמרו לו , את קולו התקיף הדורש מהם במפגיע להשאירו באי . 
היה חשוב לו להעביר את המסר הזה לזרים המסתוריים , העטויים לבן , שנראו כשולטים בחייו . 
הם חייבים להבין שאינו יכול לעזוב את קומב . 
כי איך אמה תוכל למצוא אותו אם הוא ייעלם אל האין המאיים הזה ? 
אבל הייתה סיבה נוספת שבגללה אינו יכול לעזוב , משהו הקשור למגדלור ולעבודה לא גמורה . 
ביום רביעי בערב הצטללה הכרתו אבל גופו היה חלוש מתמיד . 
הוא התקשה להזיז את ראשו על הכרים הגבוהים ובמשך כל היום עינה אותו שיעול טורדני שגרם לעוויתות מכאיבות בשרירי חזהו והכביד על נשימתו . 
ההתקפים הלכו ונעשו תכופים וממושכים יותר עד שביום רביעי אחר הצהריים החדירו גאי וג'ו סטוולי , שלא סרו ממיטתו , צינוריות לנחיריו והוא החל לנשום את החמצן שהוזרם מהבלונים . 
עכשיו שכב במנוחה , מודע לכאבים בגפיו , לחומו הגבוה , אבל מתענג על ההקלה המבורכת בשיעול . 
לא היה לו מושג איזה יום היום ומה השעה . 
הוא ניסה לסובב את ראשו כדי לראות את השעון שעל הארונית , אבל גם המאמץ הקטן הזה היה מעל לכוחותיו . 
עכשיו לילה , חשב , או אולי שעת בוקר מוקדמת . 
המיטה ניצבה בזווית ישרה לחלונות הגבוהים . 
כך , נזכר , עמדה גם המיטה בחדר הסמוך שבו עמד והסתכל על גופתו של אוליבר . 
עכשיו יכול להיזכר בכל פרט מהתמונה ההיא , יכול להיזכר גם במה שקרה אחר - כך . 
הוא שכב אפוף חשיכה , עיניו נעוצות בשני המלבנים החיוורים הטבועים בקיר שלבשו לנגד עיניו צורה של חלונות גבוהים משובצי כוכבים . 
מתחת לחלון יכול לראות כורסה ואישה בחלוק לבן , שמסיכה תלויה על צווארה וראשה נטוי לאחור כאילו היא מנמנמת . 
הוא נזכר שהיא , או מישהי הדומה לה , הייתה שם בכל פעם שהתעורר . 
עכשיו ידע שזו ג'ו סטוולי . 
הוא שכב בשקט , מרוקן את מוחו ממחשבות מודעות , מתענג על ההפוגה הקצרה בכאבים המייסרים בחזהו . 
פתאום , בלי שום תחושת הארה או הסבר , אבל בוודאות גמורה , ידע את התשובה לחידה . 
דומה שחתיכות של פאזל תלת - ממדי , עשוי עץ , הסתחררו בטירוף בראשו ואז התחילו להתחבר זו לזו , חתיכה אחר חתיכה , עד שנוצר כדור מושלם . 
האמת נחתה עליו בצורה של קטעי שיחה , והקולות הדוברים היו ברורים כאילו שמע אותם במו אוזניו . 
מרת פלנקט האומרת במטבחה : הייתי חושבת שמתאים לו יותר לשבת בתא הנוסעים . 
הוא ישב שם בפעמים המעטות שהפלגתי איתו בספינה , אפשר לומר שממש רעד מפחד . 
ד"ר שפיידל המדבר באנגלית המדויקת והזהירה שלו : ידעתי שנייתן אוליבר נולד כאן ומבקר באי אחת לרבעון . 
הוא גילה את העובדות האלו בכתבה שהתפרסמה באפריל 2003 . 
קולה הגבוה והצעיר של מילי , המתאר את פגישתה עם אוליבר כאילו שיננה את הדברים בעל פה , ואת קולו שלו האומר : אבל זה היה בארץ אחרת , וזולת זאת , הריבה כבר מתה . 
פדג'ט הרואה את העשן המיתמר מהארובה של פרגרין קוטג' . 
ספר יחיד בכריכת נייר של נייתן אוליבר בין הרומנים למשרתות בפּפין קוטג' . 
כולם הסתכלו על המקרה הזה מהכיוון הלא נכון . 
השאלה אינה צריכה להיות מי הגיע לקומב אחרי ביקורו הקודם של אוליבר ושימש בבואו זרז לרצח ; השאלה צריכה להיות מי עזב אותו . 
איש מהם לא זכר את האישה הגוועת חסרת האונים ההיא שהוצאה מקומב בארון . 
ודגימת הדם שדן פדג'ט הפיל למים , האם הייתה זו תאונה או מעשה מכוון ? 
האמת היא שהדגימה הזו לא אבדה כלל – היא מעולם לא הייתה בתרמיל שנפל למים . 
דן פדג'ט הטביע רק כמה זוגות נעליים ותיקים ישנים וספרים של הספרייה . 
שני האירועים האלה , מותה של מרתה פדג'ט והתאונה עם הדם , שלכאורה אינם שייכים לעניין , הם לב לבו של המקרה הזה . 
פדג'ט גם אמר את האמת , או לפחות את חלקה , כשסיפר שראה את העשן המיתמר מהארובה קצת לפני שמונה בבוקר . 
הוא אכן ראה את הארובה המעשנת , אבל מגזוזטרת המגדלור , לא מהחלון שלו . 
באור העמום של חדר החולים ראה את עיניו המלאות כאב של בויד , הנעוצות בעיניו ומפצירות בו להאמין שלא ראה נפש חיה בעת טיולו על שפת הצוק בשבת בבוקר . 
אבל הוא לא ראה גם את מי שרצה לראות . 
בויד הלך לפפין קוטג' כדי לדבר עם פדג'ט ופדג'ט לא היה בבית . 
הנחת יסוד אחת שלהם הייתה נכונה : המניע לרצח נולד בזמן האחרון . 
לפני מותה , הפקידה מרתה פדג'ט בידי האדם היחיד שיכלה לתת בו אמון מלא , את הסוד שנצרה כל השנים : דן הוא בנו של נייתן אוליבר . 
היא סיפרה את זה לאדריאן בויד שעזר לטפל בה , אדם שהיה עדיין כומר רק בעיניה ובעיני מרת ברברידג' , אדם שאפשר להתוודות בפניו ולדעת ששפתיו תישארנה חתומות לעד . 
אבל מה קרה אז ? 
בויד שכנע אותה שדן זכאי לדעת את האמת ? 
בויד היה חייב לשמור בסוד את הדברים ששמע בווידוי ; לכן הפציר מן הסתם במרתה שתספר לבנה בעצמה שהאיש השנוא עליו הוא אביו . 
וזה מסביר , כמובן , מדוע בחודשי חייה האחרונים שאפה מרתה פדג'ט לבוא לקומב . 
היא ודן הגיעו לאי ביוני 2003 . 
באפריל של אותה שנה סיפר אוליבר בריאיון עיתונאי שהופץ ברחבי המדינה על ביקוריו הסדירים בקומב , תוך הפרת התחייבותו לקרן שלא יפרסם כל מידע על האי . 
אולי קיוותה מרתה שבנה ואביו ייפגשו בדרך כלשהי ויתפתחו ביניהם יחסים כאלה או אחרים , או אפילו שתצליח בסוף לשכנע את אוליבר להכיר בבנו . 
כך או כך , ברגע שנתן את הריאיון האומלל ההוא לעיתונות , הניע אוליבר את השתלשלות האירועים הבלתי נמנעת שהובילה לשתי מיתות אלימות . 
מדוע היא לא פעלה קודם , מדוע שתקה כל השנים הללו ? 
אוליבר היה אדם מפורסם ; מקום הימצאו לא נשמר בסוד . 
בעת שדן נולד , בדיקות הדנ"א עדיין לא התגלו . 
אם אוליבר אמר לאהובתו שאינו מתכוון להכיר בילד ושהיא לא תוכל להוכיח את אבהותו , ייתכן שהיא המשיכה להאמין בכך כל חייה ורק בעת האחרונה נודעו לה שתי עובדות חדשות : בדיקות הדנ"א שתוצאותיהן זכו להכרה ציבורית , ומאוחר יותר דבר היותה נוטה למות . 
לעובדה שהיא החזיקה ברשותה רק ספר אחד של אוליבר , ובלי ספק שבה וקראה בו פעמים רבות , יש חשיבות רבה . 
האם היה זה הספר שבו מתואר הפיתוי , אולי אפילו האונס ? 
הפיתוי שלה , האונס שלה ? 
אחרי הרצח , בויד ודאי חשד בפדג'ט . 
אמנם הוא לא היה רשאי לגלות דברים ששמע במסגרת וידוי , אבל את העובדה המפלילה שמצא את הקוטג' ריק בשבת בבוקר , היה יכול בהחלט לספר למשטרה . 
מדוע אפוא לא פתח את פיו ? 
האם חשב שתפקידו ככומר מחייב אותו לשכנע את פדג'ט שיתוודה ויציל את נשמתו ? 
האם פעל מתוך ביטחון עצמי , אפילו יהירות , כשהוא סומך על מה שנראה לו כמרות רוחנית שאין עליה עוררין ? 
האם הלך ביום שני בלילה לפּפין קוטג' כדי לעשות ניסיון שכנוע אחרון ובעשותו זאת גזר את דינו להיות מושתק אחת ולתמיד ? 
האם חשד שזה מה שיקרה ? 
אולי אפילו ידע זאת ? 
האם חזר בסוף לכנסייה במקום לקוטג' שלו מפני ששמע את הרגליים העוקבות אחריו בחשיכה ? 
עובדה אחר עובדה הסתדרה במקומה . 
מילותיה של מרת פלנקט , הוא פשוט תלש את השערות ויכולתי לראות את ההבעה על פניו , היא לא הייתה בדיוק מלאה אהבה . 
מובן מאליו שהוא לא גזז את השערות : בלי ספק נאמר לו שלבדיקת דנ"א דרושים שורשים . 
ייתכן שהייתה בלבו טינה , אפילו שנאה , לאֵם שדנה אותו בשתיקתה לילדות אומללה ומשפילה . 
הצוות הסכים עם האפשרות שאוליבר נרצח בלהט הרגע , לאו דווקא בצורה מתוכננת מראש . 
אם מישהו היה משנה את הפתק של שפיידל , הוא היה קובע את הפגישה לשעה נוחה יותר ולא מסתפק בהקדמתה בחצי שעה . 
פדג'ט ראה את אוליבר צועד באון אל המגדלור , אולי מפני שהציץ מחלון חדרו שבקומה השנייה , אולי מפני שהיה בחוץ באותה שעה . 
האם החליט לנצל את ההזדמנות כדי להטיח בפניו אחת ולתמיד את האמת על אבהותו , לומר לו שיש ברשותו הוכחות , לתבוע מאוליבר הכרה ותמיכה כספית ? 
האם מסיבה זו היה בטוח שמצפה לו עתיד טוב יותר ? 
איזה בליל של תקווה , זעם ונחישות דחף אותו לצאת למסע הקצר והמבודד על הצוק התחתון ובעקבותיו לעימות , לקטטה , לזינוק הקטלני על צווארו של אוליבר , לניסיון הנואש לשוות לרצח מראה של התאבדות ? 
דלגליש שכב דומם לחלוטין , אבל ג'ו ניגשה אליו עכשיו בצעדים מהירים והניחה את ידה על מצחו . 
תמיד חשב שאחיות עושות את זה רק בספרים ובסרטים , אבל מגע ידה הקרירה של ג'ו היה מרגיע . 
היא אמרה עכשיו , " אתה מקרה מיוחד , אתה יודע את זה , תת - ניצב ? 
אתה לא יכול לעשות שום דבר לפי הספר ? 
החום שלך עולה ויורד כמו יו - יו . 
הוא הסתכל בפניה ומצא את קולו . 
" אני צריך לדבר עם קייט מיסקין . 
זה חשוב מאוד . 
אני חייב לראות אותה . 
איכשהו , למרות חולשתו , הצליח לשדר לה את הדחיפות . 
היא אמרה , " אם אתה מוכרח , אז אתה מוכרח . 
אבל עכשיו חמש בבוקר . 
זה לא יכול לחכות עד שיהיה אור ? 
תן לבחורה המסכנה לנוח . 
אבל זה לא יכול לחכות . 
ייסרו אותו חששות שלא היו לגמרי הגיוניים ובכל זאת לא יכול לסלקם ממוחו – השיעול עלול לחזור ; מצבו יורע לפתע והם לא ירשו לקייט להיכנס אליו ; הוא יאבד את יכולת הדיבור ; אולי אפילו ישכח את מה שראה עכשיו בבהירות כה רבה . 
דבר אחד היה ברור לו : קייט ובנטון חייבים למצוא את המבחנה עם הדם ואת קווצת השיער של מרתה פדג'ט . 
כל הקצוות של המקרה התחברו ביחד , אבל הכול היה עדיין בגדר השערה בלבד , מבנה רעוע של הוכחות נסיבתיות . 
אין די במניע ובאמצעים . 
לפדג'ט היו סיבות לשנוא את אוליבר , אבל סיבות כאלה היו גם לאנשים אחרים על האי . 
פדג'ט יכול להגיע למגדלור מבלי להיראות , אבל גם הם יכלו . 
בלי הדם והשערות , ייתכן שהמקרה לעולם לא יגיע לבית - המשפט . 
מלבד זאת , מרת ברברידג' האמינה שאוליבר מת בתאונה בעת עריכת ניסוי . 
היו די ראיות המעידות שזה אכן מסוג הדברים שהוא היה מסוגל לעשות . 
ד"ר גלניסטר תעיד אמנם שאוליבר לא היה יכול לעשות במו ידיו את החבורות על גרונו ובהתחשב במוניטין שצברה , לדעתה יהיה משקל רב . 
אבל תוצאות נתיחה של חבורות , ובמיוחד אם היא בוצעה זמן - מה לאחר המוות , יכולות להיות שנויות במחלוקת . 
מטעם ההגנה יעידו פתולוגים משפטיים שיציגו דעות שונות לחלוטין . 
" בבקשה , " אמר . 
" אני רוצה לראות אותה עכשיו . 
10 
התחלת החיפושים בפפין קוטג' לפני עלות השחר עלולה לעורר גל של שמועות ואולי גם להזמין הפרעות . 
כיוון שכל שאר הקוטג'ים יישארו חשוכים , האור היחיד יזהר בחשיכה כמו משואת אזהרה . 
היה חשוב שפדג'ט לא ידע על החיפושים המתנהלים בביתו . 
אם הראיות לא נמצאות בקוטג' , האור המסגיר ייתן לו הזדמנות להעביר את הדם ואת השערות למקום מסתור , אולי אפילו להשמיד אותם . 
אבל לקייט ולבנטון נראה ששעות הבוקר המוקדמות מעולם לא זחלו באיטיות גדולה מזו . 
כשהגיע הזמן , הם יצאו במהירות ובשקט מדירתה של קייט וחמקו לאורך שפת הצוק כמו צמד קושרים . 
הדלת של פפין קוטג' הייתה נעולה , אבל כל המפתחות בצרור שנתן להם מייקרופט נשאו תוויות עם שמות . 
קייט סגרה אחריהם את הדלת ונעלה אותה , תוך תחושה מוכרת ומביכה של נקיפות מצפון . 
חלק זה בתפקידה כבלשית לא מצא חן בעיניה מהיום הראשון . 
במרוצת השנים השתתפה בחיפושים בבתים רבים , שונים ומשונים , החל במעונות עלובים ומצחינים וכלה בדירות יוקרה רחבות ידיים ומבהיקות מניקיון , ותמיד הרגישה צביטה של רגשי אשמה לא הגיוניים , כאילו הייתה היא עצמה החשודה . 
חזקה מכול הייתה רתיעתה מחדירה לפרטיותם של קורבנות רצח , מהחיטוט גס הלב בעיזבונו של המת , שלא אחת היה מעורר רחמים . 
אבל הבוקר הייתה אי - הנוחות רגעית בלבד ואת מקומה תפסה תחושה של כעס ותקווה . 
כשנזכרה בפניו המושחתות של בויד , הייתה קייט מוכנה להרוס את המקום במו ידיה . 
בקוטג' עדיין שררה אווירה של קונפורמיות מייאשת והווילונות המוגפים השרו על חדר האורחים אווירה קודרת של אבלות . 
אבל משהו בכל זאת השתנה כאן . 
באור הגובר יכלה קייט לראות שכל הקישוטים סולקו מאדן האח ושכוננית הספרים עמדה ריקה . 
לרגליה היו מונחות שתי תיבות קרטון . 
" חשבתי שאוכל להפיק תועלת מקריאת הספר , אז שאלתי אותו מהספרייה , " אמר בנטון . 
" יש להם את כל כתבי אוליבר בכריכה קשה . 
סיימתי לקרוא אותו בערך בשתיים לפנות בוקר . 
אחד האירועים המתוארים בו הוא האונס של דונה , נערה בת שש - עשרה , במהלך טיול שנתי . 
הכתיבה יוצאת מהכלל . 
הוא הצליח להציג בו בזמן את שתי נקודות המבט , של הגבר ושל הנערה , במיזוג של רגשות שמעולם לא נתקלתי בו עד כה ברומן . 
טכנית , זהו ספר מעולה . 
" תפסיק לבלבל לי את המוח עם טכניקות ספרותיות , " אמרה קייט . 
" מוטב שנזיז את התחת . 
נתחיל עם תנור הלחם שבתוך האח . 
ייתכן שהוא שחרר שם לבנה אחת או יותר . 
דלת הברזל של תנור הלחם הייתה סגורה ותוכו היה חשוך . 
בנטון הביא פנס מערכת הרצח של קייט ואלומת האור החזקה האירה את החלל הריק . 
" תראה אם הלבנים חופשיות , " אמרה קייט . 
היא המתינה בשתיקה בעת שבנטון חיטט באולרו בטיח שבין הלבנים . 
כעבור דקה הוא אמר , " נדמה לי שמצאתי משהו . 
הלבנה הזאת יוצאת ממקומה ויש מחבוא מאחוריה . 
הוא תחב פנימה את ידו ושלף מעטפה . 
בתוכה היו שני גיליונות נייר : תעודות לידה של בלה מרתה פדג'ט , ילידת ה - 6 ביוני , 1962 ושל ויין דניאל פדג'ט , יליד ה - 9 במארס 1978 . 
בתעודת הלידה של דן פדג'ט נותרה משבצת ריקה במקום המיועד לשם האב . 
" מעניין מדוע הוא טרח להסתיר את התעודות האלה , " אמר בנטון . 
" הוא חשב שהן יכולות לשמש ראיות מפלילות . 
ברגע שפדג'ט הרג את אוליבר , הקשר איתו נהפך מביטחון כלכלי לסכנה . 
אבל זה אירוני , אתה לא חושב ? 
אילולא דרשה דודתו של פדג'ט שהוא ואמו לא ישתמשו בשמותיהם הראשונים , היא הייתה מציגה את עצמה בשם בלה . 
מעניין אם זה היה מצלצל לאוליבר מוכר . 
יש שם עוד משהו ? " 
" שום דבר , המפקדת . 
אני אבדוק את שאר הלבנים . 
החיפוש לא העלה דבר נוסף . 
הם הניחו את התעודות בשקית מוצגים ועברו למטבח . 
קייט הניחה את ערכת הרצח שלה על משטח העבודה שליד הכיור ובנטון הניח את מצלמתו לידה . 
קולה של קייט היה נמוך כאילו חששה מציתותים . 
" ננסה את המקרר . 
אם פדג'ט השאיר את הדם ברשותו , הוא ודאי חשב שמוטב להחזיק אותו בקירור . 
קולו של בנטון היה טבעי יותר , בוטח וחזק . 
" הדם צריך להיות טרי כדי שיוכלו להפיק ממנו דנ"א , המפקדת ? " 
" אני אמורה לדעת את התשובה , אבל אני לא זוכרת . 
ייתכן שלא , אבל זה מה שהוא היה חושב . 
הם עטו על ידיהם את כפפות החיפוש שלהם . 
המטבח היה קטן ומרוהט בפשטות בשולחן עץ ובשני כיסאות . 
משטח העבודה , הרצפה והתנור היו נקיים . 
ליד הדלת עמד פח אשפה הנפתח בלחיצה על דוושה . 
בנטון פתח אותו ושניהם בהו בשברים של פסלוני החרסינה המנותצים . 
ראשה של האישה עם המעדר נערף והיה מוטל , מחייך חיוך אווילי , על ערימת דפים קרועים . 
בנטון פשפש בקרעי הדפים באצבעותיו . 
" הוא השמיד אפוא את שארית רכושה של אמו ואת ספרו של אוליבר . 
עיזבונם של שני האנשים שהרסו לדעתו את חייו – אמו ונייתן אוליבר . 
הם ניגשו למקרר , שהיה מאותו סוג ומאותה תוצרת כמו המקרר במטבח של קייט . 
כשפתחו אותו , ראו שיש בו מכל של חמאה קלה למריחה , חצי ליטר חלב דל שומן וחצי כיכר לחם מחיטה מלאה . 
אבל לא הייתה התאמה בין תכולת המקרר למטבח , שנראה כאילו לא השתמשו בו כבר שבועות . 
ייתכן שמאז מות אמו הפסיק פדג'ט לבשל לעצמו וסעד את ארוחותיו העיקריות בחדר האוכל של הצוות . 
הם פתחו את תא ההקפאה הקטן שלמעלה . 
קייט הוציאה ממנו כיכר לחם עטופה . 
שמונה הפרוסות הנותרות עדיין היו טריות והיא הפרידה ביניהן כדי לבדוק אם משהו הונח ביניהן . 
אחרי שהחזירה את הלחם לתא ההקפאה , לקחה קייט את מכל החמאה אל השולחן . 
איש מהם לא אמר דבר כשפתחה את מכסה הפלסטיק . 
מתחתיו הייתה פיסת נייר חסינת שומן ששם המוצר מודפס עליה . 
היא נראתה כאילו לא נגעו בה . 
קייט הפשילה אותה וגילתה את פניה החלקות של החמאה . 
היא אמרה , " תראה בבקשה אם יש איזו סכין חדה או שיפוד באחת המגירות , בנטון . 
היא בהתה בחמאה , שומעת מגירות נפתחות ונסגרות בחופזה ואז היה בנטון לצדה , מחזיק בידו שיפוד בשר . 
הוא צפה בה בעת שדקרה בעדינות את החמאה . 
השיפוד ננעץ לעומק של פחות מסנטימטר וחצי . 
כשהיא מתקשה להסתיר את ההתרגשות בקולה , אמרה , " יש כאן משהו . 
מעתה ואילך נצטרך לצלם הכול – את המקרר , את המכל . 
קייט המתינה בעת שבנטון התחיל לצלם ולאחר מכן גירדה בזהירות את השכבה העליונה של החמאה והעבירה אותה למכסה המכל . 
היא חפרה מעט עמוק יותר וחשפה פיסת נייר אלומיניום שמתחתיה היו מונחות שתי חפיסות קטנות , עטופות אף הן בנייר אלומיניום . 
באחת הייתה מבחנה מלאה דם שתווית הנושאת את שמו של אוליבר ואת התאריך עדיין מודבקת עליה . 
בשנייה הייתה קווצת שיער עטופה בממחטת נייר . 
" צריך להיות גם טופס עם רשימת הבדיקות שדוקטור סטוולי רצה לבצע , אבל פדג'ט לא טרח לשמור אותו . 
התווית תספיק לנו . 
השם והתאריך רשומים בכתב יד , אז נקבל זיהוי חד - משמעי , " אמר בנטון . 
הם הביטו זה בזה . 
קייט יכלה לראות את הבעת הניצחון על פניו וידעה שהיא דומה להבעת פניה . 
אבל זה היה זמן לפעילות מפוכחת , לא לחגיגות . 
בנטון צילם צילומים אחרונים , כולל את תכולת המכל , וקייט הניחה את המבחנה , את השערות ואת מכל החמאה בשקיות מוצגים וחתמה אותן . 
שניהם רשמו את שמותיהם על התוויות . 
לאחר מעשה לא היה איש משניהם יכול לומר מה הסב את תשומת - לבם אל הפנים שהציצו להרף עין בחלון המטבח . 
שום רעש לא נשמע , אבל ייתכן שהאור התעמעם בצורה כמעט לא מורגשת . 
הפנים נעלמו עוד בטרם יכלו להיות בטוחים שראו משהו זולת זוג עיניים נפחדות וראש קצוץ שיער . 
בנטון קילל ושניהם אצו אל הדלת . 
צרור המפתחות היה בידה של קייט , אבל נדרשו לה שלוש שניות לגלות את המפתח המתאים . 
היא כעסה על עצמה מפני שלא השאירה אותו נעוץ בחור המנעול . 
כעת , כשניסתה להכניסו , גילתה שאינה יכולה . 
היא אמרה , " הוא חסם אותו מבחוץ עם המפתח שלו . 
בנטון הסיט את הווילונות מהחלון הימני , משך את הבריח וטלטל את מסגרת העץ . 
החלון היה תקוע . 
הוא ניסה פעמיים נוספות ואחר רץ עם קייט לחלון השני . 
גם הוא היה תקוע . 
בנטון תפס את אחד הכיסאות וחבט במסעד שלו על מסגרת החלון . 
החלון נפרץ בצלצול של זגוגית מתנפצת . 
" תפוס אותו , אתה רץ מהר ממני . 
אני אדאג למוצגים ולמצלמה , " אמרה קייט . 
בנטון לא המתין שתסיים את דבריה . 
הוא זינק מיד דרך החלון ונעלם . 
קייט חטפה את המצלמה ואת ערכת הרצח , רצה אל החלון וקפצה החוצה . 
פדג'ט דהר לכיוון הים כשבנטון דולק אחריו ומצמצם את המרחק ביניהם , אבל העיכוב של שלושים או ארבעים שניות היה בעוכריו . 
פדג'ט היה נעלם מן העין אלמלא הופיע יאגו פתאום מעבר לפינת הבית . 
השניים התנגשו והשתטחו על הקרקע . 
אבל פדג'ט נעמד עוד בטרם הספיק יאגו ההמום לקום על רגליו . 
הוא המשיך במרוצתו לעבר המגדלור כשבנטון מפגר אחריו בשלושים מטרים בלבד . 
קייט , שהגיעה אל התלולית , ראתה לחרדתה שהם איחרו את המועד . 
אבל אז קרה משהו חמור עוד יותר . 
מעבר למגדלור פסעה ובאה מילי . 
למשך שנייה כאילו עמד הזמן מלכת . 
קייט ראתה את שתי הדמויות המעופפות , את מילי הקופאת במקומה כשעיניה קרועות בתימהון , את פדג'ט התופס אותה וגורר אותה אחריו אל דלת המגדלור . 
בתוך שניות הגיעו קייט ובנטון אל הדלת , בדיוק בזמן כדי לשמוע את זעקותיה של מילי ואת נקישת הבריח הננעל . 
הם עמדו מתנשפים . 
כששבה אליה רוחה אמרה קייט , " קח את המוצגים לכספת ואחר - כך תביא הנה את יאגו . 
הוא יצטרך עזרה . 
אני רוצה שיביא את הסולם הארוך ביותר שיש לו ועוד אחד , קצר יותר , שיגיע לחלונות התחתונים האלה . 
" אם הוא ייקח אותה לגזוזטרה , לא נוכל להגיע אליו עם שום סולם , " אמר בנטון . 
" אני יודעת . 
אם הוא ייקח אותה עד למעלה , ולדעתי זה מה שיעשה , הוא יידע שהסולמות אינם יכולים להגיע אליו . 
אבל הוא ייהנה לראות איך אנחנו עושים צחוק מעצמנו . 
אנחנו צריכים להסיח את דעתו . 
בנטון יצא מיד בריצה וקולות נוספים עלו ובאו עכשיו . 
המרדף נראה מן הסתם מהבית . 
רפווּד ואמילי הולקומב הופיעו כשמרת ברברידג' ומרת פלנקט אצות בעקבותיהם . 
" מה קרה ? 
איפה פדג'ט ? " שאלה אמילי הולקומב . 
" במגדלור . 
והוא לקח איתו את מילי . 
" את רוצה לומר שהוא רצח את אדריאן ? " שאלה מרת ברברידג' . 
קייט לא ענתה על השאלה . 
היא אמרה , " אני מבקשת שכולכם תהיו שקטים מאוד ותעשו מה שאומר לכם . 
פתאום נשמעה צווחה גבוהה כמו צריחתו של שחף , אבל היא הייתה כה קצרה עד שתחילה רק קייט הסתכלה למעלה . 
כשהאחרים הרימו את ראשיהם , פלטה מרת ברברידג' גניחה וכרעה ארצה , ידיה מליטות את פניה . 
" אלוהים אדירים , " התנשם רפווּד . 
פדג'ט הרים את מילי והעביר אותה לצדו החיצוני של המעקה , כך שהיא נשארה עומדת על מדף שרוחבו פחות מעשרים סנטימטרים , נאחזת במעקה וזועקת בעוד פדג'ט לופת את זרועה . 
הוא צעק משהו , אבל מילותיו אבדו ברוח . 
באיטיות התחיל פדג'ט להזיז את מילי לאורך המדף אל צד המגדלור הפונה אל הים . 
החבורה הקטנה שלמטה עקבה אחריהם , מתייראת להסתכל למעלה . 
עכשיו הצטרף אליהם בנטון . 
בעודו מתנשף אמר , " הראיות נמצאות בכספת . 
יאגו מביא את הסולמות . 
הוא זקוק לעזרה עם הסולם הארוך . 
דרושים שני אנשים כדי לשאת אותו . 
הם יכלו לראות את יאגו שכבר חצה בריצה את החצר הקדמית של הבית . 
קייט אמרה , " לך לעזור לו . 
היא לא התיקה את עיניה משתי הדמויות שלמעלה . 
דומה שגופה השברירי של מילי נעשה רפוי בידיו הלופתות של פדג'ט . 
קייט התפללה , אלוהים , תעשה שהיא לא תתעלף . 
עכשיו שמעה קול פסיעות וחיכוך של עץ נגרר וכשהקיפה את המגדלור ראתה את יאגו , בנטון ורפווּד מגיעים עם הסולם הגבוה . 
טרמלט הגיע אחריהם עם הסולם הקצר יותר , שגובהו כשלושה מטרים וחצי . 
" אנחנו צריכים להשאיר אותו רגוע , אם נוכל , " אמרה קייט לבנטון . 
" לא נראה לי שהוא יזרוק אותה למטה בלי שיהיה לו קהל . 
אני רוצה שרפווּד ויאגו ישעינו את הסולם הגבוה על הקיר . 
אם הוא ישנה מקום , תעקבו אחריו עם הסולם . 
אני מבקשת מכל השאר לזוז הצדה . 
היא פנתה אל יאגו . 
" אני חייבת להיכנס פנימה . 
אנחנו לא יכולים לשבור את הדלת עם הטרקטורון , הוא רחב מדי . 
יש משהו אחר שיכול לשמש אֵיל ברזל ? " 
" לא , מיס , זאת בדיוק הבעיה . 
כבר ניסיתי לחשוב על משהו שנוכל להשתמש בו . 
אין שום דבר כזה . 
קייט פנתה אל בנטון . 
" אם כך , אצטרך להשתחל פנימה דרך אחד החלונות התחתונים . 
נראה לי שזה אפשרי . 
רפווּד ויאגו גררו את הסולם הארוך סביב המגדלור והיא עקבה אחריהם בעת שניסו בדי עמל להעמיד אותו . 
פעם אחת , כשהחליק על קיר המגדלור ונחבט אל הקרקע , היה לה רושם שהיא שומעת את צחוקו הלגלגני של פדג'ט . 
היא קיוותה שאינה טועה . 
דעתו צריכה להיות מוסחת . 
היא אצה חזרה אל בנטון . 
" אתה המהיר מכולנו . 
רוץ לחדר החולים וחפש את ג'ו סטוולי . 
אני צריכה את קופסת הווזלין הגדולה ביותר שיש לה . 
כל שומן אחר יכול לעשות את העבודה , אבל וזלין הכי מתאים . 
אני צריכה כמות גדולה . 
ותביא גם פטיש . 
הוא הלך בלי לענות . 
היא ניגשה בצעדים מהירים אל החבורה הקטנה שהמתינה עכשיו ליד דלת המגדלור . 
" את רוצה שאזעיק מסוק הצלה ? " שאל מייקרופט . 
זאת הייתה ההחלטה שקייט חששה ממנה יותר מכול . 
על פניו , לא הייתה בחירה בטוחה ממנה . 
איש לא יוכל לבוא אליה בטענות אם בהיעדר כל דרך אחרת להיכנס למגדלור , תזעיק את מסוק ההצלה ואת המומחים . 
אבל האם לא היה זה בדיוק סוג הקהל שפדג'ט יקבל בברכה כשיטיל את מילי ואת עצמו אל התהום ? 
הלוואי שהייתה יודעת מה היה אדם דלגליש עושה עכשיו . 
היא הייתה מודעת לקבוצה הקטנה העומדת לפניה חסרת אונים , עיני כולם תלויות בה . 
" עוד לא , " אמרה . 
" אני חוששת שזה יבהיל אותו ויגרום לו לעשות את הצעד האחרון . 
אם הוא יחליט לזרוק אותה , הוא יעשה את זה רק כשיהיה לו קהל מתאים או כשיהיה מפוחד . 
היא הרימה את קולה . 
" אני מבקשת שכל הנשים יחזרו לבית . 
אני לא רוצה שיהיה לפדג'ט קהל גדול מדי . 
ותגידו לדוקטור סטוולי שאולי נזדקק לו כאן , אם הוא יכול לעזוב את מר דלגליש . 
הקבוצה הקטנה התפזרה . 
מרת פלנקט פסעה כשזרועה כרוכה על כתפיה של מרת ברברידג' ואמילי הלכה אחריהן , זקופה מאוד , מתבדלת במקצת . 
עכשיו טיפס בנטון על התלולית , נושא בידיו פטיש ופחית גדולה של וזלין . 
קייט בחנה את החלונות . 
אלה שבראש המגדלור היו מעט יותר מחריצים , הקרובים לקרקע היו גדולים יותר . 
בנטון הציב את הסולם ליד החלון הקרוב לדלת , שהיה בגובה של יותר משלושה מטרים וחצי מהקרקע , וטיפס עליו . 
כשהסתכלה למעלה , העריכה קייט שגובהו של החלון כתשעים סנטימטרים ורוחבו כארבעים . 
מוט ברזל חצה אותו לאורכו במרכז ושני מוטות אופקיים מקבילים היו קבועים קרוב לבסיסו . 
בנטון שבר את זגוגית החלון והתחיל להלום במוטות הברזל . 
הוא החליק וירד מהסולם ואמר , " הם נעוצים עמוק באבן , המפקדת . 
לא יהיה לך פשוט להידחף דרך אחד הרווחים שביניהם . 
קייט כבר התחילה לפשוט את בגדיה ונשארה רק בתחתונים וחזייה , גרביים ונעליים . 
היא פתחה את המכסה של פחית הווזלין והתחילה לגרוף מלוא חופניים מהמשחה המבהיקה ולמרוח אותה על גופה בשכבה עבה . 
בנטון בא לעזרתה . 
היא לא הייתה מודעת לידיו הנעות על גופה , רק לשכבות השומן הקרירות הנמרחות במהירות על כתפיה , על גבה ועל ירכיה . 
עכשיו הבחינה פתאום שגאי סטוולי נמצא שם . 
הוא לא אמר דבר , רק עמד והתבונן במעשיהם בשתיקה . 
בנטון התעלם ממנו ואמר לקייט , " חבל שהוא לא תפס אותך במקום את מילי , המפקדת . 
היינו יכולים להעביר את הילדה הזאת בקלות ברווח שבין הברזלים . 
" אם אצטרך דחיפה , למען השם , דחוף . 
אני חייבת לעבור . 
היא תצטרך להכניס את רגליה תחילה , כיוון שאינה יכולה להסתכן בנפילה על הראש . 
לא היה לה מושג מה המרחק מהחלון לרצפת החדר , אבל היא תוכל להיתלות על המוט התחתון . 
ההידחקות כשגופה מופנה לצד הייתה קשה יותר משחשבה . 
בנטון עמד על הסולם מאחוריה , תומך בידיו החזקות במותניה , אבל גופה היה כה חלקלק עד שהתקשה לאחוז בו . 
היא נשענה על כתפיו ושלשלה את רגליה פנימה . 
לא הייתה כל בעיה עם ירכיה ועם הרקמות הרכות של שדיה , אבל כשהגיעה לכתפיים היא נתקעה . 
היא ידעה שמשקל גופה התלוי באוויר לא יספיק למשוך אותן פנימה . 
" למען השם , דחוף , " אמרה לבנטון והרגישה את ידיו , תחילה על ראשה ואחר - כך על כתפיה . 
הכאב היה נורא והיא הרגישה איך כתפה נוקעת ברגע כה מדויק ומיוסר שחילץ מפיה יללת כאב . 
אבל היא הצליחה להתנשם , " תמשיך לדחוף , זאת פקודה . 
יותר חזק . 
ופתאום הייתה בצד השני . 
אינסטינקטיבית תפסה את המוט התחתון בידה הבריאה והחליקה לרצפה . 
היה לה צורך , משתק כמעט , לרבוץ שם ממוטטת כשידה השמאלית חסרת תועלת והכאב מהשרירים הקרועים ומהבשר השרוט בלתי נסבל כמעט . 
אבל היא קמה על רגליה במאמץ רב וכשלה במורד גרם המעלות היחיד אל החדר התחתון ואל הדלת המוגפת . 
ברגע שפתחה , בקושי רב , את הבריח הכבד , נכנס בנטון ומיד אחריו סטוולי . 
" אני יכול לעזור במשהו ? " שאל סטוולי . 
בנטון היה זה שענה . 
" עוד לא , דוקטור , אבל תישאר בבקשה בכוננות . 
סטוולי פנה אל קייט . 
" את בסדר ? 
תוכלי לעלות במדרגות ? " 
" אני חייבת . 
לא , אל תבוא איתנו . 
תשאיר את זה לנו . 
בנטון הביא איתו את מכנסיה ואת המקטורן שלה , להוט לצאת לדרך . 
קייט ניסתה להשחיל את זרועותיה לשרוולי המקטורן אבל לא יכלה לעשות זאת ללא עזרתו של בנטון . 
היא אמרה , " קדימה , עזוב את המכנסיים . 
אני לבושה מספיק , " ושמעה אותו אומר בשקט , " מוטב שתלבשי אותם , המפקדת . 
אולי תצטרכי לבצע מעצר . 
הוא עזר לה ללבוש גם אותם ואחרי שעלו בגרם המדרגות הראשון תמך בה כל שארית הדרך למעלה . 
הטיפוס אל הקומה העליונה נראה אינסופי והיא לא זכרה את המעבר בחדרים המוכרים למחצה . 
רק מדרגות , מדרגות ועוד מדרגות . 
לבסוף הגיעו אל החדר האחרון . 
" תודה לאל שהדלת נמצאת בצד המגדלור הפונה ליבשה , " אמר בנטון . 
" אם הוא נשאר במקום שבו היה קודם , אולי לא שמע אותנו . 
סוף - סוף הגיעו אל הגזוזטרה . 
אור השמש כמעט סימא את עיניה והיא נשענה לרגע על זגוגית הפנס , מסונוורת מהאור ומהצבעים – הכחול של הים , תכלת השמים עם העננים הגבוהים המרחפים בהם כמו פקעות של עשן לבן , האי על שלל צבעיו . 
נראה לה שעיניה אינן יכולות להכיל את כל זה . 
היא המתינה שנשימתה תתייצב . 
שום קול לא נשמע . 
נותר להם רק לעבור עוד מטר או שניים לפני שיוכלו לדעת אם מילי עודנה בחיים . 
אבל אילו זרק אותה , היו שומעים בלי ספק , אפילו מגובה זה , את קריאות האימה של הגברים המחזיקים בסולם הגבוה וצופים בהם מלמטה . 
" אני אלך ראשונה , " אמרה לבנטון ושניהם סבבו בשקט את הגזוזטרה . 
עכשיו שמע אותם פדג'ט . 
הוא החזיק במילי בידו האחת ובשנייה לפת את המעקה , כאילו היה גם הוא בסכנת נפילה . 
הוא הפנה אל קייט עיניים רושפות שהיא זיהתה בהם פחד ושנאה , אבל גם נחישות נוראה . 
חומרת המצב השכיחה מלבה את הכאב . 
כל מה שתעשה , כל מה שתאמר , יקבע אם מילי תחיה או תמות . 
אפילו ההחלטה איך לקרוא לו עלולה להתברר כשגויה . 
היה צורך לדבר בשקט , אבל בגובה זה היה המגדל חשוף למשבי רוח שורקניים וחשוב שהוא ישמע מה היא אומרת . 
היא התקרבה אליו צעד נוסף ואמרה , " מר פדג'ט , אנחנו צריכים לדבר . 
אתה לא רוצה להרוג את מילי וגם אין בכך צורך . 
זה לא יעזור לך ואתה תצטער על המעשה הזה כל ימי חייך . 
תקשיב לי , בבקשה . 
מילי גנחה בקול נמוך ורועד שנקטע מדי פעם בצווחה חדה כמו של חתלתול מתייסר . 
ואז הגיעו לאוזניה של קייט המילים , זרם שוצף של גידופים אלימים , גסים , מלאים שנאה . 
קולו השקט של בנטון לחש באוזנה , " מוטב שתתני לי לנסות , המפקדת . 
היא הנהנה והוא חלף על פניה ופסע סמוך למעקה בביטחון ובהחלטיות גדולים יותר משהייתה מעזה להפגין בעצמה . 
שניות חלפו . 
עכשיו היה קרוב מספיק כדי להושיט יד ולתפוס בזרועה של מילי . 
הוא החזיק בה והתחיל לדבר , פניו הכהות סמוכות לפניו של פדג'ט . 
קייט לא יכלה לשמוע מה הוא אומר , אבל פדג'ט לא קטע אותו והייתה לה הרגשה מוזרה שהיא צופה בשני מכרים המשוחחים בניחותא ומתוך הבנה הדדית . 
הזמן חלף לאיטו ואז פסקו הדיבורים ובנטון פסע פסיעה קטנה לאחור ובשתי זרועותיו הרים את מילי והעביר אותה מעל למעקה . 
קייט רצה לפנים , התכופפה וחיבקה את הנערה בזרועה הבריאה . 
כשהרימה את עיניה מעל ראשה המתייפח של מילי , ראתה את פניו של פדג'ט . 
השנאה עדיין נשקפה מהן אבל היה שם עוד משהו , מורכב יותר – השלמה , אולי , אבל גם הבעת ניצחון . 
היא פנתה אל בנטון שלקח ממנה את מילי , אילצה את עצמה להזדקף ואז , כשמבטה נעוץ בעיניו של פדג'ט , אמרה את המילים של ביצוע המעצר . 
11 
הם הובילו את פדג'ט הכבול לדירתו של בנטון והוא נשאר לשמור עליו . 
הוא ישב על כיסא זקוף מסעד , ידיו האזוקות מוטלות בין ברכיו , עיניו בוהות בחלל . 
על פניו האטומות נראו סימני רגש רק כשקייט נכנסה לחדר , וגם אז הסתפק במבט מלא בוז ותיעוב . 
היא הלכה לחדר המגורים שלה וצלצלה משם ללונדון ולאחר מכן למשטרת דבון וקורנוול , כדי לארגן את העברתו של פדג'ט ליבשת . 
סארס או לא סארס , על האי הוא לא יוכל להישאר . 
בעת שהמתינה לתשובה , יכלה לראות בעיני רוחה את ההתייעצויות הקדחתניות המתנהלות עתה , שוקלות את הסיכונים , דנות בנהלים החוקיים שלפיהם צריך לנהוג . 
היא שמחה שאינה צריכה לקבל את ההחלטות האלה בעצמה . 
הסיכון בהעברתו של פדג'ט לא היה גדול . 
דלגליש לא חקר אותו באופן אישי ושום תסמינים של המחלה לא התפתחו בינתיים אצל בנטון או אצלה . 
התשובה התקבלה בתוך זמן קצר יחסית . 
הוסכם שפדג'ט יפונה מהאי . 
המסוק יגיע בעוד כארבעים וחמש דקות . 
עכשיו היא הלכה לחדר החולים שבו המתינו לה ד"ר סטוולי וג'ו . 
ג'ו תמכה בה בעת שסטוולי משך בכוח בזרועה והמפרק חזר בנקישה למקומו . 
הם הזהירו אותה שזה יכאב והיא החליטה לעמוד בכאב בלי לצעוק . 
הכאב היה חריף אך קצר . 
חבישת האזורים השרוטים בשתי זרועותיה ובירכיה הייתה ממושכת יותר ומכאיבה לא פחות . 
הנשימה הכאיבה לה וד"ר סטוולי אבחן צלע שבורה . 
נראה שזו תתרפא גם ללא טיפול . 
היא הייתה אסירת תודה על מיומנותם , אבל היה לה קל יותר לשאת את הטיפול אילולא נתנו לה אותו ברוך ובחיבה כה רבים . 
עכשיו הייתה צריכה להתאפק בכל כוחה שלא לפרוץ בבכי . 
פינוי גופתו של בויד נעשה כמעט בדממה , בנוכחות של בנטון ושלה בלבד ובלי שום פרצופים המשקיפים מהחלונות . 
היום , כשהמריא המסוק הנושא את פדג'ט , הכול היה שונה . 
סטוולי ומייקרופט עמדו בפתח הבית וקייט יכלה להבחין בעיניים הצופות בנעשה מאחוריהם . 
היא ובנטון כבר קיבלו הרבה טפיחות על השכם . 
תושבים ואורחים כאחד נשמו לרווחה . 
משא החשד הוסר מעליהם , השקט הושב על כנו . 
רק ד"ר יילנד נראה כאילו העניין אינו נוגע לו . 
אבל הברכות , שנאמרו מקרב לב , היו מאופקות . 
דומה שכולם , אפילו מילי , מבינים שהם חוגגים הצלחה אבל לא ניצחון . 
קייט שמעה בחצי אוזן את הקולות הממלמלים , לחצה בקצרה את הידיים המושטות אליה , אילצה את עצמה להחזיק מעמד , לא לקרוס בדמעות של כאב ותשישות . 
היא לקחה את משככי הכאבים שנתנה לה ג'ו אבל לא בלעה אותם , מחשש שיערפלו את חשיבתה . 
היא עוד צריכה לדווח לדלגליש . 
עד אז לא תוכל להרשות לעצמה להירגע . 
כששבה עם בנטון לחדר המבצעים אחרי המראת המסוק , שאלה , " איך הוא היה בזמן ששמרת עליו ? " 
" שקט לחלוטין . 
די מרוצה מעצמו . 
הוקל לו , כמובן , כמו לרוב האנשים שיכולים להפסיק לפחד מהגרוע ביותר מפני שהוא כבר קרה . 
אני חושב שהוא מצפה בקוצר רוח לרגע התהילה שלו , אבל גם קצת חושש ממנו . 
הוא לא קולט את מלוא המשמעות של מה שעשה . 
הכלא נראה לו כמחיר פעוט שעליו לשלם תמורת ניצחונו . 
בסופו של דבר , הוא העביר בכלא את רוב חייו . 
כלא פתוח , אמנם , אבל כלא . 
הוא נדחה והושפל מהיום שנולד . 
הדודה האיומה ההיא , בעלה האימפוטנט – הם אפילו אילצו אותו לשנות את שמו . 
וגם את אמו , כמובן . 
השם ' בלה ' לא היה מספיק טוב בשביל הדודה הזו . 
" הדודה חשבה מן הסתם שהיא פועלת לטובתם , " אמרה קייט . 
" התירוץ הרגיל . 
אנשים עושים את הדברים הגרועים ביותר מתוך הכוונות הטובות ביותר . 
פדג'ט סיפר לך מה קרה בעימות שלו עם אוליבר ? " 
" אוליבר עלה אל הפנס ופדג'ט הלך בעקבותיו . 
הוא שפך באוזניו את סיפורו וקיבל בתמורה רק בוז . 
אוליבר אמר לו , ' אילו היית ילד הייתי מקבל על עצמי לתמוך בך קצת . 
לא הייתי נותן לך שום דבר חוץ מזה . 
אבל אתה כבר גבר . 
אני לא חייב לך כלום ולא תקבל ממני כלום . 
אם אתה חושב שרגע אווילי עם תלמידה חרמנית יכבול אותי אליך לכל החיים , מוטב שתחשוב שוב . 
בסופו של דבר , אתה לא בדיוק הבן שמישהו יכול להתגאות בו . 
ואני לא מתעסק עם סחטנים בזויים . 
זה היה הרגע שבו זינק פדג'ט על אוליבר וכרך את ידיו על צווארו . 
אחרי שתיקה קצרה שאלה קייט , " מה אמרת לו ? " 
לרגע הייתה שוב בגזוזטרה הגבוהה , עיניה מסונוורות מהצבעים הבוהקים של הארץ והים והשמים . 
ואז הוסיפה , " למעלה , שם בגזוזטרה . 
" דיברתי אל הרגש החזק ביותר שלו – השנאה לאביו . 
ואל משהו נוסף שהיה חשוב לו , הצורך להיות מישהו , להיות חשוב . 
אמרתי לו , ' אם תהרוג את מילי אף אחד לא יסלח לך . 
היא לא עשתה לך שום דבר . 
היא חפה מפשע . 
הרגת את אביך ונאלצת להרוג גם את אדריאן בויד , את זה אנשים עוד יוכלו להבין . 
אבל לא אם תהרוג את מילי . 
אם אתה רוצה להתנקם , זו ההזדמנות שלך . 
כל חייך הוא התעלם ממך ובז לך ולאמך , ולא יכולת לגעת בו . 
עכשיו אתה יכול . 
אתה יכול להראות לעולם איזה מין טיפוס הוא היה , מה הוא עולל . 
תהיה מפורסם לא פחות ממנו ויזכרו אותך לא פחות זמן . 
בכל פעם שיזכירו את שמו , יחשבו עליך . 
אתה רוצה לוותר על כל זה , על ההזדמנות האמיתית לנקמה , רק למען הסיפוק שבדחיפת ילדה אל מותה ? " 
" חכם . 
וגם ציני , " אמרה קייט . 
" כן , המפקדת . 
אבל זה עבד . 
כמה מעט היא מכירה אותו ואת התערובת הזאת של חוסר רחמים ורגישות . 
היא נזכרה בקטע מחוץ למגדלור , בידיו המורחות את גופה העירום למחצה בווזלין . 
זה היה מעשה די אינטימי , אבל מוחו היה כספר החתום מבחינתה . 
ולא רק מוחו . 
האם הוא גר לבדו ? 
מה היו יחסיו עם הוריו ? 
האם יש לו אחים או אחיות ? 
מה הניע אותו להתגייס למשטרה ? 
היא הניחה שיש לו חברה , אבל הוא נראה מנותק מכל מערכת יחסים . 
אפילו עכשיו , כשנעשו עמיתים של ממש , הוא נותר בגדר תעלומה . 
" מה בקשר לבויד ? 
איך הוא ניסה להצדיק את רציחתו , אם בכלל ? " שאלה . 
" הוא טען שזה היה מעשה אימפולסיבי , שפשט את המקטורן שלו והרים את האבן רק לפני שנכנס בעקבות בויד לכנסייה . 
אבל התירוץ הזה לא מחזיק מים . 
הוא בא מוכן עם הכפפות . 
הן היו חלק מציוד הטיפול באמו שנשאר בקוטג' . 
פדג'ט אמר שמצא את בויד כורע על ברכיו אבל הוא קם ונעמד מולו . 
הוא לא ניסה לברוח או להגן על עצמו . 
פדג'ט סבור שהוא רצה למות . 
אחרי שתיקה קצרה שאלה קייט , " על מה אתה חושב ? " 
זו הייתה שאלה רגילה למדי אבל קייט כמעט אף פעם לא שאלה אותה , כיוון שהיא נראתה לה כחדירה לפרטיות . 
" על משפט שכתב המשורר אוֹדֶן : מי שרעה נעשית לו / רעה תחת רעה מחזיר . 
" זו השתמטות מנטילת אחריות . 
בעולם יש מיליוני ילדים לא חוקיים , דחויים , לא רצויים , מוזנחים . 
הם לא גדלים ונעשים רוצחים . 
היא ניסתה לחוש חמלה , אבל כל שהצליחה לגייס היה קורטוב הבנה מהול בבוז . 
היא ניסתה לצייר בדמיונה את חייו : האם הלא - מתפקדת , המפנטזת על אהבה שמעולם לא הייתה יותר מפיתוי חסר רגש , או אונס במקרה הרע ; חילול תומתה של נערה במעשה אחד ויחיד , מתוכנן או אימפולסיבי , שהפקיר אותה הרה , חסרת פרוטה וחסרת בית לחסדיה של סדיסטית צרת אופק . 
התברר לה שהיא יכולה לראות בעיני רוחה את בית הפרוורים העגום ההוא , את חדר הכניסה האפל , את חדר המגורים המדיף ריח של תכשיר להברקת רהיטים ונשמר מצוחצח לאורחים שמעולם לא הגיעו , את חיי המשפחה המתנהלים בחדר אחורי קטן , מדיף ריחות בישול וכישלון . 
ובית - הספר , הנטל של הכרת התודה לאיזה פילנתרופ השואב הנאה מהפגנת כוחו ומשלם קצבה שנתית קטנה שהופכת אותו לילד התלוי בחסדם של אחרים . 
קרוב לוודאי שהיה מאושר יותר בבית - הספר המקיף המקומי , אבל זה , כמובן , מעולם לא היה מספיק טוב בשביל הדודה . 
ושורת המשרות הכושלות . 
כמי שהיה לא רצוי מלידה , הוא נשאר לא רצוי כל חייו – חוץ מאשר על האי הזה . 
אלא שגם כאן הוא הרגיש שנעשה לו עוול מעצם היותו לא מוערך ולא מיומן די צורכו . 
וכי כיצד היה יכול להצליח יותר ? 
האומללות , חשבה , היא מחלה מידבקת . 
והיא מדיפה ריח שאופף אותך , מוחשי כמו צחנתה של מחלה שכולם מתייראים מפניה . 
ואף - על - פי - כן , הוא היה ילד של שנות השבעים , העשור שבא אחרי שנות השישים המשחררות . 
חייו נשמעים עכשיו כמו סיוט מהעבר הרחוק . 
היה קשה להאמין שאנשים כמו דודתו אטומת הלב עוד יכלו להתקיים אז , להיות בעלי כוח כזה . 
אבל הם יכלו להתקיים , כמובן , והיה להם כוח . 
וזה לא היה הכרחי . 
אם אחרת , אינטליגנטית יותר ובטוחה יותר בעצמה , בעלת כוחות פיזיים ונפשיים , הייתה בונה מן הסתם חיים אחרים לה ולבנה . 
אלפי נשים עשו זאת . 
האם אִמה שלה הייתה עושה את זה בשבילה , אילו נשארה בחיים ? 
היא זכרה בבהירות נוראה את דברי סבתה , שהגיעו לאוזניה במקרה , כשפתחה את דלת הדירה השוכנת באחת הקומות הגבוהות של בניין הדיור הציבורי שבלב העיר . 
הסבתא דיברה עם שכנה . 
היא אמרה , " מספיק גרוע שהיא הפילה עליי את הממזרה שלה , לפחות יכלה להישאר בחיים כדי לטפל בה . 
סבתה לא הייתה מטיחה דברים כאלה בפניה באופן ישיר . 
מגיל צעיר ידעה שרואים בה נטל ורק לקראת הסוף הבינה שהייתה שם גם צורה מסוימת של אהבה . 
אבל היא נחלצה משיכון אליסון פֵיירוֶוזֶר , מהצחנה ומחוסר האונים , מהמעליות שחובלו תדיר ומהפחד מהטיפוס הארוך למעלה כשהאלימות אורבת בכל קומה . 
היא בנתה לעצמה חיים . 
בעבודה קשה , בשאפתנות – המלווה , כמובן , בקורטוב של חוסר רחמים – הצליחה להימלט מעוני ומכישלון . 
אבל היא לא נמלטה מעברה . 
סבתה הזכירה בלי ספק את שמה של אִמה , לפחות פעם אחת , אבל היא לא הצליחה להיזכר בו . 
איש לא ידע מי היה אביה ואיש לא יֵדע זאת לעולם . 
זה היה כאילו נולדה בלי חבל טבור , צפה חופשייה בחלל העולם , חסרת משקל , חסרת ממשות . 
אבל אפילו הטיפוס בסולם הדרגות , הקידום , היה מלווה ברגשי אשם . 
האם בבחירת העבודה המסוימת הזאת לא מעלה – אפילו בגדה – באמונם של אנשים שאחוות העניים והמנושלים כובלת אותה אליהם בעבותות ? 
בנטון אמר , בקול כה שקט עד שהייתה צריכה להתאמץ כדי לשמוע אותו , " אני תוהה אם קיימת ילדות מאושרת באמת . 
ואולי עדיף כך . 
אדם שחי חיים מאושרים מדי מגיל צעיר ישאף תמיד להשיג מחדש את מה שלא ניתן להשיג . 
כמו האנשים האלה שהתקופה המאושרת בחייהם הייתה בבית - הספר או באוניברסיטה . 
הם שבים וחוזרים לשם כל הזמן , לא מפסידים שום פגישת מחזור . 
לי זה נראה תמיד קצת פתטי . 
הוא השתתק לרגע ואחר אמר , " רובנו מקבלים אהבה יותר מכפי שמגיע לנו . 
אחרי שתיקה נוספת אמרה קייט , " מה הייתה הציטטה ההיא , בשלמותה ? 
אתה בטח יודע . 
בסופו של דבר , בשביל זה יש לך תואר אקדמי באנגלית . 
ושוב חשה בדקירה קטנה של טינה שמעולם לא הצליחה להשתחרר ממנה לחלוטין . 
" זה בית משיר של אוֹדֶן , 1 בספטמבר , " 1939 אמר בנטון בשקט . 
" אני ואתם יודעים / מה שכל תלמיד מכיר , / מי שרעה נעשית לו / רעה תחת רעה מחזיר . 
" לא כולם עושים את זה , " אמרה . 
" לא כל הזמן . 
אבל הם לא שוכחים . 
והם סוגרים חשבון . 
16 
ג'ו סטוולי הייתה תקיפה . 
אחרי שהתעניינה בשלום פצעיה של קייט , אמרה , " הוא לא משתעל כרגע , אבל אם יתחיל , חבשי את המסיכה הזאת . 
אני מניחה שאתם חייבים לדבר איתו , אבל לא שניכם ביחד . 
הסמל יכול לחכות כאן . 
הוא מתעקש לקום מהמיטה , אז תשתדלי לעשות את זה בקיצור . 
" הוא מרגיש מספיק טוב כדי לקום ? " שאלה קייט 
" מובן שלא . 
אם יש לך השפעה כלשהי על הגבר הדפוק הזה , כדאי אולי שתסבירי לו שאני מנהלת את חדר החולים . 
אבל קולה היה מלא חיבה . 
קייט נכנסה לחדר לבדה . 
דלגליש הלבוש בחלוק ישב לצד המיטה . 
צינורות החמצן כבר סולקו מנחיריו , אבל על פניו הייתה מסיכה וכשנכנסה לחדר הוא קם בעמל רב על רגליו . 
המחווה הציפה את עיניה של קייט בדמעות חמות וצורבות , אבל היא מצמצה ועצרה אותן והלכה לאיטה אל הכיסא הנוסף שג'ו העמידה במרחק בטוח , משתדלת שתנועותיה לא יהיו נוקשות ולא יסגירו עד כמה מכאיבים לה פצעיה . 
" איזה זוג גרוטאות אנחנו , " אמר דלגליש , קולו עמום מהמסיכה . 
" מה שלומך , קייט ? 
סיפרו לי על הצלע השבורה שלך . 
אני מתאר לעצמי שאת סובלת ייסורי תופת . 
" לא כל הזמן , המפקד . 
" אני מבין שפדג'ט נלקח מהאי . 
שמעתי את המסוק . 
איך הוא היה ? " 
" לא עשה שום בעיות . 
אני חושבת שהוא נהנה מהמחשבה על הפרסום המצפה לו . 
אתה רוצה שאדווח לך עכשיו , המפקד ? 
כלומר , אתה מרגיש בסדר ? " 
" כן , קייט . 
אני בסדר . 
אל תמהרי , " אמר ברוך . 
לקייט לא היה כל צורך להציץ בפנקסה . 
היא השתדלה שהדיווח שלה יהיה עובדתי , פתחה בגילוי הדם והשיער במקרר , סיפרה איך לכד פדג'ט את מילי ופירטה את כל מה שקרה אחר - כך במגדלור , דקה אחר דקה , ממעיטה ככל האפשר בתיאור חלקה . 
עכשיו הגיע הזמן לומר משהו על בנטון . 
אבל איך ? 
סמל בנטון - סמית התנהג למופת ? 
לא טוב . 
דומה מדי לתעודת שליש המהללת את הצדיק התמים מכיתה ח ' . 
היא היססה ואחר אמרה " לא הייתי יכולה לעשות את זה בלי בנטון . 
" הוא מילא את חובתו , קייט . 
" אני חושבת שהוא עשה יותר מזה , המפקד . 
היה דרוש הרבה אומץ כדי לדחוף אותי דרך החלון ההוא . 
" והיה דרוש אומץ להידחף דרכו . 
זה לא הספיק . 
בעבר המעיטה בערכו של בנטון וזה הזמן המתאים לתקן את המעוות . 
" הוא טוב עם אנשים , " אמרה . 
" גברת ברברידג' הייתה במצוקה קשה אחרי מותו של בויד . 
כבר חשבתי שלא נצליח לחלץ מפיה שום דבר . 
הוא ידע מה לומר לה , לא אני . 
הוא היה אנושי מאוד . 
דלגליש חייך אליה וקייט הרגישה שחיוכו נושא בחובו יותר מסתם הסכמה לדבריה , שהוא מקרין אחוות עבודה שבוצעה היטב , אפילו חברות . 
אינסטינקטיבית הוא הושיט את ידו והיא ניגשה ללחוץ אותה . 
הייתה זו הפעם הראשונה שנגעו זה בזה אחרי כל השנים שעברו מאז נפלה לזרועותיו , אכולת צער וחרטה , כשנודע לה על מות סבתה . 
" אם הקצינים הבכירים לעתיד שלנו לא יהיו אנושיים , נהיה כולנו בצרות . 
חלקו של בנטון לא יקופח . 
שלחי אותו פנימה עכשיו , קייט . 
אני אגיד לו את זה . 
הוא קם באיטיות מכאיבה והלך איתה אל הדלת , עדיין שומר מרחק ממנה , כאילו ליווה אורחת נכבדה . 
בחצי הדרך נעצר והתנודד . 
היא הוליכה אותו חזרה אל כיסאו , קרובה אליו עכשיו , פוקחת עין אבל נזהרת לא לאחוז בזרועו . 
הוא התיישב ואמר , " זאת לא הייתה אחת מהצלחותינו הגדולות , קייט . 
אדריאן בויד לא היה צריך למות . 
היא כמעט התפתתה לציין באוזניו שהם לא יכלו למנוע את הרצח הזה . 
לא היו להם ראיות שיצדיקו את מעצרו של פדג'ט או של כל אדם אחר , לא הייתה להם סמכות למנוע מאנשים לנוע ממקום למקום ולא היה להם די כוח אדם כדי להצמיד מעקב סמוי של 24 שעות ביממה לכל החשודים . 
אבל הוא ידע את כל זה בעצמו . 
היא כבר הייתה ליד הדלת כשפנתה אליו ואמרה , " פדג'ט חושב שבויד ידע מה עומד לקרות לו והיה יכול למנוע את זה . 
הוא חושב שבויד רצה למות . 
" מתחשק לי לומר שאילו פדג'ט היה מסוגל להבין אפילו חלק זעיר ממה שעבר במוחו של בויד , הוא לא היה רוצח אותו , " אמר דלגליש . 
" אבל איזו סיבה יש לי לחשוב שאני יודע יותר ? 
אם אפשר ללמוד משהו מהכישלון , זה מעט ענווה . 
תני לי חמש דקות , קייט , ואחר - כך תגידי לבנטון שייכנס אליי . 
אפילוג 
1 
כבר בשעת מעשה ידעה קייט שהיא תסתכל על הימים שחלפו בין ביצוע המעצר לתום תקופת ההסגר כעל הימים המפתיעים , ומבחינות מסוימות גם המאושרים של חייה . 
לפעמים , כשנזכרה במה שהביא אותה לאי הזה , חשה צביטת אשמה על שהצער והאימה יכלו להתחלף כה מהר בשמחת הגוף השמורה לצעירים ובהנאה לא צפויה . 
כיוון שחלק מאנשי החבורה היו עתידים להופיע כעדים במשפט , הוסכם על דעת כולם שלא יתנהלו דיונים פומביים בשתי הרציחות ולא ידובר בהן כלל , אלא אם כן ייעשה הדבר בצנעה ובאופן פרטי . 
וללא כל החלטה מוקדמת על שינוי מדיניות , לכאורה , התחיל הצוות לקבל יחס של אורחים חשובים שבאו לקומב בשביל השלווה וההתבודדות , היחס היחיד שהאי הזה ידע כנראה לתת לאורחים . 
בשקט ובדרכי נועם הפעיל עליהם קומב את כוחו המסתורי . 
בנטון המשיך להכין לשניהם את ארוחת הבוקר וקייט והוא לקחו מהמטבח את המצרכים הדרושים להם לארוחת הצהריים , אבל לאחר מכן בילו את זמנם ביחד או לחוד , כרצונם . 
מילי העבירה את חיבתה מיאגו לבנטון והלכה בעקבותיו לכל מקום , כמו כלבלב נאמן . 
בנטון התמכר לטיפוס מצוקים עם יאגו . 
במהלך טיולי היחיד שלה לאורך הצוק , הסתכלה קייט מדי פעם למטה וראתה את אחד משניהם תלוי בצורה מסוכנת על קיר הגרניט . 
כשהיה מסוגל ללכת , עבר דלגליש על דעת עצמו לסיל קוטג' . 
קייט ובנטון הניחו לו לנפשו אבל לפעמים , כשעברה ליד הקוטג' , שמעה קייט מוזיקה בוקעת מתוכו . 
והוא היה עסוק בעליל – קופסאות מלאות תיקים הגיעו בקביעות במסוק מהסקוטלנד - יארד ויאגו העביר אותן לקוטג' . 
קייט חשדה שהטלפון של דלגליש דומם רק לעתים רחוקות . 
באשר לה , היא ניתקה את הטלפון והניחה לשלווה של קומב לפעול את פעולתה המרפאת גוף ונפש . 
פירס טרנט , מתוסכל מכך שלא הצליח ליצור איתה קשר , כתב לה מכתב ברכה קליל , שופע חיבה מתובלת בקמצוץ אירוניה , והיא שלחה לו גלויה בתשובה . 
היא עדיין לא הייתה מוכנה להתמודד עם הבעיות של חייה בלונדון . 
אף - על - פי שאת רוב שעות היום בילו האנשים בגפם , התאספו כולם בספרייה בערבים ולגמו משקאות לפני שעברו לחדר האוכל כדי ליהנות מארוחות הערב המשובחות של מרת פלנקט , מהיין הטוב וזה מחברתו של זה . 
עיניה של קייט נחו אז על הפנים הנוגהות באור הנרות , כשהיא מופתעת מיכולתה להיות כה נינוחה , כה נכונה לקחת חלק בשיחה . 
עד כה עברו עליה כל שעות העבודה ורוב חייה החברתיים בחברת שוטרים . 
אנשי המשטרה , כמו ציידי החולדות , נתפסים כתוספת חיונית לחברה , המחייבת אותם להיות זמינים בכל עת שיידרשו . 
אלה אנשים הזוכים מדי פעם לתהילה אבל רק לעתים נדירות מתרועעים עם מי שאינו משתייך לתחום עיסוקם המסוכן , אנשים המוקפים תמיד בטבעת אפלה של זהירות וחשדנות . 
בימים שבילתה על קומב , התרגלה קייט לנשום אוויר חופשי יותר ולראות אופק רחב יותר . 
בפעם הראשונה ידעה שמקבלים אותה בזכות היותה מי שהיא , לא בזכות היותה מפקחת . 
השינוי היה משחרר ; הוא היה גם מענג במידה מסוימת . 
אחר צהריים אחד , כשלבשה את חולצת המשי היחידה שלה בחדר התפירה של מרת ברברידג' , אמרה שהייתה רוצה ללבוש משהו אחר בערב . 
הבגדים שהביאה איתה הספיקו בדוחק ; לא היה טעם לצפות שהמסוק יביא לה משהו נוסף . 
בתשובה אמרה מרת ברברידג' , " יש לי חתיכת בד משי בצבע ירוק - ים עדין שיהלום את שערך ואת גוון פנייך , קייט . 
אם היא תמצא חן בעינייך , אני יכולה לתפור לך ממנה חולצה נוספת בתוך יומיים . 
החולצה נתפרה ובערב הראשון שלבשה אותה , ראתה קייט את מבטי ההערכה של הגברים ואת חיוכה המרוצה של מרת ברברידג' . 
משועשעת , הבינה שמרת ברברידג' ראתה או דימתה לראות התעניינות רומנטית מצדו של רופרט מייקרופט ונהנתה לעסוק במעט שדכנות לא מזיקה . 
אבל דווקא מרת פלנקט הפטפטנית יותר הייתה זו שסיפרה לה על הדיונים בדבר עתידו של האי . 
" חלק מחבר הנאמנים חשב שצריך להקים כאן מעון קיט לילדים מקופחים , אבל מיס הולקומב לא הייתה מוכנה לשמוע על כך . 
היא אמרה שבארץ הזאת כבר עושים מספיק בשביל הילדים וקשה לצפות שיביאו הנה ילדים מאפריקה . 
ואז גברת ברברידג' הציעה שניקח אנשי כמורה עירוניים הזקוקים לנופש , כמחוות זיכרון לאדריאן בויד , אבל מיס הולקומב לא הייתה מוכנה לשמוע גם על זה . 
היא חושבת כנראה שאנשי כמורה עירוניים הזקוקים לנופש הם צעירים חובבי צורות מודרניות של תפילה – את יודעת , עם בנג'ו ויוקלילי . 
מיס הולקומב לא מבקרת בכנסייה , אבל היא קנאית מאוד לסידור התפילה של הכנסייה האנגליקנית . 
האם היה רמז לאירוניה במילים האלה ? 
תהתה קייט . 
אבל אחרי שהביטה בפניה התמימות של מרת פלנקט , חשבה שזה לא מתקבל על הדעת . 
" עכשיו האורחים הקודמים שלנו כותבים אלינו ושואלים מתי נפתח שוב , " המשיכה מרת פלנקט , " אז אני מניחה שזה מה שיקרה . 
בסופו של דבר , לא קל לשנות את הדעות של חבר הנאמנים . 
ג'ו סטוולי אומרת שפוליטיקאים רגילים לשלוח מאות חיילים להיהרג במלחמות , לכן שתי גופות לא מזיזות להם בכלל , ולעניות דעתי היא צודקת . 
היו דיבורים על כך שאנחנו צריכים להתכונן לבואם של אורחים חשובים מאוד ושהם יגיעו בלי ליווי , אבל זה , כנראה , כבר לא יקרה עכשיו . 
לכולם ירדה אבן כבדה מהלב , אם תשאלי אותי . 
אני מניחה ששמעת שבני הזוג סטוולי חוזרים למרפאה שלהם בלונדון . 
טוב , זה לא מפתיע אותי . 
הוא נעשה גיבור עכשיו , עם כל הכתבות בעיתונים המהללות אותו על האבחון המהיר של הסארס . 
הודות לו נבלמה התפרצות המחלה בזמן . 
וחבל שהוא ימשיך להתבזבז כאן . 
" ומה עם מילי ? " 
" אה , מילי תישאר כאן בינתיים . 
מוטב כך , עכשיו כשדן פדג'ט איננו . 
מרת ברברידג' והחבר של יאגו מנסים למצוא לה מקום מגורים על היבשת , אבל זה ייקח קצת זמן . 
האורחים היחידים שהתבדלו מכלל הציבור היו מירנדה אוליבר ודניס טרמלט . 
מירנדה הודיעה שהיא עסוקה מכדי להצטרף לחבורה לארוחת הערב ; ישנם עניינים שצריך לברר בטלפון עם עורכי הדין של אביה ועם המו " לים שלו , סידורים שצריך לעשות לקראת טקס האשכבה , חתונה שצריך לארגן . 
קייט חשדה שהיא לא הייתה היחידה ששמחה על היעדרה של מירנדה . 
רק כששכבה במיטתה בלילה , בטרם נעצמו עיניה , הופרעה שלוותה הלא טבעית כמעט במחשבות על דן פדג'ט השוכב בתאו ומשתעשע בדמיונותיו הפרועים . 
היא עתידה לראות אותו שוב בעת שיוחלט אם הוא כשיר לעמוד לדין וכאשר יובא לבית - המשפט , אבל עד אז סילקה בתקיפות את הרציחות לירכתי תודעתה . 
באחד מטיולי היחיד שלה , נתקפה רצון פתאומי לבקר בכנסייה וכשנכנסה מצאה שם את דלגליש , עומד ובוהה בכתמי הדם . 
" מרת ברברידג' התלבטה אם לבקש ממישהו לשפשף את הרצפה , " אמר . 
" בסוף היא החליטה להשאיר את הדלת פתוחה ולהניח לזמן ולאיתני הטבע לעשות את שלהם . 
אני תוהה אם הכתמים האלה יימחקו לגמרי ביום מן הימים . 
2 
שלושה ימים לפני מועד עזיבתו את קומב , ענה ד"ר מארק יילנד סוף - סוף על מכתבה של אשתו . 
עוד קודם לכן אישר שקרא אותו והבטיח לחשוב על הכתוב בו , אבל מאז לא השמיע קול . 
עכשיו לקח את העט וכתב ביישוב הדעת . 
השבועות האלה בקומב הבהירו לי שעליי לקחת על עצמי את האחריות לסבל שאני גורם , לחיות כמו גם לך . 
אני יכול להצדיק את עבודתי ובדעתי להמשיך בה , יהיה המחיר אשר יהיה . 
אבל את נישאת לי , לא לעבודתי , ולהחלטה שלך יש תוקף בדיוק כמו להחלטה שלי . 
אני מקווה שפרידתנו היא פרידה בלבד ולא גירושים , אבל הבחירה בידך . 
נדבר כשאשוב הביתה והפעם אני מתכוון לכך בכל הרצינות . 
תחליטי מה שתחליטי , אני מקווה שהילדים עדיין ירגישו שיש להם אבא ואת תרגישי שיש לך חבר . 
המכתב נשלח , ההכרעה נפלה . 
עכשיו סקר בפעם האחרונה את חדר המגורים , שהתרוקנותו הפכה אותו פתאום ללא - מוכר . 
הוא יתייצב עכשיו מול כל מה שמצפה לו , אבל לכאן עוד יחזור . 
הוא עמס את תיקיו על שכמו ובצעדים נמרצים פנה והלך לנמל . 
3 
בפרגרין קוטג' נזקק דניס טרמלט ללא יותר מעשר דקות כדי להסיר מהקולבים את מעט הבגדים שהביא עמו , לקפל אותם בקפדנות ולארוז אותם בתיק הבד שלו . 
את התיק השאיר בחדרו , רכוס ומוכן להילקח לנמל יחד עם שאר המטען . 
מירנדה , אחרי שחישבה את מחירי הנסיעה ברכבת ובמוניות , החליטה להזמין מכונית עם נהג שיפגוש אותם בפנטוורזי . 
בחדר המגורים עדיין עסקה מירנדה באריזת ספריו של אוליבר בתיבות הקרטון הקטנות שבהן הגיעו לאי . 
בשתיקה , התחיל טרמלט להסיר את האחרונים שבהם מהמדפים ולהגיש לה אותם . 
" אנחנו לא נחזור לכאן , " אמרה . 
" לא , את לא צריכה לחזור . 
זה יהיה מכאיב מדי . 
יותר מדי זיכרונות . 
ואחר הוסיף , " אבל יקירתי , לא כולם היו רעים . 
" הם היו רעים בשבילי . 
אנחנו ננפוש בבתי המלון שהתאכסנתי בהם עם אבא . 
חמישה כוכבים . 
אני ארצה לראות שוב את סן - פרנסיסקו . 
זה יהיה שונה בעתיד . 
בפעם הבאה הם ידעו מי משלם את החשבון . 
הוא היה מסופק אם יהיה אכפת להם , כל עוד הוא משולם , אבל ידע על מה היא חושבת . 
עכשיו היא תהיה בתו העשירה והאבלה של אדם מפורסם , לא סרח העודף שכולם בזים לו . 
כשכרע לצדה , אמר פתאום , " הלוואי שלא היינו משקרים למשטרה . 
היא סבה על עקביה ונעצה בו את עיניה . 
" לא שיקרנו . 
לא באמת . 
אמרתי להם את מה שאבא היה רוצה שאגיד . 
הוא היה מתרצה בסוף . 
הוא איבד את העשתונות כשזה נודע לו , אבל רק בגלל ההלם . 
הוא היה רוצה שאהיה מאושרת . 
ואת תהיי מאושרת ? 
אני אהיה מאושר ? 
השאלות הללו לא נשאלו , התשובה לא ניתנה . 
אבל היה משהו אחר שביקש לדעת , למרות היותו מודע לסיכון שבהצגת השאלה . 
" כשקיבלנו את החדשות , כשהבנת שהוא מת באמת , לא היה איזה רגע , לא יותר משנייה או שתיים , ששמחת ? " אמר . 
היא שלחה בו מבט שהוא יכול לזהות בו , בבהירות מבהילה , את הרגשות המתחלפים במהירות : הפתעה , זעם , אי - הבנה , עיקשות . 
" איך אתה יכול להגיד דבר כזה ! 
ודאי שלא היה . 
הוא היה אבי . 
הוא אהב אותי ; אני אהבתי אותו . 
הקדשתי לו את חיי . 
מדוע אתה אומר לי דבר פוגע כל - כך , נורא כל - כך ? " 
" זה בדיוק מסוג הדברים שהיו מעניינים את אביך , ההבדל בין מה שאנחנו מרגישים באמת לבין מה שנדמה לנו שאנחנו צריכים להרגיש . 
היא טרקה את מכסה התיבה וקמה על רגליה . 
" אני לא יודעת על מה אתה מדבר . 
תביא לי את הסלוטייפ ואת המספריים , בבקשה . 
שמתי אותם במזוודה הזאת , למעלה . 
אני מניחה שנצטרך לאטום את התיבות האלה . 
" הוא יחסר לי , " אמר דניס . 
" טוב , הוא יחסר לשנינו . 
בסופו של דבר , אתה היית רק עובד שכיר שלו ; אני בתו . 
אבל זה לא שהוא מת צעיר . 
הוא היה בן שישים ושמונה . 
הוא כבר היה מפורסם . 
ואין שום טעם שתחפש עבודה אחרת . 
תהיה לך מספיק תעסוקה עם ארגון הבית , החתונה , הטיפול בכל המכתבים שנצטרך לענות עליהם . 
מוטב שתתקשר למשרד ותגיד להם שהמטען כבר כמעט מוכן . 
נצטרך כמובן את הטרקטורון . 
כמעט אמרתי שפדג'ט יכול להביא אותו . 
מצחיק לחשוב שהוא כבר איננו . 
אני לעולם לא אסלח לו , לעולם . 
הייתה עוד שאלה אחת ואחרונה שלא העז לשאול וזה גם לא היה נחוץ ; ממילא כבר ידע את התשובה בעצמו . 
הוא חשב על פלט ההגהה הראשונה , על השוליים המלאים הערות בכתב ידו המדויק , הבלתי קריא כמעט של אוליבר , על השינויים הנוקדניים שיכלו לעשות מעבודתו האחרונה רומן דגול ותהה אם הוא יוכל אי - פעם לסלוח לה . 
הוא בהה במדפים המעורטלים , שריקנותם חיזקה את תחושת האובדן שלו עצמו . 
הוא תהה איך אוליבר הסתכל עליו . 
כעל הבן שמעולם לא היה לו ? 
זו הייתה הנחה מחוצפת שרק עכשיו , אחרי מותו של אוליבר , הרשה לעצמו להעלותה בדעתו . 
אוליבר מעולם לא התייחס אליו כאל בן . 
הוא מעולם לא היה בשבילו יותר ממשרת . 
אבל מה זה חשוב ? 
הם פעלו כתף אל כתף בהרפתקה המרתקת והעמוקה לאין חקר של השפה . 
במחיצתו של אוליבר הוא התחיל לחיות . 
לפני שהלך בעקבות מירנדה לדלת , עמד רגע בשקט , העיף מבט אחרון בחדר וידע שבמקום הזה הוא היה מאושר . 
4 
הגיע היום שבו יכלו סוף - סוף לעזוב את האי . 
דלגליש היה מוכן בשעה מוקדמת , אבל המתין בסיל קוטג' עד שראה את המסוק . 
אז הניח על השולחן את המפתח , ששכב שם כמו קמע המבטיח את חזרתו לכאן . 
ואף - על - פי - כן ידע דלגליש שלעולם לא יראה שוב את קומב . 
הוא סגר אחריו את הדלת והלך דרך שדה הבור אל הבית . 
רגשות מעורבים התרוצצו בקרבו – כמיהה , תקווה וחרדה . 
אמה והוא כמעט לא דיברו בשבועיים האחרונים . 
דווקא הוא , אוהב שפה שכמותו , איבד את כל ביטחונו במילים , במיוחד כאלה הנאמרות בטלפון . 
בין נאהבים צריכה האמת להיכתב , להישקל בניחותא וביחידות או – רצוי עוד יותר – להיאמר פנים - אל - פנים . 
הוא כתב פעם והציע לה נישואים , לא הרפתקת אהבים מתמשכת , וחשב שקיבל תשובה חיובית . 
לכתוב ולבקש פעם נוספת שתינשא לו , ייראה כמו נדנוד של ילד קצר רוח ; לעשות את זה בעודו חולה , יהיה דומה מדי לסחיטה אמוציונלית . 
וישנו גם העניין של חברתה קלרה , שלא אוהבת אותו וכנראה תדבר נגדו . 
אמה היא אישה עצמאית , אבל מה אם קלרה רק מבטאת בקול רם את ספקותיה שלה , המודעים למחצה ? 
הוא ידע שכאשר ייפגשו , תאמר אמה שהיא אוהבת אותו . 
בזאת לפחות יכול להיות בטוח . 
אבל מה הלאה ? 
משפטים שאמרו בעבר נשים אחרות , והוא שמע אותם בלי כאב ולפעמים גם בתחושת הקלה , עלו בזיכרונו כמו פיזום מייגע של כישלונותיו . 
מותק , זה היה הכי טוב בעולם , אבל תמיד ידענו שזה לא יימשך לנצח . 
אנחנו אפילו לא גרים באותה עיר . 
ועם התפקיד החדש שלך , אני לא יכולה להמשיך לבזבז ככה את הערבים החופשיים שלי . 
היה בינינו משהו נפלא , אבל העבודה שלך תמיד קודמת לכול , נכון ? 
העבודה , או השירה שלך . 
אז למה לא נודה באמת ונשים לזה סוף לפני שמישהו מאיתנו ייפגע ? 
ואם יכאב לך , תמיד תוכל לכתוב על זה שיר . 
אני תמיד אוהב אותך , אדם , אבל אתה לא מסוגל להתחייב , נכון ? 
אתה תמיד נמנע מלתת משהו , כנראה את החלק הטוב ביותר שלך . 
אז שלום . 
אמה תמצא לעצמה מילים משלה . 
והוא הכין את עצמו לקבל את הרס כל תקוותיו בראש מורם ובלי להתלונן . 
המסוק ריחף ממעל במשך זמן שנראה אינסופי לפני שנחת לבסוף בדיוק במרכז הצלב המסומן על המנחת . 
נדרשה המתנה נוספת עד שהמדחפים חדלו לגמרי להסתובב . 
ואז נפתחה הדלת ואמה הופיעה בפתח ואחרי כמה צעדים מהססים רצה ונפלה בזרועותיו . 
הוא יכול להרגיש את הלמות לבה , יכול לשמוע אותה לוחשת " אני אוהבת אותך , אוהבת אותך , אוהבת אותך . 
וכשהרכין את ראשו אליה היו דמעותיה חמות על לחיו . 
אבל כשעיניהם נפגשו , קולה היה תקיף . 
" אהובי , אם אנחנו מעוניינים שהכומר מרטין ישיא אותנו – ואם אין לך התנגדות , זה מה שהייתי רוצה – מוטב שנקבע מהר את התאריך אחרת הוא עלול לומר שהוא כבר זקן מדי לנסיעות . 
מי יכתוב לו , אתה או אני ? " 
הוא אימץ אותה אל לבו והרכין אליה את ראשו הכהה . 
" אף אחד משנינו . 
ניסע לדבר איתו ביחד . 
כבר מחר . 
קייט , שהמתינה ליד הכניסה האחורית כשתיקה מונח לרגליה , שמעה את צחוקו העליז מתגלגל לאורך שפת הצוק . 
היא ובנטון היו מוכנים לעזוב עכשיו . 
בנטון כיתף את תיקו ואמר , " בחזרה לחיים האמיתיים . 
מירנדה וטרמלט עזבו יחד עם יילנד כבר אתמול , אבל לדלגליש נותרו מספר עניינים אחרונים שהיה צריך לדון עליהם עם מייקרופט , ואנשי צוותו שמחו להרוויח עוד מספר שעות לעצמם . 
ופתאום נאספה סביבם כל החבורה הקטנה . 
כולם באו להיפרד מהם לשלום . 
הפרידות האישיות שלהם נערכו מוקדם יותר ופרידתם של רופרט מייקרופט וקייט הייתה המפתיעה מכולן . 
הוא היה לבדו במשרד וכשהושיט לה את ידו אמר , " הלוואי שהייתי יכול להזמין אותך לשוב ולבקר אותנו , אבל אסור לי . 
אני חייב לציית לתקנות אם אני מצפה ששאר הצוות יעשה את זה . 
אבל יהיה טוב לראות אותך כאן שוב . 
קייט צחקה . 
" אני לא אישיות חשובה , אבל לא אשכח את קומב . 
ולא כל הזיכרונות שלי יהיו רעים . 
הייתי מאושרת כאן . 
אחרי שתיקה קצרה הוא אמר , " אנחנו לא שתי ספינות שחלפו זו על - פני זו באישון לילה , אנחנו שתי ספינות שהפליגו זמן - מה ביחד אבל נשארו תמיד קשורות לנמלים שונים . 
דלגליש ואמה המתינו להם , עומדים זה לצד זה . 
קייט ידעה שמבחינתה משהו נגוז סופית , אותו שריד אחרון של תקווה , שגם בעת שהשתעשעה בו ידעה שהוא חסר ממשות , כמעט כמו חלומות ילדותה , חלומות שבהם דימתה שהוריה לא מתו והם יופיעו יום אחד , כשאביה יפה התואר נוהג במכונית נוצצת , ויגאלו אותה לנצח משיכון אליסון פיירווזר . 
האשליות הללו , שטיפחה כדי לנחם את עצמה , גוועו עם חלוף השנים , עם עבודתה , עם דירתה , עם הסיפוק ששאבה מהישגיה . 
הם הוחלפו בתקוות ממשיות יותר , אם כי קלושות לא פחות . 
כעת היא ויתרה עליהן סופית , בצער אבל בלי כאב . 
השמים היו מכוסים חשרת עננים נמוכה ; הקיץ האינדיאני הקצר הגיע כבר מזמן לקצו . 
המסוק התרומם כאילו באי - רצון וחג בפעם האחרונה מעל לאי . 
הדמויות המנופפות לשלום הלכו וקטנו ופנו לדרכן בזו אחר זו . 
קייט הסתכלה למטה על הבניינים המוכרים שנראו ממוזערים כמו דגמים אדריכליים או צעצועי ילדים : החלונות המקושתים הגדולים של בית קומב , בניין האורוות שבו גרה , סיל קוטג' עם זיכרון ההתכנסויות בשעת לילה מאוחרת , הכנסייה המרובעת שכתם הדם טרם נמחה מרצפתה והמגדלור הלבן עם כיפת הצריח האדומה בראשו , הצעצוע הנחמד מכולם . 
האי קומב שינה אותה בדרכים שעדיין לא יכלה להבין , אבל היא ידעה שלא תשוב לראותו . 
עבור דלגליש ואמה היושבים מאחוריה , יום זה היה התחלה חדשה . 
ואולי גם לה מצפה עתיד שופע אפשרויות אינסופיות . 
בנחישות הפנתה את פניה מזרחה , אל עבודתה , אל לונדון , כשהמסוק טיפס מעל שמיכת העננים הלבנה אל השמים הזוהרים . 
פרנק גוזן / ללמוד לשכב 
למריה 
פרנק גוּזֶן 
ללמוד לשכב 
מגרמנית : טלי שוורצשטיין - בסר 
ללמוד מחתולה 
פירושו ללמוד לנצח 
לנצח במובן של ללמוד להסתדר 
זאת אומרת : ללמוד לשכב . 
רוברט גרנהרדט 
חלק ראשון 
1 . 
בספטמבר , 1998 השכם בבוקר , יצא אדם מפאב ששכן בקומת מרתף ברובע קרויצברג בברלין , נפל עם הפנים לתוך שלולית גשם עכורה והרגיש שעכשיו הגיע הזמן לאכול קבב . 
חייו כאדם חסר אחריות , אדם שלא בנוי לקשר , שמוק בעל יצרים , הגיעו ללא ספק לשפל המדרגה . 
מולו , על הקיר , הייתה כרזה : " לא נשנה הכול , אבל נשפר הרבה דברים ! " האיש היה בשנות השלושים המוקדמות לחייו , לא נקי ולא מגולח , וכבר כמה ימים לא ישן כמו שצריך . 
כמעט נדמה היה שהוא רוצה להמשיך לשכב שם , בשלולית . 
פשוט לשכב , עבר לו בראש . 
אבל בעל הפאב , האיש החסון בעל הקול הגבוה וחמשת רוכבי האופנועים השתקנים בוודאי יתנגדו לכך . 
וגם לא היה ברור אם הנערה המכוערת והרזה , שכבר שעות עושה מדיטציה בישיבה מזרחית ובוהה בכוס מים , תרצה לסייע לו . 
מוזיקה סינית בקעה מהפאב . 
האיש טעם מי גשם . 
הוא קפא מקור . 
אבל כל העניין לקח לא יותר מכמה שניות , ואז הוא קם ונכנס לתא הטלפון הסמוך . 
הוא טילפן , משעין את ראשו על המכשיר . 
לאחר כמה דקות הוא יצא משם , צעד כמה צעדים ונעצר לפני דוכן של אוכל טורקי . 
קבב כבר לא יהיה היום . 
לא נשאר לו כסף . 
לא נותר לו אלא לחכות . 
האיש הזה , שעמד לפני הדוכן בבטן מקרקרת , כאב ראש וקהות חושים , הייתי אני . 
כל הסיפור התחיל ביום שהורי קנו טלוויזיה צבעונית . 
רק בסוף הקיץ של 1982 השליך אבי לזבל את הטלוויזיה הישנה שלנו , שקלטה בשחור - לבן , וקנה מכשיר חדש . 
אילו היה הדבר תלוי בו , זו לא הייתה טלוויזיה צבעונית – כבר מזמן נראה לו הכול צבעוני מדי – אבל למוכר בחנות פשוט לא היו טלוויזיות שחור - לבן , וזה היה המזל שלנו . 
הביאו את המכשיר אחרי חופשת הקיץ , אבל זה היה במקרה . 
אבי כל הזמן העמיד פנים שהטלוויזיה לא מעניינת אותו , אבל על מהדורת החדשות שלו , בכל ערב , הוא לא ויתר . 
הוא תמיד ראה סרטים , סדרות וכתבות כמו בניגוד לרצונו , כאילו הוא אומר : נו , אם כבר הדליקו את הטלוויזיה ... הוא אף פעם לא אמר זאת , אבל זה מה שהיינו אמורים לחשוב . 
אמי אהבה מאוד לצפות בטלוויזיה . 
אילו היה הדבר תלוי בה , כבר מזמן הייתה לנו טלוויזיה צבעונית . 
אבל אבי תמיד טען שאין כסף לזה . 
אמי הייתה אז מנענעת בראשה ונאנחת . 
היא אהבה לראות את ' מי אני ? 
' ועצמה את עיניה כשרוברט לֶמְבּקֶה היה מכה בגונג , מפני שאז הופיעו התשובות – משלח ידם של המשתתפים – ופקחה אותן שוב כששמעה את הגונג בפעם השנייה , ואז גם היא ניסתה לנחש . 
אני חושב שזה עלה לאבא שלי על העצבים . 
אבל הוא לא אמר מילה , רק התנשף כמה פעמים בקול וגירד לעצמו יותר מדי את הרגל . 
להורי הייתה פינת ישיבה אפורה . 
אמי ישבה על הספה הקטנה , אבי על אחת משתי הכורסאות , את רגליו שם על הכורסה השנייה והספה הגדולה נותרה לרוב ריקה . 
בדרך - כלל היה אבי מוריד את הגרביים , ואז אפשר היה לראות שהוא לא אוהב לגזור את ציפורני הבהונות . 
אני התלהבתי מכך שיש לנו סוף - סוף טלוויזיה צבעונית . 
בכלל לא יכולתי לתאר לעצמי חיים בלי טלוויזיה , ובעצם גם לא יכולתי להיזכר בחיים כאלה . 
תמיד הייתה לנו טלוויזיה . 
הזכרונות המוקדמים שלי קשורים בלי יוצא מן הכלל בסדרות אמריקאיות . 
פרומו שבו ראו גבר שעובר דרך הרבה דלתות ולבסוף עוצר בתא טלפון , שהיה בעצם מעלית שנסעה למטה . 
אחר - כך הייתה סידרה ששמה ' רוץ , באדי , רוץ ! 
' שממנה אני זוכר רק את הפרומו , שבו ראו מישהו רץ ברחובות וחולף על פני גשרים , כנראה בניו - יורק . 
אבל הגדולה מכולן הייתה ' ג'יני ' . 
לא יודע למה . 
המחשוף הנדיב של ברברה עדן עשה לי משהו רק בתקופה מאוחרת יותר . 
אבל בעיני זה היה נהדר איך שהיא הניחה מול המחשוף הזה את היד השמאלית על הימנית , הרחיקה את המרפקים והנהנה הנהון קצר . 
ואז היא נעלמה או שמשהו אחר הופיע או השתנה או השד יודע מה . 
היא נהגה לכנות את בעלה , קולונל נלסון , שעבד בנאס"א , " אדון " , אבל ממש לא נראה שזה מה שהוא . 
ה " אדון " היה לארי האגמן , שלימים נהיה ג'יי . 
אר , אבל את זה עוד לא ראו עליו אז . 
אני התלהבתי מ ' ג'יני ' עד כדי כך , שאמי השתמשה בה כאמצעי לאכיפת משמעת . 
על כל תעלול הייתה מבטלת לי את ' ג'יני ' . 
בכיתי לא פעם ולא פעמיים , אבל זה לא עזר . 
כשהורי היו רואים טלוויזיה הם היו רואים טלוויזיה וזהו . 
לא היו דיבורים . 
אבל הם בלאו הכי לא דיברו הרבה , על כל פנים לא זה עם זה . 
אנחנו בהחלט היינו האחרונים שקנו טלוויזיה צבעונית . 
אפילו לא העזתי לספר שעדיין יש לנו טלוויזיה שחור - לבן , כי אז לא היו מתייחסים אלי יותר . 
רק מיקֶה ידע על זה , אבל מיקה ממילא ידע הכול ואפשר היה לסמוך עליו שלא יגלה , כי גם אצלם במשפחה זה לקח הרבה זמן עד שבסלון שלהם הייתה טלוויזיה צבעונית . 
ההבדל היחיד היה שלמשפחה שלו באמת לא היה כסף . 
כששמעתי בבוקר שאחר - הצהריים תגיע הטלוויזיה החדשה ידעתי שנפתח פרק חדש בחיי . 
באותו יום שמעתי לראשונה על בריטה . 
אבל לפני כן שמעתי על שדיים . 
חברי , מיקה , נגע כנראה בפעם הראשונה בחייו בשדיים . 
כשהגעתי בבוקר לבית - הספר , הוא תפס אותי כבר במרחק של מאה מטר משם , הדליק לעצמו סיגריה , נשף את העשן , אחז בסיגריה בין האצבע לאגודל וסיפר לי את הידיעה כאילו גילה במקרה שיטה חדשה לביקוע גרעיני . 
הוא נסע עם הוריו לשבועיים לאזור אייפל . 
והשדיים היו של אישה , בת תשע - עשרה בכל זאת . 
שדיים נהדרים , אבל את זה כמובן לא היה צריך להדגיש , כי אחרת הוא לא היה נוגע בהם . 
אלה היו ציצים אמיתיים , גדולים ועגולים וזקורים , ציצי של אישה שמזדיינת , שאחיו מזיין אותה . 
אחיו הביא את האישה , בת תשע - עשרה בכל זאת , כשביקר את מיקה והוריו באייפל . 
מיקה לא עצם עין כל הלילה כי חשב שאולי אחיו עושה עכשיו משהו בסמוך , עם ההיא , בת תשע - עשרה בכל זאת , וכמובן שמיקה נדלק כל - כך מהעניין , שהוא התעסק עם עצמו כל הלילה . 
וכשלמחרת בבוקר הוא התנודד אל חדר האמבטיה , רדום לגמרי , עם עפעפיים כבדים כמו משקולות ושלפוחית שתן שאיימה להתפוצץ , עמדה שם האישה הזאת , בת תשע - עשרה בכל זאת , ושפשפה את עצמה בין הרגליים . 
כנראה שהיא רק התנגבה , אבל מיקה לא יכול היה להישבע על זה , מפני שאחיו דאג לעדכן אותו בכל מיני עובדות כמו עד כמה הנשים בדרך - כלל מיוחמות , ועד כמה גדולה החרמנות של אותה אישה , בת תשע - עשרה בכל זאת , ואולי , אמר מיקה , היא לא התאפקה ועשתה את זה מהר עם המגבת , אבל , כפי שכבר אמר , את זה הוא רק יכול לשער . 
האישה , בת תשע - עשרה בכל זאת , אפילו לא חשבה לכסות את השדיים במגבת – מה שכמובן התאים לתיאורים שמיקה שמע מאחיו . 
ממש לא , להפך , היא חייכה אליו בחוצפה , הניחה למגבת ליפול , הרימה את השדיים שלה עם הידיים למעלה ושאלה אם הם מוצאים חן בעיניו . 
בטח , ענה לה מיקה , הם לא רעים , ואז שאלה אותו האישה , בת תשע - עשרה בכל זאת , אם הוא רוצה לגעת בהם . 
אם אני מוכרח , ענה מיקה ונגע בהם , וחוץ מזה הוא החליט להיות דובר הכיתה בשנה הבאה . 
הוא הגיע עכשיו לגיל שבו מתחילים להתעסק עם דברים אחרים ולא מנסים רק למצוא חוברות פורנו יותר טובות כדי לאונן . 
האישה , בת תשע - עשרה בכל זאת , אמרה לו שייגע לה ממש בשדיים , שלא רק ירפרף עליהם קצת בקצות האצבעות – ואז , אגב , הוא שם לב ששני ציצים הגונים יכולים להיות כבדים מאוד . 
" נו , טוב , " אמר מיקה , " ירדתי מהרעיון להיות דובר הכיתה , אני לא מתכוון לקרוע את התחת בשביל האידיוטים העלובים האלה . 
מיקה סיפר לי הרבה סיפורים . 
בעיקר על אחיו הגדול , שלעתים קרובות הולך מכות ומזיין הרבה . 
אני שמרתי את חוויות החופש שלי לעצמי . 
הייתי בהולנד . 
זו הייתה החופשה המשותפת האחרונה שלי עם הורי , אלא שאז עדיין לא ידעתי את זה . 
התאהבתי בהולנדית בלונדינית . 
בכיתה ד' הייתי מאוהב באנקה . 
לא הפסקתי לחשוב עליה כל היום . 
ועכשיו לא הפסקתי לחשוב על ההולנדית הזאת שלושה שבועות ברציפות . 
ההולנדית הייתה כנראה בתחילת שנות העשרים לחייה , ועבדה במאפייה שאליה הייתי בא כל בוקר לקנות לחמניות טריות . 
אבא שלי היה מוכן להסתפק גם בלחם מלפני שלושה ימים , אבל אמי עמדה על כך שנאכל לחמניות טריות , אחרי הכול – יצאנו לנופש . 
הבלונד של ההולנדית היה בהיר לגמרי , ומתחת לחלוק האופים הלבן היא תמיד לבשה חצאית נורא קצרה . 
היא דיברה גרמנית במבטא הולנדי , ונשמעה כמו בתו של רוּדי קארל . 
היא הייתה חברותית מאוד וחייכה הרבה , ואז אפשר היה לראות ששיניה הצחורות תואמות להפליא את שערה . 
פעם אחת הלכתי לשם גם אחרי ארוחת הבוקר וחיכיתי עד שיסגרו את החנות להפסקת הצהריים . 
כשהיא יצאה החוצה , היא כבר לא לבשה חלוק . 
היו לה רגליים יפות מאוד , חומות . 
היא הייתה האישה הכי יפה בעולם . 
החופשה הייתה שקטה מאוד כי הורי לא דיברו הרבה זה עם זה , אבל כפי שכבר אמרתי , זה אף פעם לא ממש היה מקובל אצלנו . 
כל שנה נסענו לכאן . 
תמיד להולנד , תמיד לאותו חור ליד הים . 
רק בתי המלון התחלפו , אבל תמיד נראו אותו דבר . 
בבוקר , אחרי הארוחה , הלכנו לטייל , ואחר - כך נכנסנו למסעדה לאכול ארוחת צהריים . 
אחר - הצהריים יצאנו שוב לטיול או ששיחקנו מיני - גולף . 
ואז הלכנו לשתות קפה בבית - קפה ואכלנו פרוסת עוגה . 
ושוב חזרנו לפנסיון . 
כשמזג האוויר היה סוער , ישבנו בפנסיון ודפדפנו במגזינים . 
בשש אכלנו ארוחת ערב , בכל מזג אוויר . 
לחם עם ממרח כבד ותה ורדים , כל ערב . 
אחר - כך יצא אבי לטייל על החוף לבדו . 
יכולתי לראות אותו מחלון החדר שלי , פוסע ממש ליד המים , כאילו שהוא חייב למדוד את החוף , ראשו מורכן , עיניו נעוצות בחול . 
אולי הוא חיפש משהו . 
הוא מעולם לא מצא דבר . 
באותו זמן הייתה אמי מנקה את המטבח המשותף בפנסיון ואז מתמסרת לחוברות התשבצים שלה . 
היא הייתה פותרת ערימות של חוברות בחופשות , כאילו מישהו שילם לה על זה . 
אחר - כך צפינו בטלוויזיה ואמי סרגה מטליות לסירים . 
בשעה אחת - עשרה , הכי מאוחר , שכבנו לישון . 
מכל זה לא סיפרתי למיקה דבר . 
עכשיו , אחרי שהוא נגע בשדיים , הוא רק היה לועג לי . 
כשהתקרבנו לבית - הספר העיף מיקה את הסיגריה ונשף את העשן בפעם האחרונה . 
שמענו על בְּריטה לפני שראינו אותה . 
היא הייתה " החדשה " . 
כמה בנים כבר ראו אותה . 
" היא מדליקה , בהחלט שווה זיון ! " אמר שֶפֶר הארוך , שאף אחד לא סבל אותו . 
הוא רצה להיות חבר של מיקה , ובגלל זה דיבר כמוהו . 
ראינו אותה בהפסקה הגדולה הראשונה . 
היא הייתה יפהפייה . 
היה לה עור כהה מאוד , כאילו שכבה שעות בשמש . 
עיניה היו צרות , והגבות נראו מצוירות . 
היא הייתה שונה משאר הבנות . 
היא נראתה כאילו אנחנו לא מעניינים אותה . 
הקפנו אותה כל ההפסקה בלי לעורר תשומת לב . 
לא יכולנו להפסיק להסתכל עליה ולא ידענו מה לומר . 
כשחזרתי בצהריים אבי כבר היה בבית . 
לידו עמד איש בחלוק לבן . 
מכשיר הטלוויזיה החדש הגיע , קופסה גדולה מפלסטיק שחור . 
על המסך ריצדה תמונה לניסוי . 
האיש ניסה למכור לאבא גם וידיאו , אבל אבא ממש לא היה מעוניין . 
הלכתי לחדרי וחיכיתי שאמי תקרא לי לאכול . 
התוכנית הראשונה שצפיתי בה במכשיר החדש הייתה כמובן מהדורת החדשות . 
אבי שמר לעצמו את הזכות להטביל את המכשיר החדש . 
אחרי החדשות שידרו תוכנית טבע על חיות . 
אחרי חצי שעה של טלוויזיה צבעונית הלכתי לחדרי . 
שמתי אוזניות והקשבתי ל - The Concert in 
Central Park . 
בסוף מאי ' 82 הייתי בקונצרט של סיימון וגרפינקל באיצטדיון וֶסטפאלֶן בדורטמונד . 
לבשתי ג'ינס וחולצה לבנה מעוטרת ברקמה ומעיל שחור קצר בלי שרוולים , כמו גרפינקל על התקליט . 
בעיקר אהבתי את “ America ” כי המונח “ New Jersey Turnpike ” מאוד מצא חן בעיני . 
הייתה לי מערכת של שניידר לתקליטים וקסטות . 
קניתי אותה מהכסף שקיבלתי לקונפירמציה . 
היו לי כבר הרבה תקליטים . 
בעיקר הביטלס וסיימון וגרפינקל וקצת בוב דילן . 
בבית - הספר הייתה הסכמה כמעט מלאה שהמוזיקה העכשווית לא שווה . 
חוץ מ - Bap אולי , אבל היו לכך סיבות פוליטיות . 
לא היה קשה לקנות תקליטים . 
איכשהו , תמיד נשאר קצת כסף . 
בדרך - כלל הייתי צריך רק להשתדל לא לבזבז יותר מדי ואחרי שבוע או שבועיים כבר יכולתי שוב לבזבז . 
גם לחג המולד וליום ההולדת ביקשתי שיקנו לי תקליטים . 
התקליט האחרון של דילן נקרא Shot of Love , והוא לא הלהיב אותנו . 
הכול נשמע כמו עבודה עצמית , כאילו הקליטו אותו במוסך . 
הדעה הרווחת הייתה שהתקליט הטוב האחרון שלו היה Live at 
Budokan , והיית חייב שיהיה לך אותו . 
אלא שזה היה אלבום כפול , והמחיר בהתאם . 
בינתיים נמנעתי מההשקעה הזו . 
כשקמתי למחרת בבוקר תפסתי את אמי מדליקה את הטלוויזיה . 
היא בהתה כמה דקות בתמונת הניסיון , הבחינה בי , כיבתה את המכשיר והניחה את השלט . 
אבי היה מנהל תחנת רכבת . 
הוא היה גבוה ושקט . 
היו לו ידיים ארוכות , שהיו מתנועעות לצד גופו עד שלפעמים נראה היה כאילו אינן שייכות לו . 
אמי עבדה פעם במסחר , בחנות כלבו , במחלקת הצעצועים . 
אחר - כך סגרו את הכלבו , ובמשך כמה חודשים היא מכרה נעליים . 
ואז נולדתי . 
ומאז היא הייתה עקרת בית . 
ואבי עשה קריירה . 
כמנהל תחנה . 
לפעמים שאלתי את עצמי אם גם אמי רצתה לעשות קריירה . 
היא כבר מזמן יכלה להיות מנהלת מחלקת רכבות העץ והסביבונים . 
אמי הייתה קצת יותר נמוכה מאבי ושמנה מאוד . 
בקיץ לבשה חולצות ללא שרוול , וידיה הגיחו מתוכן כמו בשר נקניקיות שלא הצליחו להכניס למעי . 
גרועים מכול היו השדיים שלה . 
כשהייתי קטן והיא עדיין הייתה מחבקת אותי ולוחצת אותי אליה , פחדתי שיום אחד הם ייפלו עלי ויקברו אותי . 
חוץ מזה אמי גם שרה . 
גרוע , אבל בשמחה גדולה . 
כשהאוזניים שלי בקושי הגיעו לגובה השולחן , אמי אהבה לשיר לי את השיר של ז'יוואגו בגירסה של קרל גוֹט : " את יודעת , לאן ... " היא לבשה שמלה אדומה עם כפתורים שחורים ותפוחים והייתה מדברת אל עצמה ומספרת על מרחבי הטייגה הרוסית והאהבה שגבר כמו עומר שריף יכול להעניק לאישה . 
גם אבי עסק במוזיקה . 
והוא עשה את זה במרתף . 
המרתף : אבי ציפה את הקירות והתקרה בעץ , פרש שטיח והתקין גוף חימום כדי לאחסן שם את האוצר שלו , אוסף תקליטים ענק . 
מאות אלבומים עשויים מעור סינתטי , שהכילו כל אחד מהם , בעטיפות ניילון שקופות , חמישים תקליטים קטנים . 
כל המדפים , מהרצפה עד התקרה , היו מלאים עד אפס מקום , ואבי בילה סופי שבוע אינסופיים בהמצאת שיטות קִטלוג חדשות לבקרים , בסידור ובקטלוג מחודש של התקליטים . 
לפעמים היה פשוט עובר לאורך המדף ומחליק באצבעו על גב של אלבום , או שולף תקליט ובודק אותו לאור הנורה החלושה שבמרתף . 
באמצע עמד שולחן לא גבוה ועליו פטיפון משנות החמישים , הראשון שאבי קנה לעצמו בכסף שהרוויח . 
הפטיפון היה בתוך מזוודה , והייתה לו זרוע אחת שבסופה הייתה תלויה מחט עבה . 
למיטב ידיעתי , אמי אף פעם לא ירדה למרתף . 
גם לי הראה אבי יום אחד את המרתף , רק כדי לומר לי בצורה שאינה משתמעת לשתי פנים שאין לי מה לחפש שם . 
אבל פעם אחת עקבתי אחריו בחשאי . 
חיכיתי במדרגות היורדות למרתף עד ששם תקליט והמשכתי להתקדם . 
דרך פתח צר בין קרשי הדלת , ראיתי אותו עומד מול הפטיפון . 
הוא פשוט עמד שם והביט על התקליט המסתובב , עד שגמר לנגן . 
אז הוריד בזהירות את התקליט והחזיר אותו לאלבום . 
הוא הלך לאורך המדפים , החליק באצבעו על גב האלבומים , ולבסוף הוציא אחד מהם , דפדף בו , הוציא תקליט אחד , שם אותו , ושוב נעמד מולו והביט כיצד הוא מסתובב . 
הוא עשה את זה עוד כמה פעמים . 
ואז , נדמה לי שבתקליט השישי או השביעי , פתאום אבי התחיל להתנועע . 
תחילה אי - אפשר היה להבחין בשום דבר , ואז ראיתי איך פלג גופו העליון מתחיל לנוע , לפנים ולאחור וגם לצדדים . 
אבי רקד . 
הוא אחז כביכול מישהו בזרועותיו , והסתובב . 
אחרי חצי שעה בערך התחלתי להשתעמם ועליתי למעלה . 
הורי לא נגעו זה בזה מעולם . 
לפעמים , בחורף , אמי הייתה משלבת את זרועה בזרועו של אבי , אבל זו לא הייתה נגיעה של ממש , רק המעילים נגעו . 
לא יכולתי לתאר לעצמי שהורי הביאו אותי לעולם בדרך המקובלת . 
הרעיון שהורי עשו סקס כדי שאבוא לעולם נראה לי אבסורדי . 
איפה אמור אבי לחדור לתוך הר האם הזה ? 
איך יכול היה להיות בטוח שהוא חודר למקום הנכון , כשהדבר הזה שלו היה תקוע איפשהו חם ולח ? 
זה היה יכול להיות באותה מידה בית השחי של אמא או קפל בבטן . 
ואם הם כן עשו את זה , איך הם נכנסו לאווירה ? 
האם אמי שרקה את המנגינה של ז'יוואגו ? 
או שאבי שר " חול חם וארץ אבודה וחיים בסכנה " ? 
ואולי הוא הדביק מעל שפתו העליונה שפם דק כדי להיראות כמו עומר שריף ? 
אולי אבי הוא בכלל לא אבי . 
אולי אמי היא בכלל לא אמי . 
אני הרי גם לא דומה לאף אחד מהם . 
אולי הם אימצו אותי . 
או מצאו . 
שבועיים אחרי תום החופשה היה אמור להיבחר דובר הגימנסיה החדש . 
הדובר היוצא סיים את מבחני הבגרות . 
בריטה הציגה את מועמדותה . 
שמַלֶנדוֹרף הזקן , מנהל בית - הספר שלנו מתקופת הקיסר וילהלם לפחות , ראה אותה מחלקת כל השבוע פליירים ליד בית - הספר וכעס עליה . 
שמלנדורף עוד נלחם במלחמה והוא לא אהב פליירים . 
ביום הבחירות ירד גשם . 
זירזו אותנו להיכנס לאולם , לשמוע את הדוברים מציגים את עצמם . 
ליתר דיוק היו אלה שני ועדים שהעמידו את עצמם לבחירה , בכל אחד מהם היו ארבעה אנשים , ובראשם הנציג או הנציגה . 
חברי שני הוועדים ישבו על הבמה , כל אחד מהם ליד שולחן בית - ספר שעליו ניצבו בקבוקים קטנים וירוקים של מים מינרליים . 
מיקה ואני ישבנו בשורה האחרונה . 
בריטה עוד לא הגיעה . 
היתר ניסו להעמיד פנים שהם לא עצבניים . 
ליד שולחן אחד ישבו רק שלושה אנשים , זה בוודאי היה השולחן של בריטה . 
שני נערים ונערה . 
הכרתי אחד מהם מהחטיבה העליונה : גבוה , רזה מאוד , על ראשו שיער שחור וסמיך שנראה כמו קסדה . 
אף אחד עוד לא ראה אותו בלי חליפת הג'ינס שלו . 
על הכיס הימני שעל החזה היה כתוב בטוש : Public Enemy No . 
1 
לידו ישבה נערה בת מקסימום אחת - עשרה , שאף פעם לא ראיתי . 
היא לבשה שמלה בצבע תכלת שהייתה רכוסה לגמרי , וצמותיה הארוכות והזהובות היו מלופפות והתנדנדו משני צדי ראשה הלוך ושוב . 
השלישי היה שחקן טניס מצוין שכולם הכירו מאחת הכיתות המקבילות , בחור יפה , שלבש חולצות לה - קוסט ונעל נעלי טניס יקרות . 
הוא קיבל את הנעליים מחברה המתמחה בציוד לטניס , שראתה בו את הכוכב העולה של הטניס הגרמני . 
היו רכילויות שכל מיני נערות רודפות אחריו , אפילו כמה מהחטיבה העליונה . 
ליד השולחן השני ישבו ארבעה נערים מהחטיבה העליונה . 
לכולם היה שיער קצר . 
אחד מהם קרא את ה ' פרנקפורטר אלגמיינה צייטונג' . 
למעשה הוא היה הנציג . 
הוא נעל נעליים איטלקיות קלועות ולבש מכנסיים בהירים עם קפל מגוהץ וחולצה בצבע תכלת עם צווארון לבן . 
" ככה אני מדמיין לעצמי את הגיבור שמצליח להרוג את הדרקון , " אמר מיקה . 
" זיגפריד ? " 
" בדיוק . 
כולם חיכו לבריטה . 
בקצה הבמה עמד שמלנדורף , שהיה אמור לשאת את דברי הפתיחה , וראו עליו שהוא כועס על האיחור . 
לבסוף פקעה סבלנותו והוא הורה לכבות את האור באולם ולהדליק את אורות הבמה . 
ממש כשרצה להתחיל לדבר נכנסה בריטה , עברה באולם , ניתרה על הבמה והתיישבה במקומה . 
היא נעלה נעלי התעמלות ולבשה ג'ינס וטישרט אדום עם מחשוף בצורת וי ועליו חולצה פתוחה מקורדרוי עדין . 
שערה היה אסוף לקוקו מאחור . 
שמלנדורף אמר משהו על הזכות לבחור והסביר את מהלך ההצבעה : עלינו להקשיב למה שיש לשני הוועדים לומר , לאחר מכן אנחנו יכולים לשאול שאלות ואז צריכים לסמן איקס על הפתק שקיבלנו בכניסה , ליד ועד א' או ועד ב ' . בריטה הייתה א ' . לכן היא הייתה רשאית לפתוח בדברים . 
שמלנדורף מסר לה את המיקרופון . 
בריטה מסרה את המיקרופון ל - Public Enemy No . 
, 1 שסקר בקצרה את הסיבות להרכב הזה של הוועד : שוויון בין מספר הנשים למספר הגברים שמייצגים את החטיבה הנמוכה , האמצעית והגבוהה , כדי להעניק משקל שווה לכל הנושאים . 
בעודו מדבר פשטה בריטה את חולצת הקורדרוי שלה , אחר - כך פתחה את הקוקו וניערה את השיער . 
היא התכופפה קדימה וכולם יכלו לראות שהיא לא לובשת חזייה . 
הנערה עם שתי הצמות המלופפות וכוכב הטניס הציגו את עצמם ואמרו דברים שלא שמעתי . 
אחר - כך מסרו את המיקרופון לבריטה . 
היא קמה , בניגוד לדוברים הקודמים , צעדה לקדמת הבמה ונראה היה שהיא מביטה אל כל אחד ואחד מאיתנו בנפרד . 
היא אמרה שדווקא בית - הספר , שהוא כמו הבית , המקום הראשון של תהליך החיברות , צריך להשתלב בשיח החברתי , בעיקר בזמן שעולות שאלות מהותיות בעניין הישרדותו של המין האנושי על הכוכב הזה , והדיון בהן צריך להיעשות גם בתוך הכיתות . 
האנושות נמצאת כיום במצב שבו היא יכולה להשמיד את עצמה מאות פעמים , והעולם המערבי לא עסוק אלא בהמשך התהליך הלולייני של ההתחמשות במכלול הצבאי - התעשייתי המכוון לרווחיות , ברמיסת זכות ההגדרה העצמית של עמים שונים , כמו למשל בדרום - אמריקה , ובהרהורים על מלחמה גרעינית אפשרית , מתוך הנחה שייתכן שזה יהיה סופה של אירופה ושהאטמוספירה תזוהם , במקום שייעשו הצעדים הראשונים לעולם חופשי מנשק גרעיני ותבוטל הצבת טילי הפרשינג II וטילי השיוט . 
תלמיד כיתה ה' שישב בשורה הראשונה הצביע ושאל למה היא מתכוונת . 
" מלחמה זה חרא , " אמרה בריטה , " וגברים שמנים מרוויחים ממנה . 
ואז היא התחילה לדבר על הסכנה לסביבה , על התהליך התעשייתי הדורסני שמאז אמצע המאה ה - 19 מכלה את המשאבים הטבעיים , על הכחדת מינים רבים של בעלי חיים , על השחתת יערות העד , על הגשם החומצי ועל הסכנות הטמונות בניצול אנרגיית הגרעין למה שנקרא צרכים לא - מלחמתיים . 
הַריסבּוּרג היא רק ההתחלה , אולי הדבר הגדול עומד לקרות ממש כאן לידנו , בבּיבְּליס או בקרימֶל או בכל מקום אחר . 
ובכל מקרה זו תהיה טעות להטמין את הראש בחול , שבלאו הכי מלא בקדמיוּם . 
להפך , כל אחד ואחת צריכים לדעת , שרק היחיד מסוגל לשנות את העולם , וזו הסיבה שהיא קוראת לנו להראות כמה שיותר יוזמה אישית . 
במקרה שהיא תיבחר , היא מתכוונת להקים קבוצות עבודה שבהן יעסקו בכל הנושאים הללו , שבהן יבחנו מה קורה כאן , בבית - ספרנו , בשדה הממשי שבו אנו חיים , כדי שנוכל לתרום את חלקנו . 
נוסף על זה , היא מתכוונת לארגן לפחות ארבע פעמים בשנה מסיבת רוק באולם ההפסקות , שבהן תהיה ללהקות של תלמידי בית - ספרנו הזדמנות להופיע בפעם הראשונה . 
וגם להפוך את בית - הקפה לתלמידים , שהוזנח עד כה , למקום מפגש בשעות שלאחר סיום הלימודים , למקום שבו יתקיימו ערבים של שירי עם , אבל גם התכנסויות של אנשי קבוצת הספרות , קבוצה שלהקמתה היא קוראת כאן ועכשיו . 
כדי לממש את תוכניותיה , היא כבר גיששה אצל אב הבית והמחנכים , וכולם מוכנים , פחות או יותר , להירתם לעניין . 
למעשנים מהחטיבה העליונה צריך כמובן להקצות חדר עישון , מפני שלא ייתכן שהם יצטרכו לצאת לרחוב בגשם וברוח כדי לעשן , מה גם שהדבר מהווה בעיה מבחינת הביטוח . 
בכל אופן , גם אם תצליח לממש את התוכניות , עלינו לזכור שהיא רק הנציגה שלנו , המסייעת להגשים את רצון התלמידות והתלמידים , ולא הרוקדת לפני המחנה , היוזמה חייבת לבוא מצדנו , בידינו הדבר להשפיע על מה שמשפיע עלינו , רק כך נוכל להתחיל להיאבק על מימוש הזכות להגדרה עצמית בעולם שמוגדר מבחוץ – מאבק שאל לנו לחשוש מפניו אלא לראות בו הזדמנות , לא להשאיר את גיבוש האישיות שלנו בידי אחרים אלא לקחת אותה בעצמנו בידיים . 
ואז היא הניחה את המיקרופון על הרצפה וחזרה למקומה . 
שניות אחדות שרר שקט . 
אבל אז החל מישהו למחוא כפיים , והאחרים הצטרפו , והתחילו קריאות ושריקות וצעקות . 
זיגפריד הקיש באצבעותיו בקדחתנות על השולחן , לבסוף קם , צעד לפנים והתכופף לקחת את המיקרופון . 
הוא הדגיש שבניגוד לדוברת שלפניו , הוא אינו רוצה להשתמש בטענות שטוחות וזולות . 
שריקות ראשונות . 
הוא לא מעונין בשילהוב רגשות של גיל ההתבגרות . 
השריקות גוברות . 
אבל הוא תולה זאת בחוסר הניסיון של המועמדת הצעירה ממנו בכמה שנים . 
קריאות בוז . 
חוץ מזה , הוא רוצה להסב את תשומת לבנו לכך שנציג התלמידים אינו נמצא בשליחות פוליטית , ושחל איסור על עיסוק פוליטי של נציג התלמידים הנבחר . 
ושהוא אינו יכול לתאר לעצמו שרוב התלמידים , בעיקר אלה הבוגרים , מעוניינים לפעול בניגוד לחוק . 
" למה לא ? " שאל מיקה , וכמה אנשים צחקו . 
מובן שגם הוא , המשיך זיגפריד , בעד ערבי רוק ושירי עם , והוא רוצה לפעול למען חדר מעשנים , ולעניין בית - הקפה לתלמידים הוא בעיקר רוצה להוסיף , שלמרות שגם הוא מקדם בברכה מקום כזה , הרי שכדי שהוא ישרוד לאורך זמן , צריך לקחת בחשבון גם את הכדאיות הכלכלית שלו . 
אנחה כללית בקהל . 
בינתיים החלו תלמידי כיתות ה' ו - ו' לנוע בחוסר שקט , זוגות החלו להתמזמז , וכמה כיסאות לידי מישהו הוציא כריך עם ממרח כבד . 
מתישהו הפסיק זיגפריד לדבר , מאחר שבלאו הכי אף אחד לא הקשיב לו . 
הוא החזיר את המיקרופון לשמלנדורף וחזר למקומו . 
זה שישב לידו טפח קלות על כתפו . 
זיגפריד נענע בראשו . 
כעת בא תור השאלות . 
לא היו . 
סימנו איקס בטופס , קמנו , נדחקנו ליציאה והטלנו את פתקאות הבוחר שלנו לאחת מתיבות העץ שעמדו על שולחן באולם הכניסה . 
נותר עוד קצת זמן עד לתחילת השיעור הבא . 
מיקה יצא החוצה לעשן . 
ישבתי באולם ההפסקות והעתקתי את שיעורי הבית במתמטיקה משפר הארוך . 
ואז נפתחה לפתע הדלת לחצר ובריטה נכנסה . 
המחברת נפלה לי מהברכיים . 
היא הביטה בי וצחקה . 
היא אמרה : " שלום ! " גם אני אמרתי " שלום ! " , אבל זה נשמע כמו " שוהו ! " היא חלפה על פני לשירותי הבנות . 
הוצאתי את הארנק שלי וספרתי את הכסף . 
אחר - כך הלכתי לעיר וקניתי לי את Bob Dylan live at Budokan . 
2 . 
ילדים אמורים לדעת בלי בעיה מה הם רוצים . 
אני רציתי קודם כול : להיות גדול . 
אבל , כמה טיפשי , בכך אין די , מפני שגדלים בכל מקרה . 
היה צריך לרצות יותר . 
כל הזמן היה צריך לרצות משהו . 
אני לא יודע כמה פעמים אמרה לי אמי : הייתי רוצה לדעת מה אתה בעצם רוצה . 
כל הזמן היו מצבים שבהם היה צריך לומר מה רוצים . 
בסופרמרקט הרשתה לי אמי לקחת ממתק אחד ליד הקופה . 
אבל היו שם כל - כך הרבה : שלושת המוסקטרים למשל , חטיף שוקולד קלוע ממולא קרמל . 
הוא נראה כמו צמה שאם רק נגסת בה יכולת למתוח את הקרמל לאורך חצי מטר בערך , וכשאכלת אותו , חציו נשאר תקוע בין שיניך . 
טעים , אבל מעייף . 
ואולי בכל זאת לבחור בהנוּטָה , שלדעתי צריך קודם כול לחסל את שתי שכבות הוופל שלו משני צדי מילוי השוקולד כדי לזכות בהתענגות אמיתית ? 
ואולי בריידר , שתי אצבעות שהיו עטופות בנייר מוזהב ונראו כמו סיגרים ? 
ואז הופיעו יום אחד ליד הקופה ביצי השוקולד שבבטנן חלקים להרכבה , ורק הקשו על הבחירה . 
זה היה מייאש . 
לא ידעתי מה לעשות . 
בדרך - כלל הצלחתי לצמצם את הבחירה לשתי אפשרויות , אבל זה לא הקל עלי . 
נהפוך הוא . 
כדי לא לצאת בידיים ריקות , בחרתי לבסוף במהירות , וכשהחטיף היה בידי ידעתי פתאום שלא בו רציתי , אלא באחר . 
היה מדובר כאן בהרבה יותר . 
רציתי את האחר . 
זה הפך לשאלה קיומית . 
אבל אמי לא יכלה לתפוס את זה . 
היא רק נהייתה עצבנית מהבעיות שגרמתי לה . 
" אלוהים אדירים , לפעמים הייתי באמת רוצה לדעת מה אתה בעצם רוצה . 
לא רק את , אמא , לא רק את . 
בסוף השבוע שלאחר בחירת נציג התלמידים היה לדוד ברטרם יום הולדת , ומובן שהיינו חייבים לבקר אותו . 
ההחלטה על כך לא הייתה שלי , למרות שבמקרה הזה לא הייתי מתלבט . 
לא יכולתי לסבול אותו , אבל כך גם כל השאר . 
דוד ברטרם היה בעצם דוד - רבא שלי , אחיו של סבי מצד אבי . 
הוא היה מגעיל , אבל לחששו שיש לו כסף , ומשום כך כולם היו נחמדים אליו והניחו לו להשפיל אותם . 
הוא היה מפליצן ידוע . 
בלי שום בושה הוא היה מפליץ בציבור . 
הוא גם אהב לעשות גרפסים . 
בארוחות ערב משפחתיות תמיד היה תלוי לו משהו בזווית הפה . 
פעם חתיכת בשר , פעם קצת חסה . 
פעמים אחרות נזל לו הרוטב על הסנטר . 
זה לא הזיז לו והוא היה מניח לו ליזול , ותוקע כתוספת גם גרפס . 
דוד ברטרם עישן לורד אקסטרה . 
והוא שתה בירה אקספורט בכמויות אדירות בלי להשתכר . 
ככל ששתה יותר היה יכול להפליץ יותר . 
אשתו הראשונה , דודה - רבתא שלי , כבר מתה . 
היא סבלה אותו כמעט חמישים שנה , הגישה לו את הבירה והדליקה לו את הסיגריות , על פי דרישה , והניחה לו לנזוף בה כשמשהו לא מצא חן בעיניו , או פשוט כשביקש לשעשע את עצמו . 
ילדים לא היו להם . 
כשדודה - רבתא שלי נפטרה הייתי אולי בן שש . 
אני לא זוכר שהיא אי פעם אמרה משהו חוץ מ " שלום ! " ו " להתראות ! " או " היה טעים ? " או " בואו לבקר אותנו בקרוב ! " פעם אחת הלכנו לשם ביום ראשון אחר - הצהריים לקפה , וכשצלצלנו פתח את הדלת פיגה , השכן שלהם שהיה נאצי ותיק , והוליך אותנו לסלון , שם כרעה הדודה - רבתא שלי לפני הדוד ברטרם ורחצה לו את הרגליים בקערת פלסטיק . 
ראיתי רק את השיער האסוף ואת החלוק הפרחוני שלה . 
היו לה שני חלוקים . 
אחד היה בהדפס כחול , האחר בחום . 
האמנתי שאין לה בגדים אחרים . 
על כל פנים , מעולם לא ראיתי אותה בלבוש אחר . 
היא רחצה את רגליו במים וסבון , ועל פניו של דוד ברטרם הופיע חיוך רחב כשנכנסנו לחדר . 
חיוכו התרחב עוד יותר כשראה את מר פיגה . 
הדבר עשה על מר פיגה רושם עצום . 
רק חצי שנה לאחר מותה של דודה - רבתא מצא דוד ברטרם מישהי שתכבס לו את התחתונים ותדליק ותכבה לו את מכשיר הטלוויזיה . 
שמה היה גברת פוקס והיא הייתה שמנה כמעט כמו אמי . 
היא כבר דיברה קצת יותר , אבל גם זה עבר לה עם הזמן . 
שאלתי את עצמי איך הוא הצליח לגרום גם לאישה הזאת לעשות בשבילו הכול . 
כנראה שגם זה קשור לכסף . 
דוד ברטרם הסביר לכולם את העולם . 
כשסבר שאני מספיק בוגר ובגיל המתאים לדעת את האמת , הוא לקח אותי הצידה במסיבה משפחתית , הניח את זרועו על כתפי , הוביל אותי למרפסת והושיב אותי על כיסא , נחת בעצמו על הכיסא הסמוך והתקרב אלי עד שיכולתי להריח מה אכל . 
לפני שהתחיל , עצם את עיניו , עיווה את פרצופו בכאב , הרים חצי תחת ותקע פלוץ רועם . 
ואז הסביר לי איך זה היה באמת , עם אדולף והאוטוסטרדות והמלחמה , ובכלל היו אלה שוב האנגלים שהמציאו את מחנות הריכוז , אתה רואה , את זה לא ידעת , וכל זה היה גם עובד , לולא היו שם האיטליאנוס האלה , כלבים פחדנים כולם . 
והרברט וֶנֶר ( גם הוא איטלקי ? 
שאלתי את עצמי ) הוא הבן - זונה הכי גדול שיש , הוא יודע רוסית מפני שהיה במלחמה במוסקבה , הכלב הפחדן , כמו בְּרַנדט , הפושע , את שניהם צריך להעביר ל " שם " , לרוסים , למקום שהם שייכים אליו , ובכל מקרה שניהם מרגלים , והרוסים , עלי להבין , רוצים מלחמה , רואים את זה עליהם , שים לב לברז'נייב , איך הוא מסתכל , או לגרומיקו , הם רוצים מלחמה , זה ברור . 
ואז הוא קם , הניח את ידו על כתפי , הזהיר אותי שיש לתת על כך את הדעת , עיווה את פניו , תקע עוד אחד ונכנס בחזרה . 
האירועים המשפחתיים האלה התנהלו תמיד באותה צורה : היינו נפגשים אחר - הצהריים , שותים קפה ואוכלים עוגה . 
בערב הוגשו בירה וקציצות וסלט תפוחי - אדמה עם חתיכות מלפפונים קשות והרבה מיונז . 
אחר - כך הגישו יי"ש . 
המאפרות התמלאו בהדרגה , מה שבהתחלה לא הפריע לאיש , אבל כשפתאום החליטה אחת הדודות לרוקן אותן , נעשה הדבר במהירות כזו שמחצית מתוכנן נשפך על השולחן . 
אחר - כך ניסו בדרך - כלל להחזיר את הלכלוך בידיים לתוך המאפרה המלאה , והאפר נמרח על המפה הלבנה ששודרגה בעיטורי רקמה בעבודת יד . 
זקנים ישבו בגווים כפופים על כיסאות גבוהי משענת , לבושים במכנסיים משוכים עד מתחת לפטמות , או בכורסאות עמוקות שמהן לא יכלו לקום ללא עזרת נשותיהם . 
אוחזים בידם סיגריות זולות והעורף שלהם מגולח . 
מעל לראשם היו תלויים עותקים גרועים של ציירים הולנדים , סצינות ביתיות על רצפה משובצת בשחור - לבן . 
אני נזכר בבועות רוק שהתפוצצו בזוויות הפה ובשיניים צהובות , שבשעה מאוחרת יותר גם הוצאו ממקומן , מה שהפך את הפיות לחללים שחורים בחלל החדר . 
לפעמים היה שם גם אקורדיון , ובחצות שרו על הוֶסטֶרוואלד , שהרוח שנשבה בצמרות העצים שלו הייתה קרה כל - כך . 
או על ההוּסאר הנאמן , שאהב את נערתו כל השנה , ועוד . 
החורים השחורים נפערו ונסגרו בצחוק , ובועות הרוק חדלו להתפוצץ , נאספו , ולבסוף נטפו בזרם דק אל הסנטר . 
גם הנשים שרו , מחזיקות מטפחות ישנות , כדי שיוכלו לנגב את הדמעות כשזה היה מרגש מדי . 
בין לבין קמו הגברים והלכו לשירותים . 
הם פספסו את האסלה , השתינו על ידה וחזרו בלי לשטוף ידיים . 
ובסוף היה בכל הבית ריח של אוכל קר , עשן קר וגרפסים של יי"ש . 
פעם אחת אבי לא היה בבית , והלכתי רק עם אמי ליום ההולדת התשעים של דודה - רבתא שלי . 
כולם היו שם . 
האירוע התנהל כסדרו , כולל אקורדיון והרבה שירה , ושמתי לב שאמי הייתה עליזה במיוחד . 
כשאבי היה נוכח , בדרך - כלל היא הייתה רק יושבת ומשוחחת עם איזו דודה . 
אבל הפעם היא הייתה מסמר הערב , שרה את כל הבתים בקול גדול ואפילו רקדה עם דוד ברטרם שהניח את ידו על ישבנה וכל הריקוד לא הוציא את הסיגריה מהפה . 
באותן דקות שאמי לא רקדה , היא שתתה . 
כמה כוסיות יי"ש וגם בירה ישר מהבקבוק . 
כמה דודות עיוו את פרצופן . 
גם הדוד ברטרם עשה פרצוף משונה , אבל הוא עודד אותה לא להפסיק ונגע בה שוב ושוב , בדרך - כלל בישבן . 
ומתישהו התעייף נגן האקורדיון ורצה הביתה , אבל אמי דרשה בקולי קולות הדרן , והוא המשיך לנגן ורקד ושר , אלא שעכשיו היא התחילה לזייף ולא הצליחה לשמור על הקצב . 
האנשים התחילו להתפזר לבתיהם , עד שנותרו רק אמי , הדודה - רבתא , זו שחגגה יום הולדת והנגן המותש , שכבר לא יכול היה להחזיק את האקורדיון שלו . 
האיש צנח באיזו פינה , ומהאקורדיון עלו צלילי טרוניה אחרונים , ואחר - כך השתתק סוף - סוף . 
ואז חצינו את העיר בדרך הביתה , כי כבר לא היו אוטובוסים ומונית עלתה יותר מדי . 
אמי תפסה את ידי ואמרה שזה נהדר לחיות , ושאסור לשכוח את זה אפילו לא לרגע , לא חשוב מה אתה עושה ומי אתה וכמה הצלחת , כל איש ואישה צריכים להיות אסירי תודה , פשוט בגלל העובדה שהם נמצאים על האדמה הזו , ושאסור לי אף פעם לשכוח את זה , שמותר לי לשכוח הכול , מותר לי אפילו לשכוח את " אמי המסכנה והזקנה " אבל לא כמה טוב שאני חי , וכמה יפים החיים יכולים להיות , אם רק רוצים . 
צעדנו יותר משעה ואמי לא הפסיקה לדבר . 
בחדר המדרגות היא שוב התחילה לשיר , תחילה בלחש , ובקול רם יותר כשפתחה את דלת הדירה , וכשהדלת נטרקה מאחוריה ואמי פשוט הפילה את צרור המפתחות , היא הרימה את קולה ושרה כמו במסיבה , ואז שוב החלה לרקוד , פשטה את המעיל ועשתה פירואטים וזרקה את המעיל והעיפה את הנעליים אל הפינה ורקדה בגרביים , בעיניים עצומות , כשהיא ממשיכה כל הזמן להסתובב סביב עצמה בקצב מעורפל של ואלס . 
היא משכה את החולצה מחוץ לחצאית , ואני תליתי את הז'קט שלי על המתלה בכניסה . 
היא זרקה את חולצתה על הרצפה . 
שדיה הענקיים נאבקו במחוך העצום . 
אמי רקדה לתוך חדר השינה , וכעבור זמן קצר ראיתי את החצאית שלה , זו החומה שיש לה היקף של דוד - חימום , עפה מבעד לדלת אל המסדרון . 
ואז , זמן - מה לא קרה שום דבר . 
הלכתי לחדרי והתפשטתי . 
ואז כבה לפתע האור . 
הסתובבתי וראיתי את קווי המיתאר של אמי שנראתה הרבה יותר גדולה באור הנגדי של מנורת המסדרון . 
היא אמרה , וקולה היה גבוה כמעט כמו בשעה ששרה , שאבוא אליה , אז באתי , והיא תפסה אותי מתחת לזרועותי , הרימה אותי והידקה אותי אליה , ואז הרגשתי שהיא עירומה . 
היא לחצה את ראשי בין שני שדיה , והוא כמעט נעלם שם . 
זה היה לח מאוד , בין שדיה , והיה לזה ריח וטעם כמו של ... כרובית ישנה , בכל אופן , על זה חשבתי באותו רגע , למרות שמעולם לא אכלתי כרובית ישנה , שהרי אמי הייתה מבשלת הכול טרי - טרי , ובכל זאת היה ריח של כרובית , שם בין שני שדיה , הדברים הענקיים האלה , אבל כרובית כבר לא ממש טרייה , למעשה כבר רקובה , כן , זה הריח כאן , חשבתי . 
בקושי יכולתי לנשום , שם בין שדיה , ואמי שאלה אם גם אני שמח מאוד על כך שאני חי , אבל היא לא רצתה כנראה תשובה , כי היא הורידה אותי ונעלמה בחדר האמבטיה , ואני נכנסתי למיטה ונרדמתי מיד . 
ובכן , בסוף השבוע שלאחר הבחירות היה לדוד ברטרם יום הולדת . 
הכול התנהל כתמיד : אחר - הצהריים – עוגת דובדבנים ודומדמניות , בערב – קציצות וסלט תפוחי אדמה עם מלפפונים קשים כאבן . 
ואז דוד ברטרם היה מתחיל בדרך - כלל לנהל שיחות רציניות עם הנוכחים . 
החיים של רובם לא מצאו חן בעיניו . 
האחד הסתבך בחובות גדולים מדי , השנייה נפלה בפח והתחתנה עם האיש הלא נכון , השלישי לא ידע לחנך את הילדים שלו , הרביעי עסק במקצוע הלא נכון . 
דוד ברטרם חילק הוראות ברורות איך לחדול מן הדבר הזה או ההוא . 
איש לא מחה . 
כנראה מדובר בהרבה מאוד כסף . 
באותו יום ראשון הוא פנה אלי שוב וגרר אותי למטבח . 
גברת פוקס ישבה שם וחיכתה להוראות נוספות . 
בתנועת ראש קצרה שילח אותה דוד ברטרם החוצה . 
אחר - כך התיישב ליד השולחן והורה לי לתפוס מקום לידו . 
הוא הוציא שני בקבוקי בירה מהמקרר , העמיד אותם על השולחן ושאל אם אני מתמצא בזה . 
קצת , אמרתי . 
טוב , הייתה תגובתו של דוד ברטרם , הגעתי לגיל שבו כמה לגימות לא יזיקו לי . 
הוא פתח את הבקבוקים והשיק את הבקבוק שלו בבקבוק שבידי . 
הוא לגם לגימה גדולה . 
בזוויות פיו התנקזה מעט בירה . 
הוא שב והעמיד את הבקבוקים על השולחן וניגב את פניו בגב ידו . 
אחר - כך תקע גרפס ואמר שהוא דואג לנוער הגרמני . 
מאחר שנראה שהוא מצפה למענה כלשהו , שאלתי : " למה ? " והוא אמר שזה כמובן לא דבר חדש , הוא כבר מזמן דואג לנוער הגרמני ולמדינה כולה . 
" קדימה , קח עוד לגימה ! " אמר . 
" ובכן , בחור , " החל שוב הדוד , ונימת קולו הסגירה שהוא מתכוון ברצינות , " אני דואג לך . 
" לי ? " 
" מצבו של הנוער הגרמני לא טוב . 
" לא טוב ? " 
" לא . 
לא טוב . 
מצב הנוער הגרמני . 
" אהה , " אמרתי וחיכיתי . 
" הלמוט , חביבי , קודם כול תגיד : אתה משתמש בסמים ? " 
במלוא הכנות השבתי בשלילה . 
אבל הוא לא מיהר להסתפק בכך , אלא הדגיש שאין בכוונתו להסגיר אותי לשלטונות או להורי , אלא פשוט לזהות בעיות כאלה בזמן כדי שיוכל לעזור לי וכדי שלא אתדרדר לדרכים רעות . 
אמרתי שזה לא הקטע שלי . 
" טוב , " אמר הדוד לאחר שנעץ את עיניו עמוק בתוך עיני . 
" אם פעם תחשוב שאתה צריך משהו , אז תדבק בזה ! " דוד ברטרם הרים את בקבוק הבירה ושתה . 
ואז אמר : " ועכשיו לעניין שהוא אולי הרבה יותר חשוב . 
" איזה עניין , דוד ברטרם ? " 
" הלמוט , אתה משתתף בהפגנות האלה ? " 
" הפגנות ? " 
" הלמוט , אתה הרי יודע שהרוסים נמצאים קרוב לכאן , הם יושבים בטירינגֶן , קח עוד לגימה , בחור , הם יושבים בסקסוניה , הרוסים , זאת אומרת ממש מתחת לאף שלנו , ושם הם מחזיקים אותנו בביצים , ואם אנחנו לא ניזהר , הלמוט , חביבי , ויש כמה , בני גילך , שחושבים שצריך להניח להם , לרוסים , ואני אומר , שיעברו לשם אם הם חושבים ששם יותר טוב , קח עוד לגימה , בחור , אני מקווה שאתה לא טיפש כזה ומאמין להם . 
ובכן : כבר היית פעם בהפגנה כזאת ? " 
" לא . 
" טוב , בחור , תמשיך ככה , קח עוד לגימה ! " ומרוב הקלה נפלט לדוד צרור שלם של פלוצים . 
ואז עברנו לחלק הנעים של הערב : הדוד רצה לדעת איך הולך עם ה " בנות " . 
" למה אתה מתכוון , דוד ברטרם ? " 
" ובכן , בחור , יש לך עניינים איתן , לא ? 
אתה הרי לא מתכוון להיות הומו . 
מתרומם עם שיער ארוך וארנקים ועגילים וכל זה ? 
אתה מתעסק עם בחורות , לא ? " 
" טוב , נו , בכל אופן לא עם בנים . 
" טוב , בחור , כל זה נשמע טוב מאוד . 
יש משהו כרגע ? " 
" למה אתה מתכוון , דוד ברטרם ? " 
" יש לך איזה שיקסה ? " רק אחרי הרבה זמן שמתי לב , שדווקא הדוד הנאצי השתמש בהקשר הזה ביידיש . 
אולי הוא היה יותר דיאלקטיקן ממה שכולנו חשבנו . 
" לא ממש , " אמרתי . 
" אבל אני עובד על זה . 
" טוב . 
אבל אל תיתן שיעבדו עליך . 
תמיד תחשוב שאתה צריך להיות הבוס בזירה . 
אל תיתן שיכופפו אותך . 
אני יודע שזה אופנתי עכשיו , אבל שלא יספרו לך סיפורים . 
ואם יש לך שאלות , אז תבוא אלי , ההורים שלך לא חייבים לדעת על זה . 
בוא , חביבי , קח עוד לגימה . 
ואז הוא שב והשיק את בקבוקו בשלי , העביר את משקלו לצד שפונה אלי , מהצד השני הפליץ , קם , ניגש למקרר , הוציא בקבוק יי"ש , העמיד אותו על השולחן , הוציא מארון המטבח שתי כוסיות , מילא אותן עד שפתן , העמיד אחת לפני , ואת השנייה הרים אל פניו . 
השקנו כוסיות . 
רוקנתי את הכוסית בלגימה אחת , בדיוק כמוהו . 
ואז תקף אותי שיעול , והדוד צחק . 
הוא איחל לי להמשיך ככה גם בעתיד וחזר לחבורה החגיגית שנאספה לכבודו , כדי להקדיש את זמנו לחייהם של קרובי המשפחה הלא - יוצלחים שלו . 
נשמתי לרווחה . 
אני , הבחור ההטרוסקסואלי המתנזר מסמים ומהפגנות , הייתי התקווה הלבנה הגדולה שלו , של המדינה כולה . 
אלא שבניגוד לרושם שנוצר , לא הייתי עד כדי כך חסר ניסיון . 
במסיבה אחת ישבתי עם בחורה יד ביד . 
זה קרה אצל שפר הארוך , כלומר אצל הוריו , בבר שבמרתף . 
הקירות היו מצופים עץ שעליו הודבקו כרטיסים עם חתימות של זמרים ידועים : פרדי בְּרֶק , פטר רובין , מאוּת' ומק - ניל , ברנד קְליבֶר , פגי מֶרץ' ואחרים . 
עדיין לא הוגשו משקאות אלכוהוליים , ואם כן , אז בטח לא בכמויות גדולות . 
איך שלא יהיה , אני לא ראיתי שום אלכוהול . 
שפר הוציא את השולחנות והכיסאות והניח בפינות מזרנים בלי סדינים , ומיקה דיבר על הכתמים שעליהם . 
לא הכרתי את הבחורה שבאה והתיישבה פתאום לידי , אבל היא עוררה את תשומת לבי כשרקדה . 
היא רקדה די הרבה . 
היה לה שיער בלונדיני שסולסל להרבה תלתלים קטנים . 
היא לבשה חולצה לבנה והזיעה . 
היו לה שדיים די גדולים , ולא נראה היה שזה מזיז לה שרואים את זה . 
היא שתתה קולה מבקבוק של ליטר שהיה כמעט ריק . 
משהו נזל לה על הסנטר , ואז היא הציעה לי לשתות מהבקבוק , אבל לא רציתי , כי אמא שלי סיפרה לי שכששותים תמיד נוזל גם קצת רוק לתוך הבקבוק . 
המוזיקה הייתה רועשת מאוד , והבחורה צעקה לעברי משהו שלא הבנתי , וצחקה , אז הנדתי את ראשי . 
היא התקרבה אלי וצעקה לי באוזן אם המסיבה מוצאת חן בעיני ושקוראים לה יסמין . 
חשבתי שזה נשמע כמו בושם , וצעקתי את שמי לתוך האוזן שלה ושהמסיבה מוצאת חן בעיני . 
עד כאן הכול היה פשוט . 
ואז ישבנו שנינו ולא אמרנו דבר . 
הייתה לי הרגשה שהיא משעינה את הכתף שלה על כתפי , אבל יכול להיות שרק דמיינתי את זה . 
מה לעשות עכשיו ? 
שוב הרגשתי כמו בסופר על - יד הקופה . 
למשוך חצי מטר של קרמל מחטיף שוקולד קלוע , או לחסל את שתי שכבות הוופל משני צדי מילוי השוקולד ? 
לפרגן לעצמי סיגר מנייר מוזהב , או שיש לי כאן עניין עם חלקים להרכבה בתוך ביצה ? 
לא הצלחתי אפילו לצמצם את המבחר לשתי אפשרויות . 
ואז לפתע פתאום נחה ידה על ידי . 
איזה באסה ! 
מה עכשיו ? 
ידי הזיעה , גם על גב היד . 
האם אני אמור לשחק עם אצבעותיה ? 
ברור שאני חייב לעשות משהו . 
אבל מה ? 
הזיעה טפטפה לאורך עמוד השדרה שלי . 
הייתה לי כאן הזדמנות לחוויה . 
אסור לי לפספס את ההזדמנות הזאת . 
ואולי קודם אלטף את ידה ואחר - כך את הירך שלה ? 
ואחר - כך ? 
שאנשק אותה ? 
אבל אם ככה , הייתי יכול גם לשתות קודם מהבקבוק , למרות הרוק . 
שאחבק אותה בזרועי ? 
שאגע לה בשדיים ? 
שאלווה אותה הביתה ? 
מי יודע איפה היא גרה ? 
אולי בצד השני של העיר , ואז כבר לא יהיה לי אוטובוס ואצטרך ללכת שעות ברגל ויהיו לי צרות עם ההורים כי אחזור מאוחר מדי . 
האם זאת שיש לה שם של בושם שווה את זה ? 
אוי אלוהים , היא רק הניחה את ידה על ידי , ואני כבר מסתבך בשרשרת של החלטות קיומיות ! 
בבתי השחי שלי נקווה אגם , אגם קונסטנץ של זיעה . 
ואז חשבתי שמיקה אולי מתבונן בי , למרות שלא יכולתי לראות אותו , ולכן חייב לקרות עכשיו משהו , אחרת לא אוכל לסבול את השטויות שלו , הוא לא יפסיק להגיד לי שאני טיפש ולא יודע איך מתעסקים עם נשים , ועוד כל מיני דברים . 
לכן תפסתי את ידה ורציתי ללטף אותה , אבל משהו לא היה בסדר , והיא צעקה , ושמעו את זה בכל החדר , כי באותו רגע נגמר השיר והשיר הבא עוד לא התחיל , זה היה כמו בפרסומת ההיא , וכולם הסתכלו עלי , ונערת הבושם נעמדה בקפיצה ואמרה לי משהו , אבל אז כבר התחילה שוב המוזיקה , ולא הבנתי כלום , ואז היא נעלמה . 
איזה מזל שמיקה לא ראה שום דבר , הוא בדיוק היה בשירותים . 
לא היה טוב להתבגר בשנות השמונים , על כל פנים לא מדובר בתקופה שנזכרים בה בגעגוע . 
מכנסיים רחבים , קבקבי עץ , אבבא – לשנות השבעים היה קסם , משהו משנות השישים חדר אליהן , אולי אפילו קצת מהרעיון שהעולם יכול להיות טוב יותר . 
לשנות השמונים לא היה שום דבר כזה . 
תמונות של נשים עירומות או פטריות של פצצות אטום עיטרו את המגזינים , לפעמים יחד , ולעתים קרובות לא ידענו מה גרוע יותר . 
ככל הנערים לאורך אלפי שנים , עשינו הרבה דברים כדי להרשים בחורות . 
פתאום יכולנו ללבוש מכנסי אופים . 
עשינו אמנם בגרות , כדי שתהיה לנו עבודה כזו שלא נצטרך לקום באמצע הלילה ולעבוד עבודת כפיים , אבל לבשנו מכנסי אופים . 
המחלוקת הייתה על האופן שבו לובשים אותם . 
היו כאלה שחשבו שהם צריכים להיות מספיק רחבים כדי שאפשר יהיה להעלים בתוכם בקבוקי בירה . 
האופנה הזו הגיעה מאנגליה : Baggy Trousers . 
למאדנס היה שיר בשם כזה . 
אחרים חשבו שהמכנסיים צריכים להיות ממש צמודים לגוף , שרק בקושי אפשר יהיה להכניס את גב כף הרגל והעקב , ושהם יהיו צמודים לתחת עד כדי כך שאפשר יהיה להחזיק מטבע של חמישה מארק בחריץ הישבן . 
תוספת משלימה היו נעלי כדורסל לבנות של אדידס עם פסים שחורים . 
מכנסי האופים שלי היו איפשהו באמצע . 
לא העזתי ללבוש אותם צמודים מדי וגם לא כל - כך רחבים . 
בכלל לא חשבתי שמכנסי אופים הם חתיכיים במיוחד , אבל הם היו זולים וזה שימח את אמא שלי . 
כדי להצליח עם הבנות נזקקת למוזיקה . 
היית צריך להתמצא בה . 
ובחברה הטרום - אקדמית של בית - ספרנו – בנות רבות באו ממשפחות של פרופסורים – אי - אפשר היה להסתפק רק במצעד הפזמונים . 
מאדנס היו סבירים . 
הם היו אמנם במצעד הפזמונים והיו פופולריים בעיקר באנגליה , אבל הם גם היו לא - שגרתיים במידה כזו , שאפשר היה לנקוב בשמם . 
גם הפישר Z . 
היו בסדר . 
בזכות " ברלין " ו " מרליזֶה " ו " באנגליה " . 
Under the red skies of Paradise : Down in the bunkers under the sea , men pressing buttons , don’t care about me . 
זה היה נורא , זה היה " היום שאחרי " , כולם היו מתים , הכול היה מזוהם , אבל אפשר היה לרקוד לקצב הזה . 
גם דילן היה בסדר , קודם כול בזכות “ With God on our side ” , שבו הוא יוצא נגד הגרמנים . 
אבל בהופעות שלו , כשניגן את השיר הזה , הוא דילג על הבית הגרמני . 
Though they murdered six millions , in the ovens they fried , the Germans now too have God on their side . 
זה הרשים אותנו . 
הוא צדק . 
לעשות מוזיקה היה עוד יותר טוב מאשר להתמצא במוזיקה . 
בנות אהבו נגני גיטרה . 
ובשירים אפשר היה לשיר דברים שאילו נאמרו בשיחה היו נשמעים קיטשיים לגמרי . 
כששרו אותם באנגלית זה אף פעם לא היה קיטש , אלא קוּל . 
מי שלא העז לשיר על אהבה שר נגד כל הרע שבעולם , כלומר נגד הנאצים ונגד האמריקאים . 
מיקה כמובן חשב שזה מטומטם . 
" אתה רוצה לשיר נגד האמריקאים ? 
נגד עוגיות ? " חוץ מזה אפשר היה לשיר גם נגד הגשם החומצי והרס היערות , למרות שמיקה טען שכל העניין הזה של הרס היערות הוא שקר אחד גדול . 
הצלחתי לשכנע את הורי לקנות לי גיטרה . 
מי שרצה לדבר נכון קרא לגיטרה " קְלַמְפְּפֶה " . 
זה נשמע מיושן , הזכיר את ימי הביניים ואת שירת הטרובדורים . 
ג'ורג' הריסון אמר פעם שהוא לימד את עצמו גיטרה , אז גם אני ניסיתי . 
עד אמצע הלילה הייתי יושב ועובד על הלה , רה וסול מז'ור , עד שהורי המעוצבנים איימו עלי שישרפו את ה " קלמפפה " שלי בפעם הבאה שיעשו על האש . 
מאותו רגע התחלתי להתאמן במחתרת , מתחת לשמיכה . 
אבל מתחת לשמיכה קשה הרי גם לקרוא . 
והיה משהו משפיל בלהתפתל מתחת לשמיכה עם הגיטרה . 
ניסיתי מתחת למיטה . 
אבל לא היה מקום לגיטרה בין הבטן שלי למסגרת המיטה . 
אחר - כך חמקתי למרתף כדי לנגן , אבל מהיבבות נפלו עכבישים וטחביות מהקירות , וגם זה לא נראה לי . 
לכן בכל זאת החלטתי לקחת שיעורים . 
הורי הסכימו לממן אותם בחפץ לב . 
לא שהם חשבו שאני מוכשר , הם פשוט שמחו שנעדרתי מהבית . 
הלכתי למתנ"ס שנמצא ברובע אחר בעיר , וכדי לחסוך את הכסף של החשמלית הלכתי ברגל . 
הלכתי איזה שלושת - רבעי שעה . 
הבית היה בית ישן , מתחילת המאה . 
נכנסתי למסדרון שבו היו תלויים על הקירות פוסטרים שהזמינו את הנוער העובד הגרמני הסוציאליסטי למסיבת קיץ , ועוד כמה פתקים בכתב יד , שבהם הציעו תקליטים ישנים , מקדחות ומכוניות למכירה . 
לפי מה שהוסבר לאמי בטלפון , הייתי צריך לעלות לקומה הראשונה ולהיכנס לחדר הראשון משמאל . 
כך עשיתי . 
שכב שם גבר על הרצפה , והיו לו שערות ארוכות ובלונדיניות ושפם בצבע צהוב מלוכלך . 
הוא לבש מכנסי קורדרוי חומים וחולצה משובצת . 
אמרתי : " היי ! " והוא קם והושיט את ידו . 
עיניו היו קטנות מאוד ואדומות לגמרי . 
זה היה המורה לגיטרה שלי . 
נראה שהוא ניזון בעיקר מציפורניו , כי הן היו כסוסות עד תום . 
שמו של המורה לגיטרה היה " סטוני " , ואני הייתי אז טיפש מכדי לקשר בין הכינוי שלו למראהו ולמצבו הנפשי . 
סטוני שאל אותי מה אני רוצה ללמוד . 
אמרתי שאני רוצה לדעת איך כותבים שירים ולחבר שירים נגד הרע שבעולם , כלומר נגד הנאצים והאמריקאים והגשם החומצי והכחדת היערות . 
סטוני ענה שאני הולך בדרך הנכונה . 
השיעור התחיל . 
הוצאתי את הגיטרה שהורי נתנו לי במתנה ליום ההולדת ממזוודת הפלסטיק , וסטוני ניגש לפטיפון שעמד על הרצפה בפינה ושם תקליט . 
סטוני ארגן שני כיסאות ושנינו התיישבנו . 
" קורס הגיטרה של פטר בּוּרש " קראתי על העטיפה . 
פטר , שדיבר מהתקליט , אמר שקודם כול עלינו להכיר את הגיטרה . 
נו , טוב , חשבתי , יש לה שני צדדים , קדימה ואחורה , זה לא יכול לקחת הרבה זמן , אבל פטר התכוון כמובן למיתרים שהיו מתוחים מלפנים מעל לחור , ושמהם למעשה בוקעת המנגינה . 
פטר הסביר על כל אחד מהמיתרים . 
הוא אמר : " מיתר מי העבה ! " ואז פרט עליו . 
אחר - כך אמר : " מיתר לה ! " , וזמן קצר לאחר מכן נשמע גם קולו של זה . 
איזה פלא ! 
סבא - רבא של סבא - רבא שלי היה חושב שהשמים נופלים עליו . 
צלילים נשמעו , אבל מי שהשמיע אותם לא היה נוכח כלל וכלל ! 
סטוני גלגל לעצמו סיגריה על הירך . 
פטר הציג את כל ששת המיתרים , עד ל " מיתר מי הדק " . 
עכשיו הכרנו את כל ששת המיתרים של הגיטרה . 
זכינו בעוד שישה חברים חדשים . 
אחר - כך פטר אמר שהגיע הזמן ששנינו נכוון את שתי הגיטרות שלנו . 
שוב נשמע צלילו של כל מיתר . 
המיתר התואם בגיטרה שלי היה צריך להשמיע אותו צליל . 
פטר פרט על כל מיתר שמונה מאות פעם לפחות . 
כנראה שהתקליט הזה שימש בגרמניה המזרחית כלי עינויים למתנגדי המשטר . 
אני הברגתי את הכפתורים בקצה הכלי ודי מהר הצלילים נשמעו לי ממש טובים . 
אבל סטוני היה מורה קפדן , יוֹדָה של הגיטרה הנודדת . 
הוא נענע בראשו והחזיר את המחט להתחלה . 
שוב יכולתי לשמוע כל מיתר שמונה מאות פעם . 
אחר - כך סטוני לקח את הגיטרה וכיוון אותה בעצמו , בעודו מגלגל את עיניו בעצבנות . 
כנראה שבמלחמה נגד הנאצים , האמריקאים , הגשם החומצי והכחדת היערות , לא יציבו אותי בפלוגת המוזיקה . 
כשהוא סיים נשמעה הגיטרה שלי בדיוק כמו קודם . 
סטוני הוריד את המחט מהתקליט ואמר שבשבוע הבא נחזור על מה שלמדנו היום , ואז הוא ילמד אותי לנגן אקורד . 
אולי Fm . 
או Am . 
ואחרי כמה שבועות נוכל אולי לגשש לכיוון של G7 . 
אחר - כך נתתי לו עשרים מארק שאמי נתנה לי , ויכולתי ללכת . 
כשהגעתי הביתה הודעתי להורי שאני מוותר על לימודי הגיטרה . 
אבי נראה כאילו מישהו נתן לו כרגע עשרים אלף מארק במתנה . 
הוא לא ציפה להצלחה מסחררת ומהירה כל - כך . 
אמרתי שאני רוצה לנסות לנגן על תופים . 
פני אבי שינו את צבען לגון חולה צהבת . 
הלכתי לחדרי בעוד הורי מתכנסים במטבח לישיבת חירום . 
הם כנראה חשבו על אפשרויות למימון דירה בשבילי . 
בעיר אחרת . 
אבל אני רק התבדחתי . 
שבוע שלם לא נגעתי בגיטרה , וכשהגיע הזמן ללכת לסטוני , פשוט לא הלכתי . 
יכול להיות שיש יתרונות מסוימים לנגני גיטרה , מידה של יוקרה . 
אבל זה לא היה פשוט כמו שזה נראה . 
חשבתי שאלמד כמה אקורדים וכבר מחצית העולם תשכב לרגלי , החצי הנשי לפחות . 
אבל פריטה על מיתרי הגיטרה גורמת לעיניים אדומות ומפתחת את הכפייתיות לכסוס את הציפורניים עד ליסוד , ומי שלא נזהר עוד עלול לשבת באיזו מסיבה בפינה ולמלמל חמש מאות פעם " מיתר מי העבה " כמו הטיפוסים האלה ברכבת התחתית שמנבאים את סוף העולם . 
לא נגעתי בגיטרה . 
את המאבק בין המינים יהיה צריך לנהל בכלי נשק אחרים . 
3 . 
כעבור שבוע יצאה הכיתה לטיול . 
לברלין . 
זוּדהוֹף , המורה שלנו להיסטוריה , היה בדעה שחשוב מאוד להתרשם באופן אישי מההיסטוריה הגרמנית . 
ובעיניו ההיסטוריה הגרמנית הייתה ברלין . 
שם הוא למד , שם הוא יצא לרחובות , שם הוא פגש את רוּדי דוּטשקֶה . 
נו , טוב , לפחות ראה אותו מרחוק , כפי שהודה אחר - כך . 
החדשה הכי טובה הייתה שלנסיעה הצטרפה גם כיתה מקבילה . 
דווקא הכיתה שגם בריטה למדה בה . 
נסענו ברכבת . 
כל הבנים הגיעו לרציף בדיוק בזמן . 
עמדנו בקבוצות קטנות וניסינו להיראות רעננים מאוד . 
מיקה עישן . 
למרות שהוא אפילו עוד לא אכל ארוחת בוקר , כך טען . 
מי שלא הופיעה הייתה בריטה . 
הרכבת נכנסה לתחנה , הדלתות נפתחו , עלינו לקרון שהיה שמור עבורנו , התרווחנו והתמתחנו . 
בריטה עדיין לא הגיעה . 
זודהוף דיבר עם הכרטיסן . 
הוא נענע בראשו . 
זודהוף נעמד בדלת , ובדיוק כשהכרטיסן תחב את המשרוקית לפיו , טיפסה בריטה חיש עם תרמיל כבד על המדרגות וקפצה לרכבת . 
הדלת נטרקה מאחוריה . 
מובן שזודהוף לא כעס . 
היו פעמים שחשב שמשהו " ממש לא בסדר " , אבל הוא מעולם לא כעס . 
הוא טפח על תרמילה ושלח אותה למקומה . 
שקט מוחלט שרר כשבריטה עברה בקרון , מתנשפת בכבדות , גמורה לגמרי ושערותיה דבוקות מזיעה . 
אחר - כך הבטנו זה בזה . 
מיקה גיחך ושפשף את המפשעה שלו . 
לרשותם של זודהוף והמורה של הכיתה המקבילה , גברת יאקוֹבּס הרזה , עמד תא נפרד , ועוד בקרון אחר . 
מיקה הסיט את הווילונות על החלונות שפונים למעבר והוציא פחיות בירה מהתיק שלו . 
כולנו דאגנו לאספקה . 
שפר הארוך הביא איתו רדיו - טייפ . 
האמת היא שאף אחד לא היה מעוניין בחברתו של שפר , אבל תמיד היו לו תקליטים חדשים . 
איכשהו היה לו כסף . 
אולי הוא גנב מהארנק של אמו . 
או שהוריו היו נדיבים באופן מיוחד . 
לשפר היה הכול . 
מבַּרקלי ג'יימס הַרווסט , דרך קווין , ועד אידיאל וטְריו ֹ . 
הוא הקליט לפחות עשרים קלטות במיוחד לנסיעה הזאת . 
שתינו בירה ודיברנו על המוזיקה ששמענו , וחשבנו עם איזה מהבנות להתחיל בברלין . 
אף אחד לא דיבר על בריטה . 
בהתחלה הקשבנו ל " הימנון " של ברקלי ג'יימס הרווסט . 
Jesus came down from heaven to earth / People say it was a virgin birth . 
הוא היה די מונוטוני . 
לא אהבתי את זה במיוחד . 
חוץ מזה , מיקה אמר שברקלי ג'יימס הרווסט הם רק לבנות ולהומואים : מוזיקה שטותית . 
בכיינות של שתייני תה . 
שתו הרבה תה בזמנו . 
לכל אחד היה כלי קטן לחימום הקנקן וספלי חומר בבית , וכמובן שאסור היה ממש לשטוף אותם , גם אם זה נראה כאילו מישהו שמר שם תה שלוש שנים . 
היו הולכים ל " בית התה " בתחנת הרכבת וקונים שם תה בטעם דובדבני בר , וניל , תפוז ויסמין , מעבירים הכול בבת - אחת לתוך גרב שצבעה כבר הפך לחום , ותולים אותה בקנקן שאותו כמובן חיממו מראש , לבסוף מוזגים לתוכו מים רותחים , אלא מה , ונותנים לכל העסק הזה לעמוד בין שתיים וחצי לחמש דקות ( יש למדוד את הזמן ) . 
זה נחשב תרבותי לערוך מדי פעם בפעם מפגשי בית עם משתתפים מעטים או רבים , שבהם שתו תה כל אחר - הצהריים ודיברו . 
המוזיקה של סטטוס קוו לא בדיוק התאימה כמוזיקת רקע . 
הרבה מאוד נערות אהבו את אנג'לו בְּרַנדוּאַרדי . 
בעיני הוא היה רך מדי , אבל לא אמרתי כלום . 
חוץ מזה , הטרידה אותי העובדה שלא הבנתי שום מילה ממה שהוא שר . 
זו גם הסיבה ששנסונים צרפתיים זרים לי עד עצם היום הזה . 
לפעמים , כשמפגש התה של אחר - הצהריים נמשך עד הערב , מישהו היה מוציא את הגיטרה שלו ומתחיל לנגן . 
בהתחלה את ג'ון באאֶז או האנס ואדֶר , כדי להתחמם . 
ואז גם משהו שהוא כתב בעצמו . 
אחר - כך התפזרה החבורה די מהר . 
גם אני ערכתי בביתי מפגשי תה , אבל רק כשהורי לא היו בבית . 
מיקה לא רצה שום קשר לזה . 
הוא אמר שהוא לא רוצה לדבר . 
והוא גם שנא תה מבושם . 
אני השתתפתי בגלל הבנות . 
הבטתי בהן ושאלתי את עצמי מה אעשה איתן בעתיד . 
בשביל זה הייתי מוכן לסבול את ברקלי ג'יימס הרווסט . 
כבר עברנו את הנוֹבֶר והגענו לסקסוניה התחתית . 
מיקה אמר : " הֵי , שפר , תסגור כבר את היללות האלה ! 
אי - אפשר לסבול את זה ! 
תגיד , אתה הומו ? " ואז הוא קם והושיט לי פחית בירה חדשה . 
הוא סימן לי בתנועת ראש לבוא אחריו . 
הוא עבר על פני שני תאים לתא שבו ישבה בריטה . 
כשפתח את הדלת , נשמע צחוקן של שש בנות . 
אבל כנראה שלא עליו , אלא על משהו שהן בדיוק דיברו עליו . 
" היי , בנות ! " אמר מיקה . 
התשובה היחידה הייתה אנחה כבושה . 
מיקה פנה ישירות לבריטה : " רציתי לברך אותך . 
" על מה ? " ביקשה בריטה לדעת . 
" בחרתי בך . 
" ועל זה אתה מברך אותי ? " 
" לא . 
על זה שניצחת . 
" תודה רבה . 
" גם החבר שלי רוצה לברך אותך . 
מיקה משך אותי לתוך שדה הראייה של בריטה . 
החבאתי את פחית הבירה מאחורי הגב . 
היה לי ממש חם . 
" אהה היי , זה אתה ! " אמרה בריטה וחייכה . 
נעשה לי עוד יותר חם , אבל בכל זאת הצלחתי להוציא איזה " היי ! " . 
מיקה הביט בי בהפתעה ובחשד . 
" נחמד מצידך שרצית לברך אותי , " אמרה בריטה . 
היא קמה וניגשה אלי והושיטה לי את ידה . 
היא הייתה רכה מאוד . 
אף אחד לא פצה פה והשתרר שקט למשך כמה שניות . 
ואז בריטה אמרה : " נחמד שבאתם , בחורים , אבל בדיוק היינו באמצע שיחה מאוד רצינית , שיחת נשים , וזה יהיה יופי אם תוכלו לסלוח לנו . 
בריטה חייכה אלי עוד פעם אחת ואמרה : " אבל הבאתם איתכם מוזיקה טובה . 
ואז חזרנו לתא שלנו . 
" אוקיי , " אמר מיקה , " די עם המשחקים . 
מה הולך ביניכם ? " 
" כלום . 
" שטויות . 
ראיתי איך היא מסתכלת עליך . 
" פגשתי אותה פעם לזמן קצר , זה הכול . 
התפלאתי בעצמי שהיא עוד זוכרת אותי . 
מיקה הביט בי כמו בחקירה של לוחם מחתרת שמסרב לגלות את מיקום בסיסי התמיכה במורדים . 
ואז הניח לעניין . 
כשחזרנו לתא שלנו , שפר הארוך כבר החליף את המוזיקה . 
עכשיו שמענו את " ברלין " של פישר Z . 
אני אמרתי : " היי , שפר , תשמיע לנו עוד פעם את ברקלי ג'יימס הרווסט . 
ומיקה הביט בי כאילו הפנים שלי התכסו פתאום בפריחה . 
כשהגענו לגבול עמדנו איזה שלושת - רבעי שעה , בשעה ששני שוטרים מזרח - גרמנים , אחד די צעיר והאחר מבוגר יותר עברו ברכבת ובדקו את הדרכונים שלנו . 
כשהמשכנו לנסוע הם ישבו בקצה המעבר על שני מושבי החירום ולא הורידו מאיתנו את העיניים . 
הם לבשו חולצות בצבע ירוק בהיר וחבשו כובעים שהיו קצת קטנים עליהם . 
חוץ מזה הם גם הרכיבו משקפיים כהים , למרות שהיה מעונן . 
כנראה שהייתה להם בבית קליטה של תחנות השידור המערביות . 
אנחנו היינו הנוער המערבי הדקדנטי , וזו הייתה הסיבה שהם אהבו את העבודה שלהם . 
ההתנהגות שלנו לא הייתה טובה במיוחד . 
שתינו בירה ושמענו מוזיקה . 
מיקה פשפש בין הקלטות של שפר , ובתוך זמן קצר הדהד ברחבי הקרון דווקא " רקוד את מוסוליני , רקוד את אדולף היטלר " של להקת הידידות הגרמנית - אמריקאית . 
השוטרים המזרח - גרמנים לא הנידו עפעף , אבל זה היה צפוי . 
למיקה זה לא הספיק . 
הוא נעמד בפיסוק במעבר ונעץ בהם את מבטו . 
בהתחלה שום דבר לא קרה . 
עכשיו נשאלה השאלה מי יפסיק לנעוץ מבטים ראשון . 
מיקה החזיק מעמד . 
הוא כבר היה קצת שיכור . 
העלמה מֶנקֶה שרה בינתיים את " הרים גבוהים " . 
ואז קם השוטר הצעיר והתקדם לעבר מיקה . 
מיקה לא זז . 
כולנו הסתכלנו ושתקנו . 
גם מהתא של בריטה לא בקעו קולות . 
ואז נעמד השוטר ממש לפני מיקה , רק כמה סנטימטרים הפרידו בין השניים . 
מיקה היה הרבה יותר קטן מהאיש שהביט עליו עכשיו מלמעלה . 
השוטר הניח את שתי ידיו על מותניו ומיקה החרה , החזיק אחריו . 
" אני לא אוהב אותך ְ , את לא אוהבת אותי ! " בקע עכשיו מהרמקולים הקטנים . 
חיכיתי שהשוטר יסובב את ידיו של מיקה מאחורי גבו ויאסור אותו . 
או שיכוון אקדח לראשו . 
שום דבר כזה לא קרה . 
ואז חייך השוטר חיוך גדול . 
גם מיקה ניסה לחייך . 
זה נראה כאילו הוא סובל מכאבים . 
ואז חזר השוטר , מנענע בראשו , למושבו . 
עכשיו חייך גם השוטר המבוגר . 
זמן - מה הם שוחחו בלחש , פרצו מדי פעם בצחוק גדול והביטו לעברנו . 
מיקה חייך אלינו . 
צמד השוטרים ירד באגם גריבּניץ . 
הם עדיין צחקו . 
בברלין איכסנו אותנו בבית - חרושת שהוסב לבית - תרבות . 
הבנות והבנים התחלקו בין שני חדרי שינה גדולים . 
בבקרים יצאנו לטיולים ארוכים . 
ראינו הרבה דברים של הנאצים . 
בערבים ישבנו בחדר המשותף , שתינו יין ואכלנו אטריות . 
זודהוף וגברת יאקובס עמדו על כך שבישול האוכל יתחלק בין הבנים והבנות במידה שווה . 
מיקה ואני הצלחנו להתחמק מזה . 
ארגנו את המשקאות . 
מחנות סמוכה הבאנו קולה , מים , ואת הכמות המותרת של בירה ויין . 
מיקה הצליח לסחוב גם בקבוק ויסקי . 
הוא הכניס את הבקבוק לתוך המעיל שלו , וכשעמדנו ליד הקופה הזעתי , אבל זה הצליח . 
מיקה חייך . 
בערבים האלה לא העזתי לפנות לבריטה . 
גם היא מצידה לא עשתה שום מאמץ . 
דיברתי כמה פעמים עם גיזֶלה , זאת שהייתי מעתיק ממנה את השיעורים במתמטיקה , כשלא התחשק לי לפנות לשפר הארוך . 
מיקה תיכף התחיל לדבר על זה שיש לי רומן איתה , אבל אני רק עיוויתי בלעג את פי . 
ביום האחרון עברנו לגרמניה המזרחית . 
יום קודם עמדנו ליד הרייכסטאג , הבטנו על הנהר שְפּרֶה וראינו את הצלבים שהציבו שם לזכר אלה שטבעו או נורו כשניסו לעבור למערב . 
בהתחלה עמדנו בתור מתחת לתחנת הרכבת פְרידריכְשטראסֶה . 
היינו צריכים להיכנס לתא ארוך . 
בתוך התא ישב איש בתא קטן יותר ודרש בלא אומר את הדרכון שלי . 
מעלי הייתה מקובעת מראה . 
האיש בדק במראה אם קשרתי בהיחבא טיל נ"ט לרגל . 
אחר - כך עיין בדרכון שלי כאילו לא ראה דרכון מימיו . 
הוא השווה את התמונה לאיך שאני נראה באמת . 
הוא לא מיהר . 
אולי רצה לחרות בזכרונו את פני , כדי שיוכל לצייר אותן אחר - כך . 
בלי שיבקש ממני הנחתי שטר של עשרים מארק ומטבע של חמישה וקיבלתי אותו סכום בחזרה בכסף מזרח - גרמני . 
השטרות נראו קצת כמו תמונות של קופסאות סיגריות משנות החמישים . 
המטבעות היו קלים קצת יותר מהמטבעות שלנו . 
אז הצביע האיש שמאלה באגודלו והייתי חופשי ללכת . 
בחוץ נאלצנו לחכות כמעט שעה . 
גברת יאקובס עדיין לא יצאה . 
זודהוף היה נסער , אבל לא יכול היה לעשות שום דבר . 
ואז היא יצאה . 
היא בכתה . 
עיניה עוד היו אדומות . 
כפי שהתברר לאחר מכן , עיכבו אותה מפני שהייתה ברשותה חוברת טיולים על מזרח ברלין . 
אמרו לה שהיא מכילה שקרים על הרפובליקה הדמוקרטית הגרמנית . 
כדי שגברת יאקובס תוכל להיווכח שאי - אפשר לעבוד על הרפובליקה הדמוקרטית הגרמנית , הושיבו אותה שעה תמימה בחדר אטום . 
בלי שעון . 
גם אותו לקחו לה , אבל החזירו , כי השעון רק מראה את הזמן וזה לא שקר , אפילו לא בגרמניה המזרחית . 
זודהוף הניח את זרועו סביב גברת יאקובס , אבל היא הורידה אותה מיד והשתדלה להעלות חיוך . 
צעדנו לכיוון אוּנטֶר דֶן לינדֶן . 
החלו להיווצר קבוצות קטנות . 
מיקה ואני הלכנו זה לצד זה , וכעבור כמה שניות הגיח גם שפר הארוך לצידנו ואמר : " מדליק , מה ? " 
" אני לא יודע למה אתה מתכוון , שפר , " אמר מיקה . 
" נו , הכול כאן , " אמר שפר הארוך והביט סביבו . 
לא אמרנו דבר . 
לא ידעתי אם זה מוצא חן בעיני . 
זה היה בסדר , חשבתי , עד עכשיו לא כל - כך נורא כמו שחשבתי . 
האמת היא שרק המכוניות נראו משונות . 
פנינו ימינה ועלינו לכיוון שער בראנדנבורג . 
זודהוף הסביר לנו מהם הבניינים מימין ומשמאל . 
הוא התמצא לא רע . 
יאקובס לא פצתה פה . 
המתחם סביב שער ברנדנבורג היה סגור למבקרים . 
לא באופן זמני . 
המחסום היה מקובע בתוך האספלט . 
עמדנו לידו כאילו אנחנו רוצים להתקרב כמה שיותר לשער . 
ליד השער הסתובבו חיילים ועישנו . 
לפעמים נעלמו בבניין שמימין לשער , אבל רק לכמה דקות . 
לפתע נעמדה בריטה לידי . 
" נו ? " אמרה . 
בלעתי את הרוק . 
" בכל זאת יש תחושה מוזרה , נכון ? " 
" כן , " אמרתי , למרות שלא ממש ידעתי למה היא מתכוונת . 
זודהוף סיפר שממש כאן בפינה ניצב בזמנו המלון המפואר אַדלוֹן . 
לא היה לו שום זכר . 
הוא גם סיפר מתי נבנה שער ברנדנבורג . 
ואז יצאנו שוב לדרך , הפעם על המדרכה שממול . 
לאחר כמה מטרים עמדנו בחזית השגרירות הסובייטית . 
מאחורי שער יצוק מברזל ניצב ראש ענק של לנין . 
כשהמשכנו ללכת , צעדה בריטה לצידי ואמרה שזה בלתי נסבל בעיניה איך שכולם מדברים נגד מזרח - גרמניה . 
ב - 1961 לא הייתה להם כמעט ברירה אלא לבנות את החומה , אחרי שכל - כך הרבה אנשים ברחו ממה שמכנים " התחום המזרחי " . 
איזו ברירה הייתה להם ? 
הם הרי האמינו שהסוציאליזם הוא דבר טוב . 
ואם נסתכל סביבנו , האם הוא באמת היה כל - כך גרוע ? 
היא צדקה , בכל זאת הכול נראה די נורמלי . 
כשעברנו על פני מגדל הטלוויזיה , כמה מאיתנו רצו לעלות . 
זודהוף הסכים . 
הוא אמר שעכשיו אנחנו יכולים לשוטט קצת . 
בשעה שש הוא רוצה לראות את כולנו ליד תחנת הרכבת בפרידריכשטראסה . 
שמתי לב שמיקה מסתכל עלי . 
אבל פתאום פנתה אלי בריטה ואמרה : " אני נורא צמאה . 
אולי נלך לשתות משהו ? " השאלה הזו הופנתה רק אלי . 
איש לא שמע אותה מלבדי . 
בריטה רכנה אלי ודיברה בלחש . 
הנהנתי . 
ואז הסתכלתי עוד פעם על מיקה . 
קמט תלול נוצר בין שתי עיניו . 
אחר - כך הסתובבתי והלכתי בעקבות בריטה . 
לא רחוק מאלכסנדרפּלאץ מצאנו בית - קפה שעוד לא הכניס פנימה את השולחנות שלו . 
התיישבנו והזמנו בירה . 
הבירה הייתה די זולה , חצי ליטר רק חמישים פפניג . 
תהיתי איך אוכל להוציא עשרים וחמישה מארק עם מחירים כאלה . 
שמעתי שאי - אפשר להחליף את הכסף בחזרה . 
הייתי קצת מופתע שבריטה שתתה בירה . 
זה נראה משונה , היא שתתה בלגימות גדולות . 
הייתה לנו תחושה שלא נוכל להשתכר , והמשכנו להזמין . 
בריטה תחקרה אותי . 
מי הם הורי , איפה אני גר ומה בדעתי לעשות עם החיים שלי . 
לאט - לאט השתחררתי . 
תהיתי אם עלי לומר לה שאני מתכוון לנסוע לאפריקה להתנדב ולעזור לאוכלוסייה שם . 
האמת היא שלא רציתי לעשות את זה , אבל זה בטח היה עושה עליה רושם . 
אבל אחר - כך חשבתי שאצטרך להסביר לה למה אני רוצה לנסוע לשם , ועל כך לא הייתה לי תשובה . 
אמרתי שעוד לא חשבתי על זה . 
" אז הגיע הזמן , " אמרה . 
" בעוד שלוש שנים אנחנו מסיימים את הבגרויות . 
שלוש שנים . 
באותה מידה יכלה להגיד במאה הבאה . 
שני הזמנים נראו לי רחוקים במידה שווה . 
שאלתי אותה מה היא מתכוונת לעשות . 
" אין לי מושג , " אמרה . 
לאט - לאט השתכרנו בכל זאת . 
אני , על כל פנים . 
לא הפסקתי לרוץ לשירותים . 
צחקנו הרבה . 
שנינו היינו בדעה שהבירה לא שווה הרבה . 
בריטה שאלה אותי מה מוצאים נערים בכדורגל . 
משכתי בכתפי . 
אחר - כך היא אמרה שהגיע הזמן . 
אנחנו צריכים לחזור . 
הייתה לי תחושה משונה כשקמתי . 
אבל לא הייתי מטושטש . 
התחושה המשונה הייתה רק כלפי בריטה . 
דיברנו כל שעות אחר - הצהריים . 
רק שנינו . 
התחלנו ללכת . 
החושים שלי היו חדים כתער . 
כל הקווים היו עכשיו הרבה יותר ברורים , לכל הרעשים היה קול רם יותר . 
הרחתי את המכוניות על הכביש ואת מה שהן פלטו מאחור . 
הרחתי את בריטה . 
את שערה , שמפו תפוחים . 
את נשימתה , בירה . 
נורא רציתי לקחת את ידה בידי אבל לא העזתי . 
זה שהיא דיברה איתי כל שעות אחר - הצהריים לא אומר שהיא מוכנה ללכת איתי יד ביד . 
חשבתי על הפעם הראשונה שהלכתי יד ביד . 
שמה היה מיכאלה . 
זה היה בחצר בית - הספר הריאלי בסביבה שלנו . 
זה היה בית - הספר שלה . 
מיקה אמר שאצלה אפשר יהיה אולי להכניס את הלשון . 
כבר היו לה שני חברים . 
לא ידעתי למה מיקה מתכוון ב " להכניס את הלשון " , אבל לא שאלתי . 
מיקה הציג אותנו זה בפני זה , ולא הוסיף דבר . 
דיברנו , ואז שאלתי אותה אם היא רוצה לצאת איתי . 
היא אמרה : " בטח ! " ומשכה בכתפיה . 
ואז לקחתי את ידה והסתובבנו קצת בחצר בית - הספר . 
זה היה לפנות ערב . 
ברגע שידה הייתה בידי , כבר לא יכולתי יותר לדבר איתה . 
למחרת נפגשנו שוב והלכנו לאכול גלידה . 
אחר - כך עברנו ברחובות העיר יד ביד . 
עברנו את כל המדרחוב הלוך ושוב . 
למחרת היא אמרה לי שהיא בכל זאת מעדיפה לחזור לוולפגנג מהכיתה שלה . 
אמרתי : " אוקיי ! " , ובזה נגמר העניין . 
איך שלא יהיה , עכשיו כבר יכולתי לומר שיצאתי עם בחורה . 
אבל עם בריטה זה לא היה כל - כך פשוט . 
סביבי הייתה מזרח גרמניה , הרבה מאוד קומוניסטים . 
לו רק יכול דוד ברטרם לראות אותי עכשיו . 
אם אוחז בידה של בריטה , האם זה אומר שגם אני קומוניסט ? 
האם היא קומוניסטית ? 
לדעתה החומה לא הייתה גרועה כל - כך , זה אומר שהיא חייבת להיות קומוניסטית . 
אבל זה לא הזיז לי . 
הידיים שלי הזיעו . 
לא יכולתי בכלל ללכת איתה יד ביד . 
בתחנת הרכבת פרידריכשטראסה עמדו כל השאר וחיכו לנו . 
מיקה גיחך . 
לידו עמדה קלאודיה היפה . 
תהיתי אם שניהם הלכו יד ביד . 
אפילו זודהוף גיחך כשראה אותנו מתקרבים , וגם יאקובס נראתה טוב יותר . 
נכנסנו ונעמדנו בתור . 
הייתי חייב להשתין . 
זה לא היה אכפת לאף אחד . 
מיקה דיבר עם קלאודיה היפה . 
לא הצלחתי להחזיק מעמד . 
שוב יצאתי , הלכתי שמאלה והשתנתי מאחורי שיח . 
הלחץ בשלפוחית היה כל - כך חזק , שכמעט כאב לי להשתין . 
רכסתי את המכנסיים ואז ראיתי אותו : הוא נראה כמו ההוא מהרכבת , אבל זה לא יכול היה להיות . 
והוא כיוון אלי את הרובה שלו . 
" מה אתה עושה ? " 
עבר לי בראש : אני לא יודע איך זה נקרא אצלכם , אבל אצלנו קוראים לזה משתין . 
" השתנתי , " אמרתי והתאמצתי לא לגמגם . 
" אהה , אתה בא מהמערב ? " 
ואני גם יכול לחזור לשם , חשבתי , אבל אמרתי רק : " כן ! " 
" טימאת אדמת מולדת סוציאליסטית ! " 
תהיתי אם הוא שיחרר את הנצרה של הרובה . 
" את זה אתה יכול לעשות במערב אולי , אבל לא כאן . 
מה יכולתי לעשות במערב אולי ? 
לטמא אדמת מולדת סוציאליסטית ? 
יש אצלנו משהו כזה ? 
יקחו אותי לבית - משפט או שאני עומד להיות מוצא להורג על המקום ? 
אולי הוא יציג את זה כמו תאונה ( " הוא רץ לתוך הכדור שלי , חבר מזכיר כללי ! " ) , או שיָרו בי בזמן הבריחה . 
" קדימה , תסתלק מכאן ! " אמר בגועל והראה את הכיוון עם קנה הקלצ'ניקוב שלו . 
חזרתי אל התור שהתקדם רק מטרים אחדים . 
בריטה שוחחה עם בנות אחרות . 
כבר לא הייתי שיכור . 
נעמדתי ליד מיקה . 
" נו , בן - זונה ? " אמר , " דפקת גם בשמי ? " 
* * * 
בערב הייתה מסיבה . 
זודהוף התיר לנו כמות נוספת של בירה , ושפר הארוך , מי שהיה הדי - ג'יי של הערב , סידר את הקלטות . 
בריטה לא דיברה איתי מאז שחזרנו למערב . 
גם במסיבה היא לא התייחסה אלי . 
הבנות חלטו תה והדליקו קטורת . 
רובן לא שמו על אלכוהול ולכל היותר שתו קצת מהיין האדום . 
מרחוק ראיתי איך בריטה שותה מהבירה . 
זה היה קצת משונה שהיא לא התייחסה אלי , אבל אולי היו לי ציפיות גדולות מדי . 
בהתחלה הכול התנהל בנוקשות , החבר'ה התחלקו לקבוצות ודיברו רק על בית - הספר . 
תוך כדי כך ירדה החשכה והחדר הואר באור נרות בלבד . 
לי הייתה קצת בחילה ממקלוני הקטורת המעשנים . 
הקבוצות הצטמצמו . 
בריטה ישבה עם יאקובס וזודהוף . 
מיקה שוב התחיל עם קלאודיה היפה . 
אני עמדתי ליד שפר הארוך שעבד עם שני טייפים : על האחד הוא העביר קלטות קדימה ואחורה והקשיב למוזיקה באוזניות , ועל השני הוא השמיע את המוזיקה . 
בין לבין הוא הרצה באוזני כמה חשוב הסדר הנכון של השירים המושמעים להצלחתה של מסיבה . 
ובתור די - ג'יי עליו להיות גמיש . 
המטרה שלו היא להרקיד את כולם הערב . 
אבל הוא נתן לנו עוד קצת זמן . 
מיקה החביא את בקבוק הוויסקי במכל המים שבשירותי הגברים . 
הוא נעלם כבר שלוש או ארבע פעמים בשירותים כדי לקחת לגימה . 
אני עדיין נמנעתי . 
כשלקחתי עוד פחית בירה כמעט התנגשתי בגיזלה , שלקחה לעצמה מהמזון המאולתר קצת לפתן אדום וסמיך מגרגרי יער . 
התחלנו לדבר . 
היא שאלה אם גם אני התרשמתי מברלין כמוה . 
כמובן , אמרתי . 
גיזלה אמרה שאחרי הבגרויות היא רוצה לחזור וללמוד כאן רפואה . 
התיישבנו על הרצפה בפינה והיא סיפרה לי על עצמה . 
היא הייתה מתה לגור בחדר אחורי בקרויצברג , קרוב לחומה . 
ואז שאלה אם אני יכול לתת לה לגימה מהבירה שלי . 
הושטתי לה את הפחית והיא שתתה בלי לנגב קודם את הפתח . 
היא ישבה בברכיים משוכות ועליהן שילבה את זרועותיה והניעה עליהן את סנטרה הלוך ושוב . 
היא לבשה חצאית רחבה ונעליים מקטיפה בצבע חציל עם אבזם . 
העפתי מבט בקרסוליה . 
צרים וחטובים . 
" בעצם אני לא אוהבת בירה , " אמרה . 
משכתי בכתפי . 
היו לה תלתלים בלונדיניים עד הכתפיים . 
לחולצה הלבנה שלה היו שרוולים תפוחים ובד מסולסל ליד הצוואר . 
היא נראתה קצת כמו איכרה או משרתת כפרית . 
מעבר לכתפה ראיתי שבריטה משוחחת עכשיו רק עם זודהוף . 
יאקובס נעלמה . 
הם צחקו . 
מיקה עדיין ישב עם קלאודיה היפה . 
גיזלה שינתה את תנוחת הישיבה . 
עכשיו יכולתי לראות קצת מהשוקיים שלה . 
הלכתי לשירותים ולגמתי מבקבוק הוויסקי . 
החומר שרף לי בגרון ודמעות זלגו לי מהעיניים . 
שטפתי את הפה במי ברז . 
כשחזרתי מהשירותים גיזלה עדיין ישבה וחיכתה לי . 
יכולתי לראות את התחתונים שלה . 
כשהתיישבתי היא אמרה שאפשר לנהל איתי שיחות טובות . 
היא הניחה לרגע את ידה על זרועי . 
הנהנתי . 
אחר - כך הגביר שפר הארוך את המוזיקה . 
כמה חבר'ה קמו לרקוד . 
בגלל המוזיקה הרועשת אי - אפשר היה לשוחח . 
ראיתי שקלאודיה היפה יושבת לבד . 
מיקה הלך כנראה שוב לשירותים . 
צעקתי לגיזלה באוזן שאני הולך לחפש את מיקה , קמתי וחזרתי לשירותים . 
הדלת הייתה נעולה . 
כשמיקה יצא החוצה , הוא אחז בידו בבקבוק . 
" זה מתחיל לעצבן , כל הזמן לרוץ לשירותים , " אמר . 
" ברור , " אמרתי . 
אחר - כך הוא חלף על פני ועלה למעלה , לחדר השינה של הבנים בקומה השנייה . 
עמדתי כמה דקות והלכתי אחריו . 
מיקה ישב על אדן החלון . 
החלון היה פתוח . 
" לחיים , " אמרתי . 
" מה קורה ? " 
" מה קורה , בן - זונה , הכנסת כבר את האצבע ? " 
" מה אתה עושה כאן ? " 
" כמו מה זה נראה ? 
אני משקיף על הנוף . 
" עיר מדהימה , לא ? " 
" חרא של עיר . 
חור מושתן . 
הוא כבר היה די שיכור . 
העפעפיים שלו כיסו בכבדות את גלגלי העין . 
מלמטה שמענו את ELO : “ Don ’ t bring me down ” . 
שנאתי את ELO . 
הם רוצים להיות כמו הביטלס . 
" אתה שיכור לגמרי , " אמרתי . 
" תיזהר שזודהוף לא ישים לב . 
מיקה עיווה את פניו ואמר שזודהוף הוא סתם חרא , נמושה , ושהוא יכול לקפוץ לו . 
ושאני גם לא צריך לעשות רוח עם הסיפור שלי על השוטר המזרח - גרמני , שחצי ממנו בטח לא נכון , וחוץ מזה , זה שלא יכולתי להתאפק מלהשתין מעיד על כושר נמוך ביותר , ורק היה צודק אם היו יורים בי . 
ואז הוא הביט החוצה ואמר : " תראה את העיר המחורבנת הזאת . 
ותראה שם את העיר המחורבנת השנייה . 
אפשר להקיא מזה . 
כולם חושבים את עצמם למשהו מיוחד . 
אחר - כך הוא הביט למטה . 
" מה אתה חושב , מה הגובה ? " 
" אין לי מושג . 
חמישה מטרים אולי . 
" זה מספיק . 
" מה מספיק ? " 
" אני מתכוון שאם נוחתים על הראש זה מספיק . 
מצד שני , חמישה מטרים לא מספיקים כדי לאבד את ההכרה בדרך . 
זאת אומרת , אתה עוד קולט את המכה , ואם אין לך מזל אתה ניצל , ואז יש בלגן : כיסא גלגלים . 
ואתה מחרבן לתוך שקית שתלויה לך על הבטן . 
" מה אתה מדבר שטויות ? " 
מיקה הוציא את הרגליים מהחלון . 
" צריך , " הוא אמר , " לעשות חצי סלטה כדי לנחות בדיוק על הראש . 
" מה עם קלאודיה ? 
נראה שזה הולך טוב . 
" בת זונה מטומטמת . 
עושה את עצמה לא נותנת . 
" נראית מצוין . 
" אח שלי אמר , אל תיתן שיצחקו עליך . 
" אבל זה בדיוק מה שאתה עושה . 
תיכנס , לפני שזודהוף יראה . 
" שיישק לי בתחת , זודהוף הבן - זונה המטומטם הזה . 
" תתנהג בשפיות ותיכנס בחזרה . 
" אני חושב שאני צריך להקיא . 
" אז תיכנס בחזרה ובוא נלך להקיא . 
" אני לא מרגיש טוב . 
" מה הפלא אחרי ששתית לפחות חצי בקבוק ויסקי . 
" אני לא חושב שאצליח לעשות חצי סלטה . 
אני חושב שאנחת על התחת . 
והתחת שלי הוא מפלדה ושום דבר לא יקרה . 
חרא . 
רוק נזל מזוויות פיו . 
שפר הארוך השמיע עכשיו את “ Patricia the stripper ” . 
מה לעשות ? 
שאתפוס את זרועו ופשוט אמשוך אותו פנימה ? 
ומה אם דווקא אז הוא יחליק לי ? 
אולי כדאי שאלך לזודהוף ? 
אבל מיקה יזכיר לי את זה כל החיים . 
אבל אז הוא אמר שהעיר המחורבנת הזאת לא שווה את זה שהוא ישליך את עצמו כאן על המדרכה שלה , ולכן הוא הניף את רגליו פנימה , קפץ מאדן החלון , איבד את שיווי המשקל , נפל בחבטה על רצפת העץ והתחיל להקיא . 
חיכיתי שיגמור ואז הבאתי שני גלילים של נייר טואלט וניקיתי את הטינופת . 
מיקה אפילו לא אמר לי תודה . 
הוא זחל אל המיטה שלו , עלה עליה ונרדם . 
קיוויתי שהסירחון ייעלם עד שכולם ילכו לישון . 
אחר - כך ניסיתי להוריד בשירותים את נייר הטואלט המלא בקיא . 
אבל האסלה נסתמה . 
לקחתי את הדבר האדום הזה מגומי שעמד ליד והתחלתי לתקוע אותו שוב ושוב עד שהסתימה נפתחה . 
כשיצאתי מהשירותים נתקלתי בבריטה . 
" היי , " אמרה . 
" היי , " עניתי . 
" כבר חשבתי שטבעת . 
" לא טבעתי , " אמרתי . 
" היה אחר - צהריים יפה , " היא אמרה . 
" גם אני חושב . 
" כדאי שנחזור על זה . 
" כן . 
אמרתי . 
ואז היא הניחה את ידה על כתפי , הסתכלה סביבה , התכופפה , נישקה אותי על הלחי ונעלמה בשירותים . 
הלחי שלי בערה וחשבתי שבטח יש לי שם כתם שכל אחד יכול לראות אותו , ומפני שלא רציתי את זה עליתי למעלה ונכנסתי לשק השינה שלי והקשבתי לנחירות של מיקה . 
מלמטה בקע קולה הרועש של המוזיקה . 
הרקדה לצלילי מוסוליני . 
אני מת על ברלין , נאמר שם . 
ואז השמיע שפר הארוך את “ Hungry heart ” וכולם שרו יחד . 
4 . 
כעבור כמה ימים נבחר הלמוט קוהל לקנצלר גרמניה . 
בריטה אמרה שזהו יום שחור ושזה יתברר לנו במהרה . 
אבל בהתחלה שום דבר לא קרה , חוץ מזה שמזג האוויר נעשה גרוע , אבל זה היה הסתיו . 
הצטרפתי לכל קבוצת עבודה שבה בריטה הייתה פעילה : ' חברת איכות הסביבה בע " מ ' , ' מתנגדי האטום ' , ' קבוצת ניקרגואה ' . 
אמי שמה לב שבשעות אחר - הצהריים אני כמעט לא נמצא בבית ורצתה לדעת את הסיבה לשינוי . 
עמדנו במטבח ועל הכיריים התבשל אוכל בסירים . 
אמרתי שיש המון מה לעשות מבחינה פוליטית . 
אמי הפטירה : " הממ ! " והביטה בי מלמטה למעלה . 
כבר הייתי יותר גבוה ממנה . 
" אתה לא תשכח את המבחנים שלך בגלל השטויות האלה , נכון ? " שאלה . 
" אלה לא שטויות . 
" אתה באמת מאמין שדווקא אתה תשנה את העולם ? " 
" אני לא אשכח את הבחינות שלי . 
אמי הסתובבה והתיישבה על כיסא המטבח שעמד מאחוריה . 
היא תמכה את ראשה בידיה , כאילו שהוא נעשה לה כבד מדי . 
" אז הגענו לשלב הזה ? " 
" לאיזה שלב ? " 
" אתה מפנה לי עורף ? " 
" מאיפה הרעיון הזה ? " 
" האם זה הכרחי , לדבר ככה עם אמא שלך ? " 
" למה , איך אני מדבר איתך ? " 
" אוי , ילד , אתה מאוד תוקפני . 
" אני ? 
תוקפני ? 
שטויות ! " 
" אוי , ילד ! 
לפעמים הייתי באמת רוצה לדעת מה אתה בעצם רוצה ! " 
" אני לא יודע בכלל ... " 
" אוי , ילד , תבטיח לי שלא תהרוס את החיים שלך . 
תבטיח לי שבכל מקרה אתה עושה בגרויות , אתה שומע ? " 
" בטח , אמא ... אני מתכוון , אני לא יודע בכלל מה את ... " 
" אבא שלך לא יעמוד בזה , אם תאכזב אותו ! " 
אבא שלי אף פעם לא התעניין בציונים שלי . 
הוא שמע עליהם מאמא שלי . 
אז הוא היה מהמהם קצרות ומדליק את הטלוויזיה , או שהיה יורד למרתף . 
כשקיבלתי שמונים הוא היה מדליק את הטלוויזיה . 
כשקיבלתי חמישים היה יורד למרתף . 
לא הייתי תלמיד טוב במיוחד , אבל גם לא גרוע . 
הסתדרתי . 
אמי עדיין השעינה את ראשה על ידיה . 
ואז היא התחילה לבכות . 
המשכתי לעמוד עוד כמה שניות ואז הלכתי לחדרי . 
אבי לא התעניין בציונים שלי , אבל התעניין בהחלט בשעה שבה חזרתי הביתה בלילות . 
מסיבות היו עכשיו כמעט כל שבת . 
באחד מימי ראשון אחר - הצהריים התעוררתי , ואבי עמד ליד מיטתי ונעץ בי עיניים . 
" מה חשבת לעצמך ? " שאל . 
" מה ? 
מתי ? " 
" אתמול . 
רק לא לבזבז מילים . 
אולי עוד יוטל מס על מילים . 
מי שהכי ירוויחו מזה יהיו אז מרסֶל מרסו ֹ ואבא שלי . 
" אתמול היה שבת . 
" אל תתחצף ! " 
" מה העניין ? " 
" אמרת שתהיה בעשר בבית . 
" ומתי הגעתי ? " 
" באחת - עשרה וחצי . 
" חשבתי שאתם כבר ישנים . 
" מה חשבת לעצמך ? " 
" שום דבר . 
" שום דבר ? " 
" הייתי במסיבה וכנראה לא שמתי לב לשעון . 
אבי התנשף , נענע בראשו ועזב את החדר . 
זמן קצר אחר - כך שמעתי את דלת הכניסה נטרקת . 
הוא ירד למרתף . 
מה אני צריך לעשות עכשיו ? 
הורי שוב העמידו אותי ליד קופת הסופרמרקט . 
אבל כאן לא חילקו ממתקים . 
האם אני צריך להתנצל ? 
האמת היא שקצת הצטערתי . 
אולי הם באמת דאגו לי . 
אבל נראה לי שבעצם מדובר גם במשהו אחר . 
אבל במה ? 
אנשים מודאגים נראים אחרת . 
אבל איך ? 
זה שוב היה מין מצב כזה : להתנצל או לא להתנצל ? 
בהתחלה לא עשיתי כלום . 
אבל זה לא אומר שלא התנצלתי . 
זה גם לא אומר שלא אתנצל . 
האם עכשיו אני מורד , שקשה לדעת מה הוא חושב , שקשה לחנך אותו ? 
למה לא ידעתי מה אני צריך לעשות ? 
הרי מדובר בכל זאת בהורי . 
וגם אם לא די בכך – אצטרך להסתדר איתם עוד כמה שנים . 
האם עלי להתנצל מסיבות טקטיות ? 
למה הכול כל - כך מבלבל אותי ? 
למה אני לא שוב בגן , שם אומרים מה נכון ומה לא ? 
הלכתי לשירותים , התרחצתי והתלבשתי . 
אחר - כך הלכתי למטבח , לעשות לעצמי קפה . 
אמי עמדה ליד הכיריים ובישלה . 
שוב בשר בקר , תפוחי אדמה וכרוב ניצנים . 
הרתחתי מים לקפה , התיישבתי לשולחן ודפדפתי ב ' בילד' של יום ראשון , שאבי קנה בקיוסק כבר בתשע בבוקר . 
חיפשתי ציצים והשתדלתי שלא ישימו לב לזה . 
" אביך כבר דיבר איתך ? " שאלה אמי בלי להסתובב אלי . 
" כן . 
" ו ... ?" 
" מה ו ... ?" 
" מה אמרת לו ? " 
" מה כבר יכולתי לומר לו ? " 
" איך זה יכול היה לקרות ? " 
" שאמרתי משהו לאבא שלי ? " 
" די ! " 
" מה קרה ? " 
" אתה יודע טוב מאוד מה קרה ! " 
" לא שמתי לב לזמן . 
" למה לא ? " 
" כי זו הייתה מסיבה . 
" וזו סיבה מספקת ? " 
" מה קרה ? " 
" דאגנו לך . 
" אני כבר לא ילד . 
" בדיוק . 
" מה זה צריך להיות ? " 
" יכולת לפחות להרים טלפון . 
" אלוהים , מדובר בשעה וחצי . 
מה תעשו כשבאמת אתדרדר פעם ? 
תכניסו אותי לבית - יתומים ? " 
" זה לא נושא לבדיחות . 
" גם אני לא חושב שזה מצחיק במיוחד . 
" לכל דבר יש לך תשובה , מה ? " 
" לעתים רחוקות מדי . 
אמי נאנחה . 
" אתה יודע מה נהיה מהבן של גברת היינמן , נכון ? " 
מובן שידעתי מה נהיה מהבן של גברת היינמן , מיכאל היינמן . 
הוא היה רק בן עשרים ואחת וכבר ישב בבית - סוהר , מפני שפרץ כספומטים , פרץ לבתי - מרקחת וגנב סמים . 
אמו הייתה עושה קניות רק בחנויות שבהן לא הכירו אותה . 
הקריירה הפלילית של בנה כנראה התחילה כאשר יום אחד חזר באיחור של שעה וחצי ממסיבה . 
" מאז שהוא יצא מבית - הסוהר הוא לא מצא עדיין שום עבודה ! " אמרה אמי . 
" אבל אפילו אין לי עדיין תעודת בגרות ! " התרסתי . 
" אתה מתכוון להיבחן , נכון ? 
רק אל תעשה לי את זה ! " 
" אני לא רואה כרגע שום סיבה לא להיבחן . 
" מה זאת אומרת כרגע ? " 
" שום דבר , אמא , אני עושה בגרות ובזה נגמר העניין ! " 
" אתה מפחיד אותי כשאתה מדבר ככה . 
" די , אמא , תפסיקי כבר ! " 
" אתה חייב לדבר ככה עם אמא שלך ? " 
" איך ? 
איך אני מדבר איתך ? " 
" אוי , ילד . 
ילד . 
אוי , ילד . 
לקחתי את הקפה שלי , הלכתי לחדרי והבטתי דרך החלון . 
אבי בדיוק יצא מהבית . 
נראה שבכל זאת החליט להגיע לכוסית על הבוקר . 
למעשה השעה כבר הייתה מאוחרת מדי , אבל האיחור נגרם בזכות בנו היקר . 
באחת ורבע הוא כבר היה בבית , ואמי כעסה עליו כבר חמש - עשרה דקות , כמו תמיד , כי הוא היה אמור להגיע באחת . 
אבל אבא שלי תמיד הגיע בדיוק חמש - עשרה דקות מאוחר מדי , וזה היה קשור לזמני הנסיעה של האוטובוסים , ואמי ידעה זאת . 
אבל האוכל היה מוכן בדיוק באחת , רק כדי שתוכל לנענע את הראש כמה פעמים בזמן הארוחה , בלי לומר מילה . 
אבי ניצל את ארוחת הצהריים המשותפת היחידה של השבוע כדי לקטר עלי . 
כאשר התגוננתי הוא היה נוהם : " תמיד בזמן האוכל ! " כאילו שאני התחלתי . 
היום הוא שתק . 
אכלתי במהירות הכי גדולה שיכולתי והלכתי לחדרי . 
שמתי את האוזניות ושמעתי את “ Independence Day ” של ברוס ספרינגסטין . 
There was no way this house could hold the two of us . 
דוד ברטרם בטח היה מבסוט ממני , אבל הורי התייחסו אלי כאל ילד בעייתי . 
יום אחד אחר - הצהריים עמדתי בשיעור למתחילים של קבוצת ניקרגואה . 
שמיניסטית רזה עם שיער אסוף ומתוח לאחור הרצתה על סַנדינו ֹ . 
היו לה עיגולים שחורים מתחת לעיניים והיא דיברה בלחש . 
ראיתי אותה כבר לפני כן . 
פעמים רבות היא דיברה עם המורים המייעצים , שארשת פניהם הייתה אז רצינית מאוד , ותוך כדי שיחה הניחו שוב ושוב את ידם על כתפה . 
בריטה ישבה על אדן החלון , רגלה האחת מורמת וכפופה והשנייה תלויה באוויר . 
היא נראתה כמי שרוב הזמן מקשיבה למרצה , אבל מבטה נדד לפעמים והיא הסתכלה דרך החלון . 
כשהסתיימה ההרצאה נדונו עוד כמה דברים ואז היינו משוחררים . 
בריטה עיכבה אותי . 
" חכה ! " אמרה , " אני רוצה לדבר איתך על משהו . 
עמדתי . 
" שב ! " אמרה , ואני התיישבתי . 
" בעוד כמה זמן יש לנו את שבוע הפעילות הגדול של ניקרגואה ... " 
" נכון , יש לנו . 
" ואתה הרי עסקת בנושא הזה די הרבה . 
באמת ? 
" טוב , וחשבתי שאולי תוכל לעזור לי להכין פלייר שיהיה כתוב בו מה אנחנו רוצים לעשות בשבוע הזה , למה ובכלל . 
" בטח , " אמרתי , " אני מוכן . 
" נהדר , " אמרה , " מה דעתך שתבוא אלי מחר ונתחיל לעבוד על זה ? " 
" אצלך ? 
בבית ? " 
" ארשום לך את הכתובת . 
היא הוציאה מחברת מהילקוט המשומש והישן , תלשה דף אמצעי , התכופפה מעל השולחן ורשמה את הכתובת ושרטטה בקווים מעטים וברורים תרשים המתאר את הדרך מתחנת האוטובוס אל ביתה . 
" אז קבענו ! 
מחר בארבע ! " אמרה והלכה . 
בהתחלה התלהבתי . 
חשבתי לרוץ מיד למיקה ולספר לו . 
אבל הייתי שומע ממנו רק גסויות וזה לא התאים לאירוע המכובד . 
עמדתי ונהניתי מהניצחון לגמרי לבד , לגמרי בשקט . 
יד הנפץ על גבעה בדמדומי ערב , המבט הקשוח נישא אל האופק . 
חשתי מבוגר . 
אחר - כך חשבתי : האם כדאי שאעשה זאת ? 
באמת לנסוע אליה ? 
אליה הביתה ? 
כנראה אהיה איתה לבד בחדר . 
הסיכויים שאשרוד את זה שואפים לאפס . 
אבל אם אבטל את הפגישה אצטרך להסביר מדוע . 
ומה אוכל לומר ? 
מצטער , את יפה מדי , אני לא יכול לתאר לעצמי להיות איתך לבד בחדר ? 
לכן עשיתי מה שאני תמיד עושה כשאני לא יודע מה להחליט : שום דבר . 
הייתי פשוט ממושמע . 
בדיוק , זה העניין : שום דבר כבר לא היה בשליטתי . 
קיבלתי פקודה , וזה היה בלתי אפשרי לא לציית לה . 
זהו , יצאתי מהעניין . 
יכולתי לנסוע לבריטה בלי שאצטרך להחליט אם לעשות את זה או לא . 
* * * 
ובכן , למחרת עליתי לאוטובוס ונסעתי אליה . 
היא גרה די רחוק מהמרכז . 
הייתי צריך לנסוע עד לתחנה האחרונה ואחר - כך ללכת עוד רבע שעה . 
עברתי ביער קטן , והגעתי : בית עתיק , בנוי מאבן ועץ וסביבו חלקת דשא גדולה ורחבה שעצי צפצפה תוחמים אותה . 
בערוגות הפרחים היו תקועים כדורי חג מולד גדולים . 
התיישבתי מאחורי עץ וחיכיתי . 
הקדמתי . 
הייתה לי עוד חצי שעה . 
כעבור חצי שעה קמתי והלכתי לכיוון הבית . 
הייתה שם דלת צרה ונמוכה , ולצידה שרשרת עם ידית חרסינה . 
מאחר שלא ראיתי מצילה , משכתי בשרשרת . 
מבפנים נשמע צלילו של פעמון פרות . 
חיכיתי כמה שניות , ואז נפתחה הדלת ואישה שנראתה כמו בריטה , רק קצת יותר מבוגרת , עמדה מולי . 
האישה הייתה יחפה , והיא לבשה ג'ינס וגופייה אדומה . 
היו לה שדיים . 
ידיה היו מרוחות במשהו , וקיוויתי שמדובר בחימר . 
" היי , אני יוּטָה , " אמרה והעיפה בנשיפה קווצת שיער מפניה . 
" אתה הלמוט ? " 
" אני הלמוט . 
" ובאת לבריטה ? " 
" באתי לבריטה . 
" בריטה למעלה . 
בממלכה שלה . 
לא אמרתי כלום . 
" בחדר שלה . 
" למעלה ? " 
" תעבור כאן דרך הדלת ואז דרך הגלריה , תפנה ימינה ותעלה במדרגות , אחר - כך תיקח שמאלה ותעלה בגרם מדרגות קטן , ואתה שם . 
בילוי נעים . 
בילוי נעים ? 
באתי בשביל לקדם את שלום העולם וזכויות האדם , אין לזה שום קשר לבילוי ! 
עברתי בחדר שפעם היה אסם , עם תקרות גבוהות . 
החזית הייתה כולה עשויה מזכוכית . 
דלת הזזה הובילה החוצה . 
העצים היו קרובים מאוד לבית , והיה חשוך . 
על הקירות היו תלויות תמונות , אבל לא יכולתי לזהות מה מצויר בהן . 
באמצע החדר היו יצירות ממתכת . 
בוכנות , גלגלי שיניים וחוטים ארוכים ומפותלים . 
אולי מתקנים כאן גם מכוניות . 
מימין הייתה דלת עץ ישנה וכבדה . 
מאחוריה היה גרם מדרגות . 
עליתי . 
לאורך הקירות ומתחת לתקרה היו תלויות מטפחות כחולות ועליהן היו מודבקים צנימים . 
הגעתי לדלת ודפקתי . 
מבפנים נשמע רק " כן " קצר , ואני פתחתי את הדלת ונכנסתי . 
בריטה עמדה על כיסא , לבושה בתחתונים וטישרט וניסתה להגיע למשהו שהיה מונח למעלה על המדף . 
הורדתי בחטף את המבט , והתחלתי ללמוד בעל - פה את הדוגמה של השטיח . 
אבל לרוע המזל לא היה שם בכלל שטיח אלא רצפת פרקט . 
ובכל זאת היה מעניין לראות שברצפה כזו אין לוח אחד שזהה לשני . 
ואם מתאמצים אפשר בהחלט לגלות דוגמאות מעניינות : כבשים קטנות שרודפות זו אחר זו , איש שמן שמסיע עננים בהבל פיו , תזמורת כלי נשיפה המורכבת כולה מסינים נמוכים ואנסמבל מעניין של ארבעה דולפינים שמבצעים תרגילי קרקס ימיים . 
בריטה מצאה את מה שחיפשה , ירדה מהכיסא ולבשה ג'ינס . 
" הנה , " אמרה , " זה חשוב ! " והניחה בידי ספר . 
שם הספר היה האח הגדול בצפון והוא עסק במדיניות החוץ האמריקאית באמריקה המרכזית . 
הסתכלתי על החדר . 
הקירות היו בגוון סגול , ובכל מקום היו מודבקים כוכבים כחולים ולבנים . 
מתחת לתקרה היו תלויות אותן מטפחות כמו במסדרון . 
בפינה היה מזרן עם סדין שחור וכלי מיטה אדומים . 
בסמוך , על הרצפה , עמד פטיפון ולצידו כמה תקליטים , מתחת לחלון עמד שולחן כתיבה עמוס בניירות , והקירות היו מלאים עד לתקרה במדפי ספרים . 
" בחוץ תלויים צנימים על הקירות ! " אמרתי . 
" מצחיק , נכון ? " 
" איך הם מחזיקים על הבדים ? " 
" דבק מגע . 
נו , טוב , מה חשבתי ? 
רוק ? 
" ומה הדברים האלה ממתכת למטה ? " 
" אלה הפסלים של וילפריד . 
" וילפריד ? " 
" בעלה של יוטה . 
אבא שלי . 
יוטה ווילפריד . 
אני חושב שלהורי קראו כבר בילדותם אמא ואבא . 
" הרבה ספרים , " אמרתי . 
" וילפריד כבר לא ידע איפה לשים אותם , אז הוא איחסן אותם אצלי . 
נהדר , לא ? " 
שאלתי את עצמי אם יום אחד כשהמרתף יתמלא , אבי יאחסן אצלי את התקליטים שלו . 
" ואתה , מה אתה קורא ? " שאלה אותי . 
" אני ? " 
" יש כאן עוד מישהו ? " 
" בבוקר אני קורא את העיתון . 
בריטה צחקה . 
" אתה מצחיק . 
לא הבנתי , אבל זה נשמע די טוב . 
" לא , עכשיו ברצינות , מה אתה קורא ? " 
" אני לא קורא הרבה . 
" דווקא כדאי לך . 
ספרים מחכימים . 
" כמובן שאני קורא את ה ' שפיגל ' , " שיקרתי . 
" נו , זה כבר משהו , " אמרה בריטה . 
" חכה רגע , יש לי משהו בשבילך , זה ימצא חן בעיניך . 
היא עברה על פני המדפים , חיפשה ומצאה ספר מסוים , שלפה אותו ונתנה לי . 
על העטיפה הייתה תמונה עם פינות מעוגלות . 
נראתה בה דמות גברית שמרחפת באוויר , ובמקום ראש הייתה לה קרן אור לבנה . 
ברקע , משמאל , נבע מתוך חור מעיין מים בגוון אפור . 
מימין אפשר היה לזהות דמות קטנה , משהו כמו איכר חובש סומבררו . 
חוץ מזה היו תלויים באוויר עצים ירוקים וגבעות . 
לרגליו של הגבר המרחף התעקל לאחור משהו שנראה כמו כביש . 
שם הספר היה ' מסע לאיכטלאן . 
משנתו של דון חואן ' מאת קרלוס קסטנדה . 
הפכתי את הספר . 
מאחור היה כתוב שהספר עוסק בתפיסה חושית חריגה ובמצבי תודעה לא רגילים , שמתוארים בבהירות וללא עכבות . 
פתחתי אותו . 
שמו של הפרק הראשון היה : " הסכמות מן העולם הסובב אותנו " . 
" אתה יכול לקחת אותו , " אמרה בריטה . 
" תודה ! " הדפים היו צהובים , והייתה גם הקדשה : " לווילפריד , באהבה מבריגיטה . 
" חשבתי שלאמא שלך קוראים יוטה ! " 
" בריגיטה הייתה החברה הקודמת שלו . 
" חברה קודמת ? " 
" יש אנשים שיש להם בחיים יותר מבן זוג אחד . 
בני זוג ? 
הורי היו נשואים זה לזה , נראה שזה סיפק אותם . 
" תקרא ותגיד לי מה אתה חושב על זה ! " 
" כן , המפקד ! " אמרתי . 
ואז התיישבנו לשולחן והתחלנו לעבוד . 
בריטה דיברה ואני אמרתי " כן " או שהשמעתי " אהה " . 
ישבנו צמודים זה לזה . 
היה לה ריח של בושם ושמפו תפוחים עם קמצוץ זיעה . 
" הבעיה היא , " אמרה בריטה , " שדווקא אנשים יותר מבוגרים עדיין חושבים שהאמריקאים הם אלה שהכניעו את היטלר . 
" הם לא ? " 
" כמובן שכן , אבל רק בעזרת הצבא האדום , מה שנוטים היום לשכוח . 
זה באמת מה שקורה ? 
" בקלות רבה מדי מייחסים לאמריקאים ... " 
בריטה המשיכה לדבר . 
חשבתי על כך שבילדותי אהבתי לאכול אמריקאים . 
עם כוס חלב . 
" ... ודניאל אוֹרטֶגָה אמר רק לפני זמן קצר בשיחה שלו עם פידל קסטרו ... תגיד , אתה מקשיב לי בכלל ? " 
" מה ? 
מי ? 
אני ? " 
" לאן אתה נודד במחשבות שלך ? " 
" אני כאן . 
מרוכז לגמרי . 
" זה ממש לא נכון ! " 
" אני ... אה ... " 
היא חייכה אלי , ושנינו רכנו שוב על דף הנייר , שאמור להפוך מתישהו לפלייר . 
היא שאלה מה טוב יותר לדעתי , זה או זה , או שאולי עדיף משהו אחר , ואני אמרתי שאפשר לראות את זה איך שרוצים , והיא אמרה " אהה " והחליטה על אחת מהאפשרויות , ואני הודיתי לרונלד רייגן על כך שהוא כזה בן - זונה ועורך בכל מקום אימונים מסוכנים ורוצה להפציץ את הרוסים ולהחזיר אותם לתקופת האבן , כי אחרת לא הייתי יושב כאן ויכול להציל את העולם . 
" אתה שוב לא שם לב ! " 
בלעתי את הרוק . 
ואז היא רכנה קדימה ונישקה אותי . 
נעשה לי חם מאוד . 
לא ראיתי שום דבר מלבד פניה . 
ראיתי איך הגבות שלה יוצאות מהמצח , וראיתי שיש לה כמה שערות דקיקות מעל לשפה העליונה . 
היא שוב נישקה אותי . 
השפתיים שלה היו רכות מאוד . 
הלשון שלה מצאה חריץ בין שיני ונגעה בלשוני . 
בריטה חפנה את פני בין שתי ידיה ופתחה עוד קצת את פיה . 
גם אני פתחתי את שלי עוד קצת . 
הלשון שלה עשתה משהו עם הלשון שלי . 
היה לי רוק בזוויות הפה . 
אחר - כך נעלמו הלשון והשפתיים שלה והיא אמרה : " אנחנו צריכים להמשיך . 
שוב רכנו מעל לדף הטיוטה . 
עדיין היה לי חם מאוד . 
עדיין הרחתי שמפו תפוחים . 
וקצת יותר זיעה . 
ואז בריטה אמרה : " אין טעם . 
לקחה את ידי והובילה אותי אל המזרן . 
היא התיישבה וגם אני התיישבתי . 
הייתי חייב להישכב והיא נשכבה לידי . 
ואז שוב היו השפתיים , הלשון והרוק . 
גם אני עשיתי משהו עם הלשון שלי . 
אחר - כך בריטה פתחה את החולצה שלי וליטפה לי את החזה . 
לבשתי חולצת דייגים כחולה עם פסים לבנים דקים . 
היא המשיכה לפתוח את החולצה שלי . 
אני ליטפתי בידי את גבה . 
היא משכה את החולצה שלי מהמכנסיים , פתחה את כל הכפתורים וחשפה את החזה שלי . 
ואז טיילה בקצות אצבעותיה הלוך ושוב על חזי , למעלה ולמטה , וכולי הצטמררתי . 
ואז היא עברה למקומות נמוכים יותר . 
היא תפסה אותי דרך המכנסיים . 
אני ליטפתי את גבה מעל חולצת הטי . 
היא לחצה ושפשפה אותי . 
הפסקתי ללטף את גבה . 
ואז היא עזבה אותי והניחה את ראשה על חזי . 
זמן - מה הייתה דומייה . 
" זה מצא חן בעיניך ? " שאלה בריטה . 
" כן , " אמרתי . 
" לדעתי לא כדאי שנגזים בפעם הראשונה . 
לא אמרתי דבר . 
" חוץ מזה שאני במחזור . 
הסתכלתי על הספרים . 
" אתה חמוד . 
אתה מסמיק כל - כך יפה . 
הייתי צמא . 
" קר לי , " היא אמרה . 
" אתה יכול לחמם אותי ? " 
" כן , " אמרתי . 
כשהלכתי כבר היה חשוך מזמן . 
הלכתי את כל הדרך הביתה ברגל . 
בראשי שרתי את דילן : Sara , oh Sara , loving you is the one thing I ’ ll never regret . 
5 . 
למחרת בבוקר שתיתי קפה שחור . 
חיכיתי עד שאבי יצא מהבית . 
אמי לא אמרה דבר , למרות שחזרתי אחרי חצות . 
אכלתי לחם והלכתי לבית - הספר . 
מיקה עמד בחוץ ועישן וירק על המדרכה . 
" נו , כבר עשית ביד היום ? " הוא שאל . 
קבלת הפנים הקבועה . 
לחצתי את ידו ואמרתי : " אה , חתיכת החרא הראשונה שאני מחזיק היום ! " 
" מה קורה לך ? " הוא שאל ועישן את הבדל שלו . 
" שום דבר , " אמרתי . 
" אבל זה יום נהדר , לא ? " 
" חרא של יום כמו כל יום . 
אתה שיכור או משהו ? " 
המשכתי ללכת וחיפשתי את בריטה . 
רציתי לעשות משהו עם הלשון שלה . 
לא יכולתי למצוא אותה בשום מקום . 
הפעמון צלצל . 
נכנסנו . 
בהפסקה הגדולה הראשונה ראיתי אותה עומדת בחצר בית - הספר עם בנות אחרות מהכיתה שלה . 
היא עמדה בגבה אלי כשניגשתי אליה . 
היא אמרה משהו , וכל השאר צחקו . 
הבטתי בה , בגב שלה , בצוואר שלה , בשיער שלה . 
התקרבתי יותר ויותר . 
הבנות האחרות כבר הבחינו בי . 
ואז עמדתי מאחוריה . 
אמרתי " היי " . 
ראשה הסתובב . 
היא הביטה בי . 
חייכתי . 
היא אמרה " היי " . 
ואז ראשה הסתובב בחזרה והיא המשיכה לשוחח . 
הבנות הביטו בי . 
בריטה לא . 
עמדתי שם עוד כמה שניות , ואז הסתובבתי והלכתי . 
הלכתי לשירותים . 
הסתגרתי באחד התאים . 
באחד התאים הסמוכים ישב מישהו ונאנח . 
התחיל להסריח . 
אני רק ישבתי לי ככה . 
ואז הורידו שם את המים . 
הדלת נפתחה , הדלת נסגרה . 
שמעתי את ברז המים ואז איך מישהו מושך מגבות נייר מהמכל הגדול והלבן , מנגב את הידיים , מועך את הניירות וזורק אותם . 
ואז שמעתי את הצעדים המתרחקים . 
חיכיתי עד שההפסקה נגמרה ונכנסתי לכיתה . 
מיקֶה ואני הסתובבנו בעיר אחרי הלימודים . 
לא דיברנו הרבה . 
מיקה אף פעם לא סיפר שום דבר . 
אחיו נאסר לפני כמה שנים כי גנב מכונית . 
זו לא הייתה הפעם הראשונה , אלא שאז תפסו אותו . 
הוא פשוט נקלע לביקורת תנועה שגרתית . 
לא היו לו שום מסמכים וחוץ מזה הוא גם היה שיכור . 
אביו של מיקה הכה את אחיו מכות רצח . 
מיקה אמר שלאחיו ירד דם והוא בכה . 
אבל אז הוא התחיל להתנגד והכה את אביו מכות רצח . 
גם לאביו ירד דם אבל הוא לא בכה . 
זה שאחיו גנב מכונית לא היה נורא , אלא זה שתפסו אותו . 
גם מיקה תמיד האמין שאחיו לעולם לא ייתפס . 
שלושה או ארבעה ימים מיקה היה שקט מאוד ולא העליב אף אחד . 
כשעמדנו לפני חנות תקליטים ומיקה שאל אותי אם אני נכנס איתו , אמרתי : " ברור ! " ונכנסנו . 
קניתי את Red Skies over Paradise של פישר Z . 
ותקליט אחד של ברקלי ג'יימס הרווסט , זה שיש בו את “ Hymn ” . 
האמת היא שבכלל לא רציתי אותו , ומיקה גם הביט בי באופן משונה מאוד , אבל זה היה טוב להוציא את כל הכסף , הייתי להוט . 
אחר - כך הלכתי הביתה . 
בבית חיממה לי אמי מרק עדשים , למרות שאמרתי שאני לא רעב . 
לקחתי את הקערה לחדר והסתכלתי על מרק העדשים המתקרר . 
נוצר עליו קרום עבה . 
אחר - כך שמעתי בווליום גבוה , באוזניות , את “ Marliese ” של פישר Z . 
The waiting almost brought me to my knees . 
ואז צלצל הטלפון . 
אמי הרימה , אמרה " רק רגע " , ואז נכנסה לחדר שלי ואמרה : " זה בשבילך . 
זו הייתה בריטה . 
היא שאלה אם נוכל להיפגש ברסקולניקוב בשעה ארבע . 
אמרתי " כן " , והיא אמרה " יופי " וסגרה . 
אמי בדיוק לקחה את קערת המרק מהחדר שלי , נענעה בראשה ואמרה " אוי ילד , ילד ! " 
שוב הקשבתי ל - “ Marliese ” , הפעם בלי אוזניות , ובכל זאת בווליום גבוה מאוד . 
Oh Marliese , did you really think that I ’ d leave you in peace ? 
רסקולניקוב נקרא כך על שמו של גיבור ' החטא ועונשו ' של דוסטוייבסקי . 
בריטה הסבירה לי את זה בערב הקודם . 
זה עוד ספר שאני חייב לקרוא , היא אמרה . 
לרסקולניקוב הלכו אנשים שאמי עדיין כינתה אותם הִיפִּים . 
אפשר היה לפגוש שם גם רבים מהשכבה העליונה בבית - ספרנו . 
רסקולניקוב היה פתוח עד לשעות הקטנות של הלילה . 
אבי אמר שסוחרים שם בסמים . 
דייקתי . 
הגעתי אפילו עשר דקות לפני הזמן . 
התיישבתי ליד שולחן פינתי וחיכיתי . 
מפות סרוגות כיסו את השולחנות ועליהן עמדו נרות לבנים בפמוטי זכוכית . 
הנרות בערו תמיד , ביום ובלילה . 
כדי שלא יראו את החלונות המלוכלכים העמידו על אדני החלונות עציצי דקלים , פיקוסים וצמחים מטפסים . 
לכן גם תמיד חשוך שם . 
זיהיתי כמה שמיניסטים מבית - הספר שישבו ליד אחד השולחנות ואכלו פיצה . 
ליד הדלפק ישב גבר בחולצה ארוכה שהגיעה לו עד לברכיים . 
הוא לא לבש מכנסיים . 
מאחורי הדלפק עמד גבר עם זקן ארוך ובלונדיני קלוע לצמות קטנות . 
הוא לבש סרבל וחולצה סגולה . 
אף אחד לא שם לב אלי . 
איש לא בא לשאול מה אני מזמין . 
בריטה הגיעה בארבע ועשרים , וכשהיא התיישבה יצא האיש מאחורי הדלפק , נישק אותה על הלחי ושאל אותנו מה אנחנו שותים . 
בריטה ענתה : " קפה " , ואני אמרתי " גם אני " , והאיש חזר לדלפק . 
" הַיי , " אמרה בריטה . 
" היי , " אמרתי . 
בריטה אמרה שלדעתה זה מקום אדיר . 
אמרתי שגם אני חושב שזה מקום אדיר , למרות שזו פעם ראשונה שאני כאן . 
" באמת ? " 
" באמת . 
" אני באה לכאן המון . 
אני עושה כאן שיעורים כשיוטה ווילפריד עולים לי על העצבים . 
או כשהם רוצים להיות לבד . 
" אהה , " אמרתי . 
" אתה כבר בטח מתאר לעצמך למה אני רוצה לדבר איתך , " היא אמרה . 
לא יכולתי לתאר לעצמי אבל אמרתי " כן " . 
" אתמול היה לי טוב איתך . 
לא אמרתי כלום . 
" אתה זוכר את אתמול , נכון ? " 
" בטח . 
" סיפרת על זה למישהו ? " 
" על מה ? " 
" על אתמול . 
" לא , " אמרתי . 
" טוב , " אמרה בריטה והתנשפה בקול . 
" ולדעתי ככה זה גם צריך להימשך . 
אוקיי ? " 
" איך שאת רוצה . 
" אתה יודע , בתור נציגת התלמידים אני בלאו הכי נורא חשופה ותוקעים בי עיניים וכל זה . 
הייתי רוצה שדבר כזה כמו מה שיש לי איתך יהיה רק שלי , אתה מבין ? " 
" כן . 
" אני שונאת כשכולם נועצים בי עיניים כשאני מתנשקת . 
" אין בעיה . 
" אני לא רוצה שאנשים ידברו עלינו . 
" אוקיי . 
" ואם אתה איתי בקטע הזה , אז יש לי עוד הרבה תוכניות איתך . 
בלעתי את הרוק . 
ואז היא תפסה את ידי . 
אבל שמטה אותה מיד כשהאיש עם הקפה הגיע . 
לא יצא לי הרבה מהטלוויזיה הצבעונית . 
אבי המשיך לקבוע מה נראה . 
איכשהו קיוויתי שזה ישתנה , עכשיו כשהעניין הפך ליותר צבעוני . 
לפעמים , כשאבי איחר לחזור מתחנת הרכבת , יכולתי לצפות באחת הסדרות של הערב . 
השתדלתי לא להפסיד את ' קשוח , אבל לבבי ' . 
דמיינתי לעצמי שסטפני פאוארס דומה קצת לבריטה . 
זה היה קל . 
אחר - כך דמיינתי שאני דומה קצת לרוברט ואגנר . 
זה היה הרבה יותר קשה . 
שניהם הסתדרו מצוין ואפילו התביישו קצת בעובדה שהם היו כל - כך עשירים . 
וכשהם שכבו במיטה והיא כיבתה את האור וכינתה אותו " דוב ים " , לפעמים עמד לי . 
הקול הגרמני של ג'ניפר הרט היה ארוטי מאוד . 
יותר מכול אהבתי לצפות בטלוויזיה כשהייתי לבד בבית , כלומר כשאבי עוד היה בעבודה ואמי בקניות . 
אז התיישבתי בכורסה של אבי , הרמתי את הרגליים וזפזפתי בין הערוצים . 
בין כל השלושה . 
השלישי תמיד היה קצת מטושטש . 
כששמעתי את אמי נכנסת עברתי לספה הגדולה שאף פעם לא ישבו עליה , וכשאבי חזר כיביתי את הטלוויזיה . 
לפעמים כשהורי צפו ב ' דאלאס ' הייתי מצטרף אליהם . 
אבל איכשהו העדפתי להיות לבד . 
כי אז יכולתי להתרווח . 
כשהורי היו נוכחים ישבתי בצורה נאותה על הספה . 
פעם אחת שאלתי את אבי על האפשרות של מכשיר טלוויזיה נוסף בשבילי , אבל הוא אמר שאין צורך . 
יכולתי לחסוך בשביל זה , אבל אז לא הייתי יכול לקנות תקליטים . 
היו לי כמעט את כל התקליטים של הביטלס , והתחלתי להתעניין בתקליטי סולו של ג'ון , פול , ג'ורג' ורינגו . 
דילן הוציא הרבה יותר תקליטים , והשלמת האוסף לא נראתה באופק . 
אחרי הכול , הוא היה להקה של איש אחד ולא היה לו ממי להתפרק . 
בשבועות הבאים התנהל העניין עם בריטה כך : בבית - הספר היא לא הכירה אותי , אבל אחר - הצהריים נפגשנו , לפעמים גם בערב . 
לפעמים טיילנו ביער ואז יכולתי לאחוז בידה ולנשק אותה על הלחי . 
פעם אחת לחצתי אותה אל עץ וניסיתי לדחוף את הלשון לתוך הפה שלה , אבל היא לא אהבה את זה . 
היא אמרה לי מתי היא צריכה את הלשון שלי ומתי לא . 
אני תמיד רציתי את שלה . 
יכולתי לבוא אליה הביתה לעתים קרובות . 
יוטה ווילפריד היו האנשים היחידים שידעו שיש בינינו משהו . 
בריטה השמיעה לי את ז'ק ברל ושאלה אותי מה דעתי על המילים . 
היה לי בלתי מספיק בצרפתית ואמרתי לה את זה . 
היא אמרה שזה חבל . 
" נכון שהמוזיקה הזאת מתאימה נורא ליום חורפי גשום עם תה , אור נרות וקטורת ? " 
לא היה לזה שום קשר לידע בשפה הצרפתית , אז אמרתי " כן " . 
על החדר שלה לא חלו הכללים שהיו נהוגים בחוץ . 
שכבנו על המזרן שלה , מתחת לשמי החטיפים , ולמדתי כהלכה את נשיקות הלשון , והיא עיסתה את מכנסי . 
פעם אחת ניסיתי לפתוח בעצמי את חגורת המכנסיים אבל היא העיפה את ידי ואמרה שהיא יודעת מה היא עושה . 
יוטה ווילפריד היו בסדר גמור . 
הם היו די הרבה בבית , כי וילפריד היה פסל , וליוטה הייתה גלריה בעיר , עם שותף , שהיה שותף פעיל במיוחד . 
לא הייתה להם עבודה של ממש , אבל הם גם לא היו מובטלים . 
זה היה משונה . 
וילפריד עבד במבנה סמוך , ולפעמים הייתי שומע אותו דופק ומרתך . 
הוא עשה הרבה דברים ממתכת . 
פעם אחת שכבתי עם בריטה על המזרן ודיברנו על חג המולד . 
בריטה אמרה שחג המולד איבד את התוכן שלו והפך לפסטיבל חומרני . 
כבר אין לזה שום קשר לדת . 
למרות שלדת צריך בכל מקרה להתנגד מפני שמדובר באופיום להמונים , הכול שטויות . 
יוטה ווילפריד יזמינו לחג המולד כמה חברים וישתוללו כהוגן . 
" זה יהיה כיף גדול , " אמרה . 
גם אני יכול לבוא אם אני רוצה . 
אמרתי שאני חייב לבדוק את זה קודם עם הורי . 
בריטה קימטה את מצחה וגלגלה את עיניה . 
אמרתי שזאת בטח לא תהיה בעיה . 
אחר - כך קמתי והלכתי לשירותים . 
בדרך לשירותים עברתי ליד חדר השינה של וילפריד ויוטה . 
הדלת הייתה פתוחה למחצה . 
הסתכלתי פנימה . 
המיטה לא הייתה מסודרת . 
רק במבט שני ראיתי שיוטה שוכבת שם . 
היא הייתה עירומה וישנה . 
וילפריד לא היה שם . 
יוטה השמיעה רעש והסתובבה לכיוון שלי , עיניה עצומות . 
היא לא ראתה אותי . 
אבל אני ראיתי אותה . 
היא הייתה עירומה לגמרי . 
היו לה שדיים גדולים וכבדים שגלשו לצדדים . 
ולא היה לה שיער ערווה . 
היא הייתה מגולחת . 
הסתכלתי עוד קצת ואז הלכתי לשירותים . 
הדלת הייתה נעולה , וכבר עמדתי להסתובב ולחזור כשהמפתח הסתובב , הדלת נפתחה ווילפריד עמד מולי . 
גם הוא היה עירום . 
הוא אמר " היי " . 
גם אני אמרתי " היי " . 
" הכול בסדר ? " שאל וילפריד . 
" הכול בסדר , " אמרתי ונכנסתי לחדר האמבטיה . 
יוטה ווילפריד הזדיינו . 
בארבע וחצי אחר - הצהריים . 
כשלבת שלהם היה אורח . 
יוטה ווילפריד היו הורים . 
המחשבה שהורי מזדיינים עשתה לי בחילה . 
התיישבתי והשתנתי . 
כילד , הייתי גאה מאוד כשהצלחתי סוף - סוף להשתין בעמידה . 
אבל בריטה אמרה שרק מצ'ואים משתינים בעמידה ושזה גם לא הגייני כי תמיד ניתז קצת החוצה . 
זה שיכנע אותי . 
כשחזרתי לחדרה של בריטה , דלת חדר השינה עדיין הייתה קצת פתוחה . 
ראיתי איך וילפריד מחבק את יוטה . 
שניהם עדיין היו עירומים . 
כשהגעתי לחדר של בריטה שתקתי זמן - מה . 
אחר - כך היא שאלה אותי מה קורה , ואז סיפרתי לה מה שראיתי . 
בריטה צחקה . 
" כן , לפעמים הם לא יכולים להתאפק . 
הם עדיין מזדיינים די הרבה . 
נהדר . 
היא אמרה את זה כאילו היא יודעת הכול על הנושא . 
חג המולד התקרב . 
אצלנו תמיד זה חזר על עצמו : בערב חג המולד החלפנו , הורי ואני , מתנות , אחר - כך ישבנו יחד והקשבנו לשירי חג המולד או שראינו טלוויזיה . 
ביום הראשון של החג , אחר - הצהריים , היינו חייבים ללכת לדוד ברטרם , שאשתו שוב הייתה צריכה להכין הרבה אוכל . 
אני תמיד קיבלתי מדוד ברטרם מעטפה ובה מאה מארק . 
בגלל זה היינו צריכים לחכות עד הערב , אז הוא היה שיכור ויכולנו ללכת הביתה . 
ביום השני של החג נסענו תמיד לבת דודה של אמי , שהתגוררה לבדה בבית בקרבת קַסֶל . 
שלוש שעות הלוך ושלוש שעות חזור . 
בין לבין הרבה קפה ועוגות . 
בדרך - כלל לא הייתה הבת דודה לבדה בבית , עוד קשישות וקשישים ישבו איתנו בסלון ודיברו על מחלות . 
אבל כשנפרדנו אמרה הבת דודה , ששמה היה דודה מרטה , עד כמה היא שמחה שבאנו , מפני שכבר אין לה בשביל מה לחיות , מאז שאמיל , בעלה , נפטר . 
אמיל נפטר כבר מזמן , ואני חשבתי שהיא כבר הייתה צריכה להתרגל לזה , אבל דודה מרטה חזרה על כך בכל פעם , וכשעמדנו ליד הדלת והושטנו לה יד , בדרך - כלל היא גם פרצה בבכי . 
כשהיינו מתיישבים במכונית , שנה אחר שנה , אבי היה אומר שמצבה של מרטה נעשה גרוע יותר , ולא הבנתי על מה הוא מדבר , כי בכל שנה זה היה בדיוק אותו דבר , לא הבחנתי בשום הידרדרות . 
אבל זה גם היה הדבר היחיד שאבי אמר בכל אותן שלוש שעות שנסענו הביתה . 
אמי הייתה מביטה החוצה , ואני חשבתי שהיא סופרת את העמודים בשחור - לבן שבצדי הכביש המהיר , כי מלבדם לא היה מה לראות שם . 
חיכיתי לרגע המתאים כדי לומר להורי שהפעם אלך למקום אחר בחג המולד , אבל הרגע המתאים לא הגיע . 
בשעות הבוקר של 24 בדצמבר שכבתי בחדרי , לא עשיתי דבר ולא חשבתי על כלום . 
עד לשעות הצהריים עוד הייתה איזו תכונה ברחוב , אבל מהשעה שתיים בצהריים היא כאילו נקטעה . 
עמדתי ליד החלון וספרתי את המכוניות החולפות . 
אבי קנה את עץ חג המולד כבר שבוע לפני החג ואיפסן אותו במרתף . 
לא ליד התקליטים שלו , אלא במסדרון , במקום שבו עמדו האופניים של השכנים . 
כששרר שקט ברחוב , העלה אבי את העץ ותלה עליו כמו תמיד את הכדורים וחוטי הכסף . 
אחר - כך ירד למרתף והכניס את עצמו לאווירת החג בעזרת להיטים ישנים . 
אצלנו ויתרו על סגירת הסלון כדי לאפשר להלמוט הקטן ליהנות יותר ממראה העץ המקושט לתפארת . 
העץ עמד במקום בולט . 
רק הנרות החשמליים עדיין היו כבויים . 
אמרתי לאמי , שעמדה במטבח והכינה את האוכל לחג , שאני יוצא לטיול קטן . 
" טיול ? 
אתה ? 
עכשיו ? " 
" כן , בטח . 
למה לא ? " 
" אף פעם לא אהבת לעשות טיולים . 
תמיד היינו צריכים לסחוב אותך אחרינו כשרצינו לטייל בימי ראשון . 
" וזו הסיבה שעכשיו אסור לי ? " 
" אוי , ילד , " נאנחה , " תפסיק לדבר תמיד כאלה שטויות . 
כמובן שמותר לך , אני רק מתפלאת . 
ירדתי במדרגות למרתף . 
באמת רציתי לטייל , אבל לפני זה רציתי להביט באבי . 
כשהגעתי למטה לא שמעתי מוזיקה וזה היה משונה . 
הייתי צריך להיזהר מאוד שלא ישמע אותי . 
הצצתי דרך הקרשים וראיתי את אבי הולך לאורך הקיר . 
אחר - כך הוא שלף אלבום מהמדף , התיישב על כיסא , דפדף בו אבל לא הוציא שום תקליט . 
הוא התבונן בתוויות בתשומת לב . 
אחר - כך סגר את האלבום , החזיר אותו למקום , לקח אחר , שב והתיישב ושוב דפדף בו . 
כשהגיע לחמישי , התחלתי להשתעמם ורציתי ללכת . 
כשהסתובבתי השמעתי רעש , לא יודע בדיוק איך , רגלי התחככה ברצפה או משהו כזה , ואבי הרים את עיניו . 
אני לא יודע אם הוא ראה אותי , בכל זאת הקרשים היו די צמודים זה לזה , אבל אני לא העזתי לעשות עוד צעד . 
כמה שניות הביט אבי לכיוון הדלת , אחר - כך שלף אלבום חדש מהמדף , ואני חמקתי משם , הפעם בלי להשמיע שום רחש . 
חצי שעה טיילתי בחוץ וחשבתי איך אומר את זה להורי . 
נכנסתי לגן משחקים , התיישבתי על אחד מספסלי האמהות ושאלתי את עצמי למה אני מרגיש את מה שאני מרגיש . 
כשחזרתי הביתה האוכל כבר היה כמעט מוכן . 
אבי ישב בסלון והביט על העץ המקושט . 
הוא היה מרוצה . 
העץ לא היה גבוה במיוחד , אבל הוא עמד על שולחן קטן כדי שייראה גדול יותר . 
בין צמרתו לתקרה נותר עוד מרווח גדול . 
על הענפים היו תלויים חוטי כסף , ופה ושם כדורים , מחציתם בצבע אדום ומחציתם בצבע כסף . 
פעם היו לנו גם דמויות קטנות מעץ , מלאכים שמנים תפוחי לחיים שנשפו בחצוצרות . 
אבל אלה כנראה הלכו מתישהו לאיבוד . 
לא דובר על כך . 
שרשרת של נרות חשמליים האירה את העץ . 
כשאחד מהנרות לא פעל , כבו כולם . 
נכנסתי לסלון ואמרתי " היי " , ואבי אמר גם הוא " היי " . 
אחר - כך הוא שאל אותי אם קר בחוץ , ואני אמרתי שלא נורא , ואבי אמר " אהה " , ואז שתקנו שנינו זמן - מה , ואז האוכל היה מוכן . 
אסור היה לדבר בזמן האוכל , כי אבי רצה את השקט שלו בזמן הארוחה . 
אכלנו גלילות בקר מרוחות מבפנים בחרדל , ממולאות בקוביות קותלי חזיר ובצל וקשורות בחוט . 
היינו צריכים להתיר אותו על הצלחת . 
אני תמיד הסתבכתי עם זה ולכלכתי הכול , אבל הורי לא , היה להם ניסיון של עשרות שנים בהתרת גלילות בקר . 
כשראו איך אני מטפל בגלילת הבקר , נענעה אמי בראשה , ואבי רטן ואמר שזה לא מסובך כל - כך ולמה אני לא מסוגל ללמוד את זה ואם אני עושה את זה בכוונה . 
גלילות הבקר הוגשו עם תפוחי אדמה . 
תמיד . 
אחרי האוכל היה צריך לשטוף את הכלים , כי אבי לא יכול היה לסבול את זה " שבחג המולד יש ערימה של כלים מלוכלכים " . 
אחרי שטיפת הכלים עברנו לסלון , ובזמן שאבי שם תקליט של שירי חג המולד הוציאה אמי את המתנות מהארון , עטופות כולן בנייר עם הרבה עצי אשוח ומלאכים , וגם לבבות . 
אבי קיבל השנה מאמי חבילה של תחתונים חדשים , כי אלה שקיבל לפני חמש שנים כבר לא היו טובים וישמשו מעתה כסמרטוטים . 
אבי הודה לאמי על המתנה השימושית שהעידה על שיקול דעת . 
הוא עצמו העניק לאמי סחלב מלאכותי . 
" הוא לא נובל כל - כך מהר , " אמר . 
אני נתתי להורי במתנה כוסות ליין ששמותיהם חרוטים עליהן . 
הורי שמחו מאוד , בעיקר אמי . 
אני קיבלתי שתי מתנות , שתיהן מאמי , כי אבי אף פעם לא התעסק עם דברים כאלה . 
הוא תמיד אמר , " אמא יודעת יותר טוב מה אתה צריך " . 
היא הפתיעה אותי בעניבה מפוספסת ובקבוק אפטר - שייב , זהה לזה שאבי משתמש בו . 
אמי הוציאה בקבוק יין מהארון ומזגה לנו . 
השקנו כוסות , ואז אמרתי שאני עוד יוצא הערב . 
" מה אמרת ? " שאל אבי . 
" אמרתי שאני עוד יוצא . 
" אתה עוד יוצא ? " שאלה אמי . 
" מה זאת אומרת ? " רצה אבי לדעת . 
" נו , יש מסיבת חג מולד של כמה חבר'ה מקבוצת העבודה , ואני רוצה ללכת לשם . 
" היום ? " שאלה אמי . 
" בערב חג המולד ? " רטן אבי . 
" בדיוק כשאנחנו משוחחים כל - כך יפה ! " 
" מותר לי ? " 
" יפה שאתה עוד שואל ! " אמר אבי . 
" אז ? " 
" אתה יודע שאני לא יכול לכלוא אותך . 
בשמונה יכולתי ללכת . 
כבר לא היו אוטובוסים , אבל חסכתי כסף כדי לנסוע במונית . 
ירדתי בקרבת היער הקטן והלכתי בחושך אל הבית . 
אור דלק מעל הדלת . 
צלצלתי , אבל לא ענו לי , אז צלצלתי שוב . 
ואז נפתחה הדלת וילד קטן בסרבל עמד לפני . 
בידו החזיק חטיף שוקולד . 
פיו היה מרוח לגמרי . 
אמרתי שבאתי לבריטה , אבל הילד הקטן בסרבל לא אמר שום דבר ולא עשה שום דבר . 
כחכחתי בגרוני ואמרתי שאני חבר של בריטה ושהיא הזמינה אותי ואיפה היא . 
לא כלום . 
אז הופיעה אישה שלבשה טישרט לבן ומכנסי ג'ינס שחורים ונעליים לבנות . 
היה לה שיער בלונדיני ארוך , מתולתל וגלי . 
" טוב , אה , אני ... בריטה אמרה ... " 
" אהה כן , היא באמת אמרה שאולי יגיע חבר . 
היי , אני ברברה . 
נכנסתי ותליתי את המעיל במלתחה . 
הילד סגר אחרי את הדלת . 
" מכאן , " אמרה ברברה . 
היא הובילה אותי לחדר הגבוה עם הפסלים , שעמדו כעת בצד . 
במרכז היה מעגל של כורסאות . 
אש בערה באח פתוחה ועץ התפצפץ . 
הסתכלתי סביבי . 
את יוטה ווילפריד כבר הכרתי , ומלבדם היו רק עוד שתי נשים וגבר , וגם ברברה , ובפינה ישבו שני ילדים ששיחקו במחפר ורכבת . 
את בריטה לא ראיתי . 
יוטה קמה והתקרבה אלי . 
" היי ! 
איזה יופי שיכולת לבוא ! " קראה ונישקה אותי על הלחי . 
" חג מולד שמח ! " אמרה . 
אז הציגה אותי בפני שאר הנוכחים . 
" זה הלמוט , חבר של בריטה , וגם הוא פעיל מאוד בבית - הספר מבחינה פוליטית . 
הלמוט , אלה הן גבי ודגמר , זהו ריכרד ואת ברברה אתה כבר מכיר . 
כולם אמרו " היי ! " וגם " חג מולד שמח ! " אז גם אני אמרתי " היי ! " וגם " חג מולד שמח ! " והושטתי את היד לכל אחד . 
" בריטה בדיוק ירדה למרתף , " אמר וילפריד , " היא מביאה ... אה , הנה היא . 
בריטה נכנסה באותו רגע , נושאת כמה בקבוקים תחת זרועה . 
" היי ! " קראה , וגם : " חג מולד שמח ! " היא חייכה , ולחייה היו סמוקות . 
היא נישקה אותי קצרות על פי . 
היה לה קצת טעם של אלכוהול . 
היא לבשה שמלה כחולה עם חצי שרוול , גרבונים שחורים ונעלי עקב . 
היא שמה אודם . 
יוטה הפנתה אותי לכורסה פנויה והתיישבתי . 
הכורסה הייתה מאוד עמוקה ונוחה . 
בריטה הביאה שמפניה מהמרתף . 
הבקבוקים היו מעוטרים בפרחים . 
קיבלתי כוס . 
השקנו כולנו ואמרנו שוב " חג מולד שמח " . 
בכניסתי קטעתי שיחה שהתחדשה עכשיו . 
ריכרד בונה בית , והוא מתמודד עם כל מיני בעיות שהיו גם לווילפריד בזמנו בבית הכפרי שלו . 
ריכרד היה גבוה למדי , שערו היה שחור כפחם וגלש על כתפיו , ומלבד זאת היה לו זקן והוא הרכיב משקפיים . 
סקרתי את היתר : גבי לבשה חצאית סקוטית אדומה משובצת , שסיכת ביטחון גדולה רכסה אותה בצד , גם לרגליה היו גרבונים שחורים , אבל מאריג עבה יותר מאלה של בריטה ולא שקופים , והיא נעלה מגפיים עם שרוכים . 
היא לבשה סוודר גולף שחור שהיה הדוק כל - כך , שהייתי צריך ללגום עוד מהשמפניה . 
האף שלה היה די גדול , ועיניה היו קרובות זו לזו יותר מהרגיל . 
שערה החום היה אסוף לקוקו . 
דגמר , האישה שלידה , לבשה סרבל עבודה אדום ומעליו ז'קט כהה עם שושנה בלולאת הכפתור . 
שערה היה ארוך וחלק ומפוסק באמצע . 
היא נעלה נעלי אדידס ישנות שהפסים כבר נפלו מהם . 
רוקנתי את הכוס שלי . 
ברברה , שישבה לידי , מזגה לי עוד וחייכה אלי . 
וילפריד לבש טישרט מפוספס ומכנסי ג'ינס . 
יוטה לבשה חצאית קצרה בלי גרבונים . 
היא הורידה את הכפכפים שנעלה תמיד בבית ומשכה את ברכיה צמוד לגופה . 
אפשר היה לראות חלק ניכר מרגליה . 
לגמתי עוד לגימה . 
" גם אתה בוועדה עם בריטה ? " שאלה אותי ברברה . 
" מה ? 
אני ? 
אה ... לא . 
" אבל אתה פעיל בדברים אחרים . 
" כן , אני , הממ ... בקבוצת העבודה הזאת . 
" קבוצת עבודה ? " 
" ניקרגואה . 
סנדיניסטים , קפה מהעולם השלישי , אימפריאליזם אמריקאי . 
" אה , כן , מעניין . 
לגמתי עוד לגימה מהשמפניה . 
" מה המקצועות האהובים עליך ? " 
" אהובים עלי ? " 
" כן , בטח יש מקצועות שאתה אוהב בבית - הספר . 
" אני לא יודע . 
" מה אתה רוצה לעשות אחרי הבגרות ? " 
" אחרי הבגרות ? " 
" כן . 
" אין לי מושג , " אמרתי , " אולי ללכת לאוניברסיטה . 
" אהה , באמת , ומה ? " 
" אין לי מושג . 
" אבל אתה יודע שאתה רוצה לעשות בגרות , נכון ? " 
" כן , " אמרתי . 
" מה אפשר לעשות . 
" ואיך היכרת את בריטה ? " 
" בבית - הספר . 
" אהה . 
בריטה שוחחה עם גבי . 
השמפניה תססה בבטני . 
חשתי בה גם בראשי . 
כמה דקות לא הוצאתי הגה , וגם ברברה לא אמרה דבר . 
ואז לגמתי עוד לגימה ושאלתי : " במה את מתעסקת ? " 
" אני עיתונאית . 
" ומה עושים שם ? " 
" נראה שהשתכרת . 
" השמועות על שכרותי מוגזמות . 
ברברה צחקה . 
" אתה אוהב את אוסקר ויילד ? " 
" אין לי מושג . 
את המשפט הזה לקחתי מבריטה . 
ריכרד בדיוק אמר שהוא היה רוצה בית , אבל שהוא לא כל - כך רוצה לבנות אותו . 
" אתה לא דברן גדול , " אמרה ברברה . 
" אני ? " 
" אתה מאוהב בבריטה , נכון ? " 
הסתכלתי סביבי . 
אף אחד לא שמע את זה . 
ואז בריטה קמה ואמרה : " הלמוט , אנחנו מחלקים עכשיו את המתנות . 
ולברברה : " אני מצטערת , אבל אני לוקחת לך אותו . 
ברברה אמרה שזה בסדר וחייכה . 
בריטה נפרדה בשם שנינו , נטלה את ידי והובילה אותי במעלה המדרגות , כשאנחנו חולפים על פני הצנימים , אל חדרה . 
בידה השנייה אחזה בעוד בקבוק שמפניה . 
בחדר כבר דלקו כמה נרות . 
בריטה שלפה שתי כוסות מהמדף . 
" הייתה לך שיחה מעניינת עם ברברה ? " 
" היא ניסתה להגיע לדברים אישיים . 
" טוב , נו , היא לא בעד סמול טוק של מסיבות . 
בריטה חלצה את הפקק , ולמרות שהוא נשלף בקול מצוואר הבקבוק , השמפניה לא עלתה על גדותיה . 
היא מזגה לי כוס מלאה . 
השקנו כוסות . 
" אוקיי , " אמרה , " מתחילים . 
היא הרימה את השמיכה מעל המזרן ושלפה מתנה שטוחה לגמרי . 
היא הייתה עטופה בנייר אריזה חום , והתנוסס עליה לב ירוק שהיה עשוי מאותו חומר של כדורי עץ חג המולד . 
קילפתי את הנייר . 
זה היה תקליט . 
קית' ג'ארט . 
The K?ln Concert . 
" נפלא , " אמרתי . 
חיבקתי אותה ונישקתי אותה על הצוואר , אחר - כך על הלחי ואז על הפה . 
אחר - כך הוצאתי את המתנה שלי מכיס המכנסיים . 
לא עטפתי את הקופסה הקטנה . 
" בשבילי ? " שאלה בריטה . 
היא פתחה את הקופסה , ראתה את הטבעת וסגרה אותה בחזרה . 
" השתגעת ! " היא אמרה . 
בריטה שבה ופתחה את הקופסה והוציאה את הטבעת . 
היא בכל זאת עלתה לי כמעט מאה מארק . 
לא קניתי לעצמי תקליטים כמה חודשים . 
בטבעת הייתה מקובעת אבן קטנה מאוד . 
בצידה הפנימי ביקשתי שיחרטו את שמה וגם : " מאת ה ' " . 
" אתה ממש משוגע ! " אמרה בריטה . 
" היא מוצאת חן בעינייך ? " 
" בטח , איזו שאלה ! 
אבל לא היית צריך לעשות את זה . 
" למה לא ? " 
" היא בטח עלתה לך הון ! " 
" כסף לא משחק שום תפקיד , " אמרתי . 
" אני חושבת שיהיו לי רגשות אשם אם אסכים לקבל אותה . 
" אני לא יכול להחזיר אותה , ולי היא לא מתאימה . 
" טוב , נו ... אתה מתוק . 
היא נישקה אותי . 
היא הייתה חמה מאוד . 
האוזניים שלי בערו . 
היא נענעה את הלשון שלה במרץ בתוך פי . 
היא החלה למשוך את החולצה שלי מתוך המכנסיים וליטפה לי את החזה ואת הבטן . 
היא נישקה את הפטמות שלי . 
היא לקחה את ידי והניחה אותה על שדיה . 
ליטפתי את לחיה ונישקתי את צווארה ונשמתי לה לתוך האוזן . 
ליטפתי את עורפה . 
פתחתי את רוכסן השמלה שלה . 
היא נשכה לי את השפה התחתונה , אבל ממש חלש . 
ליטפתי את גבה . 
היא לבשה חזייה . 
היא הביטה בי וכופפה את כתפיה קצת קדימה , כך שהשמלה שלה החליקה למטה באיטיות . 
היא חילצה את זרועותיה משרוולי השמלה . 
היא לבשה חזייה שחורה . 
היא נישקה את הקורקבן שלי והחליקה החוצה מהשמלה . 
היא הורידה לי את החולצה ונישקה אותי על המצח . 
אחר - כך על האף ועל הפה . 
היא פתחה את החזייה שלה ונשכבה על החזה שלי ונישקה את עצם הבריח שלי . 
אחר - כך היא הסירה את החזייה והשדיים שלה שכבו חמים על החזה שלי . 
היא התרוממה , לקחה את ידי והניחה אותן על שדיה . 
ליטפתי אותם . 
אחר - כך היא אחזה בחגורה שלי ופתחה אותה . 
היא הורידה לי את המכנסיים . 
אחר - כך הורידה לי את הגרביים . 
אני תפסתי את הגרבונים שלה , הורדתי אותם קצת ונישקתי אותה על הבטן . 
היא פשטה את הגרבונים ונשכבה עלי . 
ליטפתי את גבה . 
היא נישקה אותי ונענעה את לשונה במרץ רב בפי . 
היא התחככה בי . 
אחר - כך הזיזה את ידה כלפי מטה ודחפה אצבע אחת מתחת לגומי של התחתונים שלי . 
ליטפתי את החלק האחורי של ראשה ונישקתי את השיער שלה . 
אחר - כך הכניסה את היד פנימה . 
ליטפתי לה את הגב , את צידי גופה , העברתי את אצבעי על צלעותיה . 
היא נגעה בי . 
היא הורידה לי את התחתונים . 
היא ליטפה אותי . 
הנחתי את ידי על הגב שלה ועצמתי את עיני . 
הנרות הבהבו . 
החלקתי את ידי לאורך גבה והנחתי אותה על ישבנה . 
הכנסתי את אצבעי מתחת לגומי של תחתוניה . 
דחפתי את ידי וליטפתי את עור הישבן . 
היא נישקה אותי ותוך כדי כך פשטה את תחתוניה . 
אחר - כך נשכבה לידי . 
היא לקחה את ידי והובילה אותה כלפי מטה . 
ליטפתי את שערה . 
ליטפתי אותה . 
התנשקנו . 
היא ליקקה את אפי . 
אחר - כך הרימה את רגלה ועברה מעלי לצד השני . 
ואז היא התיישבה עלי לאט - לאט . 
היא הייתה חמה מאוד . 
היא הניחה את ידיה על חזי . 
היא הביטה בי וחייכה . 
הנרות כבר היו קטנים . 
בריטה ענדה את הטבעת . 
הקשבנו לקית' ג'ארט . 
שוב ושוב הקשבנו לצד הראשון . 
שתינו עוד קצת שמפניה . 
שקט שרר בכל הבית . 
6 . 
אף אחד לא ידע מה הלך ביני לבין בריטה . 
החורף עבר ואף אחד לא שם לב לקשר בינינו . 
לפעמים דווקא רציתי לספר למישהו . 
אבל זה היה בלתי אפשרי . 
לפעמים רבנו , בריטה ואני , אבל לא לעתים קרובות . 
בעצם , לא רבנו ממש . 
יותר נכון לומר שבריטה כעסה עלי , ואני לא ידעתי מה עלי לומר . 
בסופו של דבר תמיד התנצלתי . 
זלזלתי בלימודים . 
כשלא היה ברור אם אשאר כיתה או לא , החלה אמי לדבר על לבי ולומר לי שאני לא יכול לעשות לה את זה . 
אבי רק ישב ונענע בראשו . 
מבחינתו היה העניין גמור . 
הייתי קרוב מאוד להידרדרות , להרוס לעצמי את החיים . 
לא עניין אותי מה שהורי אמרו . 
אבל כשלבריטה נודע שאני נכשל בלטינית , בצרפתית ובמתמטיקה , זה כבר היה עניין אחר . 
" זה לא מוצא חן בעיני , " אמרה לי והפנתה את גבה . 
בדיוק אחרי ששכבנו . 
זה היה בשעות אחר - הצהריים המאוחרות . 
הרגשתי שאני דומה לווילפריד . 
זה היה לפני חופשת הפסחא . 
סיפרתי לה שכנראה אשאר כיתה , אבל שזה לא אכפת לי , כי אני רוצה להמשיך ולבלות איתה כמה שיותר זמן . 
ועכשיו זה לא מצא חן בעיניה . 
" אל תשתמש בי בתור תירוץ לזה שאתה עצלן מדי . 
" אני לא עצלן , " אמרתי . 
" אני פשוט לא מסתדר עם זה . 
כל מה שחורג מארבע שיטות החישוב הבסיסיות לא נכנס לי לראש . 
" אבל צרפתית ולטינית זה רק עניין של לימוד . 
עזוב מתמטיקה . 
אבל בלטינית וצרפתית אתה צריך להשקיע עבודה . 
אני לא רוצה שתישאר כיתה . 
כשלא היינו אצלה בבית או הלכנו לטייל או בקולנוע , ישבנו ברסקולניקוב . 
עכשיו בעל הבית בירך גם אותי . 
שמו היה אוּבֶה . 
בשעות אחר - הצהריים ישבנו שם רק שנינו , אבל כשהלכנו לשם בערב היינו שבעה או שמונה אנשים . 
תמיד היו שם גם כמה מהשכבה העליונה , בעיקר Public Enemy No . 
1 . 
דיברו הרבה על פוליטיקה . 
הגעתי כבר למצב שבו גם אני הייתי אומר לפעמים משהו . 
יכולתי לדבר די טוב על מוזיקה , כי בניתי על שפר הארוך , הוא הקליט לי כל מה שרציתי על קלטות . 
היו פעמים ששאלו אותי אם אני יכול להשאיל תקליטים , ואז אמרתי שאני לא משאיל שום דבר , אבל שאני יכול להקליט על קלטות . 
ואז הלכתי לשפר הארוך והוא סידר את זה בשבילי . 
הייתי צריך לשלם לו על הקלטות , אבל החזירו לי את הכסף , ובדרך - כלל הזמינו אותי לבירה בתמורה למאמץ שהשקעתי . 
כולם חשבו שאני נורא מסודר , כי שפר הארוך הדביק על הקלטות מדבקות עם שמות השירים מודפסים במכונת כתיבה . 
היחס שלי למיקה התקרר קצת . 
הוא שאל אותי כמה פעמים מה קורה לי , ואני אמרתי שאני לא יודע למה הוא מתכוון . 
הוא אמר שאני כבר לא מתייחס אליו , ואני שאלתי אותו אם אני אמא שלו . 
לדבר כזה הוא לא היה רגיל . 
ולמרות זאת המשכנו להיפגש , רק שלא לעתים קרובות כל - כך . 
מיקה לא אהב את העובדה שאני פעיל בכל מיני קבוצות עבודה . 
לא הייתה לו שום עמדה פוליטית , מבחינתו הכול היה חרא , ואם זה היה תלוי בו , היה צריך להכניס לרוסים פעם אחת ולתמיד . 
אבל את זה הוא אמר כי הוא אהב להיות נגד כל דבר . 
כששאלתי אותו פעם אם אין משהו שהוא יסכים להיות פעיל למענו , הוא ענה : " זיונים חופשיים לכול ! " והמשיך ללכת . 
מאמציו בכיוון לא נשאו פרי . 
הוא כבר לא חיזר אחרי קלאודיה היפה אלא ניסה אצל אחרות . 
וזה לא הלך . 
הכרתי את מיקה המון זמן . 
גדלנו יחד . 
למעשה קראו לו מירצ ֶ ' אה קוּבֶלקו ֹ . 
אביו הגיע בשנות השישים מצ'כוסלובקיה . 
משפחתו גרה במרחק של כמה רחובות בלבד מאיתנו , אבל רחובות משמעותיים . 
השכונה שבה גרו בני קובלקו הייתה גרועה והבתים היו מלוכלכים . 
מיקה ואני היינו כבר בגן הילדים יחד , וכבר אז הוא היה ילד די תוקפני שניסה על ילדי הגן את הקללות ששמע בבית . 
שום עונש לא עזר . 
למיקה לא היה אכפת אם סוגרים אותו שעתיים במרתף . 
הוא היה רגיל לדברים הרבה יותר קשים בבית . 
אני לא יודע אם אבא שלו הרביץ לו , אבל איך שלא יהיה הוא לא היה נחמד אליו . 
כשהייתי אצלו פעם , אבא שלו לא הפסיק לרדת לחייו : ציווה שיכבה את האור באמבטיה , שיביא לו בירה , שיסתום את הפה , בלי שום קשר אם מיקה אמר משהו או לא . 
למר קובלקו היה כל הזמן שבעולם להתרגז על כל מה שמתחשק לו כי הוא לא עבד . 
הוא פרש לגמלאות בגיל צעיר . 
" בגלל הגב " . 
הגב שלו היה גמור , אבל אפילו מיקה לא ידע למה ואיך . 
בבית - הספר היסודי התברר שמיקה לא יודע רק קללות ושהוא די חכם . 
הוא לא אהב להראות את זה . 
אבל אי - אפשר היה להכחיש את זה . 
הציונים שלו במבחנים היו טובים מאוד . 
אף אחד לא סבל אותו , אבל הוא היה טוב . 
הוא היה גאה מאוד באחיו , למרות שאחיו לא היה שווה הרבה . 
הוא גנב והלך מכות , עישן והשתכר . 
אבל בעבר , כשהיינו קטנים , איש לא העז לפגוע בנו , גם לא בשכונה של מיקה , מפני שהיינו בני חסותו של אחיו , ונקמתו הייתה נוראה . 
ראיתי פעם איך הוא הכה בחור מהשכונה מפני שכינה את מיקה " חזיר א-סוציאלי " . 
ככה לא מדברים עם האח של אחיו של מיקה . 
למיקה הייתה גם אחות , שמה היה טטיאנה . 
טטיאנה הייתה שקטה מאוד ולא זזה מאמה . 
ראיתי אותה עוד כמה פעמים בבית - הספר היסודי , אבל אז שלחו אותה לבית - ספר כללי , כי מר קובלקו אמר שבנות לא צריכות יותר מזה . 
מיקה אף פעם לא דיבר עליה . 
באותו אביב ובאותו קיץ הלך והתמעט הקשר שלי עם מיקה . 
גם אילו רציתי ואילו היה מותר לי , לא הייתי יכול להסביר לו מה קורה ביני לבין בריטה . 
משהו השתנה . 
לדבר עם מיקה נהיה כמו לאכול ארוחת צהריים בבית . 
למרות שאף פעם לא היינו מדברים הרבה בזמן האוכל . 
ומובן שאבי ואמי לא השתמשו בביטויים של מיקה . 
ובכל זאת זה היה ככה . 
כשראיתי אותו ראיתי את הורי ואת הדירה שלהם . 
גיזלה טלפנה אלי לפעמים . 
יצאתי לשתות איתה קפה כמה פעמים כשלבריטה לא היה זמן . 
זה היה בסדר , אבל היא לא עניינה אותי . 
היא לא התעניינה בפוליטיקה , שמעה רק מוזיקה קלאסית ורצתה ללמוד רפואה . 
יצאנו רק לשתות קפה . 
אבל לא ברסקולניקוב . 
גיזלה שבה ואמרה שאפשר לנהל איתי שיחות מצוינות , אבל אני בכלל לא דיברתי הרבה . 
יום אחד אחר - הצהריים בריטה אמרה שראתה אותי עם גיזלה . 
זה היה אחרי ששכבנו . 
לאחרונה גם לי היה מותר להיות למעלה . 
" ראית אותי ? " שאלתי . 
" כן . 
" ובכן ? " 
" שום ובכן , " אמרה . 
" קלטתי . 
יש ביניכם משהו ? " 
" סליחה ? " 
" טוב , מותר לי לשאול . 
" את לא מתכוונת לזה ברצינות ! " 
" היא דווקא די נחמדה , " אמרה בריטה . 
" איזה שטויות . 
את הרי יודעת : אני אוהב אותך . 
את זה אף פעם לא אמרתי לה . 
" אתה אוהב אותי ? " היא שאלה . 
" אתה יודע מה זה בכלל ? " 
לא אמרתי כלום . 
היה מתח באוויר . 
לא מצא חן בעיניה שאמרתי את זה . 
על מה נדבר עכשיו ? 
בריטה התחילה ללטף אותי , ואז שוב שכבנו . 
בערב אכלנו עם יוטה ווילפריד , והכול הסתדר . 
בחופשת הפסחא כמעט כל הזמן הייתי אצל בריטה . 
יוטה ווילפריד נסעו לשבוע להורים של וילפריד באַלגוי . 
הצלחתי לכפות את רצוני על הורי ולישון מחוץ לבית . 
סיפרתי להם משהו על מסיבות ועל זה שכולם ישנים שם . 
להורי בלאו הכי כבר לא היה אכפת מה אני עושה . 
לראשונה יכולתי להירדם בזרועותיה של בריטה . 
עשינו אהבה לעתים קרובות , ולמדתי דברים חדשים . 
הותר לי עכשיו להיות למעלה לעתים קרובות יותר . 
כבר לא הלכתי כל פעם לגמרי לאיבוד . 
זה עשה את זה טוב יותר עבור בריטה , חשבתי לעצמי . 
חוץ מאשר בפעם הראשונה , בריטה הייתה מביטה בי תוך כדי כל הזמן . 
היא לא יכלה לעצום בזמן הזה את העיניים . 
לפעמים היא הייתה די נמרצת , דחפה אותי כשישבה עלי , כאילו היא הבחור ואני הבחורה . 
כשגמרה , עיניה פרפרו , אבל אף פעם לא נעצמו לגמרי . 
אפשר היה אז לראות את הלבן בעיניה . 
היא נעשתה שקטה לגמרי וכולה נמתחה . 
יכולתי לראות איך היא משתלהבת . 
היא התחממה , ורק כשבאמת גמרה היא נאנחה בקול , כאילו דקות ארוכות עצרה את נשימתה . 
כשישנתי אצלה , נשארנו ערים הרבה זמן . 
לפעמים חיכינו לזריחה , עשינו אהבה , ורק אז נרדמנו . 
ישנו עד הצהריים ואכלנו ארוחת בוקר במיטה . 
בדרך - כלל אפילו לא התלבשנו . 
גם במטבח עשינו אהבה , או בין יצירות האמנות של וילפריד . 
בסוף חופשת הפסחא ישנתי אצלה עוד פעם אחת , למרות שיוטה ווילפריד כבר חזרו . 
שוב שכבנו ערים זמן רב . 
שתינו די הרבה יין . 
נישקתי אותה וליטפתי אותה , והיא אמרה : " בקיץ אני נוסעת לאמריקה . 
" גם אני תמיד רציתי לנסוע לשם , " אמרתי וזחלתי כלפי מטה , אל רגליה , ונישקתי את הבוהן . 
" אני באמת נוסעת . 
" לאן ? " התחלתי להתעסק בבוהן הגדולה שלה . 
" למקום קטן באילינוי . 
" לכמה זמן ? 
ארבעה שבועות ? " 
" לשנה . 
הבטתי בה . 
ראיתי את רגליה ואת שער הערווה שלה , את בטנה , את שדיה ולבסוף את עיניה . 
" לשנה ? " 
" שנת אמריקה הידועה , " אמרה . 
" אני רק הולכת ללמוד שם . 
" דווקא באמריקה ? " איבדתי את העשתונות . 
שנה . 
נצח . 
ודווקא לבני - זונות האימפריאליסטים האלה . 
רציתי לדעת למה היא עושה את זה , והיא אמרה שזה טוב לצאת פעם לשנה לחוץ - לארץ . 
אבא שלה סידר לה את זה , הוא חי שם כמה שנים . 
" וילפריד חי בארצות - הברית ? " 
" וילפריד הוא לא אבא שלי . 
בכל אופן , לא האבא הביולוגי שלי . 
" בעלה של יוטה , אבא שלי " , היא אמרה בפעם הראשונה שבאתי לכאן . 
" זה מסובך מדי בשבילי להסביר כל הזמן את העניין עם ההורים שלי . 
חוץ מזה שרוב הזמן וילפריד גידל אותי . 
אבי האמיתי עזב את אמי כשהייתי בת שש . 
אמרתי שאחכה לה . 
ואולי אוכל לחסוך די כסף כדי לטוס אליה בחג המולד . 
בריטה אמרה שזה לא רעיון טוב . 
" למה לא ? " 
" תראה , " אמרה והתיישבה בישיבה מזרחית , " שנה זה הרבה זמן , ובטח תכיר מישהי אחרת בזמן שלא אהיה כאן . 
" לא , " אמרתי . 
" ואולי גם אני אכיר מישהו אחר . 
" את רוצה להכיר מישהו אחר ? " 
" לא אמרתי את זה . 
אמרתי רק ששנה זה הרבה זמן . 
אחר - כך סתם שכבנו על המיטה ולא אמרנו כלום . 
נעשה קר והתכסינו . 
בשבועות הבאים ניסיתי לא לחשוב על זה . 
החופש הגדול היה אמור להתחיל באמצע יוני . 
עוד חודשיים . 
רכבנו הרבה על אופניים וטיילנו מחוץ לעיר . 
בריטה הזניחה קצת את תפקידה . 
Public Enemy No . 
1 העביר יותר ויותר את העניינים לידיו . 
פעם אחת נסענו לקלן וביקרנו במוזיאון לודוויג . 
בריטה הסבירה לי הכול על אמנות . 
על כל פנים את כל מה שהיה עלי לדעת . 
זה הצחיק אותה שלא היה לי שמץ של מושג בתחום . 
היא תמיד חשבה שאי - אפשר שלא להיתקל באמנות , כי היא קיימת בכל מקום . 
התוודיתי באוזניה שאכלתי את הפיצה הראשונה שלי רק בגיל ארבע - עשרה . 
היא פרצה בצחוק גדול . 
אמרתי שהורי לא נהגו לצאת הרבה ותמיד בישלו בבית , ובריטה שאלה אותי מה הקשר . 
אילו הייתי מקבל אז כסף על קילומטראז' , הייתי מתעשר . 
הלכנו המון לטייל . 
הלכנו ליער והבטנו בחיפושיות ובנמלים ובעכבישים . 
זה קצת הגעיל אותי , אבל בריטה אמרה לי לא להגזים . 
היא לקחה עכביש והושיבה אותו על ידי . 
העכביש טיפס לי על גב היד עד לקצות האצבעות ונראה היה שהוא מסתכל למטה . 
נעשה לי רע . 
העפתי אותו . 
בריטה שוב צחקה . 
היו לה סיבות טובות לצחוק כשהייתה יחד איתי . 
במאי , כשמזג האוויר התחמם , הלכנו לעתים קרובות לפארק העירוני . 
חיפשנו שם פינות נחבאות . 
שכבנו בשמש ובריטה לבשה רק ביקיני . 
בצבע כחול . 
הפטמות שלה בלטו דרך הבד . 
הייתי חייב לשכב על הבטן . 
תמיד לקחנו איתנו סל פיקניק כשיצאנו לרכוב על אופניים . 
לבריטה היו אופניים משלה , ואני לקחתי את האופניים של וילפריד . 
בזמן הרכיבה בריטה עדיין לבשה מכנסיים וחולצה . 
את שניהם הורידה בפארק . 
פעם אחת היא גם הורידה את החלק העליון של הביקיני . 
שוב הסתובבתי ושכבתי על הבטן . 
בפארק היינו מתנשקים ולא יותר . 
כלומר , קראנו ושוחחנו ואכלנו פלחי אבטיח , אבל לא עשינו אהבה או משהו כזה . 
הייתי עושה את זה , לא היה לי אכפת אם מישהו רואה אותנו או לא . 
אבל בריטה אמרה שבחוץ עלינו להתנהג כראוי . 
הקשבנו למוזיקה שבקעה מהטייפ שלנו . 
סיימון וגרפינקל , שהתאחדו מחדש רק זמן קצר קודם לכן , היו פופולריים מאוד . 
בריטה הביאה איתה קלטות של אנג'לו ברנדוארדי . 
לא סבלתי את הקול שלו , אבל ברור שלא אמרתי את זה . 
כשאכלנו אבטיח פשטתי את החולצה , שלא אלכלך אותה . 
מאי היה טוב למדי וחמים . 
היינו בפארק לעתים קרובות . 
כמעט שכחתי שבריטה מתכננת לנסוע לאמריקה . 
באמצע יוני החלו לתקתק השעות האחרונות שלנו . 
לא רכבנו לפארק אלא אל גדת הנהר . 
כבר היינו שם כמה פעמים , אבל בדרך - כלל לא רכבנו לשם על האופניים כי בדרך חזרה הייתה עלייה תלולה מאוד . 
שכבנו שם והתנשקנו . 
קיבלתי את הנשיקה הארוכה בחיי . 
הקשבנו לתקליט של פול סיימון One Trick Pony והנשיקה ארכה כמעט כל הצד הראשון , 
מ - “ Late in the evening ” עד “ Oh Marion ” . 
אחר - כך הלחיים שלנו היו מלאות רוק והשפתיים שלנו אדומות , והעור של השפתיים שלנו רך מאוד ומקומט , כאילו שהיינו המון זמן באמבטיה . 
ואז הורדתי לה את החלק העליון של הביקיני וליטפתי ונישקתי את שדיה . 
היום זה היה מותר . 
אבל לא יותר . 
זה היה היום האחרון של בית - הספר . 
בבוקר חילקו את התעודות , ואני בכל זאת עליתי כיתה . 
בריטה הייתה מרוצה ממני . 
אבל במתמטיקה הרשיתי לעצמי בלתי מספיק . 
התחלנו לחזור כשהחשיך . 
בא לי לבכות . 
למה זה צריך לקרות דווקא לי ? 
דחפנו את האופניים שלנו דרך עשב גבוה אל הדרך העולה . 
אחר - כך הלכנו בשתיקה לכיוון הכביש . 
עברנו ליד פאב . 
בסופי שבוע ישבו כאן אנשים עד אמצע הלילה . 
היום היה סגור . 
שני גברים התקדמו לעברנו . 
שום דבר אחר לא התרחש כאן מעבר לזה . 
החשכה לא הייתה שלמה , עדיין היה אפשר לראות הכול , וכששניהם היו במרחק של מטרים ספורים מאיתנו , שרק אחד מהם דרך שיניו . 
הוא נעץ את עיניו בבריטה . 
היא לא הייתה לגמרי לבושה , היא לבשה רק מכנסיים ואת החלק העליון של הביקיני . 
" אחותי , איזה ציצים מדליקים ! " אמר זה ששרק . 
שניהם נעצרו . 
ניסינו לעבור אותם , אבל הם חסמו לנו את הדרך . 
" לאן אתם ממהרים כל - כך ? " שאל עכשיו השני . 
" אחותי , את מסתובבת עם החנון הזה ? " הם לבשו מכנסי ג'ינס וטישרטים שגזרו מהם את השרוולים . 
הם עישנו והחזיקו פחיות בירה . 
בריטה נאנחה בעצבנות ואמרה שייתנו לנו לעבור . 
אבל השניים רק פרצו בצחוק . 
בריטה המשיכה לדחוף את אופניה ותקעה אותם ברגלו של אחד מהם . 
הוא תפס אותה ונגע לה בשדיים . 
זרקתי את האופניים הצידה והתנפלתי על זה שתפס את בריטה . 
צרחתי כמו משוגע כשהתנפלתי עליו , ובד בבד בעטתי והרבצתי , בעטתי ברגלו והרבצתי לו בראש ופגעתי באוזן . 
רציתי לבעוט לו בביצים אבל לא הספקתי , מפני שהוא עזב את בריטה ודחף אותי בחזרה , ישר לזרועותיו של השני . 
זה תפס אותי בזרועותי והשני הכניס לי מכות בבטן . 
רציתי להתקפל קדימה , אבל האחיזה בזרועותי הייתה די הדוקה . 
לא היה לי אוויר . 
ראיתי כוכבים . 
בריטה התחילה לצעוק . 
שוב חטפתי מכות , הפעם בפנים , אבל הוא החטיף לי ביד שטוחה . 
אולי הוא בכל זאת ריחם עלי . 
אלא שהוא לא הסתפק בפעם אחת . 
הוא לא רצה לשבור לי משהו , רק להכאיב לי . 
בריטה צעקה בקול רם יותר . 
ואז נפתח חלון בבית שבו היה הפונדק ומישהו התלונן על הרעש . 
חטפתי עוד מכה באזור הקיבה , התחלתי להשתעל ולהיחנק , ואז השני הרפה ממני , ושניהם ברחו . 
קרסתי . 
בריטה כרעה לצידי וליטפה לי את הראש . 
היא כבר לא צעקה . 
זה היה הכול . 
לא הגיעה משטרה או משהו כזה . 
חיכיתי עד שתסתדר לי הנשימה . 
זה לקח די הרבה זמן . 
חשבתי שאני הולך להיחנק . 
הפנים שלי שרפו . 
ואז קמתי , ודחפנו את האופניים שלנו עד לכביש . 
בריטה הזמינה מונית מתא הטלפון הראשון שראינו . 
הכנסנו את האופניים שלנו לתא המטען ונתנו לנהג את הכתובת שלה . 
היא חיבקה אותי כל הנסיעה . 
המצב שלי השתפר בהדרגה . 
את הערב הזה היא לא תשכח שם , באילינוי . 
וילפריד שילם לנהג המונית , ויוטה ובריטה הכניסו אותי והשכיבו אותי על הספה בסלון . 
ככל הנראה דיממתי מפצע ליד הגבה . 
יוטה ניגבה את הדם והניחה לי מטלית רטובה על הפנים כדי לקרר אותן . 
ראשי היה מונח בחיקה של יוטה , ואני הבטתי למעלה אל שדיה הגדולים . 
הייתי בסדר , יכולתי לנשום , לא היה צריך לפנות אותי לבית - חולים . 
וילפריד רצה להסיע אותי לשם , אבל אני אמרתי שלא צריך . 
בריטה ואני עלינו למעלה , לחדרה . 
בריטה אמרה שהיא אסירת תודה . 
אף אחד מעולם לא עשה משהו כזה בשבילה . 
הנחתי שהיא גם לא נתקלת במצבים כאלה כל הזמן . 
ואני מצידי הייתי מוכן לוותר על זה . 
לא יכולתי להישאר עד הבוקר . 
הטיסה של בריטה יצאה כבר למחרת בצהריים . 
המזוודות הארוזות עמדו בחדרה . 
התנשקנו והתלטפנו , ואז אמרתי לה שאני אוהב אותה , ושהיום מותר לי להגיד את זה כי בכל זאת חטפתי מכות בשבילה . 
היא נישקה אותי וליטפה אותי על ראשי ואמרה שתכתוב לי . 
אז עוד לא ידעתי שנתראה רק כעבור שש שנים . 
נשארתי עד שלוש . 
ואז הלכתי ברגל הביתה . 
בכיתי כל הדרך . 
לא עניין אותי שהערתי את הורי כשהגעתי . 
לא ישנתי . 
חיכיתי לזריחת השמש , אבל השמים רק התבהרו . 
צבעם היה לבן חלבי . 
עם זאת היה חם ולח כבר בשעת בוקר מוקדמת . 
היה חופש . 
לא הייתה לי שום סיבה לצאת מהחדר . 
שמעתי את הורי קמים . 
שמעתי את אבי בחדר האמבטיה ואת אמי במטבח . 
ישבתי על הרצפה והנחתי את ראשי על דלת חדרי . 
יכולתי לשמוע שגם הבוקר הם לא מדברים זה עם זה . 
מתישהו נטרקה דלת הכניסה ואבי הלך . 
אמי הניחה לי לישון . 
היא נכנסה לאמבטיה . 
שמעתי את המים זורמים . 
היא כנראה מתקלחת . 
זה הפליא אותי . 
אצלנו לא היו מתקלחים . 
אצלנו התרחצו ליד הכיור ופעם בשבוע באמבטיה . 
אני שיניתי את זה בעצמי , כשבריטה הפנתה את תשומת לבי לכך שאני מסריח . 
רק אחרי שאמרה את זה שמתי לב . 
לפעמים כשהתקרבתי יותר מדי להורי , יכולתי להריח אותם , וזה לא היה ריח טוב . 
לאמי עדיין היה ריח של כרובית ישנה , אבל כבר לא רק בין שדיה . 
לאבי היה ריח שמזכיר זיקנה . 
בשעה עשר בערך יצאתי מחדרי והלכתי לשירותים . 
אמי אמרה לי בוקר טוב . 
המניות שלי עלו מאז שהתברר שאני עולה כיתה . 
גם אני התקלחתי . 
שמתי דיאודורנט בבתי השחי וצחצחתי שיניים . 
אחר - כך אכלתי ארוחת בוקר . 
אחר - כך צחצחתי שוב , כי היו לי פירורים בין השיניים . 
חוץ מזה היה לי בפה טעם לוואי של ממרח כבד . 
אחר - כך הסתובבתי בעיר ונכנסתי לכמה חנויות תקליטים . 
יצא תקליט חדש של ספרינגסטין שנקרא " נברסקה " . 
העטיפה עוצבה כמבט דרך שמשת מכונית . 
מעבר לשמשה היה מזג אוויר גרוע . 
על מכסה המנוע היה שלג . 
קניתי את התקליט , הלכתי הביתה ושמעתי אותו פעמיים . 
From the town of Lincoln , Nebraska , with a sawed off four-ten on my lap , through the badlands of Wyoming , I killed ev’rything in my path . 
ואז התחממו לי האוזניים מהאוזניות . 
הורדתי את האוזניות ושמתי משהו אחר . 
מתישהו נכנסה אמי לחדר . 
" את לא יכולה לדפוק קודם ? " שאלתי אותה . 
" לדפוק ? 
ממתי אני צריכה לדפוק ? " 
" מהיום . 
" אוי , באמת . 
" מה יש ? " 
" איזה מוזיקה משונה אתה שומע ? " 
" קית' ג'ארט . 
הקונצרט בקלן . 
" מי ? " 
" את חייבת להכיר אותו . 
" זה היה פסנתר ? " 
" לא , אלה היו ארבעה קרשי כביסה ושלוש חצוצרות שבורות . 
כמובן שזה היה פסנתר . 
עדיף לומר פסנתר כנף . 
" וזה מוצא חן בעיניך ? " 
" כמובן . 
" אבל לא הייתה לזה בכלל מנגינה . 
" נו באמת , אמא . 
" אוי , ילד , רציתי רק לשמוע למה אתה מקשיב . 
קיבלת את התקליטים במתנה ? " 
" כן . 
" מהחברה שלך ? " 
" יכול להיות . 
" זאת אומרת שיש לך חברה . 
האם עכשיו מותר לי להתוודות ? 
" יש מישהי , " אמרתי . 
" אתה לא רוצה שנכיר אותה ? " 
" לא . 
" אתה מבין שדברים כאלה מעניינים אמהות . 
" דברים כאלה ? " 
" אתה יודע למה אני מתכוונת . 
" אני רוצה להמשיך לשמוע מוזיקה . 
" אתה זורק את אמא שלך מהחדר ? " 
" כן , " אמרתי . 
" אוי , ילד , לפעמים באמת הייתי רוצה לדעת מה אתה בעצם רוצה ! " נאנחה אמי שוב , נענעה בראשה , יצאה מהחדר וסגרה את הדלת בשקט , שלא כהרגלה . 
חלק שני 
7 . 
מפליא כמה קל היה להתחיל עם גיזלה . 
קיבלתי את מספר הטלפון החדש שלה מהוריה וטלפנתי אליה . 
היא גרה בדירה עם שותפים ולמדה רפואה , בדיוק כפי שתכננה . 
היא אמרה שהיא שמחה לשמוע ממני והסכימה לצאת איתי לארוחת ערב עוד באותו יום . 
לא היה לי הרבה ניסיון בדברים האלה . 
נפגשתי כמה פעמים עם נשים , אבל חשבתי יותר מדי על בריטה . 
עברו כבר חמש שנים מאז הסיפור עם בריטה . 
טלפנתי לגיזלה , מפני שקיוויתי שאיתה זה יהיה פשוט . 
והיא הכירה את בריטה . 
היא לא הייתה בריטה , אבל היא הלכה איתה לבית - הספר , התקלחה יחד איתה אחרי שיעור התעמלות , היא בטח ידעה איך בריטה נראית עירומה . 
אז כבר יש לנו משהו משותף . 
בריטה לא כתבה לי לעתים קרובות מאמריקה . 
בהתחלה כתבתי לה כל שבוע מכתב , ובערך על כל מכתב רביעי או חמישי היא ענתה לי . 
ואז היא כתבה שהכירה שם מישהו שקוראים לו גרג . 
זמן קצר לפני שחזרה לגרמניה כתבה שהיא עוברת לגור אצל אביה הביולוגי במינכן . 
עד אז הייתי בטוח שאני זקוק רק לכמה שבועות איתה כדי שאצליח להשכיח ממנה את גרג . 
אבל היא נסעה למינכן בלי לעבור בביתה . 
את הכתובת שלה במינכן קיבלתי מיוטה . 
בהתחלה היא סירבה לתת לי אותה . 
היא אמרה שאם בריטה לא מוסרת לי אותה , זה לא יהיה נכון שהיא תיתן לי . 
אבל לא הנחתי לה , ואמרתי שזה מצב חירום , וביני לביני חשבתי לאיים עליה שאדווח לרשויות שהיא מקיימת יחסי מין עם בעלה בשעות אחר - הצהריים , ושבעלה התהלך בעירום ללא בושה לעיני החבר של הבת שלה . 
אבל למרבה המזל לא הייתי צריך להשתמש באמצעים חמורים ואלימים שכאלה , מפני שמתישהו זה כל - כך נגע ללבה של יוטה , שהיא בכל זאת מסרה לי את הכתובת של בריטה . 
האמת היא שהפתעתי את עצמי מהדבקות שלי במטרה . 
הפעם הבחירה ליד קופת הסופר הייתה פשוטה מאוד : ל " הנוטה " לא היה שום סיכוי , אלה היו חייבים להיות " שלושת המוסקטרים " . 
ואז עשיתי גם את הצעד הזה : כתבתי לבריטה למינכן שהייתי רוצה לראות אותה . 
לא כתבתי על אהבה ושאני לא יכול לישון בלילות ולאכול ביום . 
כתבתי רק שאני רוצה לראות אותה . 
כתבתי שאני נזכר בזרועותיה וברגליה , בבהונותיה , בעיניה ובשדיה . 
כתבתי לה שאני נזכר איך התעלסנו אחר - הצהריים בין הפסלים של וילפריד . 
היא לא ענתה לי . 
ניסיתי לכעוס , אבל זה לא הלך . 
זמן - מה השתעשעתי במחשבה פשוט לקום ולנסוע למינכן , מתוך תקווה שכשהיא תראה אותי הכול יהיה שונה . 
אבל האם באמת רציתי בזה ? 
האומנם רציתי להתבזות עד כדי כך ? 
בוודאי יש סיבה לכך שלא ענתה לי . 
אולי היא לא קיבלה אותם . 
אולי עובד בדואר איזה פסיכופת שמחפש מכתבי אהבה ומשמיד אותם . 
אבל זו הייתה שטות כמובן . 
לא נסעתי . 
כשטלפנתי לגיזלה , כבר מזמן לא היה בינינו שום דבר . 
הייתי בן עשרים , לא היו לי לא סקס ולא כסף . 
אבל בכל זאת הייתה לי דירה קטנה . 
מיד לאחר מבחני הבגרות עזבתי את הבית . 
הורי רק הרימו גבה . 
אבל הם נתנו לי חמש - מאות מארק כל חודש . 
הרווחתי עוד קצת בעבודות מזדמנות , כך שזה בדיוק הספיק לי . 
לתקליטים זה תמיד הספיק . 
בינתיים כבר היה לי אוסף רציני . 
בכל פעם שהיה מגיע מכתב מבריטה , הייתי יוצא וקונה לי תקליט . 
לפעמים לוויתי כסף . 
ביקשתי כמה פעמים מאמי והיא תמיד נתנה לי קצת כסף . 
היה לי אוסף כמעט שלם של כל מה שהיה חשוב במידה זו או אחרת בשנות השישים . 
התקליטים ניצבו בשורה ארוכה על הרצפה מתחת לחלון בסלון . 
כשחיפשתי תקליט מסוים , זחלתי על ארבע כדי לזהות את הכיתוב על גב העטיפה . 
לא פעם החלטתי לסדר את התקליטים לפי הא"ב , אבל איכשהו פספסתי את המועד שבו עוד יכולתי לעשות את זה בלי בעיות . 
עכשיו זה כבר היה לוקח לי יום שלם . 
ויתרתי על העניין . 
בעיקר אהבתי להקשיב למוזיקה עם אוזניות . 
לפעמים ישבתי באמצע הלילה ליד המערכת שלי ושמעתי את “ Nebraska ” . 
לפעמים גם את “ Nights in White Satin ” , אבל רק כשהייתי קצת שתוי . 
כשכעסתי הקשבתי ל - “ Jumping Jack Flash ” , שירים שהיו פופולריים מאוד . 
האמת היא שכבר מזמן הייתי צריך לקנות לי מערכת חדשה , אבל לא היה לי כסף . 
פשוט לא הצלחתי להפסיק לקנות תקליטים במשך חצי שנה כדי לחסוך בשביל מערכת . 
כשהייתי בבית לא יכולתי לסבול את השקט . 
ביום שמעתי מוזיקה , ובלילה הפעלתי את הטלוויזיה . 
הדבר הראשון שעשיתי כשקמתי בבוקר היה לשים תקליט . 
' הנשרים ' תמיד היו בחירה טובה לחימום מנועים . 
“ It ’ s another Tequila Sunrise ” . 
בעצם , מה שהייתי צריך זה מערכת סטריאו לדיסקים , כי הם תופסים פחות מקום , אבל לא היה לי כסף לזה , ובינתיים הסתדרתי ככה . 
לאחרונה שמעתי אנשים מדברים על טלוויזיה בכבלים . 
למה לא , חשבתי , זה לא רע להגדיל את מבחר הערוצים . 
לפחות היה לי וידיאו שקניתי מיד שנייה . 
ראיתי מודעה בעיתון וקניתי במאתיים מארק מכשיר עתיק מתקופת האבן של מכשירי הווידיאו . 
הוא חרק והרעיש כשפעל , אבל למי אכפת , עכשיו השידורים לא הסתיימו בשעה מסוימת . 
לא רחוק מהדירה שלי הייתה חנות סרטי וידיאו ומהר מאוד הכירו אותי שם . 
סרטי מדע בדיוני היו הסרטים המועדפים עלי . 
אבל מובן שהם היו צריכים להיות גם אינטליגנטיים . 
" רמבו " לא בא בחשבון , ובטח שלא צ'אק נוריס . 
כשרציתי לראות משהו שדורש גם קצת חשיבה , צפיתי בוודי אלן או במשהו כמו " קרמר נגד קרמר " . 
עד עכשיו הצלחתי להשתמט מהשירות הצבאי . 
במהלך זמן הלימודים הסביר הגיוס נדחה אוטומטית , ואחרי הסמסטר השמיני הייתי צריך להגיש בקשה רשמית לדחייה בלתי מוגבלת . 
כשנרשמתי לא היה לי מושג מהם מקצועות ראשיים ומשניים . 
גם לא הכרתי את ההבדל בין מבחני הסמכה לתואר שני . 
כשעמדתי בתור במסדרון של האודיטוריום , חשבתי לעצמי שתמיד היה לי קל בהיסטוריה וגרמנית . 
אז כשהגעתי לאיש החמוץ שישב מאחורי השולחן הנמוך , אמרתי : " היסטוריה וגרמנית " . 
האיש הזה היה אמור לרשום אותי . 
בלי להביט בי שאל : " להוראה או לתואר שני ? " נאלמתי לרגע . 
בשום פנים ואופן לא רציתי להיות מורה , אז אמרתי : " תואר שני . 
ואז הוא שאל אותי למקצוע הראשי . 
מקצוע ראשי ? 
לא היה לי מושג מה זה . 
אבל גם לא התחשק לי ללכת לחשוב על זה ולחזור לסוף התור . 
" היסטוריה , " אמרתי . 
ואז האיש אמר שאני צריך גם מקצוע משני , ובלי לחשוב הרבה אמרתי : " מדעי המדינה . 
האיש הדביק את תמונת הפספורט שלי לתיק הסטודנט שלי , וזהו , הייתי רשום . 
קיבלתי תעודה סטודנט מנוילנת , גם היא עם תמונה , שבאמצעותה יכולתי לקנות כרטיסי קולנוע מוזלים . 
שתי התמונות היו איומות . 
הצטלמתי בדרך להרשמה בפוטו - רצח בתחנת הרכבת . 
בתמונה הראשונה הבטתי ישר לתוך הפלאש , ובשלוש האחרות העיניים דמעו לי . 
לא נשאר לי כסף קטן כדי להצטלם שוב . 
לאחר ההרשמה נערכה בפקולטה להיסטוריה " ארוחת בוקר ראשונה של הסמסטר " , והופיעו בערך עשרים איש . 
סטודנט ותיק ובקי למדי , בעל שפם בלונדיני ונעלי התעמלות שחורות , סיפר לנו כל מיני דברים שאיש לא מסוגל לזכור , מלבד העובדה שאי - אפשר לסמוך על רוב הפרופסורים , ושעדיף שכל אחד מאיתנו ילך באופן אישי להתייעצות בחוג . 
ואז הכול נגמר ונסעתי הביתה . 
לא ניצלתי את אפשרות הייעוץ האישי . 
ביום שישי של אותו שבוע הגעתי להרצאה הראשונה . 
חשבתי שהעניין הוא לעסוק בהיסטוריה של המין האנושי על - פי סדר כרונולוגי , ולכן בחרתי קודם כול את " דברי ימי היוונים בחמש - מאות לפני הספירה " . 
ההרצאה התקיימה באולם ארוך ונמוך , שעמדו בו שולחנות אפורים , מכוערים ומתנדנדים . 
לפחות היו שם חלונות . 
כשהגעתי בשעה תשע ישבו שם רק עשרה אנשים , ומישהו כתב בטור שלא נגמר כל מיני ערכים על הלוח . 
שניים או שלושה מהיושבים העתיקו במרץ . 
האחרים הביטו משועממים מהחלון או ששוחחו ביניהם . 
לא התיישבתי בשורות הראשונות כדי שלא יחשבו שאני חנון , אבל גם לא באחרונות , שלא יחשבו שאני רוצה להתבדל . 
אט - אט החל האולם להתמלא , עד שהיו שם ארבעים איש בערך . 
בתשע ורבע בדיוק נכנס גבר לחדר , שלמרות גילו הצעיר הייתי בטוח שהוא הפרופסור . 
הוא לבש מכנסי קורדרוי בהירים ונעל נעליים איטלקיות חומות , חולצה לבנה , וסט משובץ ועניבת פרפר תואמת , ונוסף על אלה גם ז'קט טוויד כהה . 
הופתעתי מאוד כשחלף על פני שולחן המרצה והתיישב בשורה שלי , כמה כיסאות לידי . 
הוא הביט אלי ובירך אותי לשלום . 
בירכתי אותו בחזרה . 
הוא התכופף קדימה , הושיט את ידו ואמר : " היי , שמי בֶּק ! " לחצתי את ידו ונקבתי בשמי . 
ואז שוב נפתחה הדלת , ואיש משונה מאוד נכנס . 
הוא נראה כבן חמישים , רזה , ושער ראשו הקצר היה מסופר בתספורת צבאית קצוצה . 
הוא לבש ז'קט משובץ משבצות גדולות , בעל דש רחב שיצא מהאופנה עוד כשהנהיגו בגרמניה ימי ראשון ללא מכוניות , וגם החולצה שלו הייתה מאותה תקופה . 
המכנסיים תאמו גם הם את רוח התקופה , הן מבחינת הסגנון והן מבחינת הצבע . 
הנעליים היו מין נעלי כדורגלנים , רק בלי זיזים , בצבע חום בהיר מאוד , ולאורכן שני תפרים שחורים מתוחים משורש הרגל עד לבהונות . 
האיש העמיד את התיק הכבד שלו על שולחן המרצה והתחיל לדבר בלי לברך את הנוכחים , בעודו מוציא מהתיק את הדפים שמהם הקריא במשך ארבעים וחמש הדקות הבאות . 
מפעם לפעם נשמעו כמה מהמילים שהיו רשומות על הלוח . 
בסוף , בעודו מדבר , ארז האיש את הדפים בתיק , לקח אותו ופנה – עודו מדבר – אל הדלת , פתח אותה , נעלם , ומן הסתם המשיך לדבר במסדרון . 
זה היה כמו לראות בגן החיות חיה מוזרה עד מאוד . 
כמה מהנוכחים החליפו מבטים וגיחכו . 
הבטתי בבק , והוא גיחך גם בשבילי . 
יצאנו יחד החוצה . 
" נו , טוב , " אמר בק במסדרון , " זה היה גולינסקי , תופעה של ממש . 
אני מגיע כל סמסטר רק לשיעור הראשון , לראות לאן הוא הידרדר הפעם . 
בוא נלך לשתות קפה גרוע בקפיטריה המלאה עד אפס מקום . 
הקפה באמת לא היה משהו , אבל גם לא כל - כך גרוע , והקפיטריה לא הייתה מלאה עד כדי כך , אבל זה בכל זאת לא מצא חן בעיני בק . 
הוא אמר שמלוכלך שם ושהוא לא אוהב את האנשים . 
אני חשבתי שזה נראה קצת כמו אצלי בבית : בפינה עמד עציץ ובתוכו דקל מיובש ובכל מקום היו מפוזרים ניירות . 
בק הסביר לי שזה לא בדיוק מקובל להיכנס לכמה שיותר הרצאות . 
הוא בחר קורס אחד או שניים בכל מקצוע , והלך לשם שלוש או ארבע פעמים עד שנמאס לו . 
הדברים המעניינים קורים , אם בכלל , בסמינריונים . 
ומה שבאמת מעניין זה לשבת באחת הספריות של האוניברסיטה הענקית הזו , שמבחינה ארכיטקטונית היא כישלון חרוץ . 
אמרתי שאין לי שמץ של מושג מכל זה . 
בק אמר שאצמד אליו , הוא מתמצא כאן . 
וכך עשיתי בשבועות הבאים : נצמדתי לבק . 
התחברנו , ושמעתי לעצותיו איפה שמצאתי לנכון . 
אחרי שני סמסטרים כבר הצלחתי להסתדר בעצמי . 
אם נכונה הטענה שכושרו המיני של הגבר מגיע לשיאו בגיל תשע - עשרה , אז אצלי נקודת הזמן הזאת עברה בלי שנוצלה . 
נפגשתי כמה פעמים עם נשים . 
ניסיתי להשכיב אותן , אבל זה לא הלך . 
בכל זאת היה צריך להעמיד פנים שמגלים עניין כדי להצליח איתן . 
רוב הנשים לא גילו יחס אוהד , בלשון המעטה , למשפטים כמו : " תסתמי כבר , בואי נזדיין , לא מעניין אותי אפילו איך קוראים לך ! " . 
אבל אצל הנשים שאתן נפגשתי באמת לא עניין אותי שום דבר אחר . 
הן היו כל - כך משעממות . 
מה שהיה להן להגיד על ספרות כבר ידעתי בעצמי או שזה לא עניין אותי . 
מבחינה פוליטית הן נראו לי תמימות . 
אם שאלתי אותן איזה סוג של מוזיקה הן שומעות , היו עונות : " אוה , האמת היא שאת כל הסוגים . 
הן לא הפתיעו אותי , הן לא חידשו לי שום דבר . 
הן לא היו בריטה . 
כשטלפנתי לגיזלה , עשיתי את זה מפני שידעתי שהיא מחבבת אותי . 
הכרנו זה את זה , היה לנו עבר משותף . 
ההתקרבות תהיה מהירה יותר . 
ידעתי שהיא לא תפחיד אותי . 
חשבתי גם על סקס , אבל לא בעדיפות ראשונה . 
כשטלפנתי לגיזלה , עשיתי את זה בעיקר מפני שהייתי זקוק להצלחה . 
יצאתי עם גיזלה למסעדה ממש לא רחוק מהדירה שלי והקפדתי לא לשתות יותר מדי יין . 
גיזלה סיפרה לי על לימודי הרפואה שלה . 
" רפואה זה מצוין , " אמרתי . 
" תמיד יהיה צורך ברופאים . 
דמיינתי איך לאיש שיושב בשולחן הסמוך נתקעת עצם של תרנגולת בגרון , איך הוא יקום מחרחר ומאדים כמו סרטן , יתפתל ויתעוות בהיסטריה , יעיף את השולחן ויקרוס , גיזלה תבוא לעזרתו , תרים אותו , ובלפיתת מתאבק אחורית תשחרר מלועו את העצם שתעוף לאורך כל המסעדה . 
ואז בטח לא נצטרך לשלם את החשבון . 
גיזלה השקיעה בהופעה שלה יותר ממני . 
היא לבשה חצאית שחורה , גרבונים שחורים אטומים וחולצה לבנה ומעליה סוודר אנגורה שחור . 
היא נראתה כמו מלצרית בהפסקת הצהריים שלה . 
חוץ מזה היא גם מרחה קצת אודם . 
בדרך - כלל לא אהבתי את זה . 
בריטה אף פעם לא התאפרה , והיא גם לא סבלה את זה אצל נשים אחרות . 
אבל לגיזלה זה התאים , אולי מפני שהיא הייתה קצת חיוורת . 
אחרי כוס היין השלישית שלי חשבתי שזה לא יכול להיות כל - כך קשה לנשק את הפה הזה ולהחדיר לתוכו את לשוני . 
זה היה מדהים . 
כל העניין יכול להיות פשוט כל - כך . 
לא שמתי לב לזה כשהייתי עם בריטה . 
עכשיו ישבתי עם גיזלה , שכבר בבית - הספר הסתדרתי איתה מצוין , והכול בה שידר לי ... טוב , לא בדיוק " דפוק אותי כאן ועכשיו , דפוק אותי חזק " , אבל בכל זאת " חבק אותי , נשק אותי , אהוב אותי ! " הרגשתי בוגר מאוד . 
גיזלה עדיין שמרה על קשר עם כמה אנשים מהמחזור שלנו . 
היא סיפרה לי מה הם עושים . 
שאלתי לשלומו של שפר הארוך , אבל עליו היא לא ידעה כלום . 
גם לא על מיקֶה . 
את מיקה ראיתי רק עוד כמה פעמים מאז שעשינו בגרות . 
סיפרתי בדיחה על שמלנדורף , המנהל , וגיזלה צחקה . 
הצחוק שלה היה יפה . 
ואולי היין עשה את הצחוק שלה יפה יותר , אבל אני חשבתי שגם בלי היין הצחוק שלה די יפה . 
אמרתי לה את זה . 
היא הסמיקה והשפילה את עיניה . 
אמרתי שהערב היא נראית נהדר . 
היא אמרה " תודה " , ואז שתקנו שנינו כמה שניות . 
ואז היא שאלה אותי מה אני רוצה לעשות אחרי שאסיים את הלימודים . 
אמרתי שנראה כבר . 
ואז היא שוב שתקה כמה שניות . 
לא היה לה שום מושג בהיסטוריה , ולי לא היה שום מושג ברפואה . 
השתדלתי לשתות את כוס היין הרביעית לאט יותר . 
מתישהו נצטרך לשלם , וכמו שזה נראה , היא ציפתה שאלווה אותה הביתה . 
היה פשוט יותר אם היינו הולכים אלי , הדירה שלי הייתה במרחק כמה מטרים משם , אבל לא הצעתי את זה . 
החדר לא היה מסודר . 
מוטב שלא תדע את האמת כל - כך מהר . 
מתישהו שילמתי . 
למעשה לא יכולתי להרשות לעצמי את כל זה , אבל הזמנתי את החשבון ושילמתי את כולו . 
עזרתי לה עם המעיל ויצאנו החוצה . 
רק באוויר הצח הרגשתי כמה אלכוהול הכיל היין . 
התנהגתי כרגיל . 
בריטה ואני תמיד שתינו הרבה יין . 
בריטה ידעה לשתות כהוגן . 
זה נראה לי יוצא דופן בשביל נערה , אבל לא אמרתי לה , זה לא היה מוצא חן בעיניה . 
היא תמיד אמרה שכל אחד וכל אחת יכולים לעשות הכול . 
גברים יכולים להיות נשים ולהפך . 
רק לא ללדת ילדים . 
פעם אחת ישבנו בחדר שלה ושתינו , וכשהיא הלכה לשירותים היא התגלגלה במדרגות . 
לא לאורך כל המדרגות , אבל בכל זאת ארבע או חמש המדרגות האחרונות . 
שמעתי אותה צועקת ורצתי אליה . 
היא הייתה שרועה על הרצפה וצחקה . 
היא לבשה רק טישרט שגלש למעלה , וראיתי את הישבן שלה . 
בריטה הייתה שיכורה . 
גם אני השתכרתי , כדי שזה לא יבלוט . 
אחר - כך השתדלנו מאוד להתעלס , אבל לא הצלחנו להתרכז . 
פעם אחת , כשיוטה ווילפריד לא היו בבית , לקחנו את בקבוק הוויסקי של וילפריד . 
הלגימה הראשונה הייתה נוראה . 
בכיסי הלחיים שלי התאסף רוק . 
הלגימה השנייה הייתה כבר יותר טובה , ואחרי השלישית תפסתי את העניין . 
בכל זאת הרגשתי רע אחר - כך . 
ירדתי אל השירותים מתנדנד במדרגות . 
ניגשתי אל האסלה בזחילה על הברכיים , כאילו שרציתי להתפלל אליה , והקאתי . 
בריטה ירדה אחרי וצחקה . 
ואז היא הבינה שזה רציני וכרעה לידי וליטפה את ראשי . 
הייתי חיוור כסיד . 
אחר - כך היא נתנה לי מברשת שיניים חדשה לגמרי והביטה בי בזמן שצחצחתי את השיניים כדי להיפטר מהטעם המגעיל . 
היה כיף להשתכר עם בריטה . 
לפעמים חשבתי ששכרות מחכימה . 
אחרי כמה כוסות הכול היה מתבהר לי לחלוטין , וכל מה שאמרתי נשמע די חכם , ודיברתי בלי הפסקות ארוכות . 
כשבריטה הייתה שיכורה היה לה ברק בעיניים . 
זה היה ברק של שיגעון קל . 
נראה היה שהיא יותר קרובה אלי . 
השתווינו בידע . 
תהיתי איך זה להשתכר עם גיזלה . 
היא אמרה שרק לעתים רחוקות היא שותה כוס יין , ושמעולם עוד לא השתכרה . 
" אבל בברלין שתית מפחית הבירה שלי , " אמרתי . 
" אבל רק מפני שזו הייתה הבירה שלך , " אמרה ומיד הביטה הצידה . 
היינו צריכים ללכת די הרבה כדי להגיע לדירה שלה . 
שוב שתקנו זמן - מה . 
כדי לא להישאר באפס מעשה הצעתי לה את זרועי , והיא שילבה את שלה בשלי . 
ואז עמדנו בפתח ביתה . 
היא שאלה איפה אני גר , ואני אמרתי לה . 
היא אמרה שאני צריך ללכת עוד הרבה ברגל . 
אמרתי שזה נכון . 
היא שאלה אותי אם אני רוצה לעלות אליה לרגע לשתות קפה . 
היא תוכל להזמין לי אחר - כך מונית . 
אמרתי שאני לא יכול להישאר הרבה זמן כי מחר בתשע בבוקר יש לי הרצאה . 
היא אמרה אוקיי ועלינו אליה . 
מבלי שתפשוט את מעילה הראתה לי את חדרה . 
שולחן עבודה שהיה לוח זכוכית על רגלי כרום מעוגלות , שטיח אפור רך למגע , מיטה כפולה מכוסה כיסוי שחור וכלי מיטה לבנים . 
היא הסתדרה עם כמות ספרים שמילאה רק מחצית מהמדפים . 
אף אחד לא איחסן אצלה סתם דברים . 
היא שאלה אם אני רוצה להוריד את המעיל , ואני הורדתי אותו והנחתי אותו על המיטה . 
ואז הלכנו למטבח והיא הרתיחה מים לקפה . 
אמרתי שהחדר שלה נראה נחמד מאוד . 
היא אמרה שהיא לא יכולה להראות לי את שאר החדרים בגלל השותפים שלה . 
היא סיפרה לי עליהם קצת , ואז הקפה היה מוכן . 
היא מזגה אותו לשני ספלים ועברנו לחדר שלה . 
ואז היא עמדה שם , עם הקפה בידה , שעונה על שולחן הכתיבה שלה , וגם אני ככה , עם הקפה ביד , הדלת מאחורי . 
כשזה התחיל , זה היה די קל . 
ניגשתי אליה , הנחתי את ספל הקפה על השולחן , ותוך כדי כך התקרבתי מאוד . 
ליטפתי לה את השיער מאחורי האוזן ונישקתי אותה על הלחי . 
היא הרכינה את ראשה ועצמה את העיניים . 
הנחתי את ידי על הלחי השנייה שלה ונישקתי אותה שוב , הפעם קרוב יותר אל הפה . 
היא הסתובבה אלי קלות . 
נישקתי אותה על הפה . 
היא הרימה את הראש . 
שוב נישקתי אותה על הפה , ושוב . 
היא פישקה קצת את שפתיה ואני דחפתי את הלשון שלי פנימה . 
שמעתי אותה נושמת דרך האף . 
ואז היא הניחה את ידה על עורפי . 
בידה השנייה עדיין אחזה בספל הקפה . 
לקחתי לה אותו ושמתי אותו על השולחן . 
היא התנתקה מהשולחן והידקה את גופה אל גופי . 
היא נישקה אותי . 
ליטפתי את גבה . 
ואז הפסקנו לרגע והיא הביטה בי . 
העיניים שלה היו קצת אדומות . 
ואז היא נישקה אותי ברכות רבה . 
הורדתי לה את סוודר האנגורה ונישקתי אותה ברכות . 
החלקתי בקצה האצבע שלי לאורך אפה , על שפתיה וסנטרה , במורד צווארה , מעל המחשוף ומעל החולצה , בין שדיה , עד לבטנה . 
שם הנחתי את ידי . 
היא הוציאה את החולצה שלי מהמכנסיים וליטפה את גבי . 
הוצאתי את החולצה שלה מהחצאית וליטפתי לה את הבטן . 
ואז פתחתי את החולצה שלה מלמטה למעלה . 
היא לבשה חזייה לבנה עם פרח ורוד קטן במרכז . 
שוב נישקתי אותה , יד אחת בעורפה , חופר בשערה . 
ואז הנחתי את ידי ברפרוף על אחד משדיה . 
היא שאפה אוויר . 
שוב הנחתי את ידי על גבה וחיפשתי את קרסי החזייה . 
די מהר הצלחתי לפתוח אותה . 
פשטתי את חולצתה מעל כתפיה ואחריה גם את כתפיות החזייה . 
פשטתי את הסוודר ואת החולצה שלי . 
חיבקתי אותה . 
ואז התעלסנו . 
זה היה קל להפליא , להתחיל עם גיזלה . 
8 . 
שנות השמונים התקרבו לסיומן . 
זה נשמע פתטי , למרות שלשנות השמונים אין שום קשר לפתוס . 
מתישהו הלך וגדל מספר האנשים שהופיעו לבית - הספר עם תיקי עור . 
הם היו מסורקים , הם נעלו נעליים עם גדילים , הם נרשמו לקורסים הראשונים שנפתחו למדעי המחשב , הם הוציאו רישיון נהיגה . 
הבנות הפראיות קצת יותר התחילו לענוד צלבים ומחרוזות תפילה , לבשו חצאיות מעל למכנסי טייץ ונעלו מגפיים עם שרוכים . 
אבל גם נערות שהגיעו לשיעורים בחולצה וחצאית כבר לא היו חריגות . 
היו עדיין כאלה שלבשו ז'קטים מזמש , אבל לאט - לאט החלו אלה שלא מצאו כל דופי בעניבות עור צרות וחולצות פולו בצבעי פסטל לתת את הטון . 
התפשט המנהג הקלוקל לקפל את שרוולי הז'קט עד למרפקים . 
זמן קצר לפני בחינות הבגרות , ממש במחצית שנות השמונים , אמר מיקה שתרבות שאינה מוציאה להורג הומואים מאופרים כמו ג'ורג' מייקל ובוי ג'ורג' מגיע לה שתשקע . 
היינו נגד . 
נגד קוהל . 
אבל לא אמרנו את זה לאיש . 
וקוהל היה לא רק שם המשפחה של הלמוט , אלא כל דבר . 
בין השאר , " לבקר סוף - סוף את קברי האס-אס " . 
פתאום החלו שחקני הכדורגל לשיר את ההימנון הלאומי לפני כל משחק בינלאומי . 
רק שהיה צריך ללמד אותם לשיר גם את הבית השלישי ולא רק את הבית הראשון כפי שלמדו במועדון המעריצים . 
עם תום שידורי היום – כמנהג העבר – השמיעו את ההימנון הלאומי , כמו באמריקה , אבל את הגרמני . 
למדנו בעל - פה את הקומיקס של " וורנר " , שתינו בירה והפלצנו . 
ראינו בזה מרד . 
התרגלנו לכך שמעל הכפתור האדום במזרח מרחפות ידיהם של גברים זקנים . 
המנהיגים הקומוניסטים היו תשושים , הגירו רוק , נזקקו לתמיכה והיו להם חסמי קיבה מלאכותיים . 
אבל בתמורה הם כל הזמן התחלפו . 
שנות השמונים , בייחוד ממחציתן ועד סופן , היו שנים חשוכות , ועונות הקיץ היו גרועות , אבל בהן למדתי מה זה לגור ביחד ולזיין , למדתי להיות חביב ולשקר . 
אין לך אפשרות בחירה . 
אילו גדלתי עם הביטלס אולי הייתי מאמין בעולם טוב יותר . 
כמה שבועות לאחר מכן אמרה גיזלה שאולי בכל זאת יהיה טוב אם אעבור לגור איתה יחד . 
חישבתי ומצאתי שככה אוכל לחסוך מאתיים מארק בחודש , ועניתי לה שזה באמת יהיה טוב . 
גיזלה אמרה שג'ו , אחד משלושת השותפים שלה , עומד לעזוב בעוד זמן קצר , ושאז יהיה להם חדר פנוי . 
אוכל לישון אצלה , אבל חדרו של ג'ו יכול להיות חדר עבודה נהדר עבורי . 
כך נוכל לגור ביחד ובכל זאת יהיה לכל אחד מאיתנו מרחב מחיה פרטי משלו . 
כשהיא אמרה את זה , זה הזכיר לי את בריטה . 
וגם את יוטה , כשהיא אמרה שבריטה נמצאת למעלה , בממלכה שלה . 
ג'ו עזב את הדירה ואני נכנסתי . 
אפילו לא ראיתי אותו . 
לג'ו היו המון מדפים , הקירות היו מחוררים לגמרי . 
השקעתי סופשבוע שלם בשיפוצים . 
גיזלה עזרה לי . 
היא באמת הייתה חביבה מאוד . 
מהדירה הקודמת שלי הבאתי איתי רק את שולחן הכתיבה , כיסא , כורסה וארון בגדים . 
את כל היתר זרקתי , וזה לא היה הרבה . 
את הספרים שקניתי בשנים האחרונות , מפני שחשבתי שבריטה בטח הייתה ממליצה עליהם , פשוט שמתי בערימה על הרצפה . 
כמעט שלא נגעתי בהם . 
החדר היה די קטן . 
הבעיה הייתה התקליטים שלי . 
הייתי צריך לקנות כוננית שתתאים להם . 
לכן קדחתי גם אני חורים בקיר כדי לחזק כוננית ממתכת המיועדת למרתפים שקניתי בעשרים וחמישה מארק בחנות גדולה לחומרי בניין . 
גיזלה אמרה שאם זה יימשך ככה עם התקליטים שלי אצטרך למצוא פתרון . 
שאלתי את עצמי מה זה נוגע לה , אבל לא אמרתי כלום . 
הבאתי איתי מהדירה הקודמת את הטלוויזיה שלי ואת הווידיאו הענק . 
גיזלה לא ראתה הרבה טלוויזיה , אז העמדתי אותם בחדר שלי . 
אפשר היה לקלוט את הערוצים רק דרך אנטנה פנימית . 
את הערוץ הראשון קלטתי לא רע , גם את השני פחות או יותר , אבל את השלישי קלטתי רק במזג אוויר נאה . 
אלא שהיה לי וידיאו . 
לעתים קרובות ישבתי בחדרי בכורסה הישנה וראיתי טלוויזיה בזמן שגיזלה למדה בחדרה . 
לא הייתי צריך להשקיע הרבה באוניברסיטה . 
נהניתי מהלימודים וזה הלך לי בקלות . 
חוץ מגיזלה וממני התגוררו בדירה הגדולה והישנה גם גבר ואישה . 
לגבר קראו רוּדיגֶר והוא בדיוק עבר תקופה קשה . 
אבל בעצם כל התקופות בחייו היו קשות מבחינתו . 
גובהו היה מטר ותשעים כמעט , מבנה גופו חסון למדי אבל לא שמן , מלפנים נשר לו השיער ולכן הוא צימח אותו מאחור . 
לעומת זאת הוא היה מתגלח פעמיים ביום . 
בדרך - כלל לבש טישרט ומעליו חולצה פתוחה , וחוץ מאשר את מכנסיו החליף את בגדיו מדי יום . 
הוא היה מרושל ומסודר גם יחד , וכך נראה גם החדר שלו : שולחן הכתיבה נעלם כליל מתחת לפירמידות הנייר , אבל המיטה תמיד הייתה מסודרת ומוצעת בכלי מיטה נקיים . 
רודיגר למד משפטים וגם סיים את לימודיו . 
לאחר מכן עבד כשנתיים בלשכה של עורך - דין . 
ואז הגיע למסקנה שעבודה יומיומית אינה מתאימה לו . 
העבודה היומיומית לא הפריעה לו כשלמד . 
גיזלה הניחה שהדבר קשור לעובדה שאשתו עזבה אותו . 
היה להם גם ילד משותף , אבל רודיגר לא דיבר על זה . 
ימיו היו שיגרה של קימה , שוטטות ושינה . 
לפעמים היה צופה בטלוויזיה ולפעמים קרא רומנים היסטוריים . 
מדי פעם היה אפילו יוצא לעבוד , לחלק עיתונים או לשבת בחניונים ולפקח על הכניסה והיציאה המסודרת של המכוניות . 
האישה בחדר השלישי עבדה בתיאטרון ושמה היה ברברה . 
היא הייתה בת עשרים וחמש ושערה היה קצר ושחור . 
היא נעלה מגפיים עם שרוכים וחצאיות קצרות שחורות ובגדים ישנים משנות השבעים . 
ברברה הייתה עייפה לעתים קרובות . 
בדרך - כלל חזרה הביתה מאוחר ולא תמיד הייתה פיכחת . 
נראה שהיא לא נהנית מהעבודה בתיאטרון . 
בבוקר הרגישה רע במיוחד , כי בשעה מוקדמת למדי כבר הייתה צריכה לצאת לחזרות . 
היא עשתה סטאז' ולא קיבלה גרוש . 
שאלתי את עצמי ממה היא חיה . 
היא לא הייתה דברנית . 
האמת היא שהחדר שלה לא היה חדר אלא מאורה . 
את החלונות כיסתה בבדים ורודים , ירוקים וכחולים , בגדיה היו תלויים על מוט ליד הקיר או פזורים על הרצפה , את שתי הכורסאות , שכמעט קרסו תחת כל מיני דברים כמו עוד בגדים , ספרים וניירות , ואת שולחן העץ הישן והעגול , מצאה ברחוב . 
בזמנו , כשעברה לחדר הזה , קילפה והוציאה את השטיח מקיר לקיר ולא פרשה שטיח חדש , ובכמה מקומות אפשר היה לראות לוחות עץ בגוון אדום כהה . 
גיזלה חיבבה את ברברה וקצת ריחמה עליה . 
היא אמרה שמתנהגים אליה בתיאטרון ממש גרוע . 
לפעמים הייתה מכבסת את הכביסה של ברברה עם הכביסה שלה ועושה בשבילה את תורנות המטבח כשברברה לא יכלה . 
היה לי טוב עם גיזלה . 
אהבתי להביט עליה והיה לי נעים כשנגעה בי . 
הבנו זה את זה , לא רבנו , ובדרך - כלל גם היינו באותה דעה . 
ההתעלסות איתה הייתה שונה מהתעלסות עם אחרות . 
היא הייתה שקטה מאוד ונתנה לי יד חופשית . 
היא לא הייתה מתחסדת ולא פחדה לנסות דברים חדשים , אבל לא היו לה רעיונות משלה . 
יכולתי לעשות מה שרציתי , אבל לפעמים חשבתי שמבחינתה זה יהיה בסדר גמור גם אם נתעלס בצורה הכי פשוטה . 
בכל אופן , הצלחתי לא לחשוב על בריטה בכל פעם שהתעלסנו . 
הגיעה השעה שאתחיל לעבוד בצורה מסודרת , אבל בלי שאצטרך להתאמץ יותר מדי . 
עד עכשיו הייתי סוחב ארגזים בסופר או בחנות למשקאות ומוציא או מכניס סחורה למדפים . 
עזרתי בספירות מלאי ועבדתי בתור שליח . 
בחופשת הסמסטר אפילו עבדתי שבועיים בבניין , אבל אז איחרתי לעבודה שלוש פעמים ברציפות והעיפו אותי . 
התחלתי לעבוד בתור שומר בחניון . 
רודיגר סידר לי את העבודה . 
לא שילמו טוב , אבל העבודה הייתה קלה . 
כל יום ישבתי ארבע שעות בתא קטן ובעצם לא עשיתי שום דבר . 
כמעט כולם שילמו בקופה האוטומטית . 
רק מי שלא היה לו כסף קטן עבר דרכי . 
מרוב שעמום התחלתי ללמוד ברצינות . 
לקחתי איתי ספרים , התרווחתי והתחלתי לקרוא . 
מדי פעם העפתי מבט בצילומי הטלוויזיה במעגל סגור של החניון , אבל אף פעם לא היה שם משהו מעניין . 
אבל לפעמים הייתה לי הזדמנות כזו או אחרת להשתומם מי הם האנשים שמקבלים במדינה הזאת רישיון נהיגה , למי נותנים להסתובב חופשי בחוץ . 
פעם אחת החרידה אותי מלימודי צפירה זועמת של מכונית , וכשהבטתי מהתא שלי ראיתי גבר בתוך פולקסווגן גולף סגורה שמנופף בידיו בכעס אל מול המחסום . 
יצאתי החוצה ושאלתי מה הבעיה . 
" אני לא מצליח לצאת מכאן , לעזאזל ! 
המחסום לא עולה ! " התנפל עלי ונופף בכרטיס החניון . 
הצצתי בכרטיס . 
לא הייתה עליו חותמת של הקופה האוטומטית . 
אמרתי : " טוב , קודם אתה צריך לשלם . 
" מה זאת אומרת לשלם ? " 
" זה חניון בתשלום , " ציטטתי מחוברת התקנות , " ולפני שאתה יוצא ממנו אתה צריך לשלם בקופה האוטומטית או אצל השומרים . 
האיש הביט בי כאילו זה עתה אמרתי איזו שטות שלא תיאמן . 
" אבל בחוץ כתוב פנוי ! " אמר . 
הבטתי לו בעיניים וראיתי שהוא מתכוון לזה ברצינות . 
בבת - אחת נתקפתי חולשה ועייפות גדולה . 
ריחמתי עליו . 
בטח יש לו בעיות עוד יותר גדולות . 
נשרכתי לתא שלי ופתחתי ידנית את המחסום . 
למה להתחיל עם כל ההסברים . 
חוץ מזה היה הכול די פשוט : לנסוע במכונית , ללמוד , להתעלס , להיות בוגר , לא לחשוב על בריטה . 
כשלא הייתי אצל גיזלה או בחניון או באוניברסיטה , הייתי עם בק . 
הלכתי איתו לאכול והוא היה מנסה ללמד אותי טעם וסגנון . 
הוא הסביר לי שבמסעדות טובות מסדרים את הסכו"ם מבחוץ פנימה . 
לדעתו של בק , הנימוסים וסגנון החיים בימינו הולכים ומידרדרים והגיע הזמן לעשות משהו בעניין . 
התנהגות נאותה קשורה לכבוד , וכבוד הוא הבסיס לכל השאר . 
בק הסביר לי את העולם . 
בלי להתאמץ הרבה הוא קטף ציונים בסמינרים שלו . 
חוץ מזה הוא לא הפסיק להשמיץ את האוניברסיטה . 
" חוץ מזה שמבחינה ארכיטקטונית המבנה הוא מתחת לכל ביקורת , היא מלאה אידיוטים ונצלנים . 
שמונים אחוז מהאנשים הרשומים כאן מטומטמים מדי בשביל לימודים גבוהים . 
בק טען שהגורם לכך הוא שהנמיכו את הדרישות . 
הלימודים קלים מדי , המבחנים בחוג להיסטוריה הם בדיחה . 
זה לא מבחן . 
מדובר יותר בשיחה , קצרה או ארוכה יותר , תלוי בפרופסור , שבה מדברים באופן כללי על תכני הלימוד . 
יש פרופסורים שלא רוצים להתעסק עם זה יותר מדי וגומרים עם העניין בקבוצות של חמישה עד עשרה סטודנטים . 
מדובר במורסות סוציאל - דמוקרטיות של שנות השבעים . 
אז חשבו שאפשר לסמוך על כך שהסטודנטים רוצים ללמוד . 
אבל זהו אידיאל מיושן של השמאל , אמר בק . 
אחרי שהפסיקו לדרוש מהם דרישות ולטרטר אותם , הסטודנטים התחילו להתרשל ולהתעצל . 
" תסתכל סביבך , " אמר בק . 
" הם רק תופסים מקומות לימוד , הם טיפשים מדי . 
בק לא היה אהוב באוניברסיטה . 
הוא התעלם מכללי הלבוש . 
במדעי הרוח עדיין שלטו מעילי הזמש . 
מזוודת עור נחשבה כאן לפריט פשיסטי . 
לבושו של בק היה תמיד מחויט , לפעמים הופיע אפילו בחליפה , ולרגליו תמיד היו נעליים יקרות . 
הוא היה אקזוטי , והתייחסו אליו בחשדנות . 
לרוצחים וגנבים היה קל יותר להסתדר במדעי הרוח מאשר למי שהתלבש כהלכה . 
לפעמים ישבנו יחד עד לשעות הקטנות של הלילה . 
בק ניסה להסביר לי מה ההבדל בין יין משובח ליין זול . 
גיליתי שאני מעדיף רק את היין הצעיר והקל . 
היו גם פעמים שבהן טעמנו יין אדום ויקר ובק צקצק בלשונו , אבל אני עיוויתי את פני , מפני שלא אהבתי את הטעם שנשאר . 
לפעמים הלכנו גם לרסקולניקוב , אבל בק לא חיבב את המקום . 
הוא סיפר בדיחות על לובשי הסרבל ארוכי השיער שבטח הזדיינו רק עם קונדומים מבד . 
האחרים הסתכלו עליו כאילו הגיע מכוכב אחר . 
פעם אחת שאל אותי אוּבֶה מי האיש שתמיד נגרר אחרי . 
אמרתי שבק הוא חבר מהאוניברסיטה ואובה רק נענע בראשו . 
באחת מהישיבות הליליות הללו סיפר לי בק על עצמו . 
מוצאו מבוואריה . 
אביו עבד במפעל לייצור מכוניות והיה בעצם בן אדם נחמד , אבא טוב שהעיף עם בנו עפיפונים וגילף איתו צעצועים מעץ . 
אבל כל כמה חודשים היה אביו שוקע בדיכאון ומתחיל לשתות . 
ואז ימים שלמים היה אביו שתוי , יושב ליד השולחן במטבח ובוהה במפת השולחן . 
ואז הוא היה מתנודד בין החדרים וצועק שהוא לא יכול לסבול את זה יותר . 
לפעמים הוא היה מטיח דברים בקירות . 
בק ואחותו היו שוכבים במיטות שלהם ומנסים לשכנע את עצמם שהם ישנים . 
אמא שלו , אמר בק , הייתה יפה מאוד . 
היא זכתה פעם בתחרות יופי ובטח הייתה זוכה גם בתחרות היופי של גרמניה , אבל אבא שלה , נגר בעל עורף של שור מאחד הכפרים בקרבת מינכן , לא אהב את זה . 
אמא שלה שכנעה אותה להיות מזכירה , כי אלה בכל זאת נישאות לפעמים למנהלים העשירים שלהן . 
אלא שבמקום זה אמו הכירה בסוף שנות החמישים פועל צעיר כהה שיער במסיבת ריקודים . 
היא נכנסה להיריון , נישאה לו ונולדה לה בת , נכנסה שוב להיריון ונולד לה בן . 
ואז שוב נכנסה להיריון , הפילה את הוולד , לא יכלה יותר ללדת ושכבה ערה בלילות ועצמה בחוזקה את עיניה כשבעלה ניפץ צלחות . 
הניב הבווארי השגור בפי אביו היה הדבר הראשון שבק דאג להיפטר ממנו כשעזב את הבית . 
בהתחלה הוא בכלל לא חשב על לימודים . 
הוא עבר לברלין כי הייתה רחוקה מספיק . 
מפני שזה היה המקום שאליו , כך אמרו כולם , צריך לנסוע . 
כי הייתה שם חומה . 
כי היא הייתה גדולה . 
הוא גר שם בדירה עם שותפים , אבל די מהר לא הרגיש בנוח . 
הוא בז לשתיית אלכוהול יומיומית ולעישון הסמים הבלתי פוסק שהמם וטמטם את שותפיו . 
בין לבין הם היו יוצאים יחד , ארגז בירה בידם , ומשתלטים על אחד הבתים , ישנים שם כמה לילות , ואחר - כך חוזרים לדירת המשותפת . 
בערך באותה תקופה התחיל בק לפתח את חיבתו לבגדים יקרים ולדבר בצורה מסוגננת כזאת . 
זה היה בערך בזמן שבו אני ביקרתי בברלין וכמעט נוריתי למוות כשהשתנתי . 
לשכונה שלנו הוא הגיע בגלל אישה . 
היא הייתה מבוגרת ממנו בחמש - עשרה שנה ושמה היה גבריאלה . 
הם הכירו במונית . 
בק היה הנהג . 
באותו ערב עמד מתחת למגדל הרדיו ליד מרכז הקונגרסים שבו נערך קונגרס רפואי כלשהו שהסתיים במסיבת ריקודים . 
ופתאום היא יצאה בוכה עם איפור מרוח , קפצה למונית שלו ורצתה " פשוט להסתלק מכאן " . 
היא נתנה לו שטר של מאה ואמרה ש " פשוט יסתובב קצת " . 
בק התבונן בה דרך המראה הקדמית וראה איך היא כל הזמן מסתירה את עיניה בידיה ובוכה . 
נחלים שחורים זלגו על לחייה . 
היא הייתה יפה , גם בסבלה . 
כמעט שעה שלמה הוא הסתובב בברלין המערבית בלי שהחליפו אפילו מילה . 
ואז היא שאלה אם מחיר הנסיעה כבר הגיע למאה מארק ואם כן , אז שפשוט יעצור כדי שתוכל לרדת , כי זה כל הכסף שיש לה . 
בק אמר שזה בסדר . 
ואז הוא עצר בצד ימין , הסתובב אליה ושאל אם היא רוצה לשתות משהו באיזה מקום . 
גבריאלה נעצה בו את מבטה כאילו העליב אותה . 
היא חשבה כמה שניות ואז חייכה ונעתרה להזמנתו . 
כל אותו לילה , שבו עברו בנסיעה את ברלין עד שהגיעו לוואנזה , היא סיפרה לו הכול על הנישואים הכושלים שלה לרופא מנתח בעל כישורים ממוצעים , אבי שני ילדיה . 
עם שחר הביא אותה בק לדירה המשותפת השורצת פשפשים והראה לה את חדרו הנקי , הבהיר והמסודר . 
הם התפשטו , שכבו במיטה ואז התעלסו , ויומיים שלמים לא עשו שום דבר אחר . 
אחר - כך לבשה גבריאלה את שמלת הערב שלה , נסעה למלון שבו שהה בעלה , ולמחרת חזרה איתו הביתה . 
שבועות שלמים טלפנו זה לזה מדי יום . 
בעלה של גבריאלה לא התעניין איפה הייתה ומה עשתה , מבחינתו היה רק חשוב שאשתו תהיה נוכחת במפגשים ואירועים חשובים , ושתיראה טוב . 
אחרי שלושה חודשים בק לא היה יכול יותר להתאפק ונסע אליה . 
הם נפגשו בבית מלון שהיא שילמה עבורו . 
הוא נשאר שבוע . 
אחר - כך חזר לברלין , אבל רק כדי לארוז את חפציו ולעבור בתוך זמן קצר לדירה בקרבת מגוריה של גבריאלה . 
היא נתנה לו כסף , ולמרות שבהתחלה לא רצה לקחת , הסכים לבסוף כי היא הכריחה אותו . 
הוא לא השתמש בו אלא פתח חיסכון כדי שתהיה להם תשתית כלכלית לעתיד משותף . 
פעמיים או שלוש בשבוע היו נפגשים בדירתו של בק . 
בעלה של גבריאלה ניחש בוודאי שיש לה מישהו , אבל כנראה שלא היה לו אכפת , בטח גם לו הייתה מישהי מהצד . 
גבריאלה אמרה שהיא אוהבת את בק , אבל שהיא לא רוצה לעזוב את בעלה בגלל הילדים . 
שנתיים הם חיו ככה . 
ואז בעלה התקבל לעבודה בבית - החולים האוניברסיטאי של מינכן , וגבריאלה עברה איתו . 
דווקא למינכן ! 
זה שבר לבק יותר מאשר את הלב . 
גיזלה אמרה שהיא שמחה מאוד לקראת חג המולד שלראשונה נחגוג יחד . 
זה נשמע כמו ראשיתה של סדרה ארוכה . 
כבר הייתה לה תוכנית מפורטת לימי החג . 
היא אמרה שזה בטח יהיה נהדר אם ב - 24 בדצמבר " נעבור " קודם אצל הורי ואז ניסע לארוחת ערב אצל הוריה . 
ב - 25 בחודש היא חייבת לבקר את דודתה אנני , שכבר משתוקקת לפגוש אותי . 
ביום השני של החג אנחנו חייבים לקפוץ לבקר את דוד קרל בבית - האבות . 
בעצם , דוד קרל בכלל לא היה דוד אמיתי שלה , אלא רק חבר טוב של סבא שלה , אבל בילדותה הוא השגיח עליה לעתים קרובות ולכן היא קוראת לו דוד ומבקרת אותו באופן קבוע פחות או יותר . 
אחר - הצהריים של ה - 26 היה שמור לשנינו , אבל צריך לקחת בחשבון שההכנות לאותו ערב ודאי יגזלו מאיתנו זמן רב , מפני שכמו בכל שנה היא הזמינה כמה חברים לארוחת ערב . 
" גם אתה יכול להזמין מישהו , אולי את בק הזה . 
ובכלל : אם כל זה עמוס מדי בשבילך , אתה רק צריך להגיד , זה בסדר גמור מבחינתי , אפשר כמובן לעשות תוכניות אחרות לגמרי . 
גיזלה ואני הגענו להורי בסביבות השעה חמש . 
אמי לבשה שמלה סגולה מלפני חמש - עשרה שנה לפחות , וכנראה ביקרה באותו יום גם אצל הספר . 
היא נראתה גבוהה יותר בשני סנטימטרים . 
הבד הסגול היה מתוח על שדיה . 
היא קיבלה את פניה של גיזלה בלבביות רבה . 
היא אמרה שהיא שמחה " לפגוש סוף - סוף את הבחורה שהבן שלנו בחר " . 
גיזלה צחקה ואמרה : " כן , כן , ככה זה . 
אבי לבש את החליפה הכהה והישנה שלו . 
הוא ישב בכורסה שלו בסלון וקם כשנכנסנו . 
הוא אמר לגיזלה ערב טוב . 
אמי אמרה : " בואי , שבי ! 
אפשר להציע לך משהו ? 
קפה אולי ? 
הייתי עושה לך גם משהו לאכול , אבל את תכף אוכלת אצל הורייך , וגם לא הכנתי שום דבר , את יודעת , אנחנו לא אוכלים הרבה , גם לא בחג המולד , בעלי ואני נכין הערב כמה כריכים אולי , ואז נשכב לישון מוקדם , כמו תמיד . 
" קפה נשמע מצוין , " אמרה גיזלה . 
אמי הלכה למטבח . 
אבי שילב את רגליו זו על זו . 
אחר - כך שוב חזר לתנוחתו המקורית . 
הוא זז באיטיות מצד לצד על הכורסה . 
גיזלה אמרה שהחג הזה מזג האוויר נוח במיוחד . 
אבי כיווץ את מצחו והנהן . 
ואז חיכינו עד שאמי הגיעה עם הקפה . 
גיזלה ואמי ניהלו שיחה ערה למדי . 
אבי הנהן , נענע בראשו או נחר . 
ואז הגיע רגע " חלוקת המתנות " . 
גיזלה קנתה לאמי בושם יקר , למרות שאני התנגדתי , ולאבי – עניבה . 
" אח , זה ממש לא היה נחוץ ! " אמרה אמי , ואבי קם ואמר : " כמה נחמד ! " והתיישב . 
השנה לא קניתי שום דבר , אבל זה היה על - פי מה שסוכם לפני שנים רבות . 
כשהייתי ילד הורי אמרו שאין צורך שאקנה להם משהו . 
אבל הם מצידם המשיכו לקנות לי מתנות . 
וכשהתכוננתי לקבל את המתנה שלי , קם אבי ונאם את אחד הנאומים הארוכים ביותר בימי חייו . 
" ובכן , בני , " פתח , " עכשיו אתה בוודאי מחכה לקבל את המתנה שלך . 
אבל אמך ואני החלטנו השנה לפרש מחדש את ההסכם הישן . 
מאחר שאיננו יודעים מה חסר לך ומה אפשר לקנות לך , לא קנינו לך דבר . 
זה הרי יהיה טיפשי לקנות לך משהו שאין לך צורך בו . 
חוץ מזה אתה עכשיו מבוגר , יש לך אישה ודירה משלך . 
מה תעשה עם משהו שאין לך צורך בו שהוריך קנו לך לחג המולד ? 
זה מה שרציתי להגיד . 
היה רק חסר שהוא יקוד קידה . 
הוא חזר לשבת . 
שקט של כמה דקות . 
" אוקיי , " אמרתי . 
" אני חושב שאנחנו צריכים לזוז עכשיו ! " 
אמי קמה , הושיטה לגיזלה את ידה ואמרה : " את חייבת לבוא אלינו שוב ! 
היה מאוד נחמד להכיר אותך ! 
מסרי דרישת שלום להורייך , גם אם אנחנו עוד לא מכירים אותם . 
גיזלה קמה , לחצה את ידה של אמי ואמרה : " בשמחה , תודה על הקפה ! " 
" תודה על הבושם הנפלא ! 
להתראות , בן , קפוץ בהזדמנות . 
" להתראות , אבא ! " 
" להתראות , בן ! " אבי חייך אלי בחיבה . 
אמי ליוותה אותנו לדלת ונפרדה מאיתנו שוב . 
ירדנו בדומייה את המדרגות אל המכונית . 
נסענו להוריה של גיזלה . 
בזמן הנסיעה לא אמרתי דבר . 
גם גיזלה שתקה . 
האוכל היה טעים ומגוון . 
הוריה של גיזלה התייחסו אלי כאילו אני חלק מהמשפחה . 
אחרי האוכל , בזמן שהנשים הכניסו את הכלים למדיח , שתיתי יי"ש עם אביה והוא הציע לי סיגר , אבל לא לקחתי . 
הוא שאל אותי על הלימודים שלי ומה אני רוצה לעשות אחרי שאסיים אותם . 
אמרתי שאני עוד לא יודע בדיוק . 
" יש לך זמן , " אמר . 
אביה של גיזלה היה בערך בגובה שלי ובעל גוף חסון . 
הוא היה מורה בתיכון , אבל שכחתי לאיזה מקצועות . 
גם אמה הייתה בעבר מורה , אבל עכשיו הייתה עקרת בית . 
רק מאוחר בערב חילקו את המתנות . 
לפני כן נתנה לי גיזלה בסתר שתי מתנות , שאותן היה עלי להעניק לאביה ולאמה . 
גיזלה אמרה שלטובת העתיד מוטב שכבר עכשיו אתנהג בהתאם לציפיות . 
ביקשתי לדעת מהן המתנות , והיא אמרה שלאביה קנתה עניבה ולאמה צעיף משי . 
פתאום חשתי צורך עז לעשות ביטוח תכולת דירה . 
המתנות התקבלו בקריאות התפעלות . 
בעצמי התפעלתי מהטעם הטוב שלי בבחירת המטפחת והעניבה . 
הייתי נחמד , הענקתי תשומת לב . 
הייתי עולה לשלב הגמר בתחרות חתן השנה . 
לאחר מכן הסיעה אותנו גיזלה הביתה , נשכבנו במיטה והיא נצמדה אלי , נישקה את תנוך אוזני ואת צווארי וחיבקה אותי חזק . 
התחלתי ללטף ולנשק אותה , החלקתי את ידי מתחת לחולצתה ודחפתי את ברכי בין רגליה , נשכבתי עליה ובדיוק כשהתחלתי לפתוח את מכנסי היא נענעה בראשה , הדפה אותי מעליה ברכּות ואמרה בחיוך : " לא הערב . 
זה ערב חג המולד ! " 
למחרת ביקרנו אצל דודה אנני . 
גם הוריה של גיזלה הגיעו לשם . 
אביה קשר את העניבה החדשה ואמה עטתה את הצעיף . 
שניהם הדגישו שוב כמה המתנות שימחו אותם . 
לדודה אנני היו אוזניים גדולות כמו צלחות , אבל זה לא עזר לה לשמוע . 
היא הנהנה כל הזמן וחייכה , ולפעמים נזל לה רוק מהפה . 
ואז מישהו היה ניגש ומנגב לה אותו . 
לידיה היה מגע של נייר , רק חמים ולח יותר . 
ישבנו ושתינו קפה , כולם שוחחו ודודה אנני חייכה והנהנה . 
אחר - כך נסענו לדוד קרל . 
דוד קרל היה בסדר גמור . 
הוא לא יכול היה לשבת בשקט , כל הזמן היה קם ומביט דרך החלון או ממשש את אחת מדמויות החרסינה שעמדו על הארון שלו . 
היה לו חדר די יפה בבית - אבות יוקרתי . 
היינו צריכים ללכת איתו לטייל , והוא סיפר על האחיות והאחים המטפלים שהיו כולם אידיוטים , ועל האוכל שלא היה טעים לו . 
בין לבין סיפר בדיחות קטנות והתפקע מהן בעצמו מצחוק . 
ואז נסענו במפתיע להוריה של גיזלה לאכול את השאריות . 
כשחזרנו הביתה גיזלה רצתה לשכב איתי , אבל אני אמרתי : " היום לא . 
זה הרי היום הראשון של החג . 
* * * 
בערבו של יום החג השני ישבנו ליד השולחן המתקפל במטבח עם עוד כמה חברים של גיזלה שלא הכרתי . 
גם בק הגיע . 
גיזלה עמדה במטבח כבר משעות הצהריים להכין את הארוחה . 
השולחן היה ערוך בצלחות תואמות . 
האמת היא שלא היו לנו מספיק צלחות . 
גיזלה שאלה צלחות מהוריה , וגם מפיות בד וסכו"ם מכסף וגביעי יין . 
אני שתיתי בירה . 
שלושה זוגות הגיעו . 
שני זוגות סטודנטים לרפואה וזוג סטודנטים למשפטים . 
איזה גילוי עריות . 
מה הם עשו בבית בשעות הערב ? 
עברו ביחד על תוכנית הלימודים , וכשהזדיינו פלטו חומצות אמינו או הצעות לענישה ? 
בזמן הארוחה ניצלו הסטודנטים לרפואה את עליונותם המספרית . 
הם סיפרו על קורס הפתולוגיה שלהם , איך הם קולפים את העור מהגוויות ובוחנים היטב את השרירים . 
כל אחד קיבל חלק גוף אחר . 
אחת מהם קיבלה זין ואמרה שזה היה מאוד מעניין . 
המשפטן אמר שבהמשך הוא בכל מקרה רוצה להגיע לפרקליטות המדינה . 
אף אחד לא אמר מילה , אבל החברה שלו הנהנה . 
כל ארבעת הסטודנטים לרפואה היו בלונדינים . 
הבלונד של הבחורות לא היה אמיתי , ושל הבחורים נראה צרוב משיט בים . 
הם החזיקו בסכינים כמו באיזמל מנתחים ובמזלגות כמו בצבתות גדולות עם כדורי צמר גפן אדומים מדם . 
למשפטן היה שיער סמיך וכהה , מסורק לאחור , זרוק , בלי שייראה מוזנח . 
הוא לבש עניבה שהוצמדה לחולצתו הלבנה בסיכה מוזהבת . 
שמחתי שבריטה לא רואה אותי עכשיו . 
המשפטן התייחס לאוכל שעל צלחתו כאילו היה אויבו בלב ובנפש והסב סבל גדול למשפחתו . 
שערה של חברתו היה מסורק ומהודק לאחור , ובאוזניה היו תלויים עגילים גדולים וזהובים , והיא גרבה גרבונים שחורים . 
היא לא דיברה הרבה , אבל כשכבר דיברה , רק הביעה תמיכה במה שאמר המשפטן . 
כשהוגשה המנה האחרונה פתח המשפטן בוויכוח על עונש המוות . 
קמתי וניגשתי לשירותים . 
כשיצאתי משם בק עמד מולי . 
" אלוהים ! " הוא אמר , " איזה חבורה מגעילה של נובורישים ! " 
" אין לי מושג . 
חברים של גיזלה . 
ניגשנו לחדרה של ברברה , שלא יפריעו לנו . 
ברברה נסעה לכל החג . 
בק נשכב על המיטה והתחיל לנאום בלהט נגד רופאים ומשפטנים . 
הסתכלתי סביבי . 
אף פעם לא הייתי בחדר הזה , רק הצצתי לתוכו כמה פעמים . 
על הקיר היה תלוי פוסטר של הסרט " ילדי גן העדן " . 
בכל החדר היו זרוקים דברים . 
המוט שעד לפני כמה שבועות היה תלוי על הקיר ושימש ארון בגדים , התנדנד עכשיו משתי שרשרות כבדות שהיו תלויות מהתקרה . 
הלבנים והגרביים היו בארגזים . 
בק דיבר , ואני בחנתי את החדר . 
אף גבר עוד לא ביקר את ברברה בחדרה , על כל פנים לא מאז שאני גר בדירה . 
מה היא עשתה כשהייתה עם גבר ? 
בק שאל אותי משהו , אבל לא שמתי לב . 
" מה אמרת ? " 
" שאלתי אם אתה סוטה . 
" מה פתאום ? " 
" כי אתה מחטט בין לבניה של אישה זרה כבר כמה דקות . 
" ברברה לא זרה . 
" שנלך לאיזה מקום ? " שאל בק . 
" אני לא חושב שלגיזלה יתחשק עוד לצאת היום . 
אמרתי . 
" אני מתכוון רק שנינו . 
" אני לא יכול לעזוב . 
" למה לא ? " 
" יש לנו אורחים . 
" לגיזלה יש אורחים . 
" אני צריך לעזור לה . 
לסדר , לשטוף , כל זה . 
" תחזור בזמן . 
ואם לא , אכתוב לך פתק מההורים . 
לקחנו את המעילים שלנו , פתחתי את דלת המטבח ואמרתי שאני יוצא קצת . 
גיזלה החווירה . 
היא שאלה מתי אני חוזר . 
" מוקדם מספיק כדי לעזור לך עם כל הבלגן הזה , " אמרתי והצבעתי על המחבתות , הצלחות והסירים המלוכלכים . 
הלכנו לרסקולניקוב . 
ישבנו קצת על הבר עד שהתפנה שולחן . 
על הבר ישבה אישה . 
היא לבשה מכנסי עור . 
העור היה מתוח על הישבן שלה . 
שערה היה שחור , היא אספה אותו לקוקו . 
הסתכלתי עליה די הרבה . 
" אשרי הענווים , " מלמל בק , " כי להם המרפאות והמשרדים הגדולים ומועדוני הטניס . 
שתינו עד שאובה סגר . 
כשהלכנו נשארה שם על הבר רק האישה במכנסי העור . 
כשהסתובבתי לאחור ליד הדלת היא הביטה אלי וחייכה . 
כשחזרתי הדירה הייתה חשוכה כליל . 
המטבח הבהיק בנקיונו . 
כל הכלים היו שטופים ומסודרים בארונות , והרצפה שטופה . 
הלכתי לחדר של ברברה . 
שוב חיפשתי את הלבנים שלה . 
הסתכלתי בארגז שבו הייתה אוספת את הכביסה המלוכלכת . 
דחפתי את ראשי לתוך הארגז , בתקווה שלא אצטרך להקיא , ונשמתי עמוק . 
הרחתי אישה , כּוּס וזיעה . 
הוצאתי תחתון אדום והרחתי אותו . 
היה לו גם ריח של משהו אחר . 
נעשה לי קצת רע . 
אבל רק קצת . 
נשכבתי על המיטה של ברברה ופתחתי את המכנסיים שלי . 
החזקתי את התחתונים ביד ימין והתחלתי לאונן , אבל הייתי די שיכור ועייף ותוך כמה שניות נרדמתי . 
כשהתעוררתי היה עדיין חשוך , ופי היה יבש מאוד . 
הייתי חייב לשתות משהו ולהשתין , וראשי הלם בכאב . 
התגלגלתי מהמזרן ורציתי לקום . 
תוך כדי כך ראיתי את גיזלה יושבת על הרצפה ליד הדלת . 
" לעזאזל , " אמרתי ונפלתי שוב . 
" שמעתי כשהגעת , " היא אמרה , " ואז חשבתי , למה הוא לא בא למיטה ? 
ואז מצאתי אותך כאן . 
מה אתה עושה כאן ? " 
" אני חייב להשתין . 
" כאן ? " 
" כנראה טעיתי בחדר . 
" מה זה צריך להיות עם התחתונים האלה ? " 
" איזה תחתונים ? " 
" אחד מהתחתונים של ברברה היה מונח על הפין שלך . 
" פין ! 
איזו מילה ! " 
" ככה קוראים לו . 
" אני חייב להשתין ! " אמרתי , והפעם הצלחתי לקום על הרגליים והתנדנדתי לשירותים . 
התיישבתי כדי לא ליפול לתוך המקלחת . 
גיזלה באה אחרי . 
" כבר שטפתי את כל הכלים , " אמרה . 
" סליחה , אני בדיוק משתין . 
" אל תפריע לעצמך ! " 
" היית צריכה לחכות לי עם הכלים . 
" חיכיתי . 
" אבל לא מספיק . 
אפשר להשתין בשקט עכשיו ? " 
היא נאנחה ויצאה מחדר האמבטיה . 
המשכתי לשבת , יותר זמן משהיה נחוץ . 
למחרת בבוקר גיזלה שאלה אותי מה חשבתי לעצמי . 
עניתי לה שהייתי שתוי , ויותר לא דיברנו על זה . 
בשבועות הבאים לא קיימנו יחסי מין . 
זמן - מה ניסיתי להתעלם מברברה . 
בלאו הכי היא לא הייתה בבית רוב הזמן . 
אבל אז , יום אחד אחר - הצהריים , היא ישבה במטבח , והתיישבתי לידה . 
גיזלה לא הייתה בבית . 
שאלתי אותה מה שלומה . 
היא אמרה " אוקיי " . 
שאלתי מה קורה בתיאטרון והיא אמרה שגם שם הכול בסדר . 
שאלתי אם זה עדיין כל - כך מתיש והיא אמרה " כן " . 
גיזלה ואני הסתדרנו טוב , רק שלא שכבנו יותר . 
גם לא נפגשנו יותר עם אלה שהיו אצלנו בחג המולד . 
כמה פעמים יצאנו עם בק לקולנוע . 
אחר - כך , כשישבנו בפאב ודיברנו על הסרט , הוא וגיזלה לא יכלו להגיע לכלל הסכמה . 
הם עלו זה לזה על העצבים , ואני הקשבתי להם . 
אמי טלפנה כמה פעמים ואמרה שאבוא אליהם שוב עם החברה שלי . 
אמרתי שאנחנו נורא עסוקים כרגע , אבל שאדבר עם החברה שלי על זה . 
לא אמרתי לגיזלה מילה על הטלפונים . 
יום אחד אחר - הצהריים הסתובבתי בעיר ועברתי ליד התיאטרון . 
האטתי את צעדי . 
נעצרתי . 
הסתכלתי למעלה . 
ואז התיישבתי על גדר וחיכיתי . 
היא יצאה משם אחרי שעה . 
עשיתי את עצמי כאילו אני שם במקרה . 
" עברתי בסביבה , " אמרתי . 
היא הנהנה . 
" את באה לשתות איתי קפה ? " שאלתי . 
" אם בא לך . 
הלכנו לבית - קפה ממש בקרבת מקום , בית - קפה שיושבות בו נשים זקנות שלא מסירות את כובעיהן . 
הכיסאות היו חיקוי לסגנון בידרמאייר , מפות כבדות שאמרותיהן רקומות כיסו את השולחנות . 
בקושי התיישבנו , וברברה כבר הדליקה לעצמה סיגריה . 
הזמנתי קנקן קפה ושני ספלים . 
אמרתי לברברה שלדעתי היא עושה משהו נהדר . 
" מאיפה אתה יודע מה אני עושה ? " 
" נו , טוב , " אמרתי , " התיאטרון וכל זה . 
" מתי היית בפעם האחרונה בתיאטרון ? " 
" לא יודע . 
מזמן . 
" מאיפה אתה יודע שזה נהדר ? " 
" אני מתאר לעצמי . 
" זה חרא . 
" אהה . 
" חרא בלבן . 
" אז למה את עושה את זה ? " 
" גם אני שואלת את עצמי הרבה פעמים את השאלה הזאת . 
היא מעכה את הסיגריה במאפרה . 
" מה בדיוק חרא ? " 
" הכול . 
המתח והשקרים . 
" אבל זה מעניין . 
" לא כשאתה נמצא בתוך זה . 
הקפה הגיע והיא הדליקה לעצמה עוד סיגריה . 
בחנתי את המלצרית . 
היא הייתה בעלת גוף מוצק , בשנות החמישים לחייה . 
היא נעלה סנדלים שחורים . 
בשתי הרגליים נחה האצבע השנייה על הבוהן . 
היא לא נראתה כאילו היא נהנית מהעבודה . 
הנשים הזקנות ליד השולחנות לא עשו שום דבר . 
הן לא קראו עיתונים או ספרים וגם לא דיברו ביניהן . 
ליד אחד השולחנות ישב קשיש בחליפה כהה ומטפחת לבנה בכיס החזה . 
גם הוא לא עשה שום דבר , רק הביט סביבו . 
אולי הם חלמו על משהו . 
היו כאלה שעישנו . 
מתישהו נגמר הקפה , ובמאפרה היו שש או שבע סיגריות מעושנות למחצה . 
שילמתי ויצאנו החוצה . 
אמרתי שאני עוד צריך לסדר משהו ושניפגש אחר - כך בדירה . 
ברברה אמרה אוקיי , הסתובבה והלכה . 
הסתכלתי אחריה עד שנעלמה מאחורי הפינה . 
האמת היא שלא היה לי שום דבר לסדר . 
הסתובבתי קצת . 
כשהגעתי הביתה , גיזלה כבר הכינה ארוחת ערב . 
דלת חדרה של ברברה הייתה סגורה . 
* * * 
בימים הבאים ארבתי כל הזמן לברברה . 
לו היה מישהו שואל אותי למה אני עושה את זה , הייתי עונה לו שזו מדינה חופשית . 
לא ידעתי למה . 
בקופת הסופר לקחתי לי בלי שום היסוס הנוּטָה . 
האמת היא שבכלל לא רציתי שוקולד עם ענבים ואגוזים , אבל החפיסה הייתה שם , ואף אחד לא היה יכול לראות שפשוט הכנסתי אותה לתיק . 
בבקרים הייתי באוניברסיטה או בחניון . 
עבדתי על שריפת המכשפות , זה היה נושא הרפרט שלי . 
אחר - הצהריים ישבתי על הגדר ליד הכניסה לתיאטרון וחיכיתי . 
לפעמים היא לא יצאה בכלל והלכתי הביתה . 
אבל לרוב היינו הולכים לבית - הקפה הזה . 
סיפרתי לה מה אני עושה באוניברסיטה והיא הייתה מקשיבה ומעשנת . 
כששאלתי אותה , היא הייתה מספרת לי איך זה בתיאטרון . 
היו ימים שהמצב השתפר שם . 
אבל אחר - כך שוב הידרדר . 
אחר - צהריים אחד הזמנתי חוץ מהקפה גם קוניאק , לגמתי אותו בבת - אחת ואמרתי : " אני רוצה לשכב איתך . 
ברברה מעכה את הסיגריה ושאלה : " עכשיו ? " 
" לא . 
חשבתי בסוף השבוע , כשגיזלה לא בבית . 
" בשבת אחר - הצהריים יש לי זמן . 
" מתאים לי מאוד . 
שילמתי ויצאנו . 
בשבת בבוקר הבאתי את גיזלה לתחנת הרכבת . 
היא רצתה לבקר חברה בקוֹבּלֶנץ ולישון אצלה לילה אחד . 
בתחנת הרכבת חיבקתי אותה , נישקתי אותה , ליטפתי את גבה ונגעתי לה בשדיים . 
היא חייכה . 
היא ליטפה אותי קצת ואז הגיעה הרכבת והפסקנו . 
פתאום חשקתי בה כל - כך . 
רציתי לשכב איתה עכשיו ומיד . 
זה הפליא גם אותי , אבל ככה זה היה . 
עמד לי , וכשחיבקתי אותה הידקתי אותה אלי כדי שתרגיש מה קורה . 
היא הביטה בי בפליאה . 
אחר - כך חייכה . 
" חבל , " אמרה , " אי - אפשר עכשיו . 
נכון , אי - אפשר . 
נפנפתי לה לפרידה וחיכיתי עד שהרכבת יצאה מהתחנה ונעלמה . 
אחר - כך הלכתי לבית - קפה ואכלתי ארוחת בוקר . 
לאחר מכן הסתובבתי בעיר . 
ראיתי גבר בלי רגליים מנגן באקורדיון והטלתי שני מארקים לקופסת הפח שלו . 
ליד מזנון מהיר עמדו אנשים ואכלו נקניקיות מטוגנות . 
אישה אחת רבה עם בעלה כי הוא לכלך את המעיל שלו בחרדל . 
שתיתי ברסקולניקוב קפה הפוך ודיברתי עם אובה . 
בשתיים חזרתי הביתה . 
דלת חדרה של ברברה הייתה פתוחה . 
היא לא הייתה שם . 
במטבח פגשתי את רודיגר . 
איך שכחתי ממנו . 
שאלתי אותו מה העניינים והוא אמר רק : " בונים בניינים " . 
אבל אז הוא אמר שהוא יוצא לדיג אחר - הצהריים . 
ברברה חזרה בשתיים וחצי . 
היא עשתה קניות . 
היא הכניסה את המצרכים שלה למקרר והלכה לחדר שלה . 
חיכיתי עד שרודיגר הלך וניגשתי אליה . 
אמרתי " היי " , והיא הסתובבה אלי . 
היא אמרה : " מה קורה ? " 
" מה עם עכשיו ? " אמרתי . 
היא הביטה בי . 
" בעניין הזיון . 
אמרת שהיום יש לך זמן . 
" עכשיו ? " 
" אז מתי ? " 
" תיכנס . 
נכנסתי לחדר וסגרתי אחרי את הדלת . 
היא ניגשה אלי , פתחה לי את המכנסיים , תפסה לי את הזין , הביטה בי והתחילה לשפשף אותו עד שהתקשה . 
התחלתי להפשיט אותה . 
אחר - כך שכבנו על המיטה ונגעתי לה בין הרגליים כדי לראות אם היא כבר רטובה . 
התחלנו להזדיין . 
זה היה הכול . 
שכבנו כל היום במיטה ובקושי החלפנו שלוש מילים . 
בערב ראינו טלוויזיה ואז הזדיינו שוב . 
עשיתי עוד כמה דברים ופעם אחת דחפתי את האצבע שלי לתחת שלה . 
מאוחר יותר אמרתי שעדיף שאעבור לישון בחדר , והיא אמרה אוקיי . 
בלילה שמעתי את רודיגר חוזר . 
כשגיזלה חזרה ביום ראשון ברברה הייתה בתיאטרון עד שעות הערב המאוחרות . 
זו הייתה הפעם הראשונה השנה ששכבנו . 
גיזלה הניחה את ראשה על חזי . 
היא דיברה על דירה גדולה יותר , רק בשביל שנינו . 
" אתה יודע , " היא אמרה , " אנחנו צריכים יותר מקום , קודם כול בגלל התקליטים שלך . 
" תקליטים " , זו הייתה מילה משונה . 
הזכירה לי את הילדוּת . 
אמרתי שמה שאני בעצם צריך זה נגן דיסקים . 
הדיסקים אמנם יקרים יותר , אבל אין מה להשוות אותם עם תקליטים מבחינת איכות הצליל , וחוץ מזה הם לא תופסים הרבה מקום . 
" אבל לצערי אין לי כסף לקנות נגן דיסקים . 
" אם אתה מאוד רוצה נגן דיסקים , " אמרה גיזלה , " אז אני יכולה להלוות לך כסף . 
" באמת היית עושה את זה ? " 
" כמובן . 
נישקתי אותה וליטפתי לה קצת את הגב ואז נרדמתי . 
למחרת הלכנו לחנות גדולה של מוצרי אלקטרוניקה וקנינו נגן דיסקים , מגבר וכמה דיסקים . 
כמה שבועות לאחר מכן סחבתי את התקליטים למרתף של גיזלה . 
בחדר שלי היה עכשיו הרבה יותר מקום . 
פעם או פעמיים ירדתי למרתף , שלפתי תקליט והבטתי בו . 
מה שגרוע בדיסקים הוא העיצוב הלקוי של העטיפות . 
דפדפתי בחוברת המושקעת של אלבום הסולו של רינגו סטאר , " רינגו " , עם תחריטים של קלאוס פורמן . 
לדיסקים לא היה משהו כזה . 
לא כזה . 
זה היה טיפשי שכל זה מרקיב עכשיו לאט במרתף . 
אבל לא היה מה לעשות בעניין . 
במשך כמה שבועות הכול הלך בסדר . 
כשגיזלה לא הייתה בבית הלכתי לברברה והזדיינו . 
זה לא קרה הרבה , כי גם ברברה לא הייתה הרבה בבית . 
לא יכולתי להגיד שהיה לי כיף לעשות את זה . 
זה לא היה " יפה " . 
אבל באותה מידה לא רציתי גם אותה חפיסת שוקולד עם ענבים ואגוזים . 
ברברה לא שמה זין מי נמצא בתוכה , אם זה אני או הדוור או השוער . 
היא לא ממש נאנחה , היא רק נחרה ובסופו של דבר אי - אפשר היה לדעת אם הייתה לה אורגזמה או התכווצות ברגל . 
אבל גם אני לא שמתי זין על כל זה . 
וזה היה טוב . 
לא שמתי זין אם הייתה לה אורגזמה או התכווצות ברגל , לא שמתי זין אם גמרתי לפניה . 
זה היה חסר משמעות להפליא . 
לא הייתי צריך לחשוב אם אני מתייחס אליה יפה או אם היא אוהבת את מה שאני עושה , או אם היא אפילו נגעלת מזה . 
ברברה לא נגעלה משום דבר , אבל זו לא הייתה הנקודה . 
הנקודה הייתה : שזה לא היה חשוב . 
לא היה חשוב שאחרי זה לא ידעתי מה להגיד . 
לא הייתי צריך לתת לה את ההרגשה שאני מכבד אותה , כי גם היא , כמוני , לא שמה על זה . 
אבל עכשיו ידעתי שיש הבדל בין " לדפוק " לבין " לעשות אהבה " . 
אפילו " לזיין " היה נחמד יותר מאשר " לדפוק " . 
אבל " לדפוק " היה כמו קרב איגרוף שיצא משליטה . 
הדם זורם , זה מגעיל , השופט היה צריך להכריז על פסק זמן . 
אבל זה מחרמן . 
יום אחד אחר - הצהריים שכבתי קצת יותר מדי זמן במיטה של ברברה , וגיזלה חזרה הביתה . 
שמעתי אותה פותחת את הדלת ונכנסת . 
ברברה לא הגיבה . 
הייתי צריך לקפוץ ולהתלבש , אבל לא התחשק לי . 
הייתי עייף מהזיונים ושכבתי לי בכיף . 
יכול גם להיות שגיזלה תצא שוב מהבית אם רק אשכב בשקט . 
לא יכולתי להחליט לקום . 
מה שלא אומר שהחלטתי להמשיך לשכב . 
זה לא היה קל , לשכב . 
גם לשכב , לשכב באופן מודע , זה משהו שצריך ללמוד . 
זה היה השיעור הראשון שלי . 
רבע שעה בערך שמעתי את גיזלה מסתובבת בדירה , ואז היא הגיעה לחדר של ברברה כדי לשאול אם היא רוצה לצרף משהו לכביסה . 
גיזלה ראתה אותי והשתתקה בבת - אחת . 
אף אחד לא אמר שום דבר . 
ויתרתי ולא הסתכלתי על גיזלה . 
ואז גיזלה הלכה לחדר שלה . 
נשארתי לשכב שם עוד כמה דקות . 
ברברה הדליקה לעצמה סיגריה . 
ואז התלבשתי והלכתי לגיזלה . 
היא בכתה . 
היא שאלה אותי למה עשיתי את זה , ואני משכתי בכתפי , אבל היא לא ראתה את זה ולכן חשבה שאני לא עונה לה , אבל לי זה לא היה אכפת . 
גיזלה אמרה שאנחנו צריכים להיפרד , ואני אמרתי : " טוב , אם זה מה שאת חושבת . 
" זה כל מה שיש לך להגיד ? " 
" מה אני יכול להגיד ? " 
" אולי אתה רוצה להסביר משהו . 
" מה ? " 
" אולי איך שזה קרה . 
" קרה . 
" אתה אוהב אותה ? " 
" לא . 
" ומה איתי ? " 
" אין לי מושג . 
" אתה עדיין אוהב אותי , בן ... " היא לא מצאה מילה מתאימה . 
" היי , " אמרתי , " הרי את זו שרוצה להיפרד ממני . 
" ומה אתה אומר ? " 
" כבר אמרתי . 
" סלח לי , אבל אני חושבת שלא שמעתי . 
" אמרתי : ' טוב , אם זה מה שאת חושבת' . 
כך זה נמשך עוד שעה או שעתיים . 
מייגע מאוד . 
ואז היא אמרה שאני בשום פנים ואופן לא יכול לישון אצלה יותר . 
" אהה , ולאן לדעתך אני צריך ללכת ? " 
" מה אני יודעת . 
אולי אתה יכול להישאר אצלה ! 
אוי לא , איזה חרא , גם זה לא טוב . 
תלך לאנשהו . 
לבית מלון או לבק הזה , או תישן בפארק או במקלט להומלסים בתחנת הרכבת , לא אכפת לי . 
אף פעם עוד לא שמעתי אותה אומרת " חרא " . 
ארזתי את הדברים שלי ועברתי לכמה שבועות לבק . 
ידעתי שהייתי בן - זונה , אבל לא ידעתי מה אני יכול לעשות נגד זה . 
הרבה זמן רק שכבתי וצפיתי בטלוויזיה . 
בעיקר בסדרות של אחר - הצהריים . 
' הבלש ' , ' יחידה פלילית 5113 ' . לא יכולתי שלא להיזכר איך אוננתי על אוליביה פסקל . 
היא עשתה כמה סרטים די גרועים שבהם הסתובבה עירומה . 
התמונות הופיעו בחוברת ' בראוו ' . 
עכשיו היא הייתה חוקרת משטרה רצינית . 
שתיתי קצת יותר מדי , ואחרי שבועיים בק אמר שהוא לא יכול לראות אותי ככה ושאחפש לעצמי דירה . 
חיפשתי קצת בעיתונים והיה לי מזל . 
לקחתי את יתר החפצים שלי מגיזלה . 
היא לא אמרה דבר . 
רק עמדה לידי כשהורדתי את הכול . 
היא גם לא אמרה שום דבר על הכסף שהילוותה לי . 
גם אני לא אמרתי . 
הייתי חייב לנסוע פעמיים רק בשביל להעביר את התקליטים . 
החלטתי לאחסן אותם בדירה ולא להגלות אותם אל המרתף . 
קניתי שני זוגות רגלי שולחן ושמתי עליהם לוח עץ וכבר היה לי שולחן . 
ואז קניתי מזרן וכלי מיטה . 
בק קנה לי ארון בגדים באיקאה , אבל לא הסכים לעזור לי להרכיב אותו . 
דרך לוח המודעות של העיתון קניתי מקרר בשמונים מארק , ובמאה – כיריים ישנים . 
לוויתי קצת כסף מבק וקניתי עוד דיסקים . 
זה כיף לזרוק ככה סתם את הכסף דרך החלון . 
התחלתי להתעמק בלו ּ ריד ובוולווט אנדרגראונד . 
אהבתי בעיקר את השירים האיטיים . 
“ A Walk on the Wild Side ” נמאס עלי די מהר . 
עכשיו כבר יכולתי לשמוע את טוֹקינג הֶדז , שקודם היו מסובכים מדי בשבילי . 
אבל כבר לא הייתי ילד . 
לפעמים פעלו שני המכשירים בו - זמנית : הטלוויזיה – בלי קול , בליווי מוזיקלי . 
החדשות על רקע “ Burning down the house ” . 
היה בזה משהו . 
כשבא האביב ישבתי ליד החלון הפתוח ואכלתי רביולי חם . 
הייתי בן עשרים ואחת , הייתה לי מכונית , דירה , המון מוזיקה , וכבר חוויתי פרידה אמיתית . 
יכולתי לחכות בשקט לבאות . 
9 . 
שמה היה גלוריה , ויום אחד בקיץ , כמה חודשים אחרי הסיפור עם גיזלה , היא נעמדה מולי בחניון . 
הבחנתי בה כבר כשנכנסה לחניון , נוהגת במכונית הספורט הפתוחה והאדומה שלה . 
שערה היה אדום כמו המכונית שלה . 
והעור שלה היה לבן בדיוק כמו שמתארים ג'ינג'יות . 
היה לה הרבה מאוד שיער , ארוך מאוד ומסולסל . 
בדיוק התכוננתי לסמינר בספרות גרמנית על מכתבי היינה מפריז . 
היא דפקה על השמשה ואני התרוממתי בבהלה . 
היא חייכה אלי והושיטה לעברי את פתקית החניה שלה . 
היא רצתה לשלם בשטר של מאה מארק , ולי נגמר הכסף הקטן . 
" אין לך כסף קטן ? " 
" לא , מצטערת . 
הצצתי במגרת הקופה . 
יכולתי , בדוחק אמנם , לתת לה עודף , אבל אמרתי : " מצטער , אין לי כסף קטן . 
" נו , טוב , " אמרה , " אז מה עושים עכשיו ? " חייכה . 
" אין לי מושג , " אמרתי . 
" אתה מתכוון לבקש ממני ללכת ולפרוט את הכסף ? " 
" יכולת גם להגיד לי לשמור את העודף ! " 
" צריך הרבה חוש הומור כדי לעבוד כאן , מה ? " 
" זה עוזר . 
היא העבירה את מבטה ממני לשולחן הקטן שעליו היו מונחים ספרי . 
" אני מתארת לעצמי שהעבודה הזאת היא לא העיסוק העיקרי שלך . 
" לא . 
אני סטודנט . 
" אהה , מה אתה לומד ? " 
אמרתי לה . 
ואז היא רצתה לדעת על מה אני עובד עכשיו . 
אמרתי לה גם את זה , והיא אמרה שהיא לא מתחברת להיינה . 
גם אני לא , עניתי , והיא אמרה שזה בוודאי עושה את העבודה על היינה לקשה יותר , ואני אמרתי שאני בדיוק משתדל להדביק את הפיגור . 
ואז היא הציצה בשעון ואמרה שיש לה עוד קצת זמן , ואם אני לא רוצה להציע לה קפה . 
היא נקבה בשמה . 
שפכתי מים לתוך המכונה הישנה מלאת האבנית , ואמרתי שזה שם יפה מאוד . 
" זה תלוי , " אמרה . 
" יש חברה לייצור מטפים שנקראת כך . 
" יש לך קשר לזה ? " 
" לא , לא . 
אני לא יודעת למה ההורים שלי בחרו את השם הזה . 
נשמע כמו שם של חשפנית . 
ואז שתינו קפה . 
" אני לא צריכה לשבת כאן עד שיחלפו שעות חנייה בשווי של מאה מארק , נכון ? " 
" לא , לא . 
אני כבר נותן לך לעבור בלי תשלום . 
" אהה , זה אפשרי ? " 
" אני עושה את זה עם כל הג'ינג'יות ששותות אצלי קפה . 
" יש לך חברה ? " שאלה . 
" לא . 
" טוב . 
אז בוא נלך הערב לשתות משהו . 
מתי אתה גומר כאן ? " 
" בשש . 
" זה מוקדם מדי . 
איפה אתה גר ? " אמרתי לה . 
" שאבוא לאסוף אותך בשמונה ? " 
" הערב ? " 
" אין לך זמן או אין לך חשק ? " 
" היום יום חמישי , לא ? " 
" צריך להיות . 
אתמול היה יום רביעי . 
ואם שום דבר לא ישתנה , מחר יהיה יום שישי . 
אז בשמונה ? " 
" כן , בטח . 
למה לא ? " 
" טוב , אז להתראות בערב . 
שתי דקות אחר - כך הרמתי את המחסום עבור מכונית הספורט שלה , והיא נפנפה לעברי ונתנה גז . 
כשהגעתי הביתה קצת אחרי שש נכנסתי למקלחת ודאגתי שיהיה לי ריח טוב . 
אחר - כך ניסיתי לסדר קצת את הדירה . 
אבל לא היו לי הרבה אפשרויות . 
קצת אחרי שמונה נשמע צלצול . 
גלוריה עלתה במהירות , מדלגת שתי מדרגות בבת - אחת . 
" היי , תן לראות את הדירה שלך ! " 
אמרתי " היי " ופיניתי לה דרך . 
היא הביטה סביבה , הציצה בניירות שעל השולחן שלי , פתחה את ארון הבגדים ואת המקרר , העיפה מבט על הכלים והסכו"ם , בדקה גם את חדר האמבטיה ואמרה : " אתה בעד פשטות , מה ? " 
" זה מה שאת חושבת עלי ? " 
" טוב , אתה לא מי יודע מה משקיע בריהוט . 
משכתי בכתפי . 
" בשבילי זה מספיק . 
" אוקיי , לאן הולכים ? " 
אמרתי שלא אכפת לי , וזו גם הייתה האמת . 
היא לבשה ג'ינס כחולים וז'קט גברי קל בצבע שחור , שאת שרווליו קיפלה עד למרפקים , ומתחתיו טישרט אדום שכפי שיתברר אחר - כך היה גופייה בלי שרוולים . 
מן הסתם חפפה את שערה כי הוא נראה מלא יותר ואדום יותר מאשר בצהריים . 
" אוקיי , " אמרה גלוריה , " אני מכירה פאב עם גינה גדולה מחוץ לעיר , נלך לשם . 
הוא לא יהיה מלא מדי . 
" נהדר , " אמרתי . 
בחדר המדרגות אמרתי לה שהיא נראית מצוין . 
היא צחקה ואמרה שאני כנראה טוב במחמאות כמו בעיצוב דירות . 
" זה לא היה טוב ? " 
" שמע , " היא אמרה , " דבר כזה לא אומרים בחדר מדרגות ! 
היית צריך להגיד את זה לפני שאמרת לי שלום או אחר - כך , בפאב , כשחשוך , אחרי ששנינו כבר שתינו כמה בירות והתחלנו להסתכל זה לזה עמוק בעיניים . 
ואז הייתי יכולה להחליט אם להסמיק ולהשפיל את העיניים , ואתה היית מרגיש כמו מפתה ענק . 
זו הייתה מכונית ספורט די קטנה מסוג אלפא . 
בהתחלה חיפשתי את החגורה , אבל כשראיתי שגלוריה לא חגרה את עצמה , ויתרתי גם אני . 
היא נהגה כמו שעלתה במדרגות . 
" נהדר , נכון ? " היא אמרה . 
" למה את בדיוק מתכוונת ? " 
" מכונית כזו . 
פתוחה . 
הרוח . 
" מה את עושה בחורף ? " 
" היא עומדת במוסך . 
בחורף אני נוהגת במכונית אחרת . 
" נהדר . 
" יש לי כסף , כמו שאתה מבין . 
" מה את עושה ? " 
" ממה אני מתפרנסת ? 
אני כתבת ספורט . 
" באמת ? 
ומשלמים כל - כך טוב ? " 
היא הביטה בי , על אפה נחו משקפיים עגולים ואטומים שהכול משתקף דרכם , ויכולתי לראות בהם פעמיים את פרצופי השואל . 
" אגב , אני בת עשרים ושבע , זאת אומרת שאני מבוגרת ממך בחמש או שש שנים . 
לדעתי כדאי שנגמור עם כל הדברים הלא נעימים על ההתחלה . 
היא הביטה בי שוב ארוכות , עד שהצעתי לה לשוב ולהסתכל קדימה , למקום שבו תנועת המכוניות סירבה להיעלם . 
היא אמרה : " אני מרגישה כאילו אני מכירה אותך כבר שבועות . 
" אבל בקושי אמרתי משהו . 
" בכל זאת . 
עכשיו היא סוף - סוף הסתכלה קדימה . 
למרות מזג האוויר הנוח נותרו עוד כמה שולחנות פנויים בגינת הפאב . 
התיישבנו ליד אחד מהם , תחת עץ ערמונים . 
גלוריה פשטה את המקטורן . 
זרועותיה היו מלאות בנמשים . 
היא מתחה אותן אחורנית והתמתחה כמו אחרי נסיעה ארוכה , וראיתי שהיא מגולחת בבית השחי . 
הזמנו בירה . 
" טוב , " היא אמרה , " ספר לי קצת על עצמך . 
" מה את רוצה לדעת ? " 
" הכול . 
מאיפה אתה , מי ההורים שלך , איך הגעת לעבודה בחניון , איך הולך לך בלימודים , מה אתה רוצה לעשות אחר - כך , מי החברים שלך , עם מי אתה יוצא ועם מי רק היית במיטה . 
" זה המון . 
" יש לי זמן . 
התחלתי לאט , קודם כול סיפרתי על בק ועל הלימודים . 
ואז שאלתי אותה למה היא כתבת ספורט . 
" זה עדיין יוצא דופן , נכון ? " אמרה בחיוך ולגמה מהבירה . 
" אני אוהבת תחרויות , אני אוהבת כדורגל , ואני אוהבת לכתוב . 
ואבא שלי שונא את כל זה . 
וזו אולי הסיבה העיקרית . 
ואז היא נתנה לי לדבר . 
סיפרתי על כל מיני דברים ואנשים . 
על מיקֶה . 
היא שאלה אותי על נשים . 
סיפרתי לה על בריטה ועל גיזלה . 
אבל השמטתי כמה פרטים . 
הערב עבר . 
כשהביאה אותי הביתה , אמרה : " אני מקווה שאתה מבין שאני לא עולה אליך כבר בערב הראשון . 
אבל אני רוצה לפגוש אותך שוב . 
מה אתה אומר על שבת ? " 
" שבת ... " עשיתי את עצמי כאילו אני עובר בראש על אי - אילו התחייבויות שיש לי ומנסה לשריין לה מקום ביניהן . 
" שבת זה בסדר . 
" אתה יודע לבשל ? " 
" לא . 
" עניין לנשים בלבד , מה ? " 
" פשוט אף פעם לא למדתי . 
" כי אצלך בבית זה היה עניין רק לנשים . 
נו , טוב , לא חשוב , גם אני לא יודעת לבשל . 
אז אני אבוא בשבת בסביבות שמונה ואביא איתי פיצה . 
אתה בררן במה שנוגע לסוגי פיצה ? " 
" הכול הולך חוץ מפיצה עם תרד . 
" טוב . 
אתה תדאג לסרט וידיאו ונראה איזה סרט טוב . 
" איזה סוג של סרט ? " 
" קומדיה או סרט מתח . 
רק לא סרט אימה , לא מערבון ולא מדע בדיוני . 
וכמובן גם לא סרטים כחולים . 
" בסדר גמור . 
ואז היא התכופפה אלי , הניחה את ידה על כתפי ונישקה אותי על הלחי . 
הלכתי אל דלת הכניסה . 
לפני שנכנסתי הסתובבתי עוד פעם אחת . 
היא כבר דהרה במורד הרחוב ונפנפה לי . 
ככה התחיל הסיפור עם גלוריה . 
היא פיתתה אותי רק בפגישה השלישית שלנו . 
זה התחיל במכונית שלה והמשיך בדירה שלי . 
היא נשארה אצלי עד הבוקר ואז הזמינה אותי לארוחת בוקר . 
היה קל איתה . 
כמעט שלא הייתי צריך לעשות דבר . 
היא עשתה הכול . 
היא אמרה לאיזה סרט הולכים , לאיזה פאב , לאיזו מסעדה , וכמעט תמיד גם שילמה . 
אמרתי שזה לא נעים לי , אבל היא אמרה שפשוט יש לה יותר כסף ממני , ושאני לא צריך לחשוב על זה בכלל . 
" או שהגבריות שלך מתחילה לסבול מזה ? " 
גלוריה הייתה פצצת אנרגיה . 
אף פעם לא ראיתי אותה עולה בצורה רגילה במדרגות . 
גם כשהגיעה אלי אחרי יום שלם במערכת העיתון , היא הייתה תוססת . 
ואז היא נרגעה , ואנחנו היינו מתפשטים ונשכבים על המיטה . 
לא בכל פעם התעלסנו . 
לפעמים רק שכבנו עירומים וגלוריה נצמדה אלי , נגעה בגבי בשדיה , עיסתה אותי , ליקקה את עורפי ואת בית שחיי . 
בסופי שבוע יצאנו לטיולים במכונית הספורט שלה עם הגג הפתוח . 
בדרך - כלל היא הניחה לשערה להתנופף ברוח , ואחרי שעתיים הוא היה פרוע לחלוטין . 
לפעמים היא קשרה מטפחת לראשה , אבל זה לא החזיק הרבה זמן . 
ארבע או חמש מטפחות התעופפו אל הכביש ונשארו שם , כי גלוריה טענה שזה בזבוז זמן לעצור ולאסוף אותן . 
זה הרשים אותי . 
גלוריה הייתה כמו זרם חשמל חיובי . 
היא לא היססה הרבה זמן כשהיה צריך להחליט מה עושים בערבים או בסופי השבוע . 
אהבתי את זה . 
היא הייתה בוגרת . 
והיא הייתה מצחיקה . 
פעם אחת בארוחת הבוקר היא אמרה שפעם רצתה ללמוד תולדות האמנות . 
אבל היא נטשה את הרעיון מפני שהעדיפה עבודה של ממש . 
חוץ מזה , היא לא ידעה באיזה תחום להתמחות . 
אמרתי : " תעשי התמחות עלי ! " והיא עיוותה את פניה ואמרה : " אמנות מנוּונת ? " שנינו פרצנו בצחוק . 
אהבתי את התחושה שהיא לא נחותה ממני , כמו שהייתה גיזלה . 
עוד לא היה ברור אם יש לה ידע רב כמו לבריטה , אבל גלוריה ידעה לא מעט . 
כעבור ארבעה שבועות הראתה לי סוף - סוף את הדירה שלה . 
היא גרה בפרבר מהודר למדי . 
הייתה לה דירה בבניין גדול שנבנה במדרון ושמאחור הוסיפו לו קומה . 
כשפתחה את הדלת , עמדנו במסדרון עם מלתחה שהיו תלויים בה בגדים . 
אבל בסמוך , מימין , היה גרם מדרגות מרופד בשטיחים שהוביל למעלה . 
בסופו הייתה דלת . 
גלוריה פתחה ונתנה לי להיכנס ראשון . 
עמדתי במסדרון גדול וריק לחלוטין . 
על הקיר משמאל הייתה תלויה מראה עתיקה וגדולה , שבמסגרתה הכהה היו משובצות אבנים בסגנון אר - נובו . 
במסדרון עם רצפת הפרקט היו ארבע דלתות . 
אחת מהן הייתה פתוחה והוליכה למטבח קטן עשוי מפלדה ממורקת . 
גלוריה ניגשה אל הדלת שלידה ופתחה אותה . 
סלון ענק עם מרפסת צמודה נגלה לעיני . 
בסלון עמדה ספת עור , וממול , על הרצפה , עמדה טלוויזיה גדולה ולידה וידיאו . 
ליד הקיר הריק הקרוב לדלת עמדה כוננית ספרים מאולתרת בגובה המותניים , מלאה בספרי כיס : גלוריה פשוט הניחה קרשים על לבנים . 
הקירות היו לבנים וריקים . 
החדר הגדול השני היה חדר השינה , ובו מיטה כפולה שחורה ועליה סדין שחור וכלי מיטה בגוון אדום עז . 
מול המיטה עמד ארון בגדים גדול ושחור בעל דלתות מראה . 
על הרצפה ליד המיטה היה מונח פתוח והפוך על פניו רומן אהבה זול . 
והיה גם חדר אמבטיה , מרוצף בחרסינה לבנה , עם אמבטיה , מקלחת ושני כיורים . 
פס של אריחים שחורים וצרים , בערך בגובה הראש , שבר את הלבן הצח . 
מעל הכיורים היו תלויים שני ארונות עם מראות . 
על אדן החלון ליד האסלה עמדו עציצים עם צמחים , ועל הרצפה עמדה קערה קטנה עם פרחים מיובשים וריחניים שהפיצו ריח מתקתק אבל נעים . 
ואז היא נפנפה במפתח ואמרה שגם כשהיא לא נמצאת אני יכול תמיד לבוא ולהרגיש בבית . 
לקחתי את המפתח ונישקתי אותה . 
ואז נשכבנו על המיטה והתחככנו קצת זה בזו . 
ואז שוב קמנו , וגלוריה הביאה בקבוק יין לבן ושתי כוסות מהמטבח . 
התיישבנו עירומים על המרפסת כי היה חם והלחות הייתה גבוהה . 
מהמרפסת שלה אפשר היה לראות את הנהר שעל שמו נקראה השכונה שלנו . 
אף אחד לא היה יכול לראות אותנו , וגם אם כן , זה לא ממש הזיז לנו . 
עם פתיחת עונת המשחקים קיבלה גלוריה כרטיסים למשחקי הכדורגל ולקחה אותי איתה , גם כשלא סיקרה אותם . 
אחרי המשחקים הלכנו למסיבות העיתונאים והכרתי עוד עיתונאים . 
הם ייחסו חשיבות עצומה למה שהם עושים . 
הם היו חלק מעניין גדול . 
גלוריה שאלה אותי אם זה מוצא חן בעיני , ואני אמרתי שזה מעניין מאוד . 
בתור ילד יותר התעניינתי בכדורגל , אבל זה היה בסדר , ונראה היה שבעיניה זה מוצא חן . 
היה טוב להיראות לצידה . 
פעם אחת גלוריה סיפרה לי שבילדותה תמיד הייתה משחקת עם הבנים . 
בבנות , לעומת זאת , לא התעניינה כל - כך . 
למרות שידעה לכדרר והבקיעה שערים מדי פעם , לא התייחסו אליה ברצינות . 
רק כשלמדה לתַקל התחילו כמה בנים לפחד ממנה . 
קבוצה הייתה חזקה יותר איתה מאשר בלעדיה . 
והצלחה הייתה חשובה יותר משוביניזם . 
אבל מעבר לזה הבנים לא התעניינו בה . 
הם היו צעירים מדי בשביל להתחיל איתה , ואחר - כך , כשהגיעו לגיל המתאים , כדורגל כבר לא עניין אותם , וגם גלוריה כבר לא עניינה אותם . 
זה היה גדול עליהם , להתעסק עם בחורה שיודעת לשחק כדורגל ונוסף לזה גם נראית מצוין . 
וחוץ מזה – השיער האדום . 
היא השתתקה ובהתה . 
" מה העניין עם השיער האדום ? " שאלתי . 
" לפעמים רציתי שהוא לא יהיה אדום . 
" למה ? " שאלתי , " זה נראה מצוין . 
" למכשפות יש שיער אדום , " אמרה . 
" שטויות . 
" לך תגיד את זה לנערים שבדיוק למדו לאונן . 
" מה זאת אומרת ? " 
ואז גלוריה סיפרה שהשתתפה במשחקי הכדורגל רק כדי שיציקו לה פחות . 
פעם אחת תפסו אותה חמישה נערים וגררו אותה לשירותי בית - הספר ובמספריים קהים גזרו לה את התלתלים . 
ואז הם הדליקו לעצמם סיגריות והעיפו את הבדלים הבוערים מעל הדלת , עליה . 
היה שווה להם לבזבז על זה חפיסה שלמה , כיף גדול . 
" אני מצטער לשמוע , " אמרתי . 
מה כבר יכולתי להגיד ? 
אבל התכוונתי לכך . 
ביקשתי שתספר לי על עוד מקרים כאלה . 
בהתחלה חשבתי שהיא מגזימה . 
אבל היא סיפרה בלי שום רחמים עצמיים , בלי להציג את הכאב שלה לראווה . 
היא נראתה אז כאילו היא נמצאת במקום אחר ומביטה אלי משם . 
" זה לא מנע ממני לרדוף אחרי נערים , " אמרה גלוריה . 
" חשבתי לעצמי שיש לי שתי אפשרויות : או שאני בורחת , או שאני הולכת לקראתם ומראה להם שאני לא מכשפה ושאפשר לסמוך עלי . 
לא היו הרבה שהבינו את זה . 
אבל אני מקווה שאתה מבין . 
" בטח , " אמרתי . 
מה כבר יכולתי להגיד ? 
למעשה עברתי לגור אצלה , אבל לא עזבתי את הדירה הקודמת שלי . 
ערב אחד ישבנו על המרפסת ושתינו יין , והיא שאלה אותי אם אני לא רוצה לדעת מאיפה כל הכסף . 
" איזה כסף ? " 
" נו , טוב , " אמרה והחוותה בראשה , " הדירה הנהדרת , המכונית , הארוחות התכופות במסעדות . 
כל זה ממשכורת של כתבת ספורט ? " 
" אין לי מושג כמה מרוויחים בזה . 
" האמת היא שהדירה שייכת לבעלי . 
לא אמרתי דבר . 
" אני גרושה . 
שוב לא אמרתי דבר . 
" זה מזעזע אותך ? " 
" למה שזה יזעזע אותי ? " 
" טוב , בגילי , כבר גרושה ... " 
" בגילי זה אולי יוצא דופן . 
" נכון . 
אני תמיד שוכחת שאתה צעיר ממני בכמה שנים . 
" עכשיו את מחניפה לי ? " 
" ובכן , " אמרה ושאפה אוויר , " התחתנתי בגיל עשרים . 
קראו לו סטפן והוא היה כמעט כפול ממני בגיל , והיה לו כסף כמו חול . 
עורך - דין . 
יש לו משרד גדול עם הרבה סניפים . 
הכרנו במשחק סקווש . 
הוא התחיל לדבר איתי כשחיכיתי לחברה ליד המלתחות . 
אחרי חצי שנה התחתנו והוא קנה את הדירה הזאת . 
בהתחלה הכול היה בסדר , אבל עם הזמן שמתי לב שאני פחות ופחות חלק מהחיים שלו ושהוא חי במשרד יותר מאשר בבית . 
הסיפור הקלאסי . 
וכשגיליתי שיש לו סיפור עם המזכירה שלו , ושהיא בהיריון ממנו , העפתי אותו לכל הרוחות . 
הוא השאיר לי את הדירה ונתן לי הרבה כסף , לא בגלל שהוא היה נחמד , אלא בגלל שהוא רצה לגמור את העניין במהירות . 
לקחתי כי חשבתי שהרווחתי את זה . 
כל הסיפור לקח רק שלוש שנים וקרה לפני מספיק זמן , ככה שאתה יכול לסמוך עלי . 
שתינו יין , ובמשך כמה שניות היא נעצה את מבטה ברצפה . 
" מה אתה אומר על זה ? " שאלה . 
" מה אני אמור להגיד ? " 
" זה לא מפריע לך ? " 
" דברים כאלה קורים . 
היא ליטפה את ידי וחייכה אלי , ואמרה שאני מגלה הבנה רבה ולא מסבך עניינים . 
היא אמרה שכנראה התאהבה בי . 
החלקתי את אצבעה בין אצבעותי . 
אמרתי שגם אני התאהבתי בה . 
נראה שהכי טוב פשוט לשבת בשקט , ואז מגיעות אליך הנשים המקסימות ביותר . 
ידעתי שאני יכול לחיות עם גלוריה . 
היא הרשימה אותי , וזה היה חשוב . 
היא הייתה מבוגרת יותר , גרושה . 
זה היה טוב . 
רציתי מישהי שיודעת יותר ממני . 
חשבתי שטוב יהיה לספר על זה לבריטה . 
זה בטח היה עושה עליה רושם , שאני מצליח לחיות עם מישהי כמו גלוריה . 
כמה ימים אחר - כך הלכנו לטייל . 
זה היה בספטמבר , אבל עדיין היה די חם . 
הלכנו בלי לדבר הרבה , והיא שילבה את זרועה בזרועי והניחה את ראשה על כתפי . 
לא שמנו לב לאן אנחנו הולכים , ושכבר נעשה מאוחר , על כל פנים היה חשוך , לא היו עננים , ובשמים היו המון כוכבים . 
ואז עברנו לאורכה של חומה וגלוריה שאלה : " תגיד , זה בית - קברות כאן ? " 
" לא יודע . 
אני חושב שכן . 
היא שיחררה את אחיזתה וחיפשה את הכניסה . 
כעבור כמה מטרים נראה שער שהיה אמנם מברזל , אבל נמוך בהרבה מהחומה . 
הוא היה נעול . 
גלוריה ניסתה לטפס עליו . 
" מה את עושה ! " אמרתי , " זה בית - קברות ! " 
" אני יודעת . 
היא רכבה על השער , צחקה ואמרה גם לי לטפס . 
ואז היא קפצה לצד השני והתרחקה בריצה . 
טיפסתי על השער ורצתי אחריה . 
מצאתי אותה על השביל הראשי , זרועותיה פשוטות לצדדים ופניה מופנות בעיניים עצומות אל השמים . 
" בחיי , כמה שקט כאן ! " אמרה . 
" גם אתה מרגיש ? " 
" כמובן . 
היא לקחה את ידי והובילה אותי כאילו היא מתמצאת במקום . 
" השקט כאן כל - כך נפלא , " אמרה , " אפילו אם עדיין נשמע איזה רחש . 
זה די משונה , נכון ? " 
פלטתי " הממ " . 
הרגשתי לא בנוח . 
כמו ילד שרואה סרט מותח מדי . 
מיקה נהג לקרוא פעם את הסידרה " סיפורי שדים " בהוצאת בַּסטַיי - לוּבֶּה , ספרי קומיקס שהסתיימו כולם במילים : " משונה ? 
אבל זה מה שכתוב . 
לא ממש האמנתי שיד קרה יכולה לצאת מהקבר ולנסות לתפוס אותי , או שהמתים נפגשים בחצות כדי לספר זה לזה איך מתו ובמי הם עוד רוצים לנקום . 
אבל דברים כאלה לא עושים , פשוט מאוד . 
לא מסתובבים בלילה בבית - קברות . 
אנחנו הרי לא נמצאים אצל תום סויאר . 
היה חסר רק שגלוריה תוציא טייפ ונקשיב לקיור או לניק קייב . 
גלוריה כרעה על ברכיה לפני הקברים וניסתה לקרוא את מה שכתוב על המצבות . 
היו כאלה שנולדו עוד במאה התשע - עשרה ומתו בשנות החמישים או השישים . 
היו גם כאלה שזכו לזִקנה מופלגת . 
הייתה שם אישה אחת שמתה בגיל תשעים ותשע . 
גלוריה אמרה שחבל , ושהיו צריכים לתת לה לסגור עוד שנה . 
ואז ראש העיר בטח היה מגיע לביקור , וצלם מהעיתון . 
בקבר משפחתי נח ילד בן שלוש . 
גלוריה דמיינה לעצמה את קורות החיים של האנשים , איך הם היו צעירים ומאוהבים והיו להם חיי מין , עד שהגיעה המלחמה , ואיך הם הזדקנו וחלו , נעשו עקשנים ומנוכרים . 
גלוריה שאלה אותי אם גם אני חושב שכל זה לא ייאמן , כל החיים האלה , הקבורים כאן , כל הגורלות של האנשים האלה , והאווירה של המקום , השקט והרצינות של הרגע . 
אמרתי שזה מרשים . 
ואז היא נישקה אותי והידקה את גופה אלי ודחפה אותי אל מצבה שהגיעה לי עד מתחת לישבן . 
זו הייתה מצבת הקבר המשפחתי שבה היה קבור גם הילד . 
עמדנו מאחורי האבן . 
גלוריה משכה את החולצה שלי מהמכנסיים , ליטפה את בטני בציפורניה וצחקה בשקט . 
ואז עשינו סיבוב של מאה שמונים מעלות , ועכשיו מצבת הקבר הייתה מתחת לגלוריה . 
היא הורידה ממני את זרועותיה , ואני חשבתי שעכשיו נוכל ללכת , אבל היא צחקה , התיישבה על האבן , חלצה את נעליה , הכניסה את ידה מתחת לחצאית והורידה את הגרבונים ואת התחתונים שלה . 
" אה , אלוהים , כמה שזה קר , " אמרה והתיישבה בחזרה . 
הגרבונים והתחתונים שלה היו על הארץ . 
" בוא הנה ! " אמרה . 
" עכשיו ? 
כאן ? " 
" למה לא ? 
אף אחד לא יפריע לנו . 
בחנתי אותה לרגע , איך ישבה ונשענה על האבן , איך כופפה את רגלה והושיטה את ידה לעברי . 
לא עושים דבר כזה . 
מה לעשות ? 
התקשיתי לסרב . 
כרעתי לרגליה והכנסתי את ראשי מתחת לחצאית שלה . 
10 . 
מה שקרה בבית - הקברות הרגיז אותי . 
זה היה פרוורטי , או שאני סתם חנון ? 
שמעתי על מיניות נשית עצמאית הכוללת התנהגות לא שגרתית ושיטות לא רגילות . 
בריטה סיפרה לי על זה . 
אבל בבית - קברות ? 
האם 
זו הייתה תגובתה של גלוריה למצב יחסי המין בעידן האיידס , אותה “ Big Desease with a little Name ” שהשמיע התקליט של פרינס , שאותו לא הפסקתי לשמוע אצל גלוריה ? 
אבל לא רק בתי - קברות . 
כל דבר דתי הדליק אותה . 
כשעברנו ליד כנסייה היא לחצה את ידי בחוזקה , וכשנסענו פעם לקלן היינו חייבים להיכנס לקתדרלה , וגלוריה לקחה אותי הצידה , נישקה אותי ושפשפה לי את הזין דרך המכנסיים . 
לא אמרתי כלום . 
טוב , עמד לי , אבל לא הרגשתי נוח עם העניין . 
בהתחלה חשבתי שזה בגלל אווירת המוות והנצח שעולה מסמלים דתיים , על כל פנים מהנוצריים . 
אחר - כך חשבתי שמה שמפריע לי ומעורר בי חוסר ביטחון זו הפומביות . 
על זה עוד אפשר היה לדבר . 
אבל אחר - כך הבנתי שזה לא מצא חן בעיני כי זה לא מקובל . 
פשוט לא עושים דברים כאלה . 
לא מזדיינים בבתי - קברות , לא תופסים את החבר בביצים בתוך נכסי תרבות גותיים ; אלה מעשים לא הגונים . 
אבל לא יכולתי להגיד לה את זה . 
איך זה היה נשמע ? 
איך זה היה נשמע אם הייתי בא אליה ואומר לה : " תשמעי , גלוריה , בביתו של אלוהים לא מתנהגים כמו שאת מתנהגת . 
האמת היא שלא היה לי אכפת מאלוהים . 
אם הוא קיים , אז הוא כנראה עיוור או שכבר ראה יותר מדי , אבל מה שעבר לי בראש היה מה שאמא שלי הייתה אומרת אילו שמעה על זה : " ילד , אוי ילד , לפעמים הייתי באמת רוצה לדעת מה אתה בעצם רוצה . 
קצת התביישתי . 
הייתי בורגני . 
התחלתי להילחם בזה . 
אמרתי לעצמי : אתה אוהב את האישה הזאת ולכן תצטרך לחיות עם זה שהיא פרוורטית . 
האם היא באמת הייתה פרוורטית ? 
האם באמת יכולתי לחיות עם זה ? 
כשטיילנו התחלתי לתכנן את המסלולים שלנו כך שלא נעבור ליד כנסייה או בית - קברות . 
זה לא היה פשוט . 
טוב , וגם לא כל מגדל של כנסייה עשה לה את זה , אבל הסיכון נראה לי גדול מדי . 
בסופו של דבר השתדלתי להימנע לגמרי מטיולים . 
ואז זה התחיל בבית . 
יום אחד כשהלכנו לישון ראיתי צלב תלוי מעל המיטה . 
לא אמרתי כלום , התפשטתי ונשכבתי . 
אבל גלוריה לא כיבתה את המנורה שלה והתחילה למזמז אותי . 
לא רציתי . 
בעצם כן רציתי , אבל רציתי לא לרצות . 
ראיתי את השיער האדום שלה והבטתי בברק שבעיניה שהיה שם תמיד כשנדלקה . 
רק הומואים או עיוורים היו יכולים לסרב לה . 
לא , גם עיוורון לא היה עוזר הרבה , כי עדיין היה צריך להתמודד עם מה שהיא והגוף שלה עושים , אפילו כשלא מסתכלים בכיוון . 
" היא והגוף שלה " , בהחלט . 
נראה היה שמדובר בשתי יחידות נפרדות . 
גלוריה יכלה להתנועע כך שאפשר היה לחשוב שיש שלושה או ארבעה אנשים במיטה . 
והיו גם הקולות שהשמיעה . 
לא יכולתי להתנגד . 
הייתי חייב להתנפל עליה . 
סובבתי אותה וקפצתי עליה כמו שחקן כדורגל על הכדור . 
אבל היא הדפה אותי כמו אלופת ג'ודו , בעצם כמו מתאבקת , הטילה אותי על הגב , לחצה על כתפי והתיישבה עלי . 
במצב הזה אני בדרך - כלל עוצם את העיניים , כי התמונה הזאת , איך שהיא יושבת עלי וזזה ומניפה את שערה לאחור ומשמיעה קולות , זה יותר מדי , יותר מדי יפה , זה היה מדליק אותי יותר משיכולתי לשאת . 
אבל הפעם הייתי חייב להסתכל , וראיתי שהיא לא עצמה את העיניים , אבל היא לא הביטה אלי אלא אל משהו מעלי , וידעתי שהיא מסתכלת על הצלב . 
אחר - כך שכבתי ער עוד הרבה זמן . 
למחרת , אחרי שגלוריה נסעה , הבטתי מקרוב על קישוט הקיר החדש בחדר השינה . 
גבר מזוקן לובש אזור חלציים ממוסמר באכזריות אל צלב של עץ . 
גם ככה זה קטע בלתי רגיל לחשוב שהסצינה הזאת , שהייתה יכולה להיות לקוחה מסרט אימה , מסמלת את אחת מדתות העולם . 
הדבר הזה ניצב , לא , הוא תלוי , בשמם של הערכים אהבה , מחילה , רחמים וחיי נצח . 
הוא אמור לגרום לנו לרגשות אשם . 
ואכן , כעת סוף - סוף הצליח בכך . 
היו לי רגשות אשם , כי הפריע לי שכשהחברה שלי רואה את הממוסמר זה מדליק אותה . 
שהיא מסתכלת עליו כשהיא יושבת עלי . 
האם מדובר רק באותה בעיה של גברים שלא יכולים לשאת בעת החיזור זכרים אחרים בסביבתם ? 
האם אסור שיהיה לגלוריה עוד אלוהים מלבדי ? 
אבל אני כבר ילד גדול . 
אתגבר על זה . 
המראה שלה , כששכבתי על הגב והיא ישבה עלי , היה שווה את זה . 
וגם הדירה הזאת . 
ומכונית הקבּריוֹלֶה שלה . 
וכמובן הצחוק שלה . 
איך שהניפה את שערה לאחור , כמובן . 
האופן שבו היא פשוט החליטה מה נעשה בערב , איך שליד הקופות היא פשוט נתנה לי את הטוויסט בלי לשאול אותי מה אני מעדיף . 
האופן שבו הביטו בי הגברים האחרים כשיצאנו . 
גלוריה מצאה חן בעיני בק , ועד מהרה עשינו הרבה מאוד דברים יחד . 
שניהם התמצאו באוכל משובח . 
יצאנו די הרבה למסעדות . 
לבק ולגלוריה תמיד היו טענות על האוכל שהגישו לנו . 
פעם זה היה קר מדי , פעם אחרת מבושל מדי , מתובל או לא מספיק מתובל , ורק לעתים רחוקות קיבלו את המלצתו של המלצר והסכימו לשתות את היין שהציע . 
בק לגם ונראה היה שהוא שוטף את פיו , ואז הביט במלצר כאילו הוא חולה במחלה מדבקת . 
זה מצא חן בעיני גלוריה . 
היא אמרה שצריך להציב דרישות ולא להסתפק במה שנותנים . 
לי לא היה מושג לא באוכל וגם לא ביין . 
מבחינתי זה היה בסדר כל זמן שהבשר לא היה קשה כמו קרש . 
ערב אחד , כשחזרנו הביתה מארוחת - ערב עם בק והתכוננו ללכת לישון , שאלה אותי גלוריה : " מה היה לך הערב ? " 
" למה את מתכוונת ? " שאלתי בחזרה . 
" לא היה לך מצב רוח ? " 
" ממש לא . 
" כמעט ולא הוצאת מילה כל הערב . 
" אני עייף . 
היה לי יום עמוס באוניברסיטה . 
" אהה . 
" כן , אהה . 
היא הלכה לחדר האמבטיה וציחצחה שיניים . 
באוניברסיטה הכול הלך חלק . 
בק דיבר שטויות . 
דווקא היה כיף לשמוע הרצאות . 
נרשמתי לשלושה קורסים בהיסטוריה וקורס אחד בכל אחד ממקצועות המשנה . 
עשיתי לעצמי רשימות , בעיקר רשמתי לעצמי את ההנחיות לקריאה נוספת , ואחר - כך ניגשתי לספרייה כדי לקרוא עוד חומר בנושא . 
לפעמים נשארתי כל היום באוניברסיטה . 
בבוקר הגעתי מספיק מוקדם כדי לשתות קפה בקפיטריה . 
אהבתי לראות את האחרים מגיעים . 
בצהריים אכלתי עם בק במסעדת האוניברסיטה , וכל פעם מחדש הוא התלונן על האוכל . 
גם אני לא הייתי משוגע על האוכל , אבל הוא לא היה גרוע עד כדי כך שהיה צריך לדבר עליו כל יום מחדש . 
אחרי האוכל ישבנו בקפיטריה , ולפעמים אפילו דיברנו עם סטודנטים אחרים , למרות שנראה היה שבק לא אוהב את זה . 
לי זה לא היה אכפת , לא הפריע לי שרובם לא חכמים במיוחד . 
הם לא שמעו הרצאות שניתנו מוקדם בבוקר , ואת המרצים שלא מצאו חן בעיניהם הם כינו פשיסטים . 
זה הרגיז את בק . 
אותי זה שעשע . 
לפני שהלכתי לסמינר נכנסתי לספריית החוג כדי להתכונן . 
אחר - כך הלכתי לסמינר , וכשזה נגמר , דיברתי לפעמים במסדרון עם אחד הסטודנטים או עם המרצה ואז נסעתי הביתה , כלומר לגלוריה . 
את עבודות הרפרט שלי הגשתי תמיד עד שבועיים לפני סיום הסמסטר כדי שאדע את הציון עוד לפני החופשה . 
העבודות שלי היו די טובות . 
בכל אופן , זה מה שאמרו המרצים . 
במשך זמן - מה נמנעתי כמעט לחלוטין מקניית דיסקים והסתדרתי הרבה יותר טוב עם הכסף . 
בסמסטר הסתיו השתתפתי בקורס על תקופת פוֹרמֶרץ . 
המרצה התקבלה לעבודה באוניברסיטה רק שישה חודשים קודם לכן . 
שמה היה רוברטה אַפֶּלמַן והיא הייתה חצי אמריקאית . 
הקורס התקיים בימי רביעי בין ארבע לשש , ולפעמים היא הזמינה את המשתתפים לשתות איתה בירה אחת או שתיים אחרי השיעור . 
התחלתי לחשוב על הנושא שעליו אכתוב את עבודת המאסטר שלי , ונראה לי שהמאה התשע - עשרה יכולה להיות נושא מעניין . 
פעם אחת אחרי שיצאנו מהפאב לקחה אותי רוברטה הצידה ואמרה שאבוא אליה למשרד ביום שני כי היא צריכה לדבר איתי על משהו . 
חשבתי שאולי עבודת הרפרט שהגשתי זמן קצר לפני חג המולד לא מצאה חן בעיניה . 
כשהגעתי אליה ביום שני למשרד היא קיבלה אותי בידידות מופגנת , חייכה והושיטה את ידה . 
המשרד נראה כמו תא שהיה חייב את קיומו רק למחיצות גבס שחילקו את החדר הגדול לשלושה . 
הקירות היו מסוידים לבן , אבל רוברטה אפלמן עשתה כמיטב יכולתה לשפר את המראה . 
מאחורי הדלת היה תלוי פוסטר גדול , הזמנה לפסטיבל ג'אז במונטריי , ומאחורי שולחן הכתיבה היה תלוי פוסטר גדול עוד יותר של ניל יאנג . 
ממול קישטו את הקיר הרבה צילומים קטנים של בני משפחה , רובם היו נתונים במסגרת , אבל היו גם צילומים שהודקו בנעצים אל הקיר . 
בצילומים האלו נראו שוב ושוב שלושה ילדים . 
שיערתי שמדובר בילדיה . 
גם זוג מבוגר , בוודאי הוריה , הופיע שם פעמים רבות , וכמה גברים שלא ידעתי לאן לשייך אותם . 
" תסתכל , תסתכל , יש זמן , " אמרה רוברטה אפלמן . 
היא הסבירה לי מיהן הדמויות בצילומים . 
זוג המבוגרים הם באמת הוריה , אבל שלושת הילדים אינם ילדיה אלא אחיינים שלה , הבנים של שלושת אחיה . 
" וזה וזה וזה , " אמרה והצביעה על הצילומים , " אלה בני הזוג שלי לשעבר , שלושת האקסים שלי . 
שני אמריקאים וגרמני מקָייזֶרסלאוּטֶרן . 
האמת היא שזה לא עניין אותי עד כדי כך , וגם לא ידעתי מה להגיד עכשיו . 
" סלח לי , " אמרה רוברטה אפלמן , " מובן שלא באת בשביל זה . 
לפעמים הגאווה המשפחתית שלי יוצאת מכלל שליטה . 
שב בבקשה . 
רוצה קפה ? " 
" תודה . 
" תודה כן או תודה לא ? " 
" תודה כן . 
" אבל אני חייבת להודות , " אמרה כשנטלה את התרמוס מעגלת תה קטנה שעמדה ליד השולחן , " שהקפה מהבוקר . 
אני לא חושבת שהוא יהיה טעים במיוחד . 
אבל אני יכולה לגשת לקפיטריה ולהביא קפה טרי . 
" זה בסדר , אל תטרחי , " אמרתי ופספסתי את ההזדמנות לשלוח את המרצה שלי להביא קפה . 
שאלתי את עצמי איך לפנות אליה , " העלמה " אפלמן או " גברת " אפלמן . 
" ובכן , הסיבה שביקשתי להיפגש איתך ... " פתחה ואמרה , ואז עצרה והתבוננה בי מרים את הספל ולוגם ממנו . 
הקפה באמת היה די גרוע , היה לו טעם מר ודלוח . 
גם כשהנחתי שוב את הספל , הגברת או העלמה אפלמן לא המשיכה בדבריה . 
אלא שנראה שהיא אינה מביטה בי , אלא באיזשהי נקודה על הקיר שמאחורי . 
הבטתי דרך החלון . 
" אהה , איפה הייתי ? " שאלה , ואני אמרתי שהיא רצתה להסביר לי מדוע הזמינה אותי לפגישה . 
" אהה , כן , בדיוק . 
סלח לי , בבקשה , לפעמים אני מעופפת במחשבות ולא נמצאת ממש על האדמה . 
זה יכול להיות דבר קטן – זבוב על הקיר או משהו כזה . 
האופן שבו הרמת את ספל הקפה אל שפתיך הזכיר לי משהו . 
או מישהו . 
אבל אני לא יודעת את מי או את מה . 
לאחר ששקעה ברישול - מה בכורסת המנהלים היוקרתית עם המשענת הגבוהה והמרופדת בעור ירוק , שבה והזדקפה , ומשכה ויישרה את הז'קט שלה בגוון ירוק - תרזה שאותו לבשה מעל טישרט לבן פשוט . 
" עבודת הסמינר שלך על יוליוס שטאל והשמרנות הגרמנית מאוד מצאה חן בעיני . 
הצלחת להציג במלואם את המקורות שהוצגו במסגרת הסמינר , להתייחס לספרות המשנית הרלוונטית באופן הולם , ונוסף על כך לפתח כמה תזות מעניינות ולבסס אותן בהצלחה . 
מעבר לזה העבודה כתובה היטב ואפילו לא ארוכה מדי . 
ברכותי . 
" תודה . 
" הראיתי את העבודה לפרופסור מוּטֶר וגם הוא באותה דעה . 
פרופסור סבסטיאן מוטר היה פרופסור מן המניין להיסטוריה חדשה , עם דגש על אירופה עד 1914 . 
הוא היה מוכר כבר סמכא גדול . 
" בסמסטר הבא תתפנה אצל פרופסור מוטר משרת מתרגל , ורציתי לשאול אותך אם תהיה מעוניין להציע את עצמך . 
עבודה ? 
באוניברסיטה ? 
מתרגל ? 
לצלם מסמכים ? 
להכין קפה ? 
" מדובר בתשע שעות שבועיות בשכר של כשישה - עשר מארק לשעה . 
חוזה העבודה הוא לשנתיים . 
מובן שתיאלץ לעשות גם עבודות נחותות פה ושם , אבל מצד שני תהיה לך הזדמנות ללמוד הרבה על עבודת מחקר . 
בשבוע הבא פרופסור מוטר מזמין כמה סטודנטים לשיחות היכרות . 
אם תיתן לי תשובה עד סוף השבוע יזמינו גם אותך . 
" אין לי התנגדות . 
" אתה לא חייב לענות לי כבר עכשיו . 
תעבור כאן ביום שישי ותן לי תשובה . 
אל תיתן ללשונות רעות להפחיד אותך בעניין מוטר ... אפשר להסתדר איתו . 
" בסדר , " אמרתי , " אעבור כאן שוב ביום שישי . 
" אני נמצאת כאן עד שלוש . 
היא קמה , הושיטה את ידה , פתחה את הדלת וחייכה . 
גלוריה חשבה שכדאי לי לקבל את העבודה . 
שכבנו במיטה . 
היא קראה ואני חשבתי . 
" טוב , קודם כול אני צריך לגבור על שאר המועמדים . 
אף אחד לא הבטיח לי שאקבל את המשרה . 
" אבל זה מובן מאליו , " אמרה , " קשה לי להאמין שלא תקבל אותה . 
" למה לא ? " 
" נו , פשוט קשה לי להאמין . 
התרגזתי קצת . 
מה היא כבר יודעת על המתרחש באוניברסיטה ? 
זה היה ענייני . 
" תוכל סוף - סוף להפסיק לעבוד בחניון . 
ומי יודע איזה עוד קשרים תוכל לקשור באוניברסיטה . 
" קשרים ? " 
" טוב , זה לא יכול להיות רע לעבוד אצל פרופסור כל - כך מפורסם , נכון ? 
אולי תהיה בזה תועלת אחרי שתסיים את הלימודים . 
יש עוד זמן עד סיום הלימודים , חשבתי . 
" מה את קוראת ? " שאלתי אותה . 
היא הראתה לי את עטיפת הספר . 
על העטיפה היה ציור של זוג מתנשק . 
הגבר לבש חולצה עם כיווצים ושערו היה סמיך ושחור . 
האישה לבשה משהו בצבע ורוד , גם עם כיווצים , והמחשוף שלה היה מוטה כלפי הגבר . 
הדשא שעליו עמדו השניים היה ירוק מאוד . 
ברקע עמד בית גדול , לבן , ובחזיתו עמודים . 
" אני שואל את עצמי איך את יכולה לקרוא כזה זבל , " אמרתי . 
" זה מרגיע אותי . 
" איך אפשר להירגע בתוך כל - כך הרבה זבל ? " 
" אפשר . 
" אני לא מבין את זה . 
" אתה לא חייב לקרוא . 
ביום שישי הלכתי בסביבות שתיים וחצי למשרד של רוברטה אפלמן . 
היא בדיוק ארזה את הדברים שלה וניסתה תוך כדי כך לאכול תפוח . 
היא תקעה את התפוח בפיה ותפסה בו בשיניה . 
בידה האחת אחזה בתיק מסמכים גדול ובידה השנייה ניסתה לדחוס לתוכו ערימת מסמכים . 
לא יכולתי שלא לפרוץ בצחוק כשנכנסתי , כשפענחתי את הרעש הלא ברור שנשמע מאחורי הדלת כ " יבוא " . 
כשהגברת או העלמה אפלמן ראתה אותי צוחק , זה הדביק אותה וגם היא פרצה בצחוק . 
תוך כדי כך נפל לה התפוח מהפה , התגלגל על השולחן ונפל על הרצפה . 
התכופפתי והרמתי אותו . 
כשנתתי לה את התפוח היא עדיין צחקה . 
היא תחבה אותו לכיס הז'קט שלה . 
אמרתי שאשמח להיות מוזמן לשיחת ההיכרות . 
" החלטה נכונה , עוד תראה . 
" בטח , " אמרתי . 
" טוב , " אמרה רוברטה אפלמן , " אני בדיוק בדרך החוצה . 
" אני כבר הולך . 
" לא , זו לא הייתה הכוונה . 
חשבתי שאם אתה כבר פה , אולי תוכל לעזור לי לסחוב כמה דברים למכונית . 
" בטח , " אמרתי , והיא הצביעה על ארגז עמוס בספרים שעמד על הכיסא שליד השולחן שלה . 
הרמתי אותו . 
נוכחתי לדעת שהוא הרבה יותר כבד משחשבתי , אבל לא הראיתי שום סימן וסחבתי אותו אל המסדרון . 
רוברטה אפלמן הלכה אחרי עם שני תיקים מלאים ניירת , נעמדה במסדרון ונעלה את הדלת . 
כרגיל בימי שישי , כמעט לא היו אנשים בבניין . 
אחת המעליות קיבלה את פנינו בדלתות פתוחות . 
נכנסנו , ורוברטה אפלמן הניחה את אחד מתיקיה כדי ללחוץ על הכפתור . 
הדלתות נסגרו ואנחנו ירדנו . 
בערך בין הקומה השנייה לשלישית חשנו טלטלה ונתקענו . 
האור כבה , אבל כעבור כמה שניות נדלקה תאורת החירום . 
רוברטה אפלמן הביטה בי בשאלה ואני משכתי בכתפי . 
היא הניחה גם את התיק השני והתחילה ללחוץ על הכפתורים , אבל שום דבר לא קרה . 
כשהביטה בי שוב , אמרתי לה שתנסה ללחוץ על כפתור החירום . 
היא לחצה עליו כאילו היא רוצה לדחוף אותו דרך הקיר . 
לא שמענו שום דבר , אבל זה לא אומר כלום . 
" מה עושים ? " שאלה רוברטה אפלמן . 
" אין לי מושג . 
מחכים . 
" קודם כול תניח את הארגז . 
" רעיון טוב , " אמרתי והנחתי את הארגז . 
" יום שישי אחר - הצהריים , " אמרה . 
" מה יהיה אם כולם כבר הלכו ? 
נשב כאן עד יום שני בבוקר . 
" אני חושב שאב הבית נמצא עד שש . 
" אני לא יודעת . 
ואני צריכה לשירותים . 
היא התחילה לצעוק הצילו , גם אם לא ממש בקול רם . 
" אני מרגישה כל - כך מטופשת לצעוק הצילו , " אמרה . 
" אני יכול להבין את זה . 
" זה מטופש בערך כמו לרוץ אחרי אוטובוס . 
" ' מעלית לגרדום ' . " 
" סליחה ? " 
" ' מעלית לגרדום ' , הסרט הראשון של לואי מאל . 
משנות החמישים . 
מישהו מבצע את הרצח המושלם אבל נתקע אחר - כך במעלית . 
מוזיקה של מיילס דייוויס . 
" מעודד מאוד , " התנשפה . 
" אמרת מיילס דייוויס ? " 
" בדיוק . 
" משונה , " אמרה , " הייתי צריכה להכיר את זה . 
אני שומעת די הרבה ג'אז . 
" חשבתי שניל יאנג הוא יותר הטיפוס שלך . 
" בגלל הפוסטר במשרד שלי ? 
זה נשאר ממי שהיה לפני . 
אין לי שום דבר נגד ניל יאנג , אבל לפעמים הקול שלו עולה לי על העצבים . 
אתה אוהב מוזיקה ? " 
" יש לי הרבה תקליטים . 
" תקליטים או דיסקים ? " 
" גם וגם . 
" באיזה סגנון ? " 
" כל מיני . 
" אהה . 
" טוב , " אמרתי , " הרבה משנות השישים , זאת אומרת הביטלס , האבנים המתגלגלות , דילן , אבל גם ספרינגסטין וכאלה . 
" זאת אומרת שאתה אוהב את המסורת ? " 
" יכול להיות . 
לא ידעתי למה היא מתכוונת , אז העדפתי לא לסתור את דבריה , ליתר ביטחון . 
היא לחצה עוד כמה פעמים על כפתור האזעקה . 
ואז דפקנו על הקירות המתכתיים של המעלית , בתקווה שמישהו ישמע אותנו . 
אחרי חצי שעה בערך התיישבנו והתחלנו לדבר . 
ואז הייתה לנו תחושה שהמעלית שלידינו מתנועעת . 
דפקנו על הקיר , אבל לא הייתה שום תגובה . 
ואז שתקנו זמן - מה . 
תאורת החירום שיוותה לנו מראה חולני . 
הבטתי ברוברטה אפלמן . 
היו לה גומות בזוויות הפה . 
" מה הספרים האלה בעצם ? " שאלתי . 
" לקחתי אותם מהספרייה של החוג . 
האמת היא שאני אמורה לקרוא אותם כאן ואסור לי לקחת אותם הביתה , אז בבקשה אל תגלה לאף אחד . 
היא צחקה . 
הסתכלתי על הספרים . 
" אני כותבת מאמר על הזנות בתקופת הקיסר והוא אמור להיות מוכן עד יום רביעי , ואם לא אעבוד עליו בסוף השבוע לא אגמור אותו לעולם . 
בגלל זה הייתי חייבת להבריח את הספרים . 
" אם לא יהיה לנו מזל , " אמרתי , " לא תהיי חייבת לעשות את זה . 
תוכלי לגמור לעבוד עליו כאן בפנים . 
" תוכל לעזור לי . 
אבל אז אצטרך לתת לך קרדיט כמחבר - שותף , וגם את מחצית השכר . 
" נשמע טוב . 
היא שוב צחקה . 
נדמה היה שקל להצחיק אותה . 
" יכולתי להיעזר באמנות הניסוח שלך . 
המאמרים שלי די יבשים ולא ממש תענוג לקרוא אותם . 
אבל אני לא יכולה לעשות את זה אחרת . 
" את לא חושבת שלקרוא לזה אמנות זה קצת מוגזם ? " 
" טוב , אולי קצת , אבל אני בהחלט חושבת שאתה כותב די טוב . 
" תודה רבה . 
" מה אתה מתכנן לעשות אחרי הלימודים ? " 
" אהה ... " אמרתי , " אין לי מושג . 
שוב רצה מישהו לדעת מה יקרה " אחרי הלימודים " . 
" אתה עושה גם תעודת הוראה ? " 
" לא , לא , בשום פנים ואופן , רק לא לחזור לבית - ספר . 
" אולי עיתונאי ? " 
" אין לי מושג . 
באמת שעוד לא חשבתי על זה . 
בעיקר לא התחשק לי לדבר על זה כאן , כשאין לי אפשרות להסתלק . 
" תרשי לי לשאול אותך משהו ? " פתחתי . 
" קדימה , " אמרה רוברטה אפלמן וקירבה את ברכיה לחזה . 
" אני לא יודע אם אני אמור לקרוא לך גברת אפלמן או העלמה אפלמן . 
" ובכן , ודאי שלא גברת , כי אני לא נשואה . 
" אהה . 
" רוב האמריקאים בגילי גרושים או לפני גירושים . 
אני לא התחתנתי מעולם , אני לא מאמינה בנישואים . 
אתה יכול לקרוא לי רוברטה . 
" רוברטה ? " נזכרתי איך כשאמא של בריטה הציגה את עצמה היא פשוט אמרה : יוטה . 
" טוב , אולי לא בסמינר , אבל יש לי עיקרון שקובע שכל מי שנתקע איתי במעלית יכול לקרוא לי בשמי הפרטי . 
אבל בבקשה תבטא את זה באנגלית , רוֹבֶּרטה ולא רוֹבֶּהרטה , זה נשמע מגוחך כל - כך . 
כמובן שעדיין אינך יכול לפנות אלי בגוף שני . 
עדיין לא נתתי לך ציון . 
" מאיפה את בארצות - הברית , אם יורשה לי לשאול ? " 
" יורשה לך . 
ורמונט . 
אבל גדלתי בבוסטון . 
" ומה הביא אותך לגרמניה ? " 
" אתה רוצה לדעת מי אני ומה מוצאי ? " 
" ובכן ... " 
" סקרנות , מחלתו המקצועית של ההיסטוריון . 
זה בסדר . 
אני בת לאנשים עשירים , אבי היה פרופסור בבית - הספר למשפטים בהרווארד . 
אמי מקיל , וכשהיא נפרדה מאבי היא חזרה לגרמניה ולקחה אותי איתה . 
הייתי בת שמונה . 
" ובגלל זה את לא מאמינה בנישואים . 
" אל תמהר להסיק מסקנות . 
הורי נישאו שוב שתים - עשרה שנים לאחר מכן , ובמהלך שתים - עשרה השנים הללו נישאו שניהם פעמיים נוספות . 
ושלוש שנים לאחר הנישואים השניים שלהם אבי נפטר . 
התקף לב . 
" ובגלל זה את לא מאמינה בנישואים ? " 
" לפחות יכולת להגיד שאתה מצטער . 
" אני מצטער . 
הצטערתי שאביה נפטר , והצטערתי שלא אמרתי שהצטערתי על זה . 
" זה היה אולי קצת דרמטי המשפט אני לא מאמינה בנישואים . 
אני לא מוצאת שום סיבה להתחתן כי ... תראה , אני בכלל לא מכירה אותך ומדברת איתך על דברים כל - כך אינטימיים . 
" אני מצטער . 
" מה איתך , מאיפה אתה ? " 
" מכאן . 
" נולדת באוניברסיטה ? " 
" לא . 
אבל בעיר הזאת . 
" ולא יצאת ממנה אף פעם ? " 
" רק בחופשות . 
" זה לא נחשב . 
אתה צריך לחיות פעם במקום אחר . 
" נראה . 
שוב דנים בעתיד שלי . 
" איפה למדת ? " רציתי לדעת . 
" מינכן , המבורג וברלין . 
ועכשיו אתה בטח רוצה לדעת למה נתקעתי דווקא כאן ? 
פשוט לא קיבלתי עבודה במקום אחר . 
ובעוד שנתיים מסתיים החוזה שלי כאן , ואז אני צריכה לחפש לעצמי מקום אחר . 
נוודות אקדמית . 
אתה צריך לקחת את זה בחשבון אם אתה מעוניין בקריירה אקדמית . 
" לא אמרתי שאני מעוניין . 
" אבל זה יתאים לך . 
הרבה נתקעים כאן , כל מי שלא בחר לעצמו בזמן משהו אחר . 
אתה לא אוהב להחליט , נכון ? " 
לא ידעתי מה לענות . 
" זה יכול להביא לך מזל . 
יש לך כישרון . 
זה תמיד מספיק כדי לקבל עבודות שמציעים לך , אבל מתישהו תצטרך לחשוב ברצינות מה הדבר שאתה רוצה באמת . 
יש נקודת זמן שבה אפשר להתקדם רק אם יודעים לאן . 
" עושה רושם שאת כבר מכירה אותי לעומק . 
" אתה כועס בצדק . 
זה לא ענייני . 
" זה בסדר , " אמרתי . 
לא רציתי לריב עם מישהו שאני תקוע איתו במעלית . 
" אני באמת חייבת דחוף לשירותים . 
היא היכתה בחוסר חשק באגרופה על קיר המעלית . 
ולפתע חשנו טלטול , האור נדלק והמעלית החלה לנוע . 
" סוף - סוף ! 
כבר התחיל להיות מחניק , " אמרה רוברטה אפלמן . 
המשכנו לשבת ועדיין היינו על הרצפה כשהמעלית הגיעה , הדלתות נפתחו ואב הבית עמד לפנינו . 
" הפסקת חשמל , " אמר , ולא נראה שהוא מופתע לראות אותנו על הרצפה . 
התנערנו , קמנו ויצאנו מהמעלית . 
השגחתי על החפצים שלה בזמן שרוברטה אפלמן נעלמה לשירותים , אחר - כך ליוויתי אותה למכונית , הכנסתי את הארגז עם הספרים לתא המטען , נפרדתי ממנה בלחיצת יד והבטתי אחריה כשחצתה בנסיעה את החניון . 
גם בק הכיר מישהי בינתיים . 
שמה היה מריאל קאופמן , ו " מריאל " לא היה כינוי . 
שמתי לב אליה כשהופיעה בהרצאות כי היא תמיד הייתה לבושה היטב . 
בק ראה אותה בסמינר על פוליטיקת הפנים ברפובליקת ויימאר ומיד התאהב בה . 
לראשונה מאז גבריאלה , בק התאהב . 
הוא הזמין אותה באופן רשמי לחלוטין , קודם לבית - קפה ואחר - כך למסעדה . 
לא עבר שבוע והם הפכו לזוג . 
הם התאימו זה לזה . 
הם היו הסטודנטים היחידים בפקולטה שהיו לבושים היטב . 
עכשיו יצאנו ארבעתנו לעתים קרובות למסעדות . 
די מהר לא יכולתי לשאת יותר אף מלצר , ובכל זאת הלכתי . 
טובים הארבעה מן השלושה . 
יום אחרי שנתקעתי עם רוברטה אפלמן במעלית , יצאנו למסעדה חדשה . 
בק אמר שהמסעדה הפכה מהר מאוד ללהיט ליודעי דבר , ומריאל אמרה שיש פה רק דברים טובים . 
המסעדה לא התמחתה בסגנון או במטבח מסוימים . 
חזרתי מהאוניברסיטה והתקלחתי . 
גלוריה התלבשה בחדר השינה . 
היא חפפה את השיער , וכשיצאתי מהאמבטיה עמדה כפופה לפנים בתחתונים וחזייה וסירקה את שערה בתנועות סיבוביות מאחורה קדימה , ואחר - כך חזרה על אותה תנועה עם מייבש השיער . 
ואז הניפה את שערה באחת לאחור , ניערה אותו , בדקה איך הוא יושב , ושוב התכופפה קדימה והמשיכה לסרק אותו . 
התיישבתי על המיטה והבטתי בה . 
ואז התלבשתי . 
כשראתה אותי , אמרה : " אתה לא מתכוון לצאת ככה ! " 
" איך ? " 
" אתה יודע איזו מסעדה זו ? " 
" אף פעם לא הייתי שם . 
" אתה צריך ללבוש משהו מיוחד . 
" שטויות . 
" אתה לא באמת מתכוון ללכת למסעדה הזאת עם הג'ינס הישן והסווטשרט הזה . 
" אין לי משהו אחר . 
" אתה לא יכול לפחות ללבוש חולצה וז'קט ? " 
" אולי לא מתחשק לי ? " 
" בבקשה , " אמרה גלוריה , " בשבילי . 
נאנחתי ולבשתי חולצה וז'קט . 
גלוריה לבשה שמלה שחורה הדוקה , בעלת מחשוף נדיב , גרבונים , נעליים שחורות ושרשרת פנינים . 
" שרשרת פנינים ? " אמרתי . 
" יש לך התנגדות ? " 
" לא , לא , מה פתאום . 
לא אמרתי לה ששרשרת הפנינים מבגרת אותה . 
צלצלו בדלת . 
בק ומריאל קאופמן הקדימו . 
שניהם התאמצו להיראות מהממים . 
אני הייתי הברווזון המכוער של הערב . 
מריאל מרחה על שפתיה שפתון קצת בוהק . 
היא לבשה חולצת משי לבנה שקופה מעל חזיית תחרה שחורה ומכנסיים שחורים צרים וחגורה רחבה . 
בק לבש חליפה אפורה ופשוטה של בּוֹס וחולצה שחורה . 
היינו צעירים , נראינו טוב , היינו חכמים . 
חשבתי על אחד השירים הגרועים של ג'ון באאֶז : 
We are the children of the eighties , haven’t we grown ? 
Tender as a lotus , tougher than a stone . 
היה לי חשק לדחוף לגברת באאז את הקיטש שלה בחזרה לגרון . 
יצאנו . 
למסעדה היה שם צרפתי והמלצרים לבשו פראק . 
כשרצינו להתיישב , בק הזיז למריאל את הכיסא . 
גלוריה הביטה בי , כי לא עלה בדעתי לעשות את זה . 
בק הזמין לכולנו שרי בתור אפריטיף . 
ואז בחרנו את האוכל . 
בק לא ויתר על האפשרות לעשות זאת עבורנו , אחרי שאמרנו לו מה בחרנו . 
" ובכן , " אמר בק למלצר , " למנה ראשונה בחרנו במשהו כפרי לחלוטין , ברוסקטה עם עגבניות שרי קצוצות וצלויות , לצידן יין רוזה קליל , אולי לירָק . 
למנה עיקרית , לגברת שמשמאלי את דג החרב ברוטב תירס - עגבניות בבקשה , בשביל הגברת עם המחשוף הקסום פילה חזיר ברוטב מוסקט בבקשה , לאדון את צלי הבקר ופירה - תרד - חמציץ , ובשבילי , במטותא ממך , פרגית משופדת בגריל וקונפי שאלוט . 
לבחירת לבי אני ממליץ לצד הדג על יין לבן יבש , במידת כובד בינונית , נאמר אנטרה - דה - מֶר . 
מה דעתך על כך , יקירתי ? " 
" אני סומכת עליך . 
" יפה , ובכן אנטרה - דה - מר , בציר שמונים וחמש . 
גם בשביל פילה החזיר אני ממליץ על יין לבן משובח , אולי ביאנקו די קוּסטוֹזָה , וליד צלי הבקר הייתי ממליץ לאדון על ... " 
" בירה , " קטעתי את בק . 
" לא , לא , " חייך בק למלצר , " הוא רק חומד לצון . 
מה שהוא באמת רצה להזמין זה יין אדום חזק , נאמר גראב - רוּז' . 
וליד הפרגית אבקש יין לבן פירותי עד עדין , אולי מוֹנטראבֶל . 
אה , לא , אתה יודע מה , תביא פשוט קצת יותר מהלירק , גם הוא מתאים לפרגית . 
מלבד זאת גם שני בקבוקים גדולים של מים , סאן - פלגרינו . 
רב תודות . 
המלצר נעלם , ובק היה מרוצה מעצמו . 
אמרתי : " אבל הייתי מעדיף לשתות בירה . 
" לא , לא היית , " אמר בק . 
" כן הייתי . 
" אל תהיה מגוחך , " אמרה גלוריה . 
בק פתח בשיחה והימר שהשינויים בברית - המועצות ישפיעו על ארצות מזרח - אירופה , גם על גרמניה המזרחית . 
מריאל הרימה את גבותיה ואמרה שגם בעוד מאה שנה שום דבר לא ישתנה שם . 
" רגע אחרי שהם מכניסים קצת אוויר הביתה הם מתקררים ומתים . 
לכן הם פשוט לא יפתחו את החלון . 
" מה אומר המומחה ? " שאל בק והתכוון אלי . 
" מה ? 
מי ? 
אני ? " 
" כן , אתה זה שלומד פוליטיקה והיסטוריה . 
" אני משוחד . 
פעם הם כמעט חיסלו אותי כשהשתנתי . 
סיפרתי את הסיפור . 
כולם צחקו . 
הלירק הגיע . 
מזגנו ומילאנו את הכוסות והשקנו . 
פטפטנו קצת על הא ועל דא . 
הברוסקטה הגיעה . 
עגבניות השרי הקצוצות פוזרו על הלחם הכפרי האיטלקי . 
שתינו יין ופנינו האדימו . 
בק נגס בלחם ופיסת עגבניה נותרה תלויה על סנטרו . 
הוא אמר שהסוציאליזם קיבל את ההזדמנות שלו ונכשל . 
כולם הנהנו ודחסו לפיהם פיסות עגבניות . 
ואז הגיעה המנה העיקרית . 
" פרגית משופדת , " אמרתי . 
" האמת שזה נשמע נורא . 
גלוריה פלבלה בעיניה . 
" ממש לא , " אמר בק . 
" למרות שאני חייב להודות שאופן ההכנה אינו עניין של מה בכך . 
" איך מכינים אותן ? " ביקשה גלוריה לדעת , חתכה חתיכת פילה ודחפה לפיה . 
מריאל ענתה במקום בק . 
" ובכן , " אמרה , " חותכים את הפרגית לאורך עמוד השדרה ומפרידים בין החלקים . 
חותכים גם את קצות הכנפיים . 
אחר - כך מוציאים את עצם החזה ומניחים את הפרגית כשהחזה מופנה כלפי מעלה ולוחצים על החזה עד שהוא נעשה שטוח . 
טוב , ואז משפדים , עדיף בשיפודי עץ . 
אחר - כך מורחים בחמאה מומסת ומכניסים לגריל . 
בערך עשר דקות מכל צד . 
אם רוצים אפשר למרוח חרדל ולשוב ולצלות עוד עשר דקות . 
מריאל ביתרה את דג החרב שלה באצבעות דקות . 
" ואיך מכינים את הרוטב ? " שאלה גלוריה . 
" מקלפים את הבצלים , " אמר בק , " וחותכים אותם לטבעות דקות . 
אז מערבבים יין , חומץ , סוכר , מלח וקורט פלפל במחבת גדולה ומחממים לאט , עד שהסוכר נמס . 
ואז מביאים לרתיחה ומוסיפים את הבצלים , מכסים את המחבת וממשיכים לבשל על אש נמוכה עוד עשרים - עשרים וחמש דקות , עד שהבצלים נעשים שקופים ומתרככים מאוד . 
בק ביתר את הפרגית . 
" כמובן שצריך לבחוש מדי פעם , " הוסיף . 
" כמובן , " אמרתי . 
גלוריה בעטה בי מתחת לשולחן . 
" מה קורה לך , חברי הוותיק ? " אמר בק ונגס בפרגית . 
" שום דבר . 
מה צריך לקרות ? " 
" אני חש אנרגיות שליליות . 
" הכול בסדר . 
" הוא נאלץ ללבוש בגדים הולמים . 
" אבל הרי הוא לא לבש אותם , " אמרה מריאל קאופמן . 
" אוי , מצטערת , לא התכוונתי . 
שתיתי יין . 
הקנקן התרוקן . 
הזמנתי עוד אחד . 
מריאל אמרה שיש לה קרובים בגרמניה המזרחית שמצפים מגורבצ'וב לגדולות . 
שאלתי את עצמי מה הייתה אומרת בריטה אילו הייתה כאן . 
המשכתי לאכול ולשתות . 
שתיתי מהר מדי . 
כל זמן ששתיתי לא יכולתי לדבר . 
מריאל סיפרה שהיא משחקת טניס . 
גלוריה סיפרה שבשנה הבאה היא אולי תדווח מווימבלדון . 
מריאל התלהבה . 
אולי גלוריה תוכל לארגן כרטיס ... ? גלוריה אמרה שתבדוק את זה . 
בק רצה לחזור לדבר על פוליטיקה וסיפר שבעבר פעלתי בבית - הספר נגד מירוץ החימוש . 
" באמת ? " אמרה מריאל והרימה את גבותיה . 
" אז יצאת די טיפש , מה ? " 
" למה ? " 
" ובכן , אני חושבת שהעמדה התקיפה של המערב היא שאיפשרה את השינויים שגורבצ'וב מצליח כעת להעביר . 
" אה , כן ? " שתיתי יין . 
בכלל לא היה אכפת לי מי איפשר מה . 
כשגמרנו לאכול הזזנו את הצלחות הצידה והזמנו מנה אחרונה . 
בק קרא למלצר . 
הוא שאל אם היה טעים . 
בק אמר שהיה מעולה . 
" לקינוח ניקח סופלה אשכוליות בקמפארי , פודינג - פַּנֶטוֹנֶה , סופלה אגוזים - אגסים ופרפה מנגו - לימונים . 
בק התיר את כפתור מכנסיו ואמר , אלה חיים . 
שתיתי את שארית היין . 
את הקינוח זללנו בדומייה . 
אחר - כך שתינו אספרסו וגראפּה . 
בק הזמין את החשבון ושילם . 
גלוריה נתנה לו את מחצית הסכום . 
הלכנו הביתה ברגל . 
היינו שבעים ושתויים . 
בק ומריאל צעדו לפנים , גלוריה ואני אחריהם . 
היה מאוחר וקר . 
פתאום גלוריה אמרה : " כבר הייתם פעם בכנסייה בלילה ? " 
" בחג המולד , " אמרה מריאל , " למיסה של חצות . 
" לא , " אמרה גלוריה , " אני מתכוונת לגמרי לבד . 
באמצע הלילה . 
אני יודעת שהכנסייה שם בהמשך , בכיכר השוק , אף פעם לא סגורה . 
" עזבי , בואי נלך הביתה , " אמרתי . 
" לא , זה נשמע מעניין , " אמר בק . 
הלכנו לכנסייה . 
היא אכן הייתה פתוחה . 
נכנסנו . 
היה חשוך מאוד . 
אורו של פנס הרחוב חדר דרך החלונות הגבוהים . 
מבעד לשמשה שמאחורי המזבח אפשר היה לראות את הירח הכמעט מלא . 
צעדינו הדהדו מהקירות . 
קדושים , תלויים על העמודים , שמרו על ההיכל בפנים עגומות . 
" קר , " אמרה מריאל . 
" בזמן התפילה הם מפעילים תנורים , " אמר בק . 
גלוריה נאנחה . 
היא הניחה את ידה על ישבני . 
בק ומריאל פסעו לאגף הימני , שם היה אפשר להדליק נרות לפני מזבח קטן יותר . 
גלוריה לקחה את ידי והובילה אותי קדימה ושמאלה . 
" תראה , " אמרה , " יש כאן תא וידוי . 
" אני חושב שכדאי שנלך הביתה , " אמרתי . 
" אני עייף . 
" אין הרבה הזדמנויות כאלה , " אמרה גלוריה וגיחכה . 
היא פתחה את הדלת . 
אף פעם לא התוודיתי . 
הייתי פרוטסטנטי . 
וגם זה רק על הנייר . 
היא דחפה אותי לעבר המקום שבו יושב בדרך - כלל הכומר . 
ואז היא סגרה את הדלת מאחוריה , הרימה את השמלה והתיישבה על ברכי בפישוק רגליים . 
" גלוריה , " אמרתי , " בק ומריאל ... " 
" איזה יופי של שקט יש כאן , " אמרה ונישקה אותי . 
היה לה ריח של יין ואוכל , וגם קצת של אספרסו . 
היא מצצה את תנוך האוזן שלי ונאנחה חרישית . 
" גלוריה , אני ... " אבל היא שבה ונישקה אותי . 
היא הורידה את המעיל ונתנה לו ליפול . 
היא הכניסה את ידה מתחת לשמלה והורידה את התחתונים והגרבונים . 
היא תפסה אותי בין הרגליים . 
היא פתחה את הרוכסן ותפסה לי את הזין . 
הוא היה רך לגמרי . 
היא ירדה על ברכיה וניסתה להעמיד לי אותו עם הפה . 
דחפתי אותה ואמרתי : " עזבי את זה ! " היא איבדה את שיווי המשקל והתנדנדה לאחור . 
המשקוף התפרק והדלת נפתחה . 
גלוריה נפלה מתא הווידוי . 
היא צעקה : " תגיד , השתגעת ? " קולה היה רם מאוד בכנסייה הגבוהה והחשוכה . 
מריאל ובק הגיעו בריצה . 
גלוריה בדיוק לבשה את התחתונים והגרבונים שלה . 
בק ומריאל לא אמרו דבר . 
" אידיוט , " סיננה גלוריה . 
הסתכלתי על בק . 
הוא קימט את מצחו . 
מריאל הסבה את מבטה . 
גלוריה לבשה את מעילה ורצה החוצה . 
הלכתי אחריה . 
11 . 
שיחת ההיכרות אצל פרופסור מוטר נקבעה ליום שלישי . 
ארבעתנו ישבנו על הכיסאות הקעורים המקובעים אל הקיר לפני דלת המשרד של מוטר , שני גברים ושתי נשים . 
את שתי הנשים כבר ראיתי פעם . 
האחת הייתה בערך בגילה של רוברטה אפלמן , סטודנטית מבוגרת עם ילדה כבת שש ; אפשר היה לראות אותן לפעמים יחד בקפיטריה . 
שפתיה הדקות היו קפוצות מאוד . 
נראה היה שהיא מאוד רוצה את העבודה . 
האישה השנייה הייתה צעירה הרבה יותר , בשמלה קצרה , גרביים שחורים ונעליים בעלות עקב גבוה . 
היא לא הייתה יפה , אבל ידעה להתלבש . 
את הגבר לא ראיתי מעולם . 
הוא היה אולי באמצע שנות העשרים , אבל השתדל להיראות מבוגר יותר . 
הוא לבש חליפה כהה , חולצה ועניבה . 
הוא ודאי ידע נתונים היסטוריים רבים בעל - פה . 
אני הגעתי אחרון , אמרתי שלום , אבל נעניתי רק בניד ראש . 
חשבתי שניכנס אחד אחרי השני לשיחות אישיות בחדר הקדוש , אבל מזכירתו של מוטר ביקשה מכולנו להיכנס יחד ואמרה שהבוס יגיע בעוד כמה דקות . 
המשרד היה גדול כמעט פי שניים ממשרדה של אפלמן . 
מוטר השקיע מחשבה בעיצובו . 
אחרי הכול , הוא היה ראש החוג זה עשרים שנה והוא ודאי ימשיך לכהן עוד כמה שנים . 
רוב רובה של רצפת הלינוליאום האפורה , שהודבקה בכל האוניברסיטה , כוסה בשטיח פרסי עתיק . 
על הקירות היו תלויים הדפסים ממוסגרים של אמנות מופשטת . 
שולחן כבד עשוי מעץ אלון עמד בתשעים מעלות לדלת . 
על השולחן היו אמנם לא מעט ניירות , אך הם מוינו לערימות מסודרות , העטים היו נתונים בקופסה קטנה , ורק ספר אחד היה מונח פתוח על לוח השולחן העשוי פלסטיק . 
בצד שמאל ליד הדלת עמדו שולחן נמוך ומערכת ישיבה מעור שחור – ספה לשניים ושתי כורסאות . 
מוטר כנראה הזמין רק ארבעה מועמדים כי היו לו רק ארבעה מקומות ישיבה . 
המזכירה נעלמה . 
התיישבנו ושתקנו . 
לאחר חמש דקות בערך נפתחה הדלת בסערה ומוטר התפרץ לחדר . 
קומתו הייתה מטר ותשעים בערך ושערו אפור כפלדה . 
בין השביל בשערו למשקוף נותר מרווח של שני סנטימטרים אולי . 
הוא לבש חליפה בצבע חום כהה עם חזייה וחולצה לבנה , אבל בלי עניבה , והרכיב משקפי ראייה שהחליקו עד לקצה אפו . 
בשתיקה ובשניים - שלושה צעדים גדולים חצה מוטר את החדר , צנח בכורסת המשרד וסקר אותנו בזה אחר זה , כאילו צילם אותנו במוחו . 
ואז שאל : " מה זה היסטוריה ? " הוא הצביע על דקת השפתיים . 
היא נראתה כאילו חטפה בהוקי - קרח את הכדור ישר בפרצוף . 
" סליחה ? " שאלה , וקולה נשמע זקן . 
" מה זה היסטוריה ? 
את רוצה להגיד לי שאת לומדת משהו אבל אף פעם לא חשבת מה זה בעצם ? " מוטר ליקק את שפתיו . 
נראה היה שהוא נהנה . 
" אהה ... אהה ... היסטוריה היא ... תיאור של איך זה היה באמת , " אמרה . 
" זוהי כתיבת היסטוריה , " נבח עליה מוטר . 
" על כל פנים , אם מאמינים בליאופולד פון ראנקֶה , שאותו למדת כנראה בעל - פה . 
את שם , בשמלונת ! 
אם את חושבת שזה ישפיע עלי , אני מצטער , עלי זה לא עובד . 
יש לך תשובה ? " 
" היסטוריה היא ... " התחילה , " היסטוריה היא ... העובדות . 
" כבר מבחינה דקדוקית זה שטויות . 
הוא הצביע על הבחור בחליפה הכהה . 
" עכשיו אתה ! " 
" היסטוריה הם ... היסטוריה היא ... הצגת ... השתלשלות ... אהה ... של מה שהיה ... " 
" אתה מדבר ברצינות ? " עכשיו הגיע תורי . 
" מה יש לך להגיד על זה ? " 
" שום דבר . 
" אהה . 
מדוע לא ? " 
" כי אני לא יכול להסביר במשפט אחד את מה שאחרים לא מצליחים לעשות בספרים שלמים . 
מלבד זאת , לדעתי הוויכוחים על תיאוריות הם מייגעים . 
בערב הקודם טלפנה אלי רוברטה אפלמן ונתנה לי טיפים למפגש עם הפרופסור . 
היא אמרה שלא אתן לו להפחיד אותי , הוא מעריך סטודנטים בעלי דעה מגובשת שאינם קופצים לדום כשהבוס שורק . 
" וחוץ מזה , " אמרה , " הוא לא מתרשם מהאופנה החדשה להתווכח על תיאוריות . 
הוא שמאלן , אבל מהסוג המתון . 
בשל הסוציאל - דמוקרטיות שלו ואמונתו בכוחה של ההשכלה אפשר כמעט להחשיב אותו לשמרן . 
היא באמת אמרה " סוציאל-דמוקרטיות " . 
מוטר הנהן ואמר : " התקבלת . 
האחרים יכולים ללכת . 
דקת השפתיים וזו בשמלונת הצליפו בי מבט שוודאי היה שמור אצלן לאנסים . 
בדרכה החוצה מלמלה דקת השפתיים : " פשיסט " , ושאלתי את עצמי אם היא מתכוונת אלי או למוטר . 
הדלת נטרקה ברוגז מה , ונשארתי לבד עם מוטר . 
" מה שמך ? " 
אמרתי את שמי . 
" גברת אפלמן כבר אמרה שאתה לא טיפש . 
עבודת הסמינר שלך על שטאל הייתה לא רעה . 
לפעמים הרחקת לכת בהסקת המסקנות , גם בהיעדר בסיס עובדתי מספיק , אבל אני מעדיף את זה על פני הברברת העובדתית - תיאורית של רבים מעמיתיך . 
גם אני לא יכול להגיד לך מה זו בדיוק היסטוריה , אבל צריך דמיון כדי לעסוק בה . 
ודעה עצמאית , עמדה . 
מה שאנחנו עושים זה מחקר , אבל לא מתמטיקה . 
" טוב , " אמרתי . 
" ובכן , החל מחודש מארס אתה עובד עבורי , מה שאומר שאתה עובד בשבילי ובשביל החוג . 
מדובר רשמית בתשע שעות שבועיות , אך ייתכן שפה ושם יהיו שעות נוספות . 
אני מקווה שאתה לא קורס מהר . 
" נחיה ונראה . 
ובזה הסתיימה השיחה . 
גלוריה ואני לא דיברנו על מה שהיה בכנסייה . 
החזקנו מעמד עד לאביב . 
באחד במארס התחלתי לעבוד אצל מוטר . 
במזכירות עמדה מגשית עם שמי , וכבר ביום הראשון מצאתי שם רשימה של מאמרים וקטעי ספרים שאני צריך לצלם . 
בספרייה גיליתי שמוטר רשם את השמות מזכרונו , כי כמעט אף אחד לא היה נכון . 
במקרה אחד הכותרת הייתה נכונה , אבל שמו של כתב העת שבו הופיע המאמר היה שגוי , לכן חיפשתי בכתבי העת הנפוצים עד שמצאתי אותו . 
לפעמים גם הכותרת וגם שמו של כתב העת היו שגויים ורק שמו של המחבר היה נכון , ואז לא היה אפשר למצוא את המונוגרפיה שמוטר האמין שהוא צריך אותה ; או שהמחבר כתב את שמו " שמידט " ולא " שמיט " או ששמו היה " זאב " ולא " כבש " . 
תיקנתי הכול בלי לומר מילה . 
נזקקתי לשעתיים בערך עד שמצאתי הכול , חוץ מספר אחד . 
חזרתי לחוג , והמזכירה , גברת שומאן , נתנה לי מיד להיכנס אליו . 
מוטר ישב ליד השולחן והיה רכון על ספר . 
כפות רגליו מתחת לשולחן היו יחפות . 
תחילה הוא לא הגיב , אז אמרתי : " זה אני ! " 
" אני רוצה לקוות , " נהם מוטר בלי להרים את מבטו מהספר . 
" שב , אני כבר איתך . 
חיכיתי בערך רבע שעה . 
מוטר ישב ללא תנועה . 
התרשמתי שגם אם קבוצת טרוריסטים הייתה מפוצצת את הבניין הסמוך הוא לא היה מרגיש בזה . 
מצחו היה חרוש מיליארד קמטים , פיו מכווץ קלות . 
ואז הסתובב לפתע ואמר : " כבר חזרת ? 
היו בעיות ? " 
" למעשה , לא . 
" מה זאת אומרת למעשה ? " 
" את הספר של פרייס מ - 1949 על התפתחותה של ברית המכס הגרמנית אי - אפשר למצוא בספרייה . 
" מדוע לא ? " 
" הוא מושאל . 
" למי ? " 
" לך . 
" נכון . 
" נכון ? " 
" כן . 
רציתי לראות אם אתה מספיק חכם . 
ודאי חשבת לעצמך , הזקן לא מצליח אפילו לכתוב ביבליוגרפיה כמו שצריך . 
אבל האמת היא שרציתי לבחון אותך . 
" זאת אומרת שאתה בכלל לא צריך את הטקסטים ? " 
" אני לא כזה ערמומי . 
אני אכן צריך את כל החומר שצילמת בחריצות , ובעיקר במהירות רבה כל - כך , אבל הקשיתי עליך יותר מדי . 
יותר זה לא יקרה . 
עכשיו ברור לי שאתה יודע לעבוד באופן עצמאי . 
גם בשבועות הבאים הלך לי טוב עם מוטר . 
אמרתי לו שאני רוצה שהוא יבחן אותי , והוא אמר שהתענוג כולו שלו . 
גלוריה הייתה עסוקה מאוד . 
כעת היא דיווחה לעתים תכופות יותר מטורנירים של טניס . 
כשהחלה עונת מגרשי החימר היא נסעה למילנו ולמונטה קרלו ואחר - כך לפריז לאליפות צרפת הפתוחה . 
התעלסנו לעתים רחוקות , אבל הסיבה לכך הייתה שהיא כמעט לא הייתה בבית ואני הייתי עסוק בחוג . 
עבדתי הרבה יותר מתשע השעות שהופיעו בחוזה . 
מוטר אמר שהוא יודע להעריך את זה . 
בין הסטודנטים נחשבתי כעת לכלבלב של מוטר . 
אמרו עלי שאני פוּשר . 
מישהו אמר לי את זה אחרי שתיקנתי את הטעויות ברפרט שלו . 
היה ברור שהוא מדבר שטויות על תיאודור מוֹמזֶן והשבעה מגטינגן , וכשמוטר שאל למי יש משהו להגיד על זה , הצבעתי והעמדתי את הדברים על דיוקם . 
שקט מקפיא שרר לאחר מכן , כאילו הלשנתי על מישהו . 
אחרי הסמינר ניגש אלי הסטודנט וקרא לי לקקן ופוּשר . 
בהתחלה נעלבתי . 
אבל אחרי שחשבתי על זה , היה לי ברור שהוא חייב למצוא פורקן כי הוא התכונן לשיעור באופן גרוע . 
לא הייתה לי גישה למידע סודי . 
הקריאה שלי הייתה פשוט יסודית יותר ויכולתי לעשות את ההקשרים הנכונים . 
גם בק אמר שלא אתרגש מזה . 
שזוהי קנאתם של חסרי שאר הרוח . 
כבר למחרת שכחתי מזה . 
הדברים בחוג לא התנהלו כמו בסופר . 
גיליתי שהעיסוק המדעי עם העבר מציע תערובת מעניינת של עובדות ויצירתיות . 
כשקראתי מקורות , עלו לעיני לפתע ההקשרים . 
לא הייתי צריך להחליט בין שני סוגים של חטיפים . 
אם אמרתי משהו היה עלי למצוא לו ביסוס . 
ומה שלא מצאתי לו ביסוס , לא אמרתי . 
זה היה קל . 
זה מצא חן בעיני יותר ויותר . 
באותה מידה נראה היה לי שעמיתי הסטודנטים נבובים , מלבד כמה יוצאים מן הכלל . 
השלמתי עם העובדה שהם חושבים שאני חרא . 
ואצל מוטר ידעת תמיד מה המצב . 
הוא לא נכנס לעניינים אישיים , לא הפליג בזכרונות מימי נעוריו , הוא רק הבהיר שהוא הבוס . 
לאחר שזה היה ברור , הכול היה בגדר האפשר . 
לא היה שם משהו כמו " הייתי באמת רוצה לדעת מה אתה בעצם רוצה ! " הזמן ששהיתי באוניברסיטה הלך וגדל . 
שמתי לב שכבר הרבה זמן לא צחקתי על גלוריה . 
או על משהו שהיא אמרה . 
לעתים קרובות יותר חשבתי על בריטה . 
על כך שהיא לעולם לא הייתה קוראת רומנים בגרוש מטופשים כאלה . 
גלוריה ואני רבנו שוב ושוב על דברים מהסוג הזה . 
אני נענעתי בראשי כשהיינו בחנות ספרים והיא קנתה את הזבל שלה . 
בבית היא אמרה שהיא כנראה לא מספיק חכמה בשבילי . 
אמרתי שאלה שטויות , שאני פשוט לא מבין איך אפשר לקרוא משהו כזה , אבל את זה כבר אמרתי פעמים רבות . 
לא ידעתי מה עוד אני יכול להוסיף . 
בתחילת יוני נפטר דוד ברטראם . 
זה קרה די במפתיע . 
הוא לא היה חולה , אבל גברת פוקס התעוררה בוקר אחד לידו והוא היה מת . 
דוד ברטראם נשא מתישהו את גברת פוקס לאישה , ממש בהיחבא , בלי שיוודע לנו על כך דבר . 
מר פיגֶה , הנאצי הוותיק , ועוד שכנה , היו השושבינים . 
הוא סיפר לנו על כך ביום הולדתו שחל לאחר מכן . 
אבל אנחנו המשכנו לקרוא לה גברת פוקס , למרות שעכשיו היינו קרובי משפחה . 
בלוויה התקבץ למרבה הפלא קהל רב . 
הלכתי לשם עם גלוריה . 
היא לבשה אותה שמלה שחורה שלבשה בארוחת הערב עם בק ומריאל . 
אני חשבתי שזה לא הולם ללבוש שמלה עם מחשוף כזה ללוויה . 
" את באמת רוצה ללבוש אותה ? " שאלתי אותה . 
היא אמרה שזו השמלה השחורה היחידה שיש לה . 
ואז הביטה בי כאילו שהיא רק מחכה שאעלה טיעונים נגדיים . 
לא עשיתי לה את הטובה הזו . 
רק משכתי בכתפי . 
" איך הוא היה , הדוד שלך ? " שאלה אותי במכונית . 
היא חידשה את הרישיון של מכונית הספורט ונסענו עם גג פתוח . 
" הוא היה רק הדוד - רבא שלי . 
" ואיך הוא היה ? " 
" הוא היה חרא . 
הוא היה מסריח , טרדן , יהיר ורודן מחורבן . 
" אבל הוא בכל זאת היה הדוד שלך . 
" הדוד - רבא שלי . 
אבל זה לא משנה את העובדה שהוא היה חרא . 
" אמרת לו את זה פעם ? " 
" ברור שלא . 
" אז אולי עדיף שתסתום את הפה גם היום . 
" מה זאת אומרת ? " 
" טוב , אם במשך שנים אתה לא אומר מילה ... " 
" מה את יודעת בכלל , " אמרתי . 
עד לבית - הקברות לא הוצאתי מילה . 
הורי עמדו בצד הכביש כשהגענו . 
כמעט שנה הצלחתי להעלים מהם את גלוריה . 
כעת , ללוויה של הדוד - רבא שלי , היא הגיעה במכונית ספורט אדומה ופתוחה , עם מחשוף של כוכבת פורנו . 
זה בערך מה שניתן היה לקרוא מעיני הורי . 
סוף - סוף הם היו תמימי דעים . 
אמי אמרה שלום והושיטה לגלוריה את ידה . 
אבי הושיט גם הוא את ידו , אבל לא אמר כלום , רק נד בראשו . 
" את היא , אם כן , חברתו של בננו , " אמרה אמי . 
" זה בהחלט נראה ככה , " אמרה גלוריה . 
" למה הכוונה ? " 
" סליחה ? " 
" למה זה רק נראה ככה ? " 
" אמא , בבקשה , " אמרתי , " זה רק סגנון דיבור כזה . 
" מכונית יפה , " אמרה אמי . 
" בוודאי לא זולה . 
מה את עושה איתה בחורף ? " 
" אני נוסעת במכונית אחרת . 
" אהה , " אמרה אמי , אבל זה לא היה " אהה " נעים . 
לקחתי את ידה של גלוריה והולכתי אותה משם . 
הלכנו לבית הלוויות . 
גברת פוקס עמדה לפני הארון ובירכה את האנשים שהגיעו . 
ניגשנו אליה ולחצנו את ידה . 
היא לא עשתה שום סימן שהיא מכירה אותי . 
כשפתחו את האולם , גלוריה ואני התיישבנו בשורה האחרונה . 
הארון עמד מקדימה . 
זרים היו מונחים לפניו . 
על מתקן לידו היו תלויים עוד זרים . 
לא יכולתי לקרוא את הכיתוב על הזרים ולא ידעתי מי שלח אותם . 
בחזית אולם בית הלוויות היה תלוי צלב ברזל ענק . 
כשכולם התיישבו נשמעו צלילי עוגב . 
בזמן המוזיקה נכנס הכומר , טיפוס חסון עם ראש כמעט מרובע . 
הוא קידש את הנוכחים והניע את זרועותיו העצומות באוויר כמו תלמיד של טאקוונדו בשיעור הראשון שלו . 
אחר - כך שרו והתפללו . 
אני כבר לא זוכר באיזה סדר . 
ואז בא תור הדרשה , והכומר דיבר על כך שאיבדנו אדם יקר . 
איש לא צחק . 
ואז דיבר הכומר על כך שאין אדם מושלם ושאיש לא יזרוק את האבן הראשונה , ושנוכח המוות הכול מאבד את משמעותו . 
את זריקת האבנים עלינו להשאיר לאלוהים . 
שאלתי את עצמי על מה חושבת עכשיו הגברת פוקס . 
ואז יצאנו החוצה . 
הארון הועמס על עגלה שהוסעה על - ידי שישה גברים בכובעי צילינדר וכפפות לבנות . 
שניים משכו אותה , ארבעת האחרים הלכו לצידה ודחפו . 
מאחר שמלווים רבים היו די זקנים , התקדמנו לאט . 
הקבר היה בקצה האחורי של בית - הקברות , במקום שכבר שומעים ממנו את הכביש המהיר . 
הכרתי כמה מהמלווים מהמסיבות המשפחתיות . 
אף אחד לא ניגש אלי ואמר כמה גדלתי . 
רבים גם לא הכרתי כלל . 
מר פיגה , הנאצי הוותיק , הצליח בקושי להרים את רגליו . 
גברת פוקס תמכה בו . 
לידי התנועעו שדיה של גלוריה , ואני רציתי להימלט מכאן . 
לכול היה ריח של כרובית ישנה . 
התמלאתי זעם . 
איך גלוריה העזה לבוא ככה לכאן ? 
אלוהים , בסופו של דבר לי לא היה אכפת בכלל , אבל היה ברור שזה לא ימצא חן בעיני הורי . 
זה רק סיפק להם תחמושת . 
האם זה היה הכרחי ? 
מובן שזה היה בורגני ומתחסד , להתרגז שמישהי מגיעה ללוויה עם כזה מחשוף , אבל יש עמדות שאי - אפשר לשנות , למה צריך לנסות כל הזמן לתקוף אותן ? 
גלוריה בטח לא התכוונה לזה בכלל , הייתה לה באמת רק שמלה שחורה אחת , אבל היא יכלה ללבוש משהו אחר . 
הייתי יכול להגן עליה טוב יותר אם הטענה נגדה הייתה שהיא שלומפרית , ולא שהיא נראית כמו זנזונת . 
מובן שהיא לא זנזונת , מובן שזה מכוער לחשוב מיד על " זנזונת " כשרואים מחשוף כזה . 
אבל ידעתי מה עובר להורי בראש , וגלוריה תצטרך להסתדר איתם עוד הרבה זמן . 
וכאן עצרתי . 
כמה זמן על גלוריה להסתדר עם הורי ? 
תמיד ? 
זה היה הרבה מאוד זמן , לעזאזל . 
האם יכולתי לדרוש מהם להסתדר עם כלה כמו גלוריה ? 
זו הייתה כמובן שאלה מגוחכת . 
אבל היא עברה לי בראש . 
אהה , מה אני אשם מה עובר לי בראש ? 
כל הזמן עובר לי איזה זבל בראש , אי - אפשר להתייחס לזה ברצינות . 
לפעמים , כשחציתי כביש סואן , עבר לי בראש שיכולתי להידרס ולשבת בכיסא גלגלים , אבל גם זה לא קרה . 
שום דבר לא קרה רק מפני שחשבתי עליו . 
ומה חשבה גלוריה ? 
האם היא שמה לב שכולם לוטשים עיניים אל שדיה ? 
כי זה מה שהם עשו . 
האם היה לה ברור שצפויות לי צרות בעקבות זה ? 
רק חיכיתי לרגע שאמא שלי תבוא אלי ותשאל מה זה צריך להיות , ובלי שתאמר אדע שהיא מתכוונת לשדיה של גלוריה . 
לא רציתי שאמא שלי תתעסק בשדיים של החברה שלי . 
וגלוריה , האם היא נדלקה ? 
בדרך - כלל קברים , ארונות מתים וצלבים עושים לה את זה . 
אולי בגלל זה היא לבשה את השמלה ? 
האם כל זה היה מכוון ? 
האם עוד מעט היא תמשוך אותי מאחורי עץ או מצבה גבוהה במיוחד ותעשה את זה איתי , בשעה שכל היתר מפזרים אדמה על הארון בקבר ? 
נעשה לי רע . 
גלוריה לא עשתה שום צעד בכיוון . 
אבל זו יכולה להיות רק הסוואה . 
ששת הגברים הורידו את הארון אל הקבר באמצעות שלושה חבלים עבים , שילבו ידיים מעל בטנם והביטו כמה שניות לתוך הקבר . 
אחר - כך הם הסירו את הצילינדרים שלהם , שבו וחבשו אותם , הורידו את הכפפות הלבנות , זרקו אותן לתוך הקבר והלכו . 
הבטתי אחריהם . 
כמה מטרים הלאה משם הם התחילו לפטפט והדליקו לעצמם סיגריה . 
גברת פוקס ומר פיגה נעמדו ליד הקבר . 
כעת היה על כולנו להתקרב לקבר , לזרוק קצת אדמה פנימה ולנחם אותם . 
גברת פוקס נדה בראשה בכל פעם שמישהו אמר לה " משתתף בצערך " . 
מר פיגה לא אמר דבר , אבל נראה היה כאילו בעוד רגע יישכב לצידו של דוד ברטראם . 
כשגלוריה ואני ניגשנו אל שניהם , גברת פוקס נעצה בגלוי עיניים בשדיה של גלוריה , וגם מר פיגה הרים לרגע את ראשו . 
ואז הלכנו כולנו למסעדה בקרבת בית - הקברות . 
בישיבה נראו הזקנים עוד יותר זקנים . 
הם השמיעו רעש בשעה שלגמו מהקפה שלהם . 
גלוריה ואני ישבנו עם הורי ליד שולחן אחד . 
במרכזו עמדו קנקן קפה וצלחת עם עוגות . 
אמי לקחה לעצמה עוגה , אבי רק קפה . 
גלוריה מזגה לי ולעצמה קפה והזמינה מהמלצר קוניאק . 
" את רצינית ? " שאלתי . 
" אני לא עומדת בלוויות בלי קוניאק , " אמרה . 
" רק שתים - עשרה ! " 
" כן , אז ? " 
אמי שאלה את גלוריה במה היא עוסקת וגלוריה סיפרה לה . 
זה בלבל את אמי . 
לא היה לה שום מושג בספורט . 
היא שאלה איך הדברים מתנהלים וגלוריה סיפרה לה . 
היא סיפרה לה על האליפות הפתוחה בפריז , אבל אמי מעולם לא שמעה על האליפות הפתוחה . 
אכלתי חצי פרוסת עוגה . 
ואז לא יכולתי יותר . 
גלוריה שתתה קוניאק והזמינה עוד אחד . 
אבי ואמי הביטו בי . 
כנראה לראשונה זה שנים . 
קמתי והלכתי לשירותים . 
השתנתי ורחצתי ידיים , וכשיצאתי עמדה אמי לפני . 
" תגיד , מה זה צריך להיות ? " סיננה והביטה סביבה כדי לוודא שאיש אינו נמצא לידנו . 
עכשיו דיברנו תכל ' ס . 
" למה את מתכוונת ? " היתממתי , אבל ידעתי מה יבוא עכשיו . 
" מה עולה בדעתה של האישה הזו , להופיע ללוויה של הדוד שלך בתלבושת הזאת ? " 
" זה רק הדוד - רבא שלי . 
" אתה יודע למה אני מתכוונת . 
" זה היה מוצא חן בעיני דוד ברטראם . 
" הלמוט ! " 
" זה נכון . 
הוא היה חרמן זקן . 
" שלא תעז לדבר ככה על הדוד שלך , ועוד בלוויה שלו . 
" שלא תעזי לדבר ככה על החברה שלי ! " אמרתי . 
" ועוד בלוויה של הדוד שלי ! " 
" ילד , אוי ילד ! " נאנחה אמי . 
" לפעמים היית באמת רוצה לדעת מה אני רוצה , נכון ? " אמרתי לפני שהיא תתחיל לומר את זה . 
חזרתי לשולחן שלנו . 
אבל כעסתי . 
אמי לא הייתה לגמרי בסדר , אבל בסופו של דבר , גלוריה היא שגרמה לי להגיע למצב הזה . 
הייתי חייב לחשוב על הספרים שהיא קוראת . 
אולי היא באמת הייתה טיפוס קצת זול . 
רק זה עבר לי בראש ! 
לא יכולתי להפסיק את זה . 
לא התכוונתי לזה . 
רכנתי אל גלוריה ונישקתי אותה . 
היה לה ריח של קוניאק . 
זה הרגיז אותי . 
כל זה היה ממש מיותר . 
" את לא צריכה להגיע למערכת ? " שאלתי בשקט . 
" אל תשבור את הראש במקומי , " אמרה . 
" משהו לא מוצא חן בעיניך ? " 
" לא , לא , הכול בסדר , " אמרתי , והוספתי : " חוץ מזה שאת נראית כמו זונה ומתחילה לשתות כבר בצהריים . 
גלוריה ניגבה לעצמה את הפה במפית , קמה והלכה . 
הורי הביטו בי . 
אמי אמרה : " ילד , אוי ילד ! " קמתי והלכתי אחרי גלוריה . 
הגענו למכונית שלה יחד . 
נכנסנו ולא אמרנו דבר . 
היא התחילה לנסוע . 
נסענו הביתה שותקים . 
כשהיא התחילה להחליף בגדים , נעמדתי מאחוריה , תפסתי את שדיה והתחככתי בה . 
זה מצא חן בעיניה . 
נשקתי לכתפיה , לצווארה . 
היא נצמדה אלי . 
הכול יהיה בסדר . 
היא הצמידה את הישבן שלה לזין שלי . 
כבר התקשחתי כהוגן . 
" תודה , " אמרתי . 
" על מה ? " היא לחשה . 
" שלא נדלקת בטקס באולם ובבית - הקברות , על - יד המזבח והצלב והמוזיקה . 
היא קפאה . 
היא הסתובבה וסטרה לי . 
היא פרצה בבכי . 
היא התלבשה בזמן שאני ישבתי על המיטה . 
ואז הלכה לעבודה . 
נשארתי יושב על המיטה עוד זמן - מה . 
ואז נשכבתי והבטתי אל התקרה . 
ואז קמתי והסתובבתי בדירה . 
מתישהו נעמדתי ליד מדף הספרים הזה , המורכב בהרכבה עצמית . 
אלוהים , איזה חרא ! 
גלוריה הרי אישה מקסימה , והיא לא טיפשה . 
למה היא לא יכולה לקרוא ספרים אחרים ? 
זה לא חייב להיות ' יוליסס ' , גם בשבילי הוא יותר מדי . 
אבל יש עוד הרבה ספרים בין ג'יימס ג'ויס וברברה קרטלנד . 
הוצאתי כמה שקיות ותיקים ותחבתי לתוכם את הספרים . 
הלכתי ליער לא רחוק . 
זרקתי את הספרים על הארץ והבערתי אותם . 
הביטוי " מאכל ללהבות " קיבל משמעות די ברורה . 
במבט מקרוב אפשר היה לראות איך האש מתנפלת על כל ספר וספר וזוללת אותו . 
זה לקח די הרבה זמן עד שכולם נשרפו . 
אבל אלה היו ספרי - כיס . 
ספרים בכריכת בד קשה היו לוקחים הרבה יותר זמן . 
אספתי את האפר ואת הדפים השרופים בחזרה לתיקים ולשקיות , חזרתי לדירה של גלוריה והעמדתי אותם לפני המדף . 
לכלכתי את הידיים ואת המכנסיים ואת החולצה . 
החלפתי בגדים . 
ואז נסעתי העירה ונכנסתי לרסקולניקוב . 
דיברתי עם אוּבֶה על זמנים עברו . 
שאלתי אותו אם הוא זוכר את בריטה . 
מובן שזכר . 
היא הייתה יפה מאוד וחכמה מאוד , אמר . 
" כולם היו מאוהבים בה , לפחות קצת , " אמר . 
הנהנתי בראשי ואובה גיחך ומזג לי עוד בירה . 
הבטתי סביבי . 
סטוץ קטן עם בלונדינית שתויה יהיה כמו לפרוש מעל היום הזה כיפה של שמנת מוקצפת . 
אבל לא הייתה אף אחת שבאה בחשבון . 
אחר - כך כבר לא יכולתי לשפוט כי עיני היו תשושות . 
וכך גם כל השאר . 
בערך בעשר הגעתי לדירה של גלוריה . 
הייתי שיכור . 
כמעט שש שעות שתיתי בירה . 
גלוריה לא הייתה . 
אבל במסדרון עמדו כמה ארגזים עם הדברים שלי . 
התיישבתי בסלון וחיכיתי . 
גלוריה לא חזרה . 
ראיתי טלוויזיה וחיכיתי . 
בערך בשתיים נרדמתי קצת , אבל התעוררתי שוב בארבע ורבע . 
גלוריה עדיין לא חזרה . 
הזמנתי מונית , סחבתי את הארגזים למטה , שמתי את המפתח בתיבת הדואר של גלוריה ונסעתי לדירה שלי . 
זה היה רעיון טוב לשמור אותה . 
12 . 
לא יכולתי לישון בלילה כי היה רועש מדי . 
התרגלתי לשקט בדירה של גלוריה , ועכשיו התנועה בכביש עלתה לי על העצבים . 
נשארתי במיטה עד הצהריים . 
שלושה שבועות לא הייתי באף סמינר , הלכתי לחוג רק כשהייתי חייב לעבוד . 
פעם אחת שאלה אותי גברת שומאן אם אני חולה . 
אמרתי שהכול בסדר . 
ואז היא אמרה שאני גם יכול להתרחץ מתישהו . 
זה היה מביך . 
את כל סופי השבוע ביליתי במיטה . 
לקחתי ערימה של סרטי וידיאו מספריית הווידיאו וצפיתי למשל בטרילוגיה של ' מלחמת הכוכבים ' במכה אחת . 
אבל כוחותי עזבו אותי . 
ואז החלפתי לסרטים שדרשו ממני עוד פחות כושר ריכוז . 
הספקתי את ארבעת סרטי ' סופרמן ' עם כריסטופר ריב בערב אחד . 
בין לבין רצו שידורי הטלוויזיה . 
זה הרגיע אותי פשוט לשמוע דיבורים . 
בגרמניה המזרחית זעמו לפתע על הזיופים שהתגלו בבחירות האזוריות . 
עד עכשיו חשבנו ש - אחוזי תמיכה הם ביטוי לשמחה כנה נוכח הישגי הסוציאליזם עלי אדמות ! 
היו אנשים שנאסרו מפני שהם התייחסו ברצינות גדולה מדי לקומוניסטית אחת , זאת אומרת לרוזה לוקסמבורג . 
זו לא הייתה בדיחה . 
התחיל לכאוב לי הגב כי שכבתי כל - כך הרבה במיטה ובקושי זזתי . 
גלוריה לא טלפנה אפילו פעם אחת לשאול מה שלומי . 
ואז נגמר הסמסטר . 
כל הקיץ לא עשיתי כלום . 
מוטר נסע לאיטליה , היה לו שם בית , ולי הייתה חופשה של שישה שבועות . 
קראתי קצת על הוויכוח סביב החוקה הפרוסית של שנות השישים במאה התשע - עשרה מפני שרוברטה אפלמן רצתה להציע סמינר על הנושא בסמסטר הבא , אבל רוב הזמן שכבתי במיטה וראיתי טלוויזיה . 
הקיץ היה די נעים , אבל זה לא עניין אותי . 
שכבתי וראיתי טלוויזיה . 
לפעמים הייתי יוצא כדי להביא כמה סרטי וידיאו , אבל בדרך - כלל שכבתי במיטה וראיתי טלוויזיה . 
למשל ' מרדף חצות' עם רוברט דה נירו וצ'רלס גרודין . 
גרודין משחק מנהל חשבונות שגונב למאפיה כמה מיליונים ודה נירו צריך להביא אותו לאל - איי תוך חמישה ימים . 
נזכרתי שגרודין שיחק פעם בסדרה קצרה שצחקה על ' דנוור ' ו ' דאלאס ' . 
לסדרה קראו ' פְרֶזנו ֹ ' , ובטלוויזיה הגרמנית שידרו רק שבעה פרקים וגם אותם רק פעם אחת . 
הייתי גאה על שידעתי את זה . 
עוד יכול לצאת ממני משהו . 
אכלתי חטיפי צ'יפס וכריכים עם ממרח כבד . 
לפעמים בישלתי לעצמי איטריות או שקפצתי להביא צ'יפס חם , אבל בדרך - כלל צפיתי בטלוויזיה . 
אבל ככה נשארתי בעניינים . 
המון אנשים לא רצו להישאר בגרמניה האחרת . 
הם טיפסו עם שקיות ניילון בידיהם על גדרות של אי - אלה שגרירויות ונשארו שם . 
תחבתי צ'יפס לפי ושאלתי את עצמי למה הם לא לוקחים איתם לפחות מזוודות כמו בני אדם . 
בערב שתיתי בירה או יין . 
בדרך - כלל הייתי שיכור כשנרדמתי . 
עם הזמן הייתי מתורגל ויכולתי לשתות יותר , עד שהייתי שתוי . 
שתיתי לגימה מהבירה וחשבתי שאם כולם יברחו , גרמניה המזרחית תהיה עוד מעט די ריקה . 
שבעת אלפים איש היו בשגרירות בפראג . 
זו בטח הייתה צריכה להיות שגרירות גדולה . 
לא יכולתי ממש לתאר את זה לעצמי . 
אבל זה היה בטלווזיה . 
זו חייבת להיות האמת . 
כמה פעמים נפגשתי עם בק , אבל הוא רק אמר שעלי להתגלח . 
הוא עדיין היה מאושר עם מריאל שלו . 
הוא אמר שהם רוצים להתחתן . 
אני אמרתי " ברכותי הלבביות " . 
הוא כעס עלי שלא הסתדרתי עם גלוריה . 
בספטמבר הייתי צריך לשוב לעבודה בחוג . 
אבל הסמסטר עוד לא התחיל ומוטר עדיין לא חזר . 
כשנסעתי לאוניברסיטה הייתי מתרחץ ולובש משהו נקי . 
בשאר הזמן שכבתי במיטה וראיתי טלוויזיה . 
בתחילת אוקטובר חזר מוטר מאיטליה והעסק נעשה שוב רציני . 
בינתיים נאלצתי לעשות תרגילי התעמלות כדי להתגבר על כאבי הגב שלי . 
פעם בשבוע התגלחתי , אבל אחרי שלושה ימים נראיתי בארבעת הימים הבאים כמו הומלס . 
גברת שומאן רק נדה בראשה כשנכנסתי . 
כמה ימים לפני שמוטר חזר משכתי בידית החירום . 
בוקר אחד קמתי כבר בסביבות תשע בבוקר , סידרתי את הדירה , התקלחתי ולבשתי בגדים נקיים . 
ניקיתי את האמבטיה ואת המטבח בחומר ניקוי בריח לימון . 
ואז הלכתי העירה , משכתי מהכספומט כמה שטרות של מאה מארק וקניתי לעצמי דיסקים . 
כבר מזמן לא עשיתי את זה . 
ניסיתי את זה הפעם עם ג'אז . 
מיילס דייוויס , המוזיקה לסרט ' מעלית לגרדום ' . 
וגם את ' קֶנוֹנבּוּל' אַדֶרלי , מפני שהשם מאוד מצא חן בעיני . 
וג'ון קוֹלטריין , כי פשוט צריך שיהיה אותו , את זה כבר ידעתי . 
בבית הקשבתי למוזיקה בלי אוזניות . 
כשזו הייתה מנגינה זה היה טוב . 
אבל לפעמים היה הקרקוש של הסקסופון עצבני מדי . 
בערב שמעתי שוב את סיימון וגרפינקל . 
אחרי המון זמן . 
עדיין זכרתי את כל המילים . 
גם אני רציתי לספור פעם את המכוניות 
על הכביש המהיר לניו - ג'רזי . 
כשנהיה לי יותר מדי נעים , הקשבתי 
ל - “ We ’ re on the Road to Nowhere ” , אבל די מהר זה נעשה לי טעון מדי , אז הקשבתי עוד פעם אחת לדקות הראשונות של “ Blue Train ” . 
שבועיים לפני שהתחיל הסמסטר קיימה רוברטה אפלמן פגישת הכנה לסמינר שלה . 
המשתתפים היו צריכים לשריין מקום מראש . 
מובן שרוב הסטודנטים עדיין היו בחופשה . 
זו הייתה דרכה לנסות ולצמצם את מספר המשתתפים . 
ובכל זאת , עם תחילת הסמסטר שולש מספר הסטודנטים שישבו בסמינר של רוברטה אפלמן , והיא פשוט לא הייתה מסוגלת להעיף את אלה שלא נרשמו כחוק . 
פגישת ההכנה נערכה באולם הישיבות של הדיקן , מטרים אחדים בלבד ממשרדה של אפלמן . 
השולחנות קובצו ויצרו מלבן גדול . 
מלבדי היו עוד כחמישה - עשר סטודנטים , רק שניים מהם הכירו זה את זה עוד קודם ופטפטו בלחש , האחרים ישבו משועממים או שקראו או כתבו . 
התיישבתי בפינה וחיכיתי . 
היינו בקומה החמישית ומזג - האוויר היה נאה מאוד . 
קרני השמש חדרו פנימה , והכיסאות והשולחנות יצרו צללים . 
אפלמן איחרה כמעט ברבע שעה . 
פתאום נפתחה הדלת והיא מיהרה פנימה , נושאת מתחת לזרועה אותו תיק כבד שנשאה כשנתקענו במעלית . 
היא לבשה חליפה כתומה עם חצאית קצרה וחולצה לבנה . 
היא התנצלה על האיחור והתיישבה בראש המלבן . 
דומה שצבעה את שערה , הוא נראה בלונדיני יותר מאשר לפני כמה חודשים . 
היא הזיעה קצת , על מצחה בצבצו אגלי זיעה . 
היא נראתה טוב . 
היא שמה את התיק הכבד על השולחן ופשטה את הז'קט . 
השמש האירה מאחור על חולצתה . 
כשפרשה את זרועותיה נראו קווי המיתאר של גופה . 
כשהתנועעה קלות הצידה היה אפשר לראות את צורת שדיה . 
היו לה שדיים די גדולים . 
לאחר כמה מילות פתיחה , שבהן בירכה אותנו עם פתיחת הסמסטר , התיישבה אפלמן וחלצה את נעליה . 
דרך הגרבונים השחורים שלה היה אפשר לראות שציפורני בהונותיה משוחות בלק אדום . 
היא אמרה שהיא שמחה לראות פה ושם פנים מוכרות , אבל לא הביטה במישהו מסוים , העבירה בינינו דף רישום , התחילה להסביר איך היא מתכננת את מהלך הסמינר וסקרה קצרות את הנושא . 
ואז חילקה שני דפים מהודקים שעליהם הופיעו נושאי הרפרטים . 
היא ציינה גם שהרישום מחייב ושהיא אינה מתכוונת לקבל סטודנטים נוספים לסמינר מלבד האנשים שנמצאים כעת בחדר . 
סימנתי איזשהו נושא . 
ואז נשאלו עוד כמה שאלות וניתנו תשובות , ואחרי כשלושת - רבעי שעה נגמר העניין , כולם השתרכו לכיוון היציאה , למסדרון ולמעליות או אל ספריית החוג ששכנה באותה קומה . 
מאחר שלא מיהרתי , הייתי אחד מהאחרונים . 
רוברטה אפלמן קראה בשמי ועיכבה אותי . 
היא אמרה : " יופי שהצטרפת שוב . 
" נשמע מעניין , הנושא . 
היא צחקה . 
" אתה בוודאי אחד מאותם מעטים שמתעניינים בסמינר על שאלות חוקתיות - היסטוריות . 
" אבל כנראה לא היחיד . 
" אם אתה מתכוון לכל היתר – הם הרי רק צריכים את הנקודות . 
והשעה של הסמינר נוחה מאוד , יום שלישי בשעות אחר - הצהריים המאוחרות . 
לא הורס את סוף השבוע . 
וחוץ מזה , אני נחשבת לנוחה בכל מה שנוגע למועד הגשת העבודות . 
" יכול להיות שזה משחק כאן תפקיד . 
" אבל אתה לא צריך את הנקודות , כבר עשית אצלי סמינר . 
אצלך זה בוודאי עניין אמיתי בנושא , לא ? " 
" ברור , " אמרתי . 
" אני חושב שזה לא יכול להיות רע להתמצא קצת במאה התשע - עשרה , כשעובדים אצל מוטר . 
" יכול להיות . 
" ומאחר שאנחנו ... " 
" כן ? " הביטה בי . 
" הבאתי לך משהו . 
" מה ? " 
שלפתי את הדיסק מכיס הז'קט ונתתי לה . 
" מיילס דייוויס ! " קראה . 
" ' מעלית לגרדום ' . 
המוזיקה של הסרט . 
" אהה ... זה מאוד ... נחמד מצידך . 
" ובכן , חשבתי שזה חובה למי שאוהב ג'אז . 
" תודה רבה . 
היא הושיטה את ידה והביטה בי קצרות . 
אחר - כך ארזה את חפציה . 
" אני נוסעת העירה . 
אתה צריך לאנשהו ? " 
המכונית שלי עמדה בחניון , אבל השבתי בחיוב . 
" הזדמנות נהדרת להיתקע שוב במעלית , " אמרה . 
" אולי כדאי שנשתמש במדרגות . 
היא צחקה שוב . 
סביב עיניה נוצרו קמטים קטנים . 
" אני חושבת שזה לא הכרחי . 
" אפשר שוב לעזור לך ? " 
" היום יש לי רק את התיק הזה , זה בסדר . 
הלכנו למעלית וירדנו . 
המכונית שלה עמדה בחניית המרצים , ממש ליד הבניין . 
היא זרקה את התיק שלה על המושב האחורי , נכנסנו ונסענו . 
בערך במחצית הדרך העירה שאלה אותי מה השעה . 
השעה הייתה קצת אחרי שלוש . 
" אני לא יודעת מה איתך , " אמרה , " אבל אני רעבה . 
אולי נלך לאכול משהו ? " 
" טוב , " אמרתי , " למה לא . 
נכנסנו לפיצרייה הראשונה שהייתה בה גם חניה . 
הזמנו סלט , פסטה ויין ושוחחנו על המאה התשע - עשרה , אבל גם על המאה העשרים ועל מוזיקה קלאסית ועל המצב בגרמניה המזרחית ובגוש המזרחי באופן כללי , ועל מוטר והאוניברסיטה ואפילו על כדורגל , וכשהביאו את האספרסו אמרה רוברטה אפלמן : " אני רוצה לשכב איתך . 
וכך התחיל הרומן שלי עם רוברטה אפלמן . 
היא הייתה בת ארבעים ואחת . 
היא אמרה שהישבן שלה כבר לא חטוב , אבל אני אמרתי שזו שטות . 
שנינו לא ויתרנו על הדירות שלנו , ונפגשנו רק כל ערב שני או שלישי , ובחוג העמדנו פנים שאנחנו רק עמיתים . 
נפגשנו פעם אצלה ופעם אצלי , הבלגן אצלי לא הפריע לה . 
היינו מתעלסים לנו בנחת , רק לפעמים ביתר עוצמה , ואחר - כך היינו ממשיכים לשכב זמן ממושך בלי להגיד כלום . 
בישלנו יחד וראינו סרטים . 
רוברטה הייתה בשלנית טובה ואני למדתי ממנה משהו . 
תמיד היו לנו כמה דברים טעימים בבית , לאניני טעם , לפעמים לא זולים . 
אבל רוברטה לא עשתה מזה כזה עניין כמו בק . 
רוברטה אהבה להסתובב עירומה בבית . 
אבל היא הקפידה על כך שהווילונות יהיו מוסטים . 
אני העדפתי ללבוש לכל הפחות תחתוני בוקסר . 
צפינו ב " מעלית לגרדום " . 
רוברטה שאלה את עצמה מדוע ההוא בחליפה הצרה חייב לעשן במעלית . 
זה עשה לה רע . 
היינו תמימי דעים שכמעט ואין עוד סרט שבו התמונות והמוזיקה מתואמות כל - כך . 
הימים התקצרו , שוב החשיך כששודרו החדשות . 
עזרתי לרוברטה לכתוב מאמר . 
היא אמרה שעד עכשיו תמיד עשתה את זה לבד ושהיא למעשה גאה מכדי שמישהו , בייחוד אם זה גבר , יעזור לה , אבל שיש לה באמת הרגשה שהמאמר ישתפר בעזרתי . 
זה החמיא לי , אבל ידעתי שהיא צודקת . 
אהבתי היסטוריה . 
ברגע שהיא התרחשה היא נראתה ככאוס , דברים רבים קרו בו - זמנית ונראה היה שאין קשר ביניהם . 
במבט לאחור , אפשר היה להשתלט על הכאוס . 
וכשכתבו על כך , הכול נעשה ברור . 
ניסוחיה של רוברטה היו לפעמים מסורבלים מאוד , ובקלות סטתה מהעובדות הפשוטות לטובת סגנון פיליטוניסטי . 
ניסיתי להניא אותה מכך היכן שרק יכולתי . 
היא אמרה שהיא מקנאה בי . 
היא ליטפה אותי על עורפי ונשקה לאפי . 
רוברטה ידעה לנשק היטב . 
היא נישקה בעדינות גדולה והיה לה תמיד ריח טוב . 
היו לה שפתיים רכות מאוד ושיניים ישרות מאוד . 
היא תמיד עצמה את העיניים כשהתנשקה , ולפעמים נאנחה . 
ואז הייתה עוברת בי צמרמורת , אבל זה חלף במהירות . 
לפעמים פשוט שכבנו בשקט והקשבנו לדקסטר גורדון , ורוברטה נצמדה אלי והתכרבלה בזרועותי כאילו שאני המבוגר מבין שנינו . 
אני לא יכול להתכחש לכך : החמיא לי מאוד שאישה שגילה כמעט כפול מגילי מוצאת בי עניין . 
היו לה כבר בוודאי גברים אחרים , אבל אני זכיתי . 
הכול היה קל עם רוברטה . 
לא היה דין ודברים , היא לא התלבשה בצורה יוצאת דופן , היא לא נסעה במכונית יוצאת דופן , עבדנו באותו תחום והיא לא קראה ספרים מטופשים . 
מה שכן , לא כל הגברים הביטו עליה , אבל על זה יכולתי להתגבר . 
יכולתי לנשום לרווחה . 
נפגשתי עם בק וסיפרתי לו על רוברטה . 
הייתי חייב לספר למישהו . 
הוא הנהן ואמר , " ברכות לבביות " . 
אבל זה כבר לא היה אותו הדבר עם בק . 
היינו חביבים זה כלפי זה , אבל לא מעבר לכך . 
הוא אמר שמריאל בהיריון . 
הם רצו שניים או שלושה ילדים לפחות . 
אמרתי שזה נשמע טוב . 
כשלא ביליתי את הערב עם רוברטה נשארתי בבית ועבדתי . 
הייתי חייב לכתוב עוד עבודה בפוליטיקה . 
לפעמים הלכתי לרסקולניקוב ופטפטתי עם אוּבֶה . 
הייתי בן עשרים ושלוש , היה לי רומן עם אישה מבוגרת ממני בשמונה - עשרה שנה , הייתה לי מכונית ודירה , ולא ידעתי מה עוד לרצות . 
אולי עוד קצת כסף . 
הכול היה שקט וחשבתי שככה זה יכול להמשיך , גם אם לא היה לזה כיוון . 
אבל זה גם לא היה נחוץ . 
כיוון היה לזה רק אחרי שזה כבר הפך להיסטוריה . 
לפעמים חשבתי על בריטה , וחשבתי שעכשיו זה טוב . 
זה טוב שאני יכול לחשוב עליה בלי שמשהו יקרה . 
פעם אחת רוברטה ואני ישבנו בפאב . 
היינו בקולנוע והסרט לא מצא חן בעינינו ויצאנו באמצע . 
שתינו בירה ודיברנו , ובדיוק כשקירבתי את הכוס אל פי אמרה רוברטה : " עכשיו אני יודעת ! " 
" מה ? " 
" אתה זוכר כשהופעת בפעם הראשונה במשרד שלי ? 
כשאמרתי שהצורה שבה אתה מקרב את הספל אל הפה שלך מזכירה לי משהו ? " 
" כן , " אמרתי , " אני זוכר . 
" עכשיו נזכרתי מה זה מזכיר לי ! " 
" מה ? " 
" ישבתי פעם לאכול ארוחת ערב בבוסטון , כשביקרתי את אבי . 
שתיתי קפה , וחוץ ממני היה במקום רק עוד גבר משונה . 
הוא צבע על הלחיים שלו שני כתמים אדומים ועגולים . 
הוא נראה כמו ליצן שלא התאפר כמו שצריך . 
הוא לא הפסיק לנעוץ בי עיניים וכבר הייתי די עצבנית . 
הוא קירב את הספל אל פיו בדיוק כמוך . 
" איך ? " 
" אתה מחזיק את הספל תמיד למעלה , בקצה , רק עם האמה והאגודל . 
ואז האצבע שלך מזדקרת קצת . 
זה די בולט . 
" לא שמתי לב לזה בכלל . 
" זאת עובדה . 
" וההוא בבוסטון גם עשה את זה ? " 
" בדיוק אותו דבר . 
" ומה קרה אז ? " 
" שום דבר . 
הוא נעץ בי מבט ואני נעצתי בו מבט בחזרה . 
מתישהו שילמתי והלכתי . 
שתיתי קפה כמו משוגע בבוסטון . 
איזה חיים נפלאים . 
ערב אחד שכבנו במיטה וצפינו בחלק השני של ' הנוסע השמיני ' . 
בערך בשעה אחת - עשרה צלצל הטלפון . 
זה היה בק . 
" הם פתחו את הגבולות ! " אמר . 
" מי ? 
איזה גבולות ? " 
" גרמניה המזרחית , בּוּר שכמוך . 
" נו , טוב , " אמרתי , " הם היו חייבים לעשות את זה מתישהו . 
" אתה רציני ? 
זה כל מה שיש לך להגיד ? " 
" שמע , אנחנו בדיוק רואים סרט מאוד מותח , אפשר להמשיך את השיחה הזאת מחר ? " בק סגר . 
" מי זה היה ? " שאלה רוברטה כשחזרתי אליה . 
היא עצרה את הסרט . 
סיגורני ויבר בדיוק טיפסה על הרובוט כדי לגמור עם החייזרים האחרונים . 
" זה היה בק , " אמרתי . 
" יש לנו עוד משהו לאכול ? " 
" צריך להיות עוד נקניק במקרר וגם כמה פרוסות מלון . 
מה הוא רצה ? " 
" מי ? " 
" בק . 
מצאתי את הפרוסות הדקות של השינקן , סידרתי אותן על צלחת , הנחתי את פרוסות המלון לידן וחזרתי . 
" מה הוא רצה ? " שאלה רוברטה שוב . 
נשכבתי לידה והנחתי את הצלחת על בטנה . 
לקחתי פרוסת נקניק ואחזתי בה מול האף שלה , כך שהיה עליה להתמתח כדי ללכוד אותה . 
" בק אמר שהם פתחו את הגבולות . 
רוברטה שילחה את לשונה לעבר הנקניק , תפסה אותו והתאמצה לנגוס בו . 
תחבתי את כל הפרוסה לפיה . 
" איזה גבולות ? " שאלה , בעודה לועסת . 
" גרמניה המזרחית , " אמרתי ואכלתי פרוסת מלון שנראתה כמו סירה קטנה . 
קצת מיץ נזל לי על הסנטר . 
" היה ברור שזה יקרה , " אמרתי . 
" זה הרי לא יכול היה להימשך ככה , עם השגרירויות וכל זה . 
" להפעיל שוב ? " 
" ברור . 
עוד קצת מלון ? " 
" תביא ! " אמרה רוברטה , ואני האכלתי אותה . 
קצת מיץ טפטף על עצם הבריח שלה , ואני ליקקתי אותו . 
ואז צפינו במה שסיגורני ויבר עושה עם החייזר ונרדמנו . 
למחרת בבוקר התעוררתי רק אחרי שרוברטה כבר הלכה . 
היא הייתה צריכה להיות בתשע בחוג ורצתה לאסוף לפני כן עוד כמה דברים מהדירה שלה . 
הפעלתי את הרדיו ורציתי להיכנס לאמבטיה . 
לא הייתה מוזיקה ברדיו , רק דיבורים . 
משהו על ברלין . 
הלכתי לשירותים , השתנתי ופיהקתי . 
ואז התקלחתי וצחצחתי שיניים . 
כשחזרתי עדיין דיברו על ברלין , עדיין לא הייתה מוזיקה . 
הדלקתי את הטלוויזיה . 
בכל מקום – החומה . 
על החומה ישבו אנשים ! 
התפלאתי שהחומה בשער ברנדנבורג כל - כך רחבה , שאנשים רבים יכולים להתהלך עליה . 
אף אחד לא נורה . 
האנשים ישבו על החומה ושתו שמפניה . 
אחרים עמדו לפניה וגם הם שתו שמפניה . 
אחדים שברו עם פטישים גדולים וקטנים חלקים מהחומה . 
ואף אחד לא נורה . 
בי הם רצו לירות בזמן שהשתנתי . 
המצלמות צילמו שוטרים מזרח - גרמנים שעקבו ממרחק בטוח אחר המתרחש . 
הם חייכו בחוסר ביטחון . 
אבל אף אחד לא ירה . 
ואז נראו אנשים שעברו בשיירות את הקוּדאם . 
היה הרבה בכי . 
הבטתי בשעון . 
השעה הייתה רבע לעשר . 
הלכתי למטבח , מרחתי לעצמי פרוסה והכנתי קפה . 
בעשר שודרו החדשות . 
כל היום ישבתי מול הטלוויזיה . 
בערב הגיעה רוברטה . 
היא אמרה שגם באוניברסיטה מדברים רק על זה . 
מכשירי הטלוויזיה פועלים בכל מקום . 
בתשע בערב שוב צלצל הטלפון . 
כשהרמתי את השפופרת שמעתי רק רעש . 
" הלו ? " קראתי לתוך השפופרת . 
זה נשמע כאילו מישהו מטלפן ממסיבה או מדיסקוטק . 
ואז שמעתי קול צועק : " זה אני , מיקה ! " 
" מי ? " שאגתי בחזרה , למרות ששמעתי בבירור . 
" מיקה , בן - זונה ! " 
" אלוהים ! 
מאיפה אתה מתקשר ? " 
" מברלין , בן - זונה . 
" אתה לא יכול ללכת למקום יותר שקט ? " לא דיברנו כבר שנים . 
" אתה נורמלי ? 
אין כאן מקום יותר שקט . 
זו ברלין ב - 10 בנובמבר 1989 . 
מישהו נתן לי חמישה מארקים כדי שאוכל להתקשר אליך . 
" למה ? " 
" נו , כי הוא חשב שאני מהמזרח . 
תאר לעצמך ! 
חמישה מארק ! 
במתנה ! 
הם בדרך - כלל יעדיפו לחרבן לך על היד מאשר לתת לך גרוש ! " 
" למה אתה מתקשר ? " 
" כי יש כאן מהומה אדירה ! " 
" אני שומע . 
" חכה , אני עובר למטבח . 
במשך כמה דקות שמעתי רק קולות עמומים , אבל אז יכולתי לשמוע את מיקה טוב יותר . 
" ככה יותר טוב ? " הוא שאל . 
" הרבה יותר טוב . 
" אני נמצא כאן בפאב , ובחלק הקדמי שלו יש מהומה אדירה ... " 
" כבר אמרת את זה . 
" אבל עכשיו אני במטבח , ושקט כאן . 
אף אחד כבר לא ירצה לאכול היום . 
" חשבתי שאתה מדבר מטלפון ציבורי . 
" זה מה שאני עושה , אבל הוא ממש ליד הכניסה למטבח והכבל ... זה כל מה שמעניין אותך ? 
הדוב רוקד כאן ואתה ... " 
" ראיתי בטלוויזיה . 
" זין על הטלוויזיה . 
צריך להיות חלק מהעניין . 
" מה אתה עושה שם ? " 
" אני גר בברלין . 
כבר כמה שנים . 
" בחייך , אתה לומד ? " 
" מה פתאום , אני מתעסק במכוניות . 
" אני לא חושב שאני רוצה לדעת את הפרטים . 
" ראיתי אותה , " אמר . 
" את מי ? " 
" אתה לא רוצה לבוא לכאן ? " 
" שמע , אני לא יכול . 
אני לומד כאן ויש לי עבודה . 
" בריטה . 
אני מתכוון לבריטה . 
" בריטה ? " 
" כן . 
היא כאן . 
בריטה . 
כמובן שהיא הייתה בברלין . 
היא כנראה זו שהרסה את החומה . 
למי עוד יש כל - כך הרבה כוח ? 
" פגשתי אותה במסיבה . 
אתמול בערב . 
היא עדיין נראית מדליק כמו פעם ! " 
" למה זה צריך לעניין אותי ? " 
" שמע , אתה עובד עלי או מה ? 
היא הייתה אהבת חייך , ואני מתערב שלא החזקתם רק ידיים . 
אנחנו בכל אופן לא רק . 
נו טוב , זה היה לפני הרבה זמן . 
מה זה צריך להיות ? 
מה זאת אומרת , " אנחנו בכל אופן לא רק " ? 
" שמע , " אמר מיקה , " הכסף נוזל כאן , אני נותן לך עכשיו את המספר שלי ואת הכתובת שלי . 
תתחיל להזיז את התחת שלך ותבוא הנה . 
אני לא רוצה לשמוע שום תירוצים . 
כתבתי את המספר שלו ואת הכתובת שלו , ואז פתאום השיחה נקטעה . 
תחבתי את הפתק לכיס המכנסיים והלכתי לרוברטה ונישקתי אותה . 
היא הביטה בי בשאלה . 
" מברלין , " אמרתי . 
" חבר ותיק . 
מה שהולך שם ! " 
" משהו לא נעים ? " 
" למה ? " 
" כי החוורת . 
נענעתי בראשי , ואז משכתי בכתפי . 
רוברטה חיבקה אותי ונשכה אותי בעדינות באוזן . 
הבטתי מעבר לכתפה על תיק העור שלה שעמד על הרצפה ליד המיטה , וכמו תמיד היה מלא וגדוש . 
בטלוויזיה דיבר איש משופם במבטא סקסוני ואמר שזה פשוט טירוף . 
ועדיין לא נורתה ירייה אחת . 
נו טוב , כל זה היה באמת בלתי רגיל , אבל איכשהו זה היה רק טלוויזיה . 
זה היה אמיתי , ידעתי , אני למדתי משהו כזה , הייתי חייב להיות מומחה , לפחות מומחה מתלמד , ובכל זאת זו הייתה רק טלוויזיה . 
כשהסטתי את מבטי מהטלוויזיה ראיתי אותן מכוניות ואותם אנשים . 
מזג - האוויר לא היה טוב יותר וגם לא גרוע יותר , ובחלונות חדרי המגורים נראה האור הכחלחל של מכשירי הטלוויזיה האחרים , והאנשים שישבו שם לא עשו שום ניסיון לקפוץ על רגליהם , לרדת לרחוב ולהכריז על תחילתו של עידן חדש . 
בשביל האיש מסקסוניה מדובר ב " טירוף " . 
למיטב ידיעתי זה גירד לאנשים ברחוב שלי מקסימום את האשכים . 
או איפה שלא יהיה . 
בחוץ נענעה גרמניה את אחוריה , והיא לא עשתה זאת בחן רב . 
צפינו בטלוויזיה עד חצות , ואז נרדמנו . 
מתישהו באמצע הלילה התעוררתי ושמעתי לראשונה שרוברטה נוחרת . 
כשנרדמתי כבר התבהרו השמים . 
התעוררתי שוב כשרוברטה קמה , אבל העמדתי פנים כאילו אני עדיין ישן . 
מיד לאחר שיצאה טלפנתי לחוג והודעתי שאני חולה , עליתי על רכבת ונסעתי לברלין . 
13 . 
ברכבת שמעתי מוזיקה בווקמן . 
הגברתי את העוצמה כך שלא שמעתי שום דבר מסביבי , לא את הנוסעים ברכבת וגם לא את תלונות הנוסעים שישבו באותו קרון . 
הם נכנעו מתישהו או חיפשו לעצמם מקום אחר . 
הבטתי דרך החלון . 
יחד עם המוזיקה זה היה כמו סצינה קולנועית . 
ג'אז לא התאים . 
לא רציתי לחשוב על רוברטה . 
כשהזמנתי ליום ההולדת האחרון שלי כמה חברים - סטודנטים , הביא לי אחד מהם קלטת . 
אר.אי. אם . 
עד עכשיו לא שמעתי אותה . 
זה התאים בדיוק . 
עברנו את מזרח גרמניה ובראשי נשמע רדיו אירופה החופשית . 
אלוהים , איזה צירוף מקרים ! 
הרכבת הייתה מלאה לעייפה . 
הרבה מאוד אנשים רצו להגיע לברלין . 
לא היה בהם שום דבר מיוחד . 
שאלתי את עצמי אם אוכל אי פעם להתמקד בסגנון מוזיקה מסוים . 
היה לי מכל הבא ליד , אבל לאוסף שלי לא היה שום כיוון . 
זמן קצר לפני ברלין שמעתי את “ It ’ s the end of the world as we know it . 
And I feel fine ” . 
עוד צירוף מקרים ! 
מיקה גר בשנבֶּרג . 
לקחתי בתחנת הרכבת המרכזית מונית ונסעתי לשם . 
הבדיקות בגבול לא היו שונות מהרגיל . 
לשוטרים לא הייתה טלוויזיה ולכן הם כנראה התקשו להאמין למתרחש . 
ופיסת ההיסטוריה העולמית הזאת אינה סיבה לא להתייחס לעבודה ברצינות . 
חזית הבית שופצה רק לפני כמה שנים . 
עברתי על השמות ומצאתי את השם קוּבֶלקו ֹ בקומה העליונה של מה שנקרא " הביתן " . 
הדלת לרחוב הייתה פתוחה במקצת . 
פתחתי אותה ועמדתי במעבר שממנו מתפצלים ימינה ושמאלה שני גרמי מדרגות . 
לאורך הקירות היו תלויות תיבות מכתבים שנשכחו כנראה בזמן שיפוץ הבניין , בדיוק כמו הקירות המלוכלכים . 
ישר לפני הובילה דלת לחצר האחורית . 
הנחתי ששם נמצא הביתן . 
גם החצר נראתה כך . 
באותה מידה ויתרו גם על שיפוץ החומות שמסביב . 
במרכז החצר היה חור עגול , ששימש כנראה כערוגה , וכעת צימח עשבים שוטים שהגיעו עד לגובה המותניים . 
גם דלת הביתן הייתה פתוחה במקצת . 
המדרגות היו שחוקות ומהוהות . 
ריח של טחב עמד באוויר . 
לפני הדלתות עמדו נעליים . 
כשהגעתי למעלה חיכיתי דקה כדי להסדיר את הנשימה . 
לא רציתי להתנשם כמו מרים משקולות בפגישה הראשונה שלי עם מיקה אחרי שנים . 
על דלת העץ החומה שממנה התקלף הלק היו רשומים ארבעה שמות : בְּלוֹסביץ , קובלקו , טֶלֶפּאניץ ( שיערתי על כל פנים שזה שֵם ) והמן . 
כשהפסקתי להתנשף לחצתי על הפעמון מימין לדלת . 
שום דבר . 
הצמדתי את אוזני לדלת והקשבתי . 
שקט . 
דפקתי . 
שום דבר . 
דפקתי יותר חזק . 
הבטתי בשעון . 
השעה הייתה קצת אחרי שלוש . 
לא הכרתי איש בברלין . 
דפקתי חזק על הדלת עד ששמעתי איזה רעש מן העבר השני . 
הדלת נפתחה כדי סדק , ובעד הסדק הצר ראיתי אישה צעירה בטישרט לבן וארוך עם הדפס מיקי מאוס . 
האישה נתנה בי מבט ממצמץ מתוך עיניים נפוחות ומצב רוח רע . 
אמרתי שבאתי למיקה . 
" אין כאן , " אמרה האישה . 
" מירצ ֶ ' אה קוּבֶלקו . 
" כַּנס . 
היא פתחה את הדלת , נתנה לי להיכנס , סגרה את הדלת ואמרה : " קובלקו עוד ישן . 
שב במטבח , תעשה קפה , אבל תהיה בשקט ! " ונעלמה בחדרה . 
הבטתי סביבי . 
המסדרון נצבע בצהוב , אבל אבק או פחם צבעו בשחור את הגבשושיות של הטפט הגס . 
המסדרון היה ריק , מלבד ארון נעליים קטן שעליו עמד מכשיר טלפון אפור . 
ליד הארון התגלגל חוט טלפון , שמהעברת מכשיר הטלפון בין החדרים היה מסובב להרבה נקניקיות קטנות . 
במטבח היה הכול ישן . 
כיריים ישנים של גז , שלושה כיסאות ישנים , שולחן ישן . 
כשהקפה במכונה היה כמעט מוכן , הופיע מיקה בפתח המטבח . 
הוא היה עירום , רק בתחתונים , שעליהם היה כתוב יום שני . 
" היום יום שישי , " אמרתי . 
לקח לו כמה שניות לתפוס שהוא ער ושאני אמיתי . 
" מה אתה עושה כאן ? " 
" הרי אמרת שאבוא . 
הרי יש פה מהומה אדירה וצריך להיות חלק מהעניין . 
מיקה שפשף את עיניו ואז גיחך . 
" הלמוט , " אמר . 
" הבן - זונה הזקן ! 
לא ייאמן ! " 
התחבקנו . 
" חכה , " אמר , " אני כבר מתלבש . 
הוא נעלם , וכשחזר היה לבוש בג'ינס ובטישרט והדיף ריח מצוין . 
" יש לך ריח טוב , " אמרתי . 
" מה אתה חושב שאני ? 
חזיר גדול , או מה ? 
זה אפטר שייב די יקר שקיבלתי פעם במתנה . 
אני אומר שתמיד צריך להריח טוב . 
הוא עשה לעצמו קפה והצטרף אלי לשולחן . 
" אז מה , אתה לומד ? " שאל . 
" נכון מאוד . 
" בטח משהו במדעי הרוח . 
" היסטוריה . 
" ידעתי . 
מתאים לך , חכם בלילה . 
" מה הביא אותך לברלין ? " שאלתי . 
" בּאראס . 
אמר מיקה . 
" לא היו לי עצבים לצבא אז ברחתי לכאן . 
מי שגר בברלין לא צריך להתגייס . 
" חשבתי שרק פעם זה היה ככה . 
" זה עובד עד עכשיו . 
מה איתך ועם הצבא ? " 
" בינתיים לא מגייסים אותי . 
" ואחר - כך ? " 
" אין לי מושג . 
נראה . 
" חשבתי שתסרב . 
במיוחד אתה . 
" למה במיוחד אני ? " 
" נו טוב , אתה הובלת אז את כל הסיפור הזה של השלום . 
בחיים לא הייתי יכול לתאר לעצמי אותך בצבא , אתה הרי עדין מדי בשביל זה . 
" ואני תמיד חשבתי שאתה מת לזחול בחרא עם רובה ביד . 
" אתה טועה , " אמר מיקה , ועשה הפסקה שבה נראה היה שהוא נזכר שוב שהוא מיקה . 
" זאת אומרת , היה יכול להיות כיף לירות קצת כדורים , אבל כל הפקודות האלה , ולהיות עם שישה אידיוטים בחדר אחד ולסדר את המיטה עם סרגל ... לא , זה לא בשבילי . 
" למה לא סירבת ? " 
" האלטרנטיבה , לנקות את החרא מהתחת של זקנים , גם לא קסמה לי . 
ואז הוא צחק . 
" חוץ מזה שאבא שלי בטח היה קורע לי את הצורה אם הייתי נעשה סרבן , שלא לדבר על אחי . 
הוא ביטא את המילה " סרבן " כמו שאחד מאנשי האינקוויזיציה הספרדית היה אומר " עובד אלילים " . 
" ועכשיו , אמרת , אתה מתעסק במכוניות ? " 
" זה לא מה שאתה חושב . 
" מה אני חושב ? " 
" אתה חושב על עסקים פליליים . 
אתה הרי לא יכול לחשוב על משהו אחר בקשר אלי . 
אתה בטח גם מתפלא שאני עוד לא בכלא . 
" שטויות . 
" אני עובד בסוכנות רכב . 
משהו רציני . 
עם עניבה וחליפה . 
אני די טוב . 
" ויש לך חופשה היום ? " 
" אני בחופשה כל השבוע . 
בקיץ , לעומת זאת , אני צריך לעבוד , כשבעלי משפחה יוצאים לחופשה . 
הם , שם , תכננו את זה מצוין . 
פותחים את החומה כשאני בחופשה . 
מאוד מתחשב מצדם . 
" אתה חושב שהחומה תישאר פתוחה ? " 
" איך הם יצליחו לסגור אותה עכשיו ? " 
" ומה יהיה אחר - כך ? " 
" מה אני יודע . 
אתה לומד היסטוריה , תגיד אתה . 
שתקתי . 
" זה גם ממש לא אכפת לי . 
אמר מיקה . 
" אבל המהומה מדליקה . 
כל העיר במסיבה . 
אתמול הייתי במזרח . 
אבל ממש , לא רק ליד אלכסנדרפלאץ או משהו כזה . 
היינו במסיבה . 
הרגשתי שאני על הירח . 
הם לא מצליחים להירגע . 
היה צריך להתחיל לסחור במצלמות וידיאו . 
" אמרת שראית את בריטה ? " 
מיקה גיחך . 
" ידעתי שזה מה שהדליק אותך . 
" לא צריך להגזים . 
" תפסיק כבר לעבוד עלי . 
אני יודע . 
היית שרוף עליה , וכנראה שאתה עדיין . 
חוץ מזה שהיא הייתה הראשונה שנתנה לך לחדור . 
את זה לא שוכחים כמובן . 
גם אני לא שכחתי . 
" מאיפה אתה יודע את כל זה ? " רציתי לדעת . 
" ומה כל הרמזים האלה על ' לא החזקתם רק ידיים ' ו ' גם אני לא שכחתי ' ? " 
" נו , אתה הרי יודע שגם לי היה איתה קטע . 
היא סיפרה לי את כל זה . 
היא נתנה לנו בפעם הראשונה , וכנראה לא רק לנו . 
היא הייתה שובבה לא קטנה , בריטה שלנו . 
" למה אתה מתכוון ? " 
" למה אתה מתכוון ? 
אתה עובד עלי ? " הוא עצר לרגע . 
" איזה קטע מחורבן , " הוא אמר והרים את גבותיו . 
" אתה לא ידעת , מה ? 
לא ידעת שגם אני דפקתי אותה . 
באמת חשבת שאתה היית היחיד ? 
אולי אפילו חשבת שגם היא מאוהבת בך , מה ? 
איזה קטע מחורבן , איזה קטע ! " 
באותו רגע נכנסה האישה שפתחה לי את הדלת , עדיין בטישרט עם המיקי מאוס . 
היא לא נראתה טוב יותר . 
" זונות , אתם עושים כזה רעש , " אמרה . 
" הייתה לי משמרת לילה . 
היה נחמד אם מישהו היה מתחשב בזה פעם . 
היא דשדשה למקרר , הוציאה קרטון חלב ונעלמה שוב . 
" טוב , מה אני אגיד , " אמר מיקה כשהאישה נעלמה , " חשבתי שאתה יודע . 
" מי זאת ? " רציתי לדעת . 
" זו קרולה . 
היא גרה כאן . 
אבל זה הכול . 
אין לי שום דבר איתה . 
חוץ מזה גר כאן עוד אחד , קוראים לו בוריס והוא עובד בדוכן צ'יפס ומאמין בניצחון הסוציאליזם . 
וקלאוס , אבל הוא לא נמצא כרגע , הוא לומד רפואה וטרינרית או משהו כזה , זה מה שהוא אומר בכל אופן , אבל אני לא ראיתי בחדר שלו אפילו ספר אחד . 
קרולה היא אחות , ולפעמים נדמה לי שהיא לסבית . 
עוד לא ראיתי אצלה בחור . 
אבל גם לא בחורה . 
שתינו קפה . 
" שנלך לאיזה מקום ? " שאל . 
" לאן ? " 
" אין לי מושג . 
אולי לאכול משהו . 
ואחר - כך נראה איפה יש היום מסיבה . 
אתה יכול להשאיר את הדברים שלך אצלי . 
מובן שגם תישן אצלי . 
אבל יש לי רק מזרן גומי ושמיכה , אז אל תתלונן על התנאים . 
הכנסתי את התיק שלי לחדר של מיקה . 
בחדר היה מזרן , ולידו כוננית עץ עם כמה תחתונים , גרביים וסוודר , והיה גם שולחן וסביבו שלוש כורסאות ישנות . 
על המדף העליון היו כמה ספרי מתח ועל השולחן נראו אינספור עיגולים , במקום שבו עמדו פעם כוסות רטובות . 
כבר שנים שלא הייתי בקשר עם אנשים שאין להם שולחן כתיבה . 
על צידה הפנימי של הדלת הייתה תלויה חליפה כהה . 
" אתה באמת לובש אותה ? " שאלתי . 
" רק לעבודה , " אמר מיקה . 
" בוא נזוז . 
ובכן , הלכתי לאכול עם חברי הוותיק , שזיין את אהבת חיי . 
ניסיתי להחליט אם זה היה שוֹק . 
מיקה ובריטה . 
ראיתי את שניהם לנגד עיני . 
בריטה שוכבת ברגליים פשוקות על המיטה – או באיזשהו מקום . 
אולי על הרצפה ? 
ומיקה מעליה , הישבן שלו מנפח אותה , עולה ויורד . 
ככה זה היה ? 
או שהם עשו את זה בעמידה ? 
או שהוא דפק אותה מאחור ? 
בריטה אהבה לשבת עלי . 
גם על מיקה ? 
או שזה חירמן אותה שהוא דפק אותה כמו שצריך ? 
מה היא מצאה בו ? 
מה הוא היה מסוגל לתת לה ? 
למיקה לא היה מושג לא בפוליטיקה ולא בספרות . 
נו , טוב , הוא לא היה טיפש , אבל המוני . 
הוא כל הזמן השתמש במילים גסות . 
זה הדליק אותה ? 
כבר אז , בגיל שבע - עשרה ? 
האם היא שכבה איתו בתקופה שהיא שכבה איתי , בזמן שאנחנו היינו זוג ? 
אבל : האם באמת היינו זוג ? 
האם האדון והכלב הם זוג ? 
כנראה זה קרה רק פעם אחת . 
כמו שלפעמים מתחשק נורא לאכול אוכל לא בריא . 
הבטתי במיקה בזמן שהלכנו . 
הוא ראה את מה שאני ראיתי . 
שאלתי את עצמי אם הוא ידע להעריך את זה . 
שאלתי את עצמי אם היה לו ברור עם מי הוא שכב . 
שאלתי את עצמי אם היא העניקה לו את האורגזמה שלה , את האמנות המורכבת של התאווה שלה , משהו שהתקרב לאט , בשקט כזה , שלא היה אפשר לשמוע , לראות או להרגיש אותו מגיע , ושקפץ עליך פתאום , הפחיד לרגע , אבל אז שינה כיוון כדי לסגת באיטיות בלי להיתפס . 
לא ראיתי את זה ככה בזמן שזה קרה , לא חשבתי על זה במילים האלה . 
ניסחתי את זה רק כשחשבתי על כך שוב ושוב בשנים שלאחר מכן . 
בנקודה שבה האורגזמה של בריטה קפצה עליך , היא הייתה משמיעה צעקה קצרה , כאילו דקרו אותה במחט , לא צעקת כאב , יותר כמו צעקה מתוך הפתעה . 
ואז ההתקפלות . 
אסור היה לי לחשוב על זה . 
זה היה משונה מאוד . 
זה היה כאילו הכול היה אתמול . 
אבל התגברתי על זה . 
לא כעסתי על מיקה . 
גם לא על בריטה . 
נדהמתי , אבל לא כעסתי . 
הלכתי כמו מי שעובר דרך צמר גפן . 
הכסף הספיק רק לשווארמה . 
הבטנו על טורקי שמן ומזיע , איך הוא חותך בסכין ארוכה ומוריד את הבשר . 
הוא לבש טישרט לבן והדוק שהיה כתוב עליו " מפגש השווארמה " . 
החולצה הייתה תחובה במכנסיים מאחור , אבל מקדימה היא חשפה את הטבור . 
מיקה הזמין שתי פחיות בירה והשקנו אותן . 
" אוקיי , " אמר , " אז בוא נראה איפה קורה משהו הערב . 
" לאן אנחנו רוצים ? " שאלתי . 
" טוב , אפשר ללכת לאיזשהו מועדון ולראות מה קורה שם , אבל אני חושב שעוד יותר מעניין ללכת לאיזשהי מסיבה פרטית . 
שאלתי את מיקה אם יש לו את המספר של בריטה . 
" טוב , " אמר , " איכשהו לא הספקתי לשאול אותה מה הכתובת שלה או מספר הטלפון שלה , רק החלפתי איתה כמה מילים , אבל לא צריך להיות קשה במיוחד למצוא אותה . 
" ברור , בין הכמה מיליונים כאן . 
" לא , אני מתכוון שאני מכיר אנשים שחייבים להכיר אותה , בכל אופן את הבחור שאירגן את המסיבה שנפגשנו בה . 
אני יכול לטלפן אליו . 
מיקה לגם לגימה גדולה מהבירה . 
" עם כל התוספות ? " שאל הטורקי השמן והצביע על המבחר שלו . 
" הכול , " אמר מיקה . 
" עם הרבה פלפל חריף . 
" גם רוטב ? " 
" הרי אמרתי הכול . 
" את שלי בבקשה בלי חריף , " אמרתי . 
" בלי חריף ? " אמר הטורקי וגיחך בפה מלא . 
" עם קצת , " אמרתי , " אבל לא ממש . 
זאת אומרת , כן ממש , אבל לא חריף מאוד . 
" אצלי אתה יכול לשים הרבה מאוד חריף . 
אמר מיקה . 
" אחד חריף ואחד לא ? " שאל הטורקי והביט בנו . 
" בדיוק , " אמרתי . 
אחרי האוכל נכנסנו לפאב במרחק כמה מטרים משם והמשכנו לשתות בירה . 
מיקה טילפן בינתיים למישהו ושאל אותו על בריטה , ואותו מישהו הציע לנו לקפוץ למסיבה מסוימת מפני ששמע שגם בריטה רוצה להגיע אליה . 
אבל עד אז היה עוד זמן . 
סיפרנו זה לזה מה עשינו בשנים האחרונות , וכפי שניתן היה לצפות מיקה התעניין בעיקר בנשים שפגשתי . 
אחרי הבירה השלישית הוא השמיע דברים יותר ברורים . 
" שמע , ארבעים ואחת ? 
לא רע . 
זקנה כזו עוד לא הייתה לי . 
ספר לי קצת על השדיים שלה . 
" מה יש לספר . 
יש לה . 
" כן , אבל איזה ? 
זאת אומרת , הם כבר תלויים ומגיעים עד הברכיים , או מה ? 
זאת אומרת , אמא שלי כבר בת ארבעים ואחת , ולא הכול אצלה כמו שהיה . 
" עכשיו אני נזכר , " אמרתי , " שכשקרולה פתחה את הדלת ואמרתי ' מיקה ' היא לא הבינה בדיוק למה אני מתכוון . 
" נו , טוב , " אמר מיקה , " פה הם מכירים אותי רק בשמי האמיתי . 
" אתה זקן מדי בשביל להשתמש בכינויים ? " 
" יכול להיות . 
" איך לקרוא לך ? 
מירצ ֶ ' אה או קובלקו ? " 
" לא , איתך זה בסדר . 
פעם זה היה בסדר מיקה . 
היום זה איכשהו חרא . 
נשמע כמו הילדוּת . 
הוא הזמין עוד שתי בירות . 
שלושה לילות רצופים הלכנו למסיבות ולא מצאנו את בריטה . 
אלה היו מסיבות משונות . 
אלה לא היו התקהלויות בדירה או במרתף , לא עמדו שם סתם כמה בקבוקים באיזו פינה והיתר התרחש על המזרנים שהונחו על הרצפה . 
לא , כל מסיבה הייתה אמורה להיות משהו מיוחד . 
מסיבה אחת נערכה בבונקר תת - קרקעי . 
המוזיקה הרעישה בקולי קולות עד שהטיח התפורר מהקירות . 
מישהו פשוט העמיד זרקורים , וכמה מטרים מרובעים הוכרזו כמשטח ריקודים . 
האנשים נראו כולם הזויים למדי . 
הם שתו את הבירה ישר מהבקבוק , גם את היי"ש . 
היו שם טאקילה , קוניאק וויסקי מסוגים שונים . 
נראה היה שכל אחד הביא איתו איזה בקבוק . 
מיקה ואני נשארנו כמה שעות , ואז הלכנו שוב בלי לדבר עם אף אחד . 
פעם אחרת הלכנו לחנות ישנה של ירקות ופירות . 
חלון הראווה הפונה אל הרחוב היה מכוסה . 
באופן משונה הושמעה רק מוזיקה איטית מאוד , אבל בעוצמה אדירה . 
בחור שחור עם שיער ארוך מכר בירה במחיר של מארק לבקבוק . 
בחלק האחורי היו תאי השירותים של העובדים . 
כשרציתי להשתמש בהם הם היו תפוסים . 
חיכיתי שם כמעט עשר דקות , ואז יצאו בחור ובחורה מהתא , שניהם בתחילת שנות העשרים שלהם . 
שאלתי את עצמי אם הם הזדיינו . 
התא היה כל - כך צר שאי - אפשר היה לקרוא לזה אחרת . 
אבל לא מצאתי שום סימן שיכול להעיד על כך . 
מצד שני היו סימנים ברורים שנעשה שימוש בתא , בלי שאפשר יהיה לומר איזה שימוש בדיוק . 
כל זה היה די מדכא . 
אני עוד גדלתי עם הרעיון שמסיבה אמורה להיות כיפית . 
אני שייך לאנשי האתמול . 
לא היה לי שום חשק לפגוש את בריטה במקום כזה . 
מיקה טילפן ודיבר עם הרבה אנשים . 
עשה רושם שהוא רוצה לכפר על משהו . 
ואז הוא אמר שהוא דיבר עם מישהו שאמר שהוא יודע בדיוק לאיזו מסיבה תגיע בריטה בלילה הבא . 
כשהגענו למסיבה כבר היינו די שתויים . 
המסיבה התקיימה במפעל ישן על פני שתי קומות . 
ככל הנראה היה מדובר בכמה מסיבות , כי היו לפחות שלושה מקומות שבהם השמיעו מוזיקה , בכמה פינות הוערמו ארגזי בירה , ובהמשך , במרחק של כמה מטרים , עמד המזנון . 
בכורסאות ישנות ועל ספות ישנות עוד יותר השתרעו אנשים שנראו כאילו קפצו לכאן משנות השבעים , בשיער ארוך ופסוקת באמצע , בג'ינס וטישרטים עם הדפס , אבל אז ראיתי גם טיפוסים בחליפות ועניבות שחורות , שהחזיקו כוסות יין תוסס או שמפניה . 
המוזיקה התערבבה , לא הכרתי את מה שניגנו ולא הקשבתי בכלל . 
היו שם כמה מאות אנשים ונראה היה שאיש לא יודע מה חוגגים . 
מיקה הביא לנו שמפניה . 
הייתה שם כמות מדהימה של נשים יפות להדהים . 
אמרתי למיקה שאני צריך לשירותים . 
נדחקתי בין האנשים לכיוון המדרגות שעלינו בהן . 
איש קטן בסמוקינג קרץ לי . 
היה לי מצב רוח טוב אז קרצתי בחזרה . 
הוא התקרב אלי , אחז בזרועי ואמר : " יש לי את זה ! 
אתה צריך את זה ? " ועוד לפני שהספקתי לשאול אותו למה הוא מתכוון , הוא נעלם . 
ואז התקרבה אלי אישה שחורה קירחת . 
היא לבשה חליפת מכנסיים מפוספסת ולא לבשה כלום מתחת לז'קט . 
המחשוף שלה ריתק אותי . 
האישה ראתה לאן אני בוהה , תפסה את דש הז'קט ומשכה אותו הצידה והראתה לי את החזה השטוח והיפה שלה . 
ואז היא צחקה ונעלמה . 
אני שאלתי את הבחור שסחב שני ארגזי שמפניה איפה השירותים , והוא סימן בסנטרו לכיוון המדרגות . 
לעלות או לרדת ? 
אבל הוא כבר נעלם . 
ירדתי למטה . 
שם השתינו כמה גברים על הקיר . 
אז גם אני השתנתי על הקיר . 
עליתי בחזרה וחיפשתי את מיקה . 
זה היה חסר סיכוי . 
ניגשתי לאחת הספות , שממנה בדיוק קמו שני אנשים , והתיישבתי . 
במשך כמה דקות נדמה היה לי שאני חולה בצרעת , כי איש לא רצה להתיישב לידי . 
ואז הופיעה בחורה במכנסיים קצרים וגרבוני רשת ומגפיים ושיער אדום והתיישבה . 
" יש לך משהו לעשן ? " שאלה . 
" לא , מצטער , אני לא מעשן . 
" חרא . 
אמרה בהכנעה , וחשבתי שהיא תיכף תתחיל לבכות . 
" אני חייבת לעשן משהו . 
יש לך משהו לאף ? " 
" לא . 
גם לא . 
" עולם מחורבן . 
אתה מהמזרח ? " 
" לא , " אמרתי . 
" תודה לאל . 
היא קמה והלכה . 
זמן קצר לאחר מכן התיישב לידי זוג שהתנשק בלהט . 
אחר - כך הם התחילו להתווכח . 
" שטויות ! " אמר הבחור , " ברור שהם יסגרו מחדש , הם הרי לא יכולים להסתכן ... " 
" אבל אז הם יצטרכו לירות בכולנו . 
" הם יעשו את זה בלי שום בעיה . 
" אז איך הם עוד לא התחילו עם זה ? " 
" מה אני יודע . 
אני מחרבן על זה . 
ואז הם שוב התנשקו בלהט . 
קמתי , לקחתי מאחד הארגזים הפזורים בקבוק בירה , לוויתי מצת מבחור שעמד בתוך קבוצה שחבריה דיברו בליווי תנועות ידיים עצבניות , פתחתי את הבקבוק בעזרת המצת ורציתי להחזיר אותו , אבל נוכחתי לדעת שכל הקבוצה כבר נעלמה , ותחבתי את המצת לכיסי . 
ואז לקחתי את הבקבוק לטיול . 
ואז היא הייתה שם פתאום , מולי . 
היא שתתה בירה ולבשה משהו בלי שרוולים . 
היא הזיעה . 
האור שכל הזמן התחלף צבע את פניה פעם באדום , פעם בכחול , פעם בירוק , פעם בצהוב . 
ואז הפעילו את מכונת ההבהובים המרצדים , והכול נראה כמו סרט שהוציאו ממנו כמה תמונות . 
היא לא הבחינה בי , עמדה בפרופיל אלי , הביטה לאנשהו . 
סקרתי אותה , אבל לא יכולתי להבחין אם חל בה שינוי , אם יפתה או לא , אם התכערה או לא . 
זכרתי אותה יותר גדולה . 
בריטה . 
הכול חזר אלי במהירות . 
נישקתי אותה ונגעתי בה . 
במחשבות . 
נזכרתי . 
איך התנועעה , איך צחקה , איך היא הייתה אומרת מה בעצם קורה . 
הייתי אידיוט אם האמנתי שהתגברתי עליה . 
גם אם שכבה עם מיקה , ועם כולם , לא חשוב ! 
זה היה כמו בסרט " איש הנצח " : יש רק אחת . 
אבל אני התבגרתי , החכמתי . 
התמצאתי קצת בענייני " תבונה " . 
על כל פנים , זה מה שחשב פרופסור מכובד אחד . 
ידעתי שמבחינתה הייתי רק פודל , כיס פרווה שתחבה בו את ידיה כשהיה לה קר . 
אבל זה לא היה אכפת לי , ממש לא . 
רציתי להיות מרבד לניקוי הרגליים אילו היו אלה רגליה . 
הייתי מספיק נבון כדי לדעת שהיא לא ייחודית . 
אבל הייתי גם מספיק אינטליגנטי כדי לדעת שהמיוחד הוא הצירוף , החיבור בין האלמנטים . 
חשבתי על מילים כמו " הילה " , ושרק אני יכול לראות אותה , אבל בתוך - תוכי הלקיתי את עצמי , אלה היו שטויות . 
אפשר היה להסביר את זה מבחינה כימית . 
אולי היא הפעילה במוחי אנזים מסוים שלא תיפקד אלא באותם מקרים שהיא תיפעלה אותו . 
השתמשי בי ! 
חיכיתי . 
שהיא תגלה אותי כשתסתובב . 
לא רציתי לגשת אליה ולגעת בכתפה או משהו כזה . 
היא עמדה וידה תומכת במותנה . 
ראיתי שגילחה את בית השחי שלה . 
היא התנועעה קצת לקצב המוזיקה . 
ואז היא ראתה אותי . 
היא לגמה מהבירה וניגשה אלי . 
" הלו , הלמוט , " היא אמרה . 
זה היה כאילו קבענו כאן פגישה . 
" הלו , בריטה , " אמרתי . 
" יופי לראות אותך שוב , " אמרה וחייכה כמו רופאה ששמחה שהמטופל שלה הקשיב לעצותיה והבריא . 
" כנ " ל , " אמרתי . 
" שנצא החוצה ? " 
אנזים - בריטה שלי לא נעשה רק פעיל , אלא עבר לאימוני כוח . 
היא הובילה אותי לכיוון המדרגות . 
בדרך עברנו על פני ערימה של ז'קטים ומעילים , בריטה נברה בה קצרות ושלפה משהו שנראה כמו מעיל פרווה . 
ירדנו במדרגות . 
בדרך ראינו הרבה אנשים יפים . 
גם האיש הקטן שקודם אחז בזרועי היה שם , ושמעתי איך הוא אומר לבלונדינית בחצאית מיני : " יש לי את זה ! 
את צריכה ? " 
בחוץ היה קר , אבל זה לא היה מפליא במיוחד , זה היה נובמבר ולא היה די בשירת ההימנון כדי לחמם את האוויר . 
בריטה לבשה את המעיל . 
" מה עשית כל השנים האלה ? " שאלה . 
" הלכתי לישון מוקדם , " אמרתי . 
היא כיווצה את המצח . 
" זה מתוך ' היו זמנים באמריקה ' , " אמרתי . 
היא נענעה בראשה . 
זה כבר היה כישלון . 
רציתי להיות שנון כבר בהערה הראשונה , להבריק , להראות שאני מדבר אליה בגובה העיניים . 
אבל עדיין הייתי רחוק מאוד . 
" אני לומד , " אמרתי . 
" היסטוריה . 
זה צריך למצוא חן בעיניה . 
" יש לי גם משרה באוניברסיטה , " אמרתי , " אצל פרופסור מוטר . 
היא משכה בכתפיה . 
" ומה את עושה ? " שאלתי . 
" אני בברלין , " אמרה . 
" את עובדת ? " 
" ברור . 
" במה ? " 
" למה אתה רוצה לדעת את כל זה ? " 
התחלתי לספר על עצמי . 
" אתה לבד כאן ? " קטעה אותי . 
" לא , עם מיקה . 
" מיקה כאן ? " קמט בין עיניה . 
המצפון מכביד עליה ? 
" כן , אבל איבדתי אותו בצפיפות . 
" יש לך חברה ? " 
" לא . 
" אתה רוצה לבוא אלי ? " 
" מתי ? 
עכשיו ? " 
" לא . 
בשנה הבאה . 
ברור שעכשיו . 
קר כאן , והמסיבה מחורבנת . 
בוא נלך . 
מה יקרה כשנהיה אצלה בבית ? 
אין לי מושג , אבל הייתי מוכן . 
אני מתאר לעצמי את הדירה שלה : מאורה חמימה ומלאה ספרים , אולי תלויות שם תמונות של צ'ה על הקיר . 
אולי מתגוררת איתה בדירה , שבטח נראית כמו צריף ליד מסלול המראה מערבי , חבורה של פעילים שנאבקים נגד כורים גרעיניים . 
נסענו ברכבת התחתית ועברנו את כל העיר . 
היא גרה בווילמֶרסדוֹרף . 
לא ממש מעוז המהפכנים . 
אבל זו הייתה כמובן המטרה . 
איפה תמקם את ההתנגדות לסירחון הבורגני אם לא במרכזו ? 
הסתכלתי על בריטה , נראה היה שהיא ישנה , עיניה היו עצומות . 
היא לא נראתה בדיוק בכושר , אבל אולי היא לא ישנה בלילות האחרונים , אולי היא עשתה ניסויים עם סמים מרחיבי תודעה בחיפוש מתמיד אחר ההכרה . 
עבודה פוליטית היא דבר מעייף . 
אי - אפשר תמיד להיראות כמו האביב . 
בתוכי בעבעה הבירה הלוך ושוב , אור הרכבת היה בהיר מדי בשבילי . 
המעיל שלה לא היה עשוי מפרווה אמיתית . 
הוא היה בגוון אדום עמוק . 
ממולנו באלכסון ישב בחור טורקי , אולי בן חמש - עשרה , שערו מסורק לאחור ופלומה מעל שפתו העליונה , השפם העתידי שלו . 
הבחור עישן , מרפקיו היו שעונים על ירכיו , ראשו מורד ומבטו נעוץ ברצפה שבין רגליו . 
ואז הוא התחיל לתת לרוק שלו לטפטף . 
עכשיו ראיתי שבין רגליו כבר היו שלוליות טריות של רוק . 
נראה היה שהוא מנסה לעצב דוגמה . 
אבל לא הצלחתי לראות איזו . 
" יש לך עוד את הטבעת ? " שאלתי אותה . 
" איזו טבעת ? " 
" הטבעת שנתתי לך פעם במתנה לחג המולד . 
" אתה נתת לי פעם טבעת ? " 
נסענו די הרבה זמן . 
פתאום תפסה אותי בריטה בזרועי , קפצה ומשכה אותי אל הדלת . 
הרכבת בדיוק נכנסה לתחנה , וכשעצרנו בריטה משכה בחיפזון את הידית שפתחה את הדלתות ומשכה אותי החוצה . 
זו הייתה סביבה נורמלית לגמרי . 
הלכנו עוד כעשר דקות בשתיקה זה לצד זה , ואז נכנסנו לבית שנראה כמו בית שהורי יכלו לגור בו . 
במסדרון עמד ריח של חומרי ניקוי , ולפני הדלתות היו שטיחונים שהיה כתוב עליהם " ברוכים הבאים " וגם " היכנסו ואת המזל הביאו " . 
בין הקומות עמדו פרחים מקש בתוך קנקני חלב מעוטרים ודקלים קטנים מגומי עם אגוז גדול בבסיסם . 
עלינו עד לקומה האחרונה . 
כשהגענו התנשפתי בחוזקה . 
נראה שבריטה הייתה יותר בכושר . 
היא פתחה את הדלת הימנית ונכנסנו . 
זו הייתה דירה נורמלית לגמרי . 
שטיח מקיר לקיר , ארונות מטבח , בסלון היה הכול מופנה כלפי הטלוויזיה , קומבינציית איחסון מאיקאה של ארון המסתיים במשולשים עם דלתות זכוכית , כוסות ליאונרדו בתוכו , פינת ישיבה מעור לבן ווילונות לבנים על החלונות . 
מלבד הסלון היה רק עוד חדר שינה עם מיטה כפולה המכוסה בקפדנות . 
גם שם לא היו ספרים . 
" אתה רוצה לשתות משהו ? " שאלה מבלי להביט בי . 
" ברור . 
מה יש לך ? " 
" הכול . 
" אז אני אשתה בירה . 
" האמת היא שיש רק יין . 
" גם יין זה בסדר . 
היא הלכה למטבח וחזרה מיד עם בקבוק פְרָסקָטי ושתי כוסות . 
התיישבתי על הספה , אבל היא אמרה : " בוא , נשב במסדרון . 
קמתי והלכתי למסדרון , ובריטה כיבתה מאחורי את האור בסלון . 
הסתובבתי אליה והבטתי בה בשאלה , והיא התיישבה על הרצפה ונשענה על הקיר , מזגה ומילאה את שתי הכוסות , עצמה את העיניים והצניחה את ראשה לאחור . 
התיישבתי במרכז המסדרון על הרצפה בישיבה מזרחית . 
בריטה נראתה עייפה , היו לה עיגולים שחורים מתחת לעיניים . 
בלי לפקוח את עיניה , הרימה את הכוס ואמרה : " Cheers . 
ברוך הבא לברלין . 
השקתי את כוסי בכוסה . 
שתינו , והיא הושיטה את ידה בעיניים עצומות אל המתג וכיבתה את האור . 
עכשיו היה הכול חשוך בדירה , רק מבעד לחלון שבסלון חדר קצת אור מפנס רחוב . 
אמרתי לה שמיקה די השתנה ושאין לי יותר קשר לאנשים מהעבר . 
ישבנו והיה שקט מאוד . 
" אתה יכול לישון כאן אם אתה רוצה , " אמרה . 
" אני עייפה . 
" אוקיי , " אמרתי , והיא קמה . 
היא הלכה לסלון וסגרה אחריה את הדלת . 
כששבה ויצאה לבשה פיג'מת גברים מפוספסת , הלכה לאמבטיה וצחצחה שיניים , הכול בלי להדליק את האור . 
ואז הלכה שוב לחדר השינה , הורידה מהמיטה את הכיסוי הלבן , קיפלה אותו בקפדנות והניחה אותו על הרצפה ליד המיטה . 
המיטה הייתה מסודרת : שתי כריות , שתי שמיכות בצבעים חיוורים והדפס פרחוני עדין . 
בריטה נשכבה בצד הימני , תחבה את ידה מתחת לכרית ונראה היה שהיא תירדם מיד . 
אני התפשטתי ונשארתי רק בתחתונים וטישרט ונשכבתי בצד השמאלי , על הגב , משלב את הידיים מתחת לכרית . 
ריח קל עלה מבית השחי שלי , אז הנחתי את ידי על השמיכה . 
שאלתי אותה : " שכבת אז עם מיקה ? " 
היא אמרה : " אוי , אלוהים , הכול היה כל - כך מזמן . 
רציתי להגיד עוד משהו , אבל היא כבר נרדמה . 
כשהתעוררתי המיטה הייתה ריקה . 
קמתי ובדקתי בחדרים האחרים . 
איננה . 
נכנסתי להתקלח . 
כשיצאתי מהמקלחת היא עמדה מולי ואמרה : " הייתי במאפייה . 
הייתי עירום . 
היא הסתכלה על הזין שלי ואני כיסיתי אותו בידי . 
" תתלבש , " אמרה , " יש ארוחת בוקר . 
קפה או תה ? " 
" קפה . 
" בכל מקרה אין לי תה . 
הלכתי לחדר השינה , אספתי את הבגדים והתלבשתי . 
כשנכנסתי למטבח בריטה הייתה עסוקה בעריכת השולחן , מכונת הקפה עבדה , וצלחות עם מבחר מגוון של נקניקים וגבינות עמדו על השולחן . 
" זו הדירה שלך ? " שאלתי . 
" יש לך התנגדות ? " 
" לא , אני ... " 
" זה לא בית כפרי מחורבן , לזה אתה מתכוון ? " 
" משהו כזה . 
" אני שונאת את הבתים הכפריים המחורבנים האלה . 
אני בחיים לא רוצה לראות אותם יותר . 
מתישהו אני אסע הביתה ואשרוף את הבקתה הזאת מעל לראש של ההורים שלי , את הבקתה הבורגנית המזוינת הזאת . 
היא הייתה כל - כך יפה . 
רציתי להניח את ראשי על בטנה . 
אחרי ארוחת הבוקר יצאנו החוצה והסתובבנו . 
מתישהו היא לקחה את ידי ונראינו כמו זוג . 
נשארתי שבועיים בברלין , אצל בריטה . 
הייתי מאוהב כמו בגיל שש - עשרה . 
אבל הייתי גם דלוק עליה כמו בן עשרים ושלוש . 
היא לא בדיוק עודדה אותי . 
אבל היא גם לא דחתה אותי . 
סקס וכל מה שקשור לזה לא שיחק שום תפקיד . 
להחזיק ידיים היה השיא , אבל גם כאן היה לי רושם שהיא לא הרגישה בכלל שאני אוחז בידה . 
לפעמים כבר לא יכולתי יותר , אז הלכתי לאמבטיה ואוננתי . 
פעם אחת , כששכבנו בערב במיטה ושמעתי לפי הנשימות שלה שהיא עוד לא נרדמה , התרפקתי עליה , על גבה , והנחתי את זרועי סביבה ונצמדתי אליה . 
עמד לי , היא הייתה חייבת לחוש בזה . 
היא לא זזה . 
יכולתי באותה מידה להיות חזיר שמתגרד על בול עץ . 
כשרציתי כבר להתרחק ממנה היא הסתובבה פתאום והביטה בי . 
הפנים שלה היו קרובות מאוד לשלי . 
היא הביטה בי כאילו שאלה את עצמה מי שוכב במיטתה , אוכל מצלחתה ושותה מכוסה . 
כמעט והצגתי את עצמי : הֶרמס , הלמוט , איש עסקים מחבל הרוּהר . 
האם את יושבת כבר הרבה זמן כאן על הבר ? 
מספר החדר שלי הוא ארבע מאות ושתים - עשרה . 
ואז פתאום היא ליטפה בידה את פני . 
היא לא ליטפה לי את הלחי בגב היד או משהו כזה , לא , היא הניחה את קצות אצבעותיה על המצח שלי והעבירה אותן , את כל חמש האצבעות , על פני . 
האמה והקמיצה עברו על עפעפי , חולפות בדרך על אפי , בעוד הזרת והאצבע יורדות לאורך עצמות לחיי . 
ואז היא נישקה אותי , ונזכרתי בטעם שלה . 
בדרך - כלל ישנו עד מאוחר ואז אכלנו את ארוחת הבוקר יחד . 
הלכנו לטייל . 
בשעות הערב המוקדמות ראינו טלוויזיה . 
הטלוויזיה הייתה מלאה שידורים על המזרח . 
מאוחר יותר בערב הלכנו למסיבות או שהיינו מוזמנים לארוחות . 
בריטה הייתה מוזמנת ולקחה אותי איתה . 
צוות העובדים במסיבות ובארוחות הערב התחלף כל הזמן , אבל היה שם אחד קבוע : טיפוס קירח , בסביבות השלושים , שתמיד הקפיד שראשו , לחייו וסנטרו יהיו מכוסים באותה שכבה דקה של שיער . 
הוא לבש מכנסי עור שחורים , גופייה שחורה וז'קט שחור . 
בריטה אמרה שקוראים לו תוֹמָש , עם דגש על ההברה השנייה , ושהוא חבר ממש ותיק . 
היה לו ריח די גרוע . 
ערב אחד הוזמנו לשפַּנדאו ּ . 
הבניין היה ישן ומשופץ עם תקרות גבוהות ורצפות פרקט נקיות מאוד . 
המטבח וחדר המגורים יצרו חלל גדול שבו עמד שולחן שכמעט מילא אותו , וסביבו ישבו עשרה או שנים - עשר איש , כמעט כולם זוגות . 
הדירה הייתה שייכת לגבר ואישה שעסקו ב " משהו עם רהיטים " , כמו שבריטה אמרה . 
אחרי הארוחה עמדו צלחות מלוכלכות ובקבוקי יין מלאים למחצה . 
מישהו עישן מקטרת . 
דיברו על מה שקרה . 
כולם ידעו מהטלוויזיה על מה מדובר . 
לא יכולתי להשתתף בשיחה . 
לא ידעתי אם אנו נמצאים על מפתנו של הרייך הרביעי או של תור הזהב . 
איש לא הרים את קולו . 
איש לא קטע את דברי רעהו , הפנים לא האדימו , הן נשארו חיוורות ולבנות , רק נראו נפולות וזקנות יותר . 
כולם היו עייפים , אבל איש לא רצה הביתה . 
בריטה ישבה לידי , עישנה וסקרה את האנשים שדיברו . 
שתיתי הרבה יין . 
איש לא התייחס אלי , איש לא דיבר איתי . 
הם אולי שיערו שאני לא " עוסק ברהיטים " , מלבד העובדה שאני יושב עליהם , ישן בהם או מאחסן בהם משהו . 
אולי הם ידעו שאבי אוסף תקליטי להיטים ולפעמים רוקד לבד לגמרי במרתף . 
אולי הם ידעו שאני גרוע במתמטיקה . 
תומש ישב לידי ושוב היה לו ריח גרוע . 
הוא לא הוציא מילה כל הערב . 
כשהייתי שיכור אמרתי לו : " אתה יודע לדבר ? " 
הוא הביט בי זמן רב , הוציא משקפי שמש , הרכיב אותם ואמר : " מה אתה רוצה לדעת ? " 
" מה אתה יודע ? " שאלתי בחזרה . 
" מה שאתה רוצה לדעת . 
" מה זאת אומרת ? " 
" אני יודע את כל מה שאתה רוצה לדעת , אבל את מה שאתה לא רוצה לדעת , את זה גם אני לא יודע . 
" ומה אני רוצה לדעת ? " 
" אני לא יודע . 
אבל אני אומַר לך מה שאתה רוצה לדעת . 
" מי תזכה באליפות גרמניה בכדורגל ? " 
" את זה אתה לא רוצה לדעת . 
" סליחה ? " 
" את זה רק שאלת אותי כי לא עלה לך רעיון אחר . 
אבל אתה לא באמת רוצה לדעת את זה . 
הרי אמרתי לך , אני אומר לך את מה שאתה רוצה לדעת . 
מה שאני לא אומר לך , אתה גם לא רוצה לדעת . 
" אהה , לך תדע , " אמרתי . 
תומש שב והסיר את משקפיו ונעץ את עיניו בלוח השולחן . 
לא ידעתי מה להגיד או מה לעשות , אז קמתי והלכתי לשירותים . 
שם היה שקט ונקי ואיש לא עישן שם מקטרת . 
הברזים עוצבו בסגנון עתיק , ועל הרצפה עמדה קערה עם פרחים מבושמים . 
כמו אצל גלוריה . 
למעלה היה חלון קטן . 
עליתי על האסלה , פתחתי את החלון , הוצאתי את הראש החוצה , שאפתי את האוויר העירוני הצח וקראתי בקול רם " הלו " , אבל איש לא ענה . 
עם איזה אנשים משונים בריטה קושרת קשרים ! 
והשיא : היא בעצמה לא מרגישה נוח בחברתם . 
היא הייתה כל - כך מרוחקת . 
ומה אני עושה כאן ? 
מתישהו אני חייב לנסוע הביתה . 
לא סבלתי את מה שקרה כאן אבל לא יכולתי לעזוב . 
הרגשתי כמו זבוב שנלכד על סרט הדבקה . 
הכנסתי את ראשי בחזרה , ירדתי מהאסלה ורחצתי ידיים . 
כשיצאתי מהשירותים בריטה ותומש עמדו במסדרון . 
הוא הידק אותה עם האגן שלו אל הקיר ואחז בידו את רגלה הכפופה . 
הם התנשקו . 
הם התנועעו קצת . 
ואז בריטה הבחינה בי . 
היא הביטה בי . 
תומש המשיך לאחוז ברגלה . 
הלכתי בחזרה למטבח , התיישבתי ליד השולחן ונתתי להם להמשיך להתעלם ממני . 
תפסתי את בקבוק הגראפָּה ורוקנתי שלוש כוסות במכה . 
עשר דקות לאחר מכן בריטה נכנסה למטבח ואמרה שאנחנו הולכים לתומש . 
הנהנתי , לבשתי את המעיל ויצאתי מהדירה . 
בחוץ חיכה תומש . 
הוא השתין על עץ . 
במשך כמה דקות , בזמן שבריטה חילקה את נשיקות הפרידה שלה , עמדנו זה לצד זה כמו שני טיפוסים שמכירים . 
ואז בריטה הגיעה ואמרה שהיא הזמינה מונית . 
בזמן הנסיעה לא דיברנו . 
נרדמתי קצת , אבל אז התעוררתי שוב . 
הרגשתי לא טוב . 
קיוויתי שלא אקיא במונית . 
כשירדנו , הכול הסתובב סביבי , אבל האוויר הצח עזר לי קצת לדכא את הגירוי להקאה . 
תומש גר בקומה משופצת במפעל . 
מאיפשהו הקלישאות האלה צריכות לבוא . 
זה היה חדר אחד , ענק . 
בפינה אחת עמדה מיטה ענקית , ליד הקיר עמדו כמה מושבים של בית - קולנוע , במקום אחר עמדה מכתבה עתיקה בעלת תריס גלילה , ורחוק יותר שולחן עגול וסביבו שישה כיסאות שונים . 
הברכיים רעדו לי , אבל זה היה בגלל האלכוהול . 
התיישבתי באחד ממושבי בית - הקולנוע . 
תומש נתן לי ללא מילים בקבוק וכוס , אני חושב שצחקתי ומזגתי לעצמי קצת ושתיתי . 
הנחתי את הראש על הקיר מאחורי וראיתי איך בריטה ותומש מתיישבים ליד שולחן המטבח ותומש מוציא משהו מכיס מעילו . 
על השולחן הייתה מונחת מראה קטנה . 
ואז חסר לי בזיכרון פרק זמן . 
הדבר הבא שאני זוכר הוא את בריטה שפתאום יושבת עלי בפישוק רגליים ופניה מופנות כלפי והיא נראית שמחה מאוד . 
היא ליטפה את ראשי בשתי ידיה ונישקה אותי על המצח . 
היא צחקה . 
בכל השבועיים האחרונים לא זכור לי שראיתי אותה שמחה כל - כך . 
שמחתי שטוב לה . 
עכשיו הכול יסתדר . 
היא הבינה עכשיו שהיא אוהבת אותי . 
עד עכשיו היא לא יכלה לדעת את זה , השד יודע למה . 
עיניה היו מוצפות באהבה כלפי . 
היה לנו גם סיפור משותף נהדר . 
אני הנחתי לרגליה את לבי הצעיר ונתתי שירביצו לי בשבילה . 
איפשהו שמעתי את תומש צוחק . 
בריטה נישקה אותי על פי . 
היא התנועעה עלי . 
היא פתחה את כפתורי החולצה שלי וליטפה את חזי . 
שמעתי אותה מדברת . 
אבל אולי רק חלמתי את זה , אולי כבר ישנתי . 
" אח , מעריץ קטן שלי ! " חזרה ואמרה , והיא צדקה : הערצתי אותה , התפללתי אליה , חשקתי בה ורציתי למות בשבילה , כמו כבשה פתיה , אבל אולי זה היה האלכוהול . 
" מה חשבת לעצמך ? " אמרה עכשיו , אבל אולי גם את זה רק חלמתי . 
" חשבת שתבוא לכאן ואני אשוב ואאמץ אותך ? 
שככה יהיה לי טוב , אתה כמו כלבלב , אתה יודע את זה ? 
אני אוהבת כלבלבים . 
אתה כל - כך מתוק . 
כמו כלבלב . 
כבר אמרתי את זה ? " 
" אני אוהב אותך ! " אמרתי , בכל אופן נדמה לי שאמרתי את זה , אבל אולי גם את זה רק חלמתי , כבר לא היה אפשר להפריד בין הדברים , בין החלום לבין מה שנקרא מציאות . 
ואז שוב שמעתי את תומש צוחק , ובריטה נישקה אותי ונתנה לי את הלשון שלה , ואני נתתי לה קודם את שלי ואז את שלה בחזרה . 
" שמעת מה שהוא אמר ? " האם אמרתי משהו ? 
" אהה , ילד , כלב , אתה כל - כך מתוק , " היא נשכה את תנוך האוזן שלי , אבל לא יכולתי לומר אם את הימנית או השמאלית , אבל אולי כבר ישנתי . 
היא אמרה משהו שלא הבנתי . 
ואז היא אמרה : " לא יכול להיות שבאמת האמנת בזה ! " ומישהו צחק . 
הכול היה מאוד משעשע . 
רציתי לאחוז בה , חיבקתי אותה בזרועותי ולחצתי את פני אל שדיה , ואז ניסיתי לנשוך אותם בעדינות , אבל נגסתי רק בבד ואמרתי שוב : " אני אוהב אותך . 
ובריטה אמרה : " ילד , אוי ילד ! 
לפעמים הייתי באמת רוצה לדעת מה אתה בעצם רוצה ! " ואז נרדמתי . 
התעוררתי שוב מפני שמישהו צרח . 
העפתי מבט בדירה , למקום שממנו הגיעו הצרחות . 
על המיטה הגדולה הזדיינו . 
משם הגיעו הצרחות . 
בריטה צרחה . 
גם תומש צרח . 
לא יכולתי להבחין בדיוק מה הם עושים . 
ואז שוב נרדמתי . 
כשהתעוררתי שכבתי על הרצפה . 
ראשי היה מונח על אמת ידי וכאב מאוד . 
בפה היה לי טעם של קיא . 
אבל הייתי נקי לגמרי וגם הרצפה סביבי הייתה נקייה . 
הלכתי אל השולחן והתיישבתי . 
הבטתי סביבי . 
אף אחד לא היה שם . 
היו שתי דלתות . 
ניגשתי לאחת מהן ופתחתי אותה . 
השתנתי בעמידה . 
שוב התיישבתי ליד השולחן וחשבתי . 
ואז עשיתי לעצמי קפה וחיכיתי . 
היה שם רק ספל אחד . 
כנראה שתומש לא מארח לעתים קרובות . 
התיישבתי על המיטה והפעלתי את הטלוויזיה שעמדה בסמוך . 
לאחר חצי שעה כיביתי אותה . 
נשכבתי , העמדתי את הספל על הבטן שלי . 
ואז נזכרתי במה שראיתי בלילה , בזִיון . 
קמתי והסתכלתי על המיטה . 
הכול לבן , אין כתמים . 
הזמן חלף . 
כאב לי הראש . 
ערכתי חיפוש במגירות השולחן . 
כרגיל : נייר , מהדקים , מחורר , שדכן , כמה תמונות של אנשים שלא הכרתי . 
כשהחשיך , התחלתי ללכת לדירה של בריטה . 
לא ידעתי איפה אני , אז עברתי כמה רחובות עד שהגעתי לרחוב ראשי , ושם אותתי למונית . 
נקבתי בכתובתה של בריטה . 
זו הייתה נסיעה של שמונה - עשרה מארק . 
נתתי עשרים ואמרתי : " זה בסדר . 
עמדתי לפני הבית וסקרתי את חזיתו כלפי מעלה . 
אישה יצאה מהבניין , ולפני שדלת הכניסה נסגרה , נכנסתי פנימה . 
עליתי במדרגות . 
ואז עמדתי לפני הדלת וניסיתי להסדיר את הנשימה . 
הזעתי וראשי הלם . 
שוב נעשה לי רע . 
החזקתי במעקה . 
רוק התאסף בפי . 
התרכזתי ובלעתי את הרוק . 
בערך חמש דקות עמדתי שם ונשמתי בכבדות . 
ואז הוקל לי . 
צלצלתי . 
שום דבר . 
צלצלתי שוב . 
שום דבר . 
צלצלתי פעם שלישית . 
הפעם שמעתי מבפנים " כן , בסדר ! " זה היה קול גברי . 
שמעתי קרקוש של פתיחת דלת . 
את הגבר שפתח לי לא ראיתי מעולם . 
נראה היה שהפרעתי לו במשהו . 
הוא לבש מכנסיים כחולים . 
החגורה הייתה פתוחה , וקצותיה היו תלויים ברישול על מפשעתו . 
האיש לבש גופייה לבנה . 
שערו האפור היה רטוב , ועל כתפיו הייתה מונחת מגבת . 
רגליו היו יחפות . 
" כן ? " 
העפתי מבט על התווית ליד הפעמון , אבל גם בימים האחרונים כבר לא הופיע שם שום שם . 
" כן ? " שאל האיש שוב , " אתה רוצה ממני משהו או שאתה רוצה רק לעמוד כאן ? " 
" אני רוצה לבריטה . 
" היא כבר לא גרה כאן . 
" ממתי ? " 
" מה זה עניינך ? 
מי אתה בכלל ? " 
" שמי הלמוט . 
אני חבר ותיק . 
הלכנו יחד לבית - ספר . 
" אין לי מושג מאיפה יש לך את הכתובת הזאת , אבל אשתי לשעבר לא גרה כאן יותר . 
" אשתך לשעבר ? " 
" אתה מוכן לסלוח לי בבקשה ? 
חזרתי רק עכשיו מנסיעה ארוכה לחו"ל ו ... " 
הוא כבר התחיל לסגור את הדלת . 
" אם תראה את בריטה ... " אמרתי . 
" אני לא חושב שאראה אותה . 
" אבל אם בכל זאת , תמסור לה ד"ש ממני . 
" אני חושב שאתה תראה אותה לפני . 
יצאתי מהבניין . 
החפצים שלי אמורים להיות בדירה . 
אבל אולי בריטה העלימה את כל העקבות . 
חיפשתי מונית ונסעתי שוב לדירה של תומש . 
אף אחד לא היה שם . 
הכיתי באגרופי על דלת הברזל הכבדה וצעקתי את שמה של בריטה . 
שום דבר . 
התיישבתי על המדרגות וחיכיתי . 
מתישהו נרדמתי , ראשי שעון על הקיר . 
בין לבין התעוררתי , שוב הכיתי באגרופי על הדלת , שוב התיישבתי , שוב נרדמתי , ראשי על ברכי . 
כשהתחיל להתבהר יצאתי החוצה . 
הזמנתי מונית מטלפון ציבורי . 
השתנתי בשער הכניסה . 
That ’ s great , it starts with an earthquake . 
It ' s the end of the world as we know it . 
יש לי את זה . 
אתה צריך את זה ? 
התיישבתי על שפת המדרכה וחיכיתי . 
חלק שלישי 
14 . 
כשהורי אמרו שהם רוצים להתגרש לא ידעתי מה אני אמור להגיד . 
הייתי מופתע שהם גייסו את הלהט לעשות את זה . 
אמי טלפנה אלי ואמרה שאבוא ביום ראשון הבא הביתה . 
קולה נעשה עמוק יותר בשנים האחרונות . 
היא קיבלה את פני בפתח והובילה אותי אל הסלון . 
על השולחן עמדו שלושה ספלים וקנקן קפה . 
אבי ישב על הספה וקרא עיתון . 
כשנכנסתי הנהן בראשו לעברי . 
אמי מזגה לי קפה , חיכתה עד שאשתה ממנו ואמרה : " אבא ואני , אנחנו לא מבינים זה את זה יותר . 
אנחנו מתגרשים . 
אבי לא הרים את עיניו מהעיתון . 
זה כמה שנים שנזקק למשקפי קריאה . 
" זה בוודאי בא לך די בהפתעה , " אמרה אמי . 
" כן , " אמרתי . 
" אמא שלך , " אמרה אמא שלי , " הכירה מישהו . 
אבא שלך מבין שאין טעם יותר . 
לאמא שלי יש מאהב ? 
היה לי קל יותר להאמין שכדור הארץ שטוח . 
" אמא שלך עוזבת , " אמרה אמא שלי . 
" אבא שלך נשאר לגור כאן בשלב הזה . 
" מתי ? " שאלתי . 
" מחר . 
זה קרה במהירות . 
לא הרגשתי כלום . 
שהורי לא מדברים זה עם זה לא היה חדש לי . 
" זה בוודאי קשה לך מאוד , " אמרה אמא שלי . 
זה לא היה קשה . 
זה היה משונה . 
גירושים היו דבר שקרה לאנשים אחרים . 
הורי היו עכשיו בני שישים . 
בשביל מה לטרוח ? 
" אני יכול לעזור במשהו ? " שאלתי . 
" לא , ילד שלי , " אמרה אמי , " אבא שלך ואני כבר נסתדר . 
אל תדאג . 
שתיתי קפה . 
אבי קרא עיתון . 
לאחר כמה דקות אמרתי : " טוב , אז אני זז . 
" טוב , " אמרה אמי . 
" אם תצטרכו משהו , " אמרתי , " פשוט תתקשרו . 
" זה מאוד נחמד מצידך , ילד שלי . 
הושטתי לאבי את היד . 
הוא לא קם , אבל הסיר את משקפיו והביט בי בחצי חיוך . 
מבטו היה צלול לחלוטין . 
אמי ליוותה אותי אל הדלת . 
הושטתי גם לה את היד . 
היא חייכה , נעמדה על קצות האצבעות ונשקה לי על לחיי . 
החזה שלה נלחץ כלפי . 
שאלתי את עצמי אם עדיין יש לו ריח של כרובית ישנה , אבל לא ממש רציתי לבדוק את זה . 
היא אמרה : " ילד , אוי ילד . 
כשהבטתי לאחור היא כבר סגרה את הדלת . 
הורי רוצים להתגרש . 
מה זה היה ? 
מצלמה נסתרת ? 
פתאום היה לי ברור מה משמעותה של המילה " סוריאליסטי " . 
עוד מעט יסתיר ענן את הפה , סכין תחתוך עין בעוד מישהו אומר : " זו אינה מקטרת . 
אנשים עשירים מתגרשים . 
אנשים שקוראים ספרים . 
אנשים שנוסעים במחלקה ראשונה ברכבת וחושבים על מה שהם עושים . 
אנשים שעושים חשבון נפש ומגיעים למסקנה שמשהו חסר . 
להורי לא חסר דבר . 
בחוגים שלנו לא מתגרשים . 
בחוגים שלנו אולי הרגישו שמשהו חסר , אבל לא הסיקו מסקנות דרסטיות כל - כך . 
מובן שחשבתי שאלה כבר לא באמת החוגים שלי . 
הייתי מרצה . 
נו טוב , פרולטריון אקדמאי , עבד לחוזה , אבל חלק מאותה קהילה מדעית גדולה נהדרת , scientific communitiy . 
ועכשיו הורי מחזירים אותי הביתה . 
ושם לא מתגרשים , חד וחלק . 
ועוד בפתאומיות כזאת ! 
הידיעה עוד לא חדרה אלי באמת . 
ירדתי למטה ועמדתי עוד כמה דקות בכניסה לבניין . 
שום קול לא נשמע . 
יום ראשון . 
יום ראשון בביתם של הורי . 
אבא ואמא לא אהבו זה את זה יותר . 
הבית כולו היה שקט . 
הלכתי לכיוון דלת המרתף . 
כמו תמיד , היא לא הייתה נעולה . 
ירדתי במדרגות , ואז למרתף של אבי . 
אותו מנעול היה תלוי על אותה דלת קרשים . 
ניסיתי להציץ דרך הקרשים , כמו אז , כשראיתי את אבי רוקד . 
אבל הוא מיסמר על הדלת מבפנים יריעה של פלסטיק כהה , ואני לא יכולתי לראות דבר . 
חיכיתי איזה עשרים דקות למטה . 
אבי לא הגיע . 
יצאתי החוצה . 
ציפור חירבנה לי על המכונית . 
זו הייתה מכונית חדשה , וזה יהיה סיפור מלוכלך לנגב את החרא של הציפור כדי שזה לא יהרוס את הלַכה . 
נכנסתי והתחלתי לנסוע . 
לפני כמה שבועות דיברנו , טינה ואני , בפעם הראשונה על נישואים . 
אנחנו חברים כבר כמעט ארבע שנים . 
אביה שילם על המכונית ועל הדירה שגרנו בה . 
גרנו בקומה השישית , ונופה של העיר היה פרוש לפנינו . 
מתחת לבניין היה חניון , ואפשר היה לעלות משם במעלית ישר עד לדירה שלנו . 
בקומת הקרקע הייתה מרפאת שיניים , במרחק של מאה מטר בלבד היה הסופר , וממש לידו מאפייה ואיטליז . 
יצאתי מהעיר למאגר המים , העמדתי את המכונית בחניה והלכתי לטייל . 
אלה היו שנות התשעים . 
אבא ואמא מתגרשים . 
אי - אפשר לסמוך יותר על שום דבר . 
אם זה ימשיך ככה , יכול להיות שלא יבחרו יותר בהלמוט קוהל ! 
העולם קורס . 
אם להאמין לבק , האינטרנט אשם בכול . 
הוא לא היה נגדו , אבל הוא טען שהאנשים מצפים ממנו ליותר מדי . 
אם מדפדפים בעיתונים שמנסים להבהיר לך שבלי אינטרנט אתה סוג של אַמֶבָּה חברתית , אז עוברת לך בראש השאלה איך בכלל הצלחת לשרוד בלי לקבל כל יום שישה מיילים מאפגניסטן . 
האם הורי נכנסו לבוץ הזה ? 
האם לאמי אכן היה מאהב ? 
שהכירה בסייברספייס ? 
בצ'אטים אפלוליים כאלה , שבהם אנשים מכנים את עצמם Mickeymouse Overdrive או החזירה מנוּרטינגֶן ? 
האם אמי הייתה און - ליין ? 
שום דבר לא היה בלתי אפשרי מבחינתי . 
אולי אני צריך לפקוח עין ולחפש אחריהם בתוכניות אחר - הצהריים . 
אולי עוד מעט יישבו הורי אצל ארָבֶּלָה או סוניה או ורה או אנדריאס או אילוֹנָה או יֵרג או השד יודע איפה ויגמגמו משהו על הנושא " ניקול , אחרי מאתיים שנות נישואין אנו בכל זאת מתגרשים " . 
בחיי , איך בילדותי הייתי מוחא כף , מתופף ושורק אילו מישהו היה מנבא לי שביום מן הימים יהיו שידורי טלוויזיה כל היום . 
ונוסף לזה גם כל הלילה ! 
" כאן תמים שידורינו לערב זה " – אלה מילים מזמנים קדומים . 
יכולתי לראות בעיני רוחי את עצמי זקן , יושב ומספר לנכדַי שפעם היו לנו רק שלושה ערוצים : " ערוץ ראשון וערוץ שני . 
ואת הערוץ השלישי היה אפשר לראות רק במטושטש , וגם אז רק במזג אוויר נוח ! " זה מתאים לתקופה – הזקנים משתגעים ופועלים נגד חוקי הטבע . 
איש כבר לא מתבייש בכלום . 
והאידיוטים מסתובבים חופשי . 
התנערתי . 
הרגשתי כמו איש זקן שהעולם נעשה לו זר . 
אבל זה דווקא לא היה נכון בכלל , למרות שנשארו לי רק שבע - עשרה שנה עד שאצא מקבוצת הגיל הרלוונטית מבחינה מסחרית , שאליה מכוונים שידורי הפרסומת בערוצים הפרטיים . 
והם ריככו אותי כל - כך : כשצפיתי עם טינה בווידיאו , יזמתי בעצמי הפסקת פרסומות . 
לחצתי על הפאוזה בשלט רחוק של הווידיאו , הלכתי למטבח וזללתי מוצר של פירמה כזו או אחרת . 
אף פעם לא זקנים מדי לתוספת חלב ! 
איך יכלו הורי לעולל לי את זה ? 
בעולם שמשתנה מהר כל - כך , גם אם כבר מלאו לך שלושים חשוב לך שדברים מסוימים יישארו כפי שהם . 
לא מזמן אמרה לי טינה שגרהרד שרדר הוא גבר מושך ! 
פוליטיקאים אינם " מושכים " ! 
זה צריך להיות מעוגן בחוקה . 
וגם אם כן , אסור שאנשים כאלה יתמנו לקנצלר גרמניה ! 
אבל נראה שאין סכנה כזאת באופק . 
הכנסייה האוונגלית והכנסייה הקתולית ועוד כמה דתות אחרות כבר אסרו בוודאי על הפסד של הלמוט קוהל . 
בעוד כמה חודשים יתקיימו בחירות . 
התחושה הייתה שונה מבשנים האחרונות , אבל זו יכולה להיות גם טעות . 
פתאום חשתי נטוש באמת . 
נטוש על - ידי הורי . 
ונבגד . 
הורי היו אינדיבידואלים . 
עם צרכים . 
אמי , על כל פנים . 
דווקא אמי ! 
הצורך היחיד שהיה פעם לאמי היה לרכל על אנשים אחרים ולהזהיר אותי שלא אגמור כמו הבן של השכנים . 
פתאום הרגשתי שאני בוכה . 
זה כבר לא היה מצחיק . 
הלכתי בחזרה למכונית ונסעתי הביתה . 
ירד גשם קל . 
נכנסתי לחניון והעמדתי את המכונית בחניה שלנו . 
בדרך למעלית פגשתי את מר וייכרט מהקומה השלישית , שבדיוק הוביל את שני הדוברמנים המאולפים שלו למכונית . 
בירכנו זה את זה . 
למר וייכרט היה שטיח בצבעי שחור - אדום - זהוב לפני הדלת . 
למרות שאף פעם לא החלפתי איתו מילה , האמנתי שהוא נאצי . 
דגל גרמניה לניקוי רגליים ! 
האם זוהי הפטריוטיות בשיאה , או שהאיש הזה הוא אנרכיסט ותיק שחושב שצריך לדרוך על גרמניה ולנקות עליה את הנעליים ? 
הייתה לי תחושה שטינה מחרמנת אותו , אבל יכול להיות שזו סתם קנאה . 
כן , זו הייתה קנאה . 
זה היה שונה מפעם . 
פעם הייתי גאה שגברים אחרים נועצים מבט בחברה שלי , כמו שהיה עם גלוריה . 
אבל היום הרגשתי שמשהו מכרסם בי , זה לא היה לי נעים , זה הכעיס אותי . 
לא שלא בטחתי בטינה . 
לא יכולתי להסביר את זה . 
כשגבר אחר הסתכל עליה , כעסתי . 
וזה לא היה אינסטינקט של הגנה . 
לא רציתי לגונן עליה מפני מבטי הזרים המחרמנים האלה , הפוגעים בכבודה , לא , זה היה יותר הגנה על הטריטוריה , וברור שגם לא היה לי נעים שחשבתי על זה . 
אבל לא יכולתי לעשות שום דבר נגד זה . 
עליתי למעלה , פתחתי את הדלת , ניגשתי למטבח , לקחתי גליל של נייר מטבח וסמרטוט , ירדתי וניגבתי את החרא של הציפורים . 
פעם זה לא היה אכפת לי , אבל זה באמת פגע בציפוי . 
עליתי בחזרה , זרקתי את הניירות והסמרטוט לפח , עברתי לסלון וישבתי על הספה . 
ואז הלכתי למטבח והבאתי כוס מים . 
טינה עוד הייתה במשרד . 
לפעמים היא הלכה לשם גם בימי ראשון . 
אולי היא הייתה צריכה לבוא איתי . 
הורי חיבבו אותה . 
לא שזה היה משנה משהו . 
אבל אולי היא הייתה יכולה להסביר לי מה קורה כאן . 
היא הרי הייתה כל - כך חכמה . 
עם כוס המים ביד יצאתי למרפסת . 
היא הייתה גדולה למדי . 
לא מזמן קנינו לעצמנו כיסאות חדשים . 
ארבעה כיסאות בעלי משענת גבוהה עשויים מעץ טיק . 
הם לא היו זולים , אבל טינה אמרה שזו קנייה לכל החיים . 
לא הרווחתי הרבה . 
בעבודה חתמתי על חוזה דו - שנתי , וכשפג , חתמתי על החוזה הבא . 
מדי פעם כתבתי מאמרים . 
חוץ מזה עזרתי למוטר בארגון התערוכה המקיפה של המאה התשע - עשרה . 
פעם עבדתי חודשים ללא משכורת , מפני שעל - פי הוראת משרד המדע אסור היה לאייש משרות פנויות במשך תשעה חודשים . 
את הכסף שנחסך שלחו למזרח כדי להקים שם מחדש את האוניברסיטאות . 
זה שלוש שנים היה לי תואר דוקטור ומשרה מלאה בתור עוזר הוראה , ומוטר ציפה שאעבור גם הסמכה , אבל לא היה לי זמן לזה . 
טינה אמרה שמוטב שאקבל משרה בהוצאה לאור או משהו כזה , אבל אני לא רציתי . 
הרגשתי מחויבות כלפי מוטר . 
כשחזרתי מברלין סיפרתי לו למה נסעתי . 
הוא לא פיטר אותי , למרות שהוא לא התלהב מהעניין . 
רוברטה לא רצתה לדבר איתי יותר . 
שבועיים לא היה לה מושג מה קורה איתי . 
ואז בוקר אחד עמדתי לפני הדלת שלה בדיוק כשעמדה ללכת לחוג . 
היא רק אמרה שהיא ממהרת , ושאקח איתי את הדברים שהשארתי בדירה , ושאשאיר את המפתח על השולחן במטבח . 
ואז היא הלכה , ואני אספתי את הדברים שלי והשארתי את המפתח על השולחן במטבח . 
מאז היא לא דיברה איתי . 
כשנפגשנו במסדרון בירכה אותי לשלום , כמו כל אחד אחר . 
שנה לאחר מכן היא קיבלה משרה במינכן . 
אחרי שחזרתי מברלין לא רציתי לראות אף אחד במשך שבועות . 
עבדתי באוניברסיטה וכתבתי את העבודות שלי , אבל בשאר הזמן שכבתי במיטה וראיתי טלוויזיה . 
פעם או פעמיים דיברתי עם בק בטלפון , אבל זה לא הלך . 
כמה חודשים אחר - כך הלכתי לחתונה שלו וישבתי בשולחן אחד עם אנשים שהכירו אותו רק באופן שטחי . 
תמיד היה לי מה שנקרא " החבר הכי טוב " . 
פעם זה היה מיקה . 
אילו היו שואלים אותי מה דעתי עליו , הייתי כנראה אומר שהוא אידיוט . 
אבל העובדה היא שביליתי איתו הרבה זמן . 
כשהיה לי משעמם טלפנתי אליו . 
אחר - כך נכנס בק לתפקיד הזה . 
אלא שאף פעם לא הייתי אומר על בק שהוא אידיוט . 
מיקה היה בשבילי העולם הישן . 
מיקה הזכיר לי את המסדרון אצל הורי , את בית - הספר היסודי , את הרחוב שגדלתי בו , את השפה שלימדו אותי , את המכנסיים , הסוודרים , הגרביים והתחתונים של ילדותי ונעורי . 
בק היה העולם החדש . 
הוא היה נציגם של רצפות פרקט והאוניברסיטה , דירות עם תקרות גבוהות בבתים בסגנון אר - נובו שפעם רציתי לגור בהם , הוא היה השפה שנוספה לי , החולצות היותר משובחות , המכנסיים היקרים , הגרביים ממאה אחוז כותנה ותחתוני הגברים בהדפס עדין . 
לעתים קרובות שאלתי את עצמי למה בק ואני התרחקנו . 
לא ידעתי מה קרה . 
הדברים שהוא אמר פתאום לא אמרו לי שום דבר . 
אולי לא סלחתי לו שהוא מתגעגע לגלוריה . 
לדעתו היא הייתה האישה שאני צריך . 
שאלתי את עצמי מה זה עניינו . 
הוא טען שזו הייתה האישה שלא הרשתה לי להיות פחדן . 
שאלתי את עצמי למה הוא מתכוון . 
אבל שאלתי את עצמי , לא שאלתי אותו . 
טלפנתי אליו לעתים רחוקות יותר , והתרגזתי כשמריאל ענתה . 
הגינונים המוגזמים שלו עלו לי יותר ויותר על העצבים . 
העצות שלו במה שקשור להתנהגות שלי כבר לא נראו לי מועילות , רק מתנשאות ויהירות . 
אבל לא אמרתי לו את זה . 
טלפנתי לעתים רחוקות עוד יותר . 
זה בוודאי היה קשור גם לטינה . 
כשהכרתי את טינה יצאנו פעם או פעמיים ארבעתנו למסעדה , אבל השיחות לא זרמו . 
צלחנו בדוחק את נושאי השיחה השכיחים כמו פוליטיקה אקטואלית , ספרים חדשים , ציורים עתיקים ומזג אוויר טוב או גרוע והשפעת כל אלה על הפרקים . 
מאז שהייתי עם טינה ועסוק יותר בחוג בקושי יצאתי . 
שמחתי שיכולתי להיות בערב בבית . 
לפעמים לא היה לנו חשק לבשל והזמנו פיצה או אוכל סיני . 
זו הייתה אחת ההמצאות הגדולות של שנות התשעים : אוכל על גלגלים לאנשים שבעצם לא צריכים אותו . 
לפני שהכרתי את טינה כמעט לא יצאתי עם נשים . 
ניסיתי כמה פעמים ויצאתי עם חברות ללימודים לקולנוע . 
לפעמים זה גם הגיע למין . 
אצל שתיים מהן גם חשבתי שיכול לצאת מזה משהו . 
שבועיים או שלושה נפגשנו . 
ואז היה ברור שמשהו חסר . 
ואז הרגשתי שזה עולה לי על העצבים , כל הזמן לשחק אותו משחק : קודם לעשות כאילו באמת רוצים רק ללכת לקולנוע , אחר - כך לדבר על הסרט , לשאול שאלות אינטליגנטיות פחות או יותר הנוגעות ל " אישיותה " , להקשיב , להלך קסם , מצד אחד לתת לה את ההרגשה שהיא נחשקת , אבל גם לא ללחוץ יותר מדי , כאילו שהמטרה היא רק אחת . 
ובמיטה תמיד אותה שאלה : כמה רחוק אפשר ללכת ? 
מותר לעשות את זה , אבל את הדבר האחר לא ? 
האם הדבר האחר לא נעים לה או שהיא אפילו נגעלת מזה ? 
ואם לא מנסים את הדבר האחר , האם זה אומר שהמין לא יצירתי ? 
למה היא לא אומרת חד וחלק מה היא רוצה ? 
וכמה ימים לאחר מכן ההערה המבודחת הראשונה על האי - סדר בדירה , שלא הייתה שלה . 
זה היה יום רביעי כשהרגשתי שאני עייף . 
שמה היה ניקול והיא למדה ספרות ולשון גרמנית . 
אכלנו דג למרות שלא רציתי דג , אבל היא הייתה להוטה לזה . 
ואז היא ישבה עלי וזיינה לעצמה את הנשמה מהגוף . 
ואני נעשיתי עייף . 
מה שהיא עשתה נראה כאילו נלמד בעל - פה , עד לתנועות הקטנות ביותר . 
ככה זה היה כשילדים דקלמו שירים : המילים היו בסדר הנכון , ובסוף השורות התחרז הכול , אבל הדבר שבו עסק השיר לא עלה בזמן הדקלום . 
הייתי עייף , והתרככתי . 
ניקול זייפה אורגזמה ונשכבה לידי . 
היא שאלה אותי אם זה באשמתה . 
נורא רציתי לשאול אותה אם היא תמיד כל - כך מרוכזת בעצמה שהיא באמת חושבת שהיא עשתה אותי אימפוטנטי . 
אבל המשכתי את המשחק והבטחתי שהבעייה רק אצלי , והיא שיתפה פעולה ואמרה שבשבילה בכל אופן זה היה נהדר . 
על הזין שלי , רציתי להגיד , אבל סתמתי את הפה . 
הייתי עייף . 
מה קרה לדפיקות הלב ? 
התחושה הזו של הפאניקה , שמפחידה אבל גם ממכרת . 
כבר לא פחדתי לעשות משהו לא נכון , ולכן גם לא עשיתי שום דבר נכון . 
מצד שני , גם לא הייתי להוט יותר אחרי הפאניקה הזו . 
אותו האם - היא - תצלצל ? 
ואם לא : למה לא ? 
ובכל זאת : למה היא עושה את זה ? 
האם היא חייכה אלי הבוקר בחצר בית - הספר או שהיא רק פיהקה ? 
שאגש אליה או לא ? 
האם לתת לה יותר מתנות ? 
פחות ? 
טבעת ? 
משהו ממכונת המסטיקים ? 
שרשרת סוכריות למציצה ? 
לא חשקתי יותר בפחד . 
משהו כמו " לא " או " לא אתה " היה גורם לסופם של החיים התבוניים בגופי . 
יותר מדי זמן הייתי חובבן . 
הגיע הזמן שמשהו יתפקד . 
כתבתי את העבודות שלי , הצלחתי במבחן והתחלתי לכתוב את עבודת הדוקטורט . 
לא היה משהו או מישהו שהסיח את דעתי . 
מספר השעות שהקדשתי מדי יום לחוג הלך וגדל . 
קיבלתי חוזה עבודה בן שמונה - עשרה שעות שבועיות כעוזר מדעי , כך שלפחות הרווחתי יותר כסף . 
התחלתי להנחות פרו סמינריונים . 
אכלתי ארוחת בוקר בבית וצהריים במנזה , ולעתים קרובות הייתי שם גם בערב . 
הייתי מרוכז מאוד . 
כשלא ישבתי במשרד הייתי בקפיטריה והבטתי באנשים או דיברתי עם הסטודנטים שלמדו אצלי . 
בהתחלה זה היה משונה שהם פנו אלי בגוף שלישי , והשתעשעתי ברעיון להציע להם לפנות אלי בגוף שני , אבל אחר - כך זה מצא חן בעיני . 
הם לקחו אותי ברצינות , אז שימשיכו לפנות אלי בגוף שלישי . 
לפי השמועות נחשבתי לאיש הברזל . 
בעיקרון לא הסכמתי לקבל עבודות של יותר מחמישה - עשר עמודים . 
זו הייתה כמות מספקת לעבודות סמינריוניות ברמה של מבוא . 
כמה פעמים הם ניסו לסדר אותי בכך שצמצמו את השוליים או הקטינו את הרווח בין השורות או את גודל המילים . 
אז בתחילת כל סמסטר חילקתי דף שעליו אפשר היה לקרוא בבירור : שוליים שמאליים : שישה סנטימטרים , ימניים : שניים , ושלושה מלמעלה ומלמטה . 
גודל האותיות : שתים - עשרה נקודות בגופן Times . 
חמישה - עשר דפים לא כולל ביבליוגרפיה אבל כולל הערות , כדי שלא יחשבו שהם יכולים להכניס את כל הטקסט המיותר להערות השוליים . 
היו כמה שבכל זאת ניסו להתחכם , לעורר את רחמי ולהגיד שאלה רק עשרים עמודים . 
" עדיין חמישה יותר מדי . 
" אבל חמישה עמודים לא עושים את ההבדל ! " 
" מבחינתי כן . 
מעבר לכך התעקשתי על מסירת העבודות לפני סוף הקורס . 
בהתחלה איפשרתי להם לכתוב אותן גם בחופשת הסמסטר והתחשבתי במקרים יוצאים מן הכלל , כשהסבתא הייתה חולה והסטודנט היה צריך לטפל בה , או כשהסטודנטית הייתה צריכה למלצר כל הלילה . 
אבל אז הרגשתי יותר מדי פעמים שהם צוחקים עלי , כשפגשתי אותם בלילות בפאב או כשראיתי אותם יושבים שעות בקפיטריה . 
הקצבתי להם את הזמן : עד לסוף השיעורים שלנו במהלך הסמסטר . 
אחרי המועד הזה לא הסכמתי לקבל שום עבודה . 
בעקביות . 
די מהר הדברים היו ברורים . 
לפעמים היו בעיות . 
פעם אחת הגיע אלי לשעת הקבלה סטודנט מהוועד . 
השיחה עסקה בעבודה של אחד הסטודנטים . 
אותו סטודנט ניסה לדחוף לי עבודה של שלושים ושניים עמודים . 
הוא דחף אותה לידי אחרי השיעור ורצה מיד לברוח . 
" עצור ! " אמרתי . 
דפדפתי בעמודים האחרונים והסתכלתי על מספר העמוד . 
" עמוד ! " קראתי , מפני שהאדון לא הגיב על ה " עצור " שלי . 
באי - רצון הוא עמד והסתובב לאט - לאט . 
הוא לבש קפוצ'ון והיה לו שיער ארוך . 
ידעתי שהוא לא טיפש , גם אם בהתנהלות האנטי - פשיסטית שלו הוא היה יכול לעלות לי על העצבים . 
" העבודה ארוכה מדי , " אמרתי . 
" אני לא מקבל אותה . 
הוא נעמד לפני והביט בי ארוכות . 
ואז הוא משך לי את העבודה מהיד והלך . 
כשיצא טרק את הדלת . 
יומיים לאחר - מכן בא אלי נציג הוועד . 
זה היה אותו אחד שבתחילת הלימודים שלי נתן לי את הייעוץ הראשון . 
נראה שהוא עדיין נועל אותן נעליים . 
לא היו לי מגעים עם הוועד , חוץ מאשר בוועד הפקולטה שאליו נבחרתי על פי המלצתו של מוטר . 
" האם קראת בכלל את העבודה ? " שאל אותי . 
" הרי בכלל לא הסכמתי לקבל אותה . 
התרווחתי , נשענתי לאחור על כורסת העור שלי , כמעט עד הסוף . 
" אתה לא יכול לעשות את זה . 
" בהחלט כן . 
כולם קיבלו את הדף בתחילת הסמסטר . 
" העבודה באמת טובה מאוד . 
הוא ישב על קצה הכיסא ורכן קלות קדימה . 
שערות שפמו הבלונדיני היו תלויות מעל שפתו העליונה . 
" אבל ארוכה מדי . 
" לפעמים אי - אפשר אחרת . 
" תמיד אפשר אחרת , " התעקשתי . 
" כל נושא שבעולם אפשר לצמצם לחמישה - עשר עמודים . 
" לפעמים צריכים להרחיב את תנופת הפתיחה . 
" בגולף נותנים תנופת פתיחה , " אמרתי , ולא יכולתי שלא לגחך קצת , כי הבדיחה מצאה חן אפילו בעיני , " אבל כאן צריך לדבר לעניין . 
אני יודע שבמדעי הרוח חושבים לפעמים שפטפוט הוא מעלה חשובה . 
כאן זה שונה . 
" איפה זה כאן ? " 
" בחוג הזה . 
" בחיי , אתה פרוסי מחורבן . 
" ואתה לא - יוצלח . 
באיזה סמסטר אתה ? 
אני הייתי אצלך לייעוץ בסמסטר הראשון שלי . 
אני מתערב שאפילו לא סיימת תואר ראשון . 
למה טינה לא נמצאת כאן איתי ! 
מה יש לי לחפש בהוצאה לאור ! 
הוא קם והתכופף קדימה . 
תיכף הוא מכניס לי אגרוף , חשבתי . 
אבל אז הוא רק הסתובב והלך . 
גם הוא טרק את הדלת . 
עוד באותו יום הוא נפגש עם מוטר , שנכנס למשרד שלי למחרת ואמר לי שהוא תומך בי לחלוטין ושאמשיך ככה , רק לא להתרכך . 
ידעתי שזה המקום הנכון בשבילי . 
מעולם לא הרגשתי צודק כל - כך , מעולם לא הייתי בטוח יותר בעצמי . 
שיגידו שאני שומר הסף של מוטר שאוסר על הילדים לשחק בחצר . 
אם זה התפקיד שלי , אז כבר ידעתי אותו בעל - פה . 
ארוך - השיער בקפוצ'ון מעולם לא הגיש את עבודתו . 
15 . 
הכרתי את טינה בתחילת 95 ' . גֶרבֶּר , סטודנט נודניק , שמן , הזמין אותי למסיבת יום ההולדת שלו . 
הוא הרכיב משקפיים עם מסגרת עבה מאוד והיו לו צוואר עצום ממדים וסנטר כפול מרשים ביותר . 
הוא ידע די הרבה , אבל לא ידע מה לעשות עם הידע שלו . 
הוא למד טוב בעל - פה . 
הוא היה מאותם טיפוסים שתמיד מרחמים עליהם : הם תמיד נועלים את הנעליים הלא נכונות , ומכנסיים קצרים מדי , רוכסים את הכפתור העליון בלי לשים עניבה וגרים די הרבה זמן אצל ההורים שלהם . 
בבית - הספר אתה תמיד מצטרף לכל השאר ויורד עליהם , אחרת עוד יירדו עליך . 
מיקה היה מאלה שהובילו את זה , כולל את גניבת הנעליים לטיפוסים האלה , מתוך ידיעה ברורה שיגעיל אותם ללכת בגרביים על הרצפה המאובקת . 
מאוחר יותר צצו ועלו הרחמים כלפי הטיפוסים האלה , אבל בכל זאת לא רצית להתעסק איתם . 
כשהגעתי למסיבה בסביבות עשר , הסתובבו קרוב לחמישה - עשר איש בדירה של גרבר . 
גרבר קיבל אותי בכניסה , תחב לידי כוס שמפניה ונעלם . 
הלכתי למזנון . 
במזנון היו פרוסות לחם עם נקניק וגבינה . 
פרוסות הגבינה והנקניק בקושי כיסו אותן . 
הגבינה כבר התחילה להזיע . 
לקחתי צלחת מקרטון , הנחתי עליה שתי פרוסות עם נקניק חזיר מבושל ואחת עם גבינה , הסתובבתי ונתקלתי בה . 
היה לה שיער שחור , פוני מלפנים , קוקו מאחור , והיא לבשה חליפה כהה עם סיכת זהב . 
התנצלתי , והיא אמרה שזו אשמתה . 
שנינו לא הכרנו איש במסיבה והתיישבנו יחד בפינה על הרצפה . 
היא הקפידה להדק את החצאית שלה , שלא תחשוף יותר מדי . 
היא שאלה אותי מאיפה אני מכיר את גרבר , ואני אמרתי שהוא בקורס שלי . 
" אהה , אתם לומדים יחד ? " 
" לא . 
אני נותן את הקורס . 
מאיפה את מכירה את גרבר ? " 
" אני יועצת המס שלו . 
" בשביל מה סטודנט צריך יועצת מס ? " 
" את זה עדיף שהוא יסביר לך . 
אבל הוא צריך , זה ברור . 
היו לה שיניים שוות בגודלן , לבנות , ופה קטן , אבל שפתיים די מלאות , על כל פנים יחסית לפה קטן כזה . 
סביב העיניים היו לה כמה קמטי צחוק קטנים , ובזוויות הפה גומות קטנות שהעמיקו כשחייכה או כשצחקה , וזו הייתה סיבה טובה לגרום לה לעשות את זה . 
מה היה מיוחד בה ? 
האם היא הייתה רק קרן אור במסיבה המביכה להחריד ? 
לא . 
היא הייתה יפה באופן מרגיע . 
לפעמים הנהנה והשפילה את מבטה , כאילו רוצה לומר : אני יודעת במה מדובר , גם אני לא יודעת בעצם מה אני עושה במקום הזה . 
הערות אירוניות גרמו לה לצחוק ולא לקמט את המצח , למשל . 
בכלל , הצחוק שלה : הוא לא היה בולט , לא משהו מיוחד , כשפרצה בצחוק לא עצרו אורחי המסיבה את נשימתם , אבל הוא היה כן , חף לגמרי מהעמדת פנים . 
ולפעמים עבר באופן בלתי נשלט לגניחות . 
שום דבר לא היה לשם הצגה , לשם רושם . 
דיברנו כשעתיים . 
טינה סיפרה לי הרבה על מסים . 
אני עסקתי בדברים כאלה רק מחוסר ברירה , אבל כשהיא דיברה על כך נדמה היה שזה הדבר המרתק ביותר עלי אדמות . 
מה שנראה לי ככאוס מוצפן של חוקים הסותרים זה את זה , הוראות , יוצאים מן הכלל ואיסורים , היה למעשה מקלעת מלאת מתח של אתגרים מורכבים . 
הנושא הוא סתום ולא נגיש רק למי שלא עוסק בו . 
ברגע שאתה נכנס לעניין הכאוס מתפרק כבמעשה קסם . 
עיניה נצצו כשדיברה . 
אף פעם לא צחקתי כל - כך כשדובר על ענייני מס . 
היא מצידה אמרה שמעולם לא התעניינה כל - כך בהיסטוריה . 
אמרתי שההיסטוריה לא רחוקה מעניין המסים , בעיקר משום שלמסים היה לעתים קרובות תפקיד חשוב מאוד בהיסטוריה . 
" ארצות - הברית קמה רק משום שהרבה אנשים לא רצו לשלם את המסים שלהם ! " 
" מה , באמת ? " אמרה , ואני סיפרתי לה קצת על המהפכה האמריקאית . 
היא אמרה שמעניין להקשיב לי . 
היו לה אף קטן וכפות ידיים צרות , אבל אצבעות ארוכות מאוד . 
מתישהו אמרה שהיא צריכה ללכת . 
גרבר כבר לא היה בסביבה . 
אמרתי שאני לא יודע מה עוד נשאר לי לעשות כאן , ויצאתי איתה החוצה . 
היא שאלה אותי איפה אני גר , ואמרתי לה , והיא אמרה שזה אמנם לא ממש בדרך שלה , אבל היא יכולה לקחת אותי אם אני רוצה . 
לא הייתה לי מכונית מאז ששלי הפכה לגרוטאה . 
אמרתי שאסע איתה ברצון רב . 
היא העמידה את המכונית ליד דלת הכניסה של הבית שלי והמשכנו לדבר . 
היינו תמימי דעים שזו הייתה מסיבה מבאסת . 
היא אמרה שהיא באה רק מפני שהיא כל - כך מרחמת על גרבר . 
הוא בודד מאוד וקצת מאוהב בה . 
קודם היא נראתה כל - כך נלהבת , ועכשיו נראתה עצובה מאוד , כאילו גורלו של גרבר השמן באמת מאוד נוגע לה . 
" ואת ? " שאלתי . 
" אני רק מרחמת עליו , " אמרה . 
" וגם נראה לי שבעלך עשוי להתנגד לזה . 
" אני לא נשואה . 
וגם אין לי חבר . 
אתה אמור לדעת את זה , לא ? " ועכשיו היא צחקה שוב . 
בתוך כמה שניות היא הראתה קשת שלמה של רגשות אנושיים . 
גם אני צחקתי . 
" מחר יום ראשון , " אמרה . 
" יש לי זמן . 
היא הפנתה את ראשה אלי , ממש קצת , הביטה בי קצרות וחייכה כמו ילדה שאמרה משהו חצוף . 
" בשעה ארבע ? 
נשתה קפה ? " 
" אני אבוא לאסוף אותך . 
התכופפתי לעברה . 
היא רכנה קצת לעברי . 
הברך שלי נגעה במוט ההילוכים . 
נשקתי לה קלות על הפה . 
ואז חייכנו שנינו ואני יצאתי . 
למחרת התחלנו לדבר זה אל זה בגוף שני . 
יצאנו כמה פעמים לקולנוע , לתיאטרון , ואחר - כך לאכול משהו או לשתות בירה , כרגיל . 
אבל עם טינה זה היה קליל . 
זה היה הגיוני . 
זה לא היה אנחנו - הולכים - עכשיו - לקולנוע - ואחר - כך - לאכול - משהו - או - לשתות בירה , לא הייתה תוכנית , לא הורדנו דברים לפי רשימה , עשינו את מה שבאמת רצינו לעשות , מפני שהסרטים עניינו אותנו , והפאבים וההצגות . 
ואז שכבנו . 
היא צחקה תוך כדי . 
היא אמרה שהיא לא יכולה אחרת . 
היא עשתה די הרבה רעש וצחקה אפילו תוך כדי אורגזמה . 
כששכבה אחר - כך לידי עדיין צחקה , אבל כשהבטתי מקרוב , היא גם בכתה קצת . 
היא אמרה שהיא לא יכולה אחרת , אבל זה לא אומר שככה זה יישאר , שלא אדאג . 
אמרתי שאני לא דואג . 
והיא צדקה . 
כשנפגשנו למחרת התנפלנו זה על זה כמו חיות מורעבות . 
היא לא צחקה , אבל היא שוב עשתה די הרבה רעש . 
עכשו היא הייתה יותר תוקפנית . 
בין לבין היא שאלה אותי אם הכול בסדר או שהיא עולה לי על העצבים . 
נישקתי אותה ואמרתי שרק תמשיך ככה . 
המין עם טינה היה שונה כל פעם . 
פעם אחת היינו צריכים להפסיק באמצע מפני שהתפקענו מצחוק . 
ואז שוב היינו רציניים מאוד , והיא נעצה בי את ציפורניה כאילו שאני יכול לנסות לברוח . 
אחרי כמה שבועות טינה אמרה שהיא מחפשת משהו רציני , ואני אמרתי שזה בסדר . 
טינה אהבה לצלם . 
שום דבר אמנותי . 
לא הייתה לה מצלמה יקרה עם תריסר עדשות , היא לא פיתחה את הפילם שלה בחדר חשוך , אבל לאן שלא הלכה תמיד נשאה איתה את המצלמה הקטנה שלה . 
היא אמרה ששוכחים מהר מאוד איך הכול נראה . 
אף פעם לא חשבתי על זה , אבל עכשיו נראה לי שהיא צודקת . 
אנחנו מצטלמים בכל מקום . 
בתחנת החשמלית , כשמורידים את הזבל , בתחנת הרכבת , במשרד , בתור ליד קופת הקולנוע , פשוט בכל מקום . 
היא מכניסה את המעטפות עם התמונות המוכנות לתוך ארגז גדול מתוך כוונה למיין אותן יום אחד ולהדביק באלבומים . 
בינתיים היינו שולפים מעטפה זו או אחרת ומסתכלים בתמונות . 
הן לא היו מעניינות אף אחד אחר , כי רק לעתים רחוקות עמדנו ליד אתרים תיירותיים . 
אלה היו בדרך - כלל צילומים של שנינו עושים דברים שגרתיים . 
שאלתי את טינה אם היא עשתה את זה גם עם הגברים הקודמים שלה , והיא התחמקה קצת ואמרה שיום אחד תראה לי את התמונות האלה . 
היא הכירה לי את אביה , שהיה עורך דין בזארבְּריקֶן . 
אמה נפטרה לפני כמה שנים . 
אביה חיבב אותי , והוא קנה לנו את הדירה אחרי שמלאו שנתיים לחברותנו . 
זמן קצר לאחר מכן דיברנו בפעם הראשונה על ילדים . 
שכבנו במיטה . 
אני קראתי וטינה פתרה את התשבץ בשבועון ' שטרן ' . 
היא אמרה שהחברה שלה אנה שוב בהיריון . 
זו הייתה הפעם השלישית . 
בשתי הפעמים הראשונות היא עשתה הפלה . 
בשתי הפעמים היא נכנסה להיריון לא מאותו גבר . 
גם הפעם זה היה מישהו אחר . 
שאלתי מי זה היה . 
" דיטר , זה שראינו לא מזמן , כשהלכנו לקולנוע . 
נזכרתי . 
דיטר אסף ציורים . 
את שלו , כי איש לא רצה לקנות אותם . 
כשטינה ראתה בפעם הראשונה את ציוריו של דיטר , היא הזהירה את אנה . 
הוא היה אידיוט , מוליך שולל . 
ואם היה מישהו שטינה שנאה , היו אלה אותם אנשים שמקשטים את עצמם למרות שאין להם בכלל נוצות . 
לא פעם היא ידעה לנסח את זה בחריפות . 
" כבר ראיתי פרות שידעו לחרבן בצורה אמנותית יותר מאשר איך שהטיפוס הזה מצייר ! " ואת זה היא אמרה גם לאנה , אבל אנה לא רצתה להאמין לזה , וכשהאמינה , היא אמרה שזה לא אכפת לה . 
אבל אי - אפשר שלא יהיה אכפת ממשהו כזה , אמרה אנה , ובצדק . 
" אבל הם לא חיים יחד , " אמרה טינה , והטון שלה הסגיר מה היא חושבת על זה : פחות מלא - כלום . 
טינה אהבה דברים ברורים . 
או שחיים עם מישהו או שלא . 
היא לא הייתה שמרנית ; ספונטניות , מין לא מחייב , במקרים דחופים גם עם חברים , לא היו מנוגדים לתפיסת העולם שלה . 
אבל לדעתה לא נכנסים למיטה עם מישהו שמצפה ליותר מאשר שרק תיכנסי אתו למיטה . 
ובטח שלא נכנסים ממנו באותה הזדמנות להיריון . 
את כל זה היא גם אמרה לאנה . 
ואז אנה אמרה לה משהו , ופתאום טינה הבינה את אנה הרבה יותר טוב . 
" אני נזכר , " אמרתי . 
" הוא היה די שחצן . 
" כן , גם אני לא חיבבתי אותו , " אמרה טינה , " אבל היא כל - כך רוצה ילד . 
המשכתי לקרוא . 
לא רציתי להתחמק לגמרי מהנושא , אבל גם ממש לא רציתי לעוט עליו . 
" מה דעתך בעצם על ילדים ? " שאלה . 
" אני יודע שהם קיימים , ומה צריך לעשות כדי שיבואו לעולם , " אמרתי בלי להרים את עיני מהספר . 
" אתה יכול לראות את עצמך עם ילדים מתישהו ? " 
" יש לי דמיון פורה . 
זה היה הכול . 
שכחתי להפוך את הדף במשך כמה דקות . 
החשבתי את עצמי לאדם פתוח . 
לא הייתה לי התנגדות עקרונית לשינויים . 
הדברים לא צריכים להישאר תמיד כפי שהיו . 
היה לי מחשב . 
עוד בתקופת הלימודים לתואר שני התחלתי לכתוב עבודות על המחשב . 
בבית - הספר , בתחילת שנות השמונים , התלמידים שלקחו את הקורסים במדעי המחשב נחשבו לפסיכים מסכנים . 
בדרך - כלל הם למדו מתמטיקה מורחבת ופיזיקה מורחבת בו - זמנית , ואמרו משפטים כמו : " אתמול , לפני שהלכתי לישון , בדקתי את פיתגורס ואני חושב שהוא היה אידיוט . 
לא היה להם שמץ של מושג בכדורגל או במוזיקת רוק והם נעלו נעלי ספורט שחורות של אדידס עם פסים לבנים ולבשו מכנסי קורדרוי חומים . 
מי שהחזיק מעצמו לא רצה להיראות בחברת הטיפוסים האלה , שהיו א - מיניים לחלוטין . 
זאת בהתאם לכללים של מיקה . 
אבל מתישהו באוניברסיטה כתיבת העבודות הסמינריוניות על מכונת הכתיבה עלתה לי על העצבים . 
כמויות עצומות של טיפקס , מספריים ודבק . 
אחרים כבר היו מתקדמים יותר : זה נראה הרבה יותר אלגנטי כשהערות השוליים הופיעו בצורה מסודרת בתחתית העמוד במקום בסוף , מה שהצריך לדפדף קדימה ואחורה . 
בהתחלה הייתי די אבוד . 
אני חושב שעברו שלושה שבועות לפחות עד שחבר ללימודים הסביר לי את ההבדל בין חומרה לתוכנה ( למרות שעכשיו זה נראה קצת מוגזם ) . 
התחלתי עם מחשב בלי דיסק קשיח . 
כמו איזה די - ג'יי מפגר הייתי צריך להכניס כל הזמן את החלקים הגמישים האלה , ה " דיסקטים " , לתוך החריץ , כדי שהדבר הזה יתחיל בכלל לעבוד . 
המסך היה כבר יותר מדי : צבעי ענבר על סימנים לא מלאים שמהבהבים בשחור , שככל הנראה היו אמורים להיות אותיות , מול העיניים שלי . 
כשמישהו הרכיב לי דיסק קשיח של עשרים מגה , נדמה היה לי שאני יכול לטוס עם הדבר הזה למאדים . 
הייתה לי גם מדפסת , אבל העזתי להשתמש בה רק בשעות היום כי מחטי ההדפסה עשו רעש שהפריע לחדרים הסמוכים . 
גם הזמנים האלה חלפו . 
כשבועיים לפני " מועד ההתייצבות " אצל הורי , קניתי לעצמי מכשיר חדש לגמרי , מחשב נייד שחור ואצילי עם תפוח נגוס עליו . 
את זה לא היה לכל אחד , זה עשה אותי לחבר בנבחרת עלית , וטוב שכך . 
בק אף פעם לא נגרר לזה . 
הוא היה חסיד מושבע של עטים נובעים ומכונות כתיבה . 
אי אפשר היה לשנות את זה . 
לא היה לי שום דבר נגד מחשבים , אז למה שתהיה לי התנגדות לילדים ! 
פעם אחת בגדתי בטינה . 
סימונֶה הייתה סטודנטית שלי וישבה בשיעורים שנתתי ב " מבוא להיסטוריה גרמנית של המאה התשע-עשרה " . 
היא התנשאה לגובה של מטר תשעים והייתה חכמה מאוד . 
יום אחד היא באה לשעת הקבלה שלי ושאלה אותי אם אני לא חושב שמייחסים לביסמארק חשיבות מוגזמת בייסוד הרייך ב - - 71 . 
1870 באותה מידה יכלה לשאול אם הדולפין ב " פליפר " לא מיותר . 
אני שאלתי אם היא רוצה קפה או תה , והיא אמרה : " תה , בלי חלב ובלי סוכר . 
היו לה עיניים כהות וגדולות ושיער כהה וקצר שסירקה מאחורי האוזניים . 
היה לה עגיל קטן באף . 
לא התייחסתי למה שאמרה על ביסמארק . 
דיברנו על נושא הרפרט שלה . 
היא הבטיחה שתכתוב את העבודה בכל מקרה במהלך החודשים שבהם מתקיימים השיעורים , מה גם שבקיץ אין לה זמן . 
" את נוסעת ? " שאלתי . 
" לא . 
אני צריכה לעבוד . 
יש לי ילדה בת חמש . 
יומיים לאחר מכן פגשתי אותה בחניון המרצים , שם העמידה את אופניה . 
היא אמרה שיש לה עוד שאלה או שתיים בעניין הרפרט , ואולי נוכל להיפגש בערב על כוס יין . 
בלי לחשוב פעמיים אמרתי כן . 
היא לא ממש שאלה אותי . 
אני לא ממש עמדתי ליד הקופה בסופר , לא הייתי ממש צריך להחליט . 
היה עלי רק להגיד כן , לאשר את ההוראה שנתנה לי . 
זה היה קל . 
וזה לא היה דבר חריג ללכת לשתות יין עם מישהו . 
ומובן שזה לא היה דבר של מה בכך . 
היא הייתה סטודנטית שלי , גם אם זה לא נראה ככה . 
אני לא יודע למה ציפיתי מהערב הזה . 
ניסיתי לא לחשוב על זה . 
הייתי רק צריך ללכת , רק לציית . 
זה לא היה קשה . 
בשנים האחרונות , בעצם מאז שהייתי עם טינה , כמעט שלא עמדתי ליד הקופה של הסופר . 
הכול זרם , וההחלטות , כך זה נראה , גובשו מעצמן . 
באותו ערב היה באיצטדיון של הליגה הלאומית משחק חוזר , ואמרתי לטינה שאני שוב רוצה ללכת לשם . 
אמרתי שהיסטוריון של כלכלה רוצה ללכת איתי , ושאחר - כך בטח נלך לשתות כוס בירה . 
היא הנהנה , נשקה לי ואיחלה לי בילוי נעים . 
ממש לא היה קשה לשקר לה . 
הייתי מופתע בעצמי . 
היה ברור לגמרי שאני לא יכול לספר לה את האמת . 
זה לא היה משהו חריג , לשתות כוסית יין עם מישהו , אפילו שזו סטודנטית , אבל אם אומרים את האמת צריכים להבטיח באריכות שזה שום דבר . 
אז למה להתעכב על זה אם בלאו הכי שום דבר לא יקרה ? 
ובכל זאת תיארתי לעצמי שמשהו יקרה . 
אבל אלה היו רק פנטזיות ממוחי הקודח , מעין היזכרות סנטימנטלית באותם זמנים שבהם היה עוד בפנטזיות האלה איזה גרעין של ממשות שהיה יכול לזעזע את השגרה . 
תיארתי לעצמי שסימונה תכניע אותי , שאני אתנגד , מדי פעם אצליח לגבור עליה , אך היא תנצח . 
ואז פשוט אשכב ואתן לה לעשות כרצונה . 
והיא תיקח לעצמה מה שתרצה . 
הפנטזיה הזאת הדליקה אותי . 
הגעתי לפאב עשר דקות מוקדם מדי , אבל סימונה כבר הייתה שם . 
" בשום פנים לא רציתי לאחר , " אמרה . 
היא לבשה שמלה ארוכה בלי שרוולים . 
היא סירקה את שערותיה לאחור ומרחה עליהן ג'ל , ועל השפתיים קצת אודם . 
ממש המראה השגרתי כשרוצים לדבר קצת על ביסמארק . 
היא סיפרה לי על הבת שלה . 
שאלתי על האבא של הילדה , אבל היא אמרה שאין מה לספר על זה , הוא תרם את הזרע שלו ובזה נגמר העניין . 
" אני לא רוצה קשר מחייב , " אמרה . 
סיפרתי לה על טינה , אבל לא נראה שזה עניין אותה . 
אחרי שעתיים של יין ושתייה הלכנו אליה . 
היא גרה בדירת שני חדרים קטנה . 
חדר אחד היה סלון , חדר עבודה וחדר שינה בו - זמנית , והחדר השני היה של בתה . 
היא הייתה בת חמש , וישנה . 
הבייביסיטר ישב על הספה וקרא . 
סימונה שילמה לו ושילחה אותו . 
היינו צריכים להיות בשקט בגלל הבת שלה . 
היא התחילה לנשק ולהפשיט אותי . 
זה היה בערך כמו שדמיינתי לעצמי . 
היא הכניעה אותי , אבל אני לא התנגדתי . 
נתתי לה לעשות מה שבא לה , אבל זה לא היה כזה מדליק כמו שדמיינתי . 
משהו הפריע לי , למרות שידעתי שזה לא צריך להיות כך . 
לא זו בלבד שהיית צריך לקבל את זה שהיא חזקה , גם מבחינה גופנית , שהיא לקחה לעצמה את מה שהייתה צריכה , הייתי צריך לחשוב שזה מדליק , אבל בכנות , זה הפחיד אותי קצת . 
אולי זה היה רק הפחד שלא יעמוד לי , שאתרכך לפני שאגמור כי זה יהיה הכי נורא . 
כשהיא ישבה עלי , חשתי את עצמות האגן החדות שלה . 
היא הייתה די רזה . 
הנחתי את ידי על השדיים הקטנים שלה , אבל החלקתי כל הזמן כי היא התנועעה במרץ . 
היא עצרה את נשימתה תכופות כדי לא לצעוק . 
היא לא הסתכלה בי . 
לא הייתי צריך להיות אני . 
חשבתי : ובכן , עכשיו אני נואף , אחד שבוגד באשתו , דמות של ג'ון אפדייק . 
לא הייתי נשוי לטינה , אבל זה לא משנה . 
בגדתי בה עכשיו , ברגע זה , בזמן שהסטודנטית שלי לוקחת לעצמה את מה שהיא צריכה ובו - בזמן מקפידה לא להעיר את בתה . 
לא נישאתי על גל של תשוקה , לא יכולתי לטעון לאי - שפיות זמנית , לא התנהגתי בפזיזות מרוב תאווה ; ידעתי בדיוק מה אני עושה . 
זה אולי היה יכול להיות מעניין מבחינה ספרותית , אבל האמת היא שזה היה כמו לסחוב אבנים . 
חושבים שצריך לעשות את זה פעם , אבל אחרי שעושים את זה לא מתאמצים לעשות את זה שוב . 
" הרפתקה מהצד " הפך כעת לביטוי שכיכב ללא עוררין במקום הראשון ברשימת הביטויים המטופשים האישית שלי . 
כשגמרה נתנה לעצמה ליפול לידי , התנשמה עמוקות כמה דקות ועשתה לי ביד . 
זה לקח קצת זמן , אבל כשהתרכזתי ברצינות זה עבד . 
" אוקיי , " אמרה מאוחר יותר , " לי יש ילדה ולך יש קשר רציני . 
אולי כדאי שתלך עכשיו . 
הלכתי לאמבטיה והתרחצתי . 
אחר - כך חזרתי . 
" ברור לך , " אמרה , " שלמה שהיה פה אין עתיד , נכון ? " 
" כמובן , " אמרתי . 
האם היא תרצה שאבטיח לה ציון באוניברסיטה ? 
היא ישבה על המיטה , שערה פרוע . 
שום דבר לא נשאר מהאודם . 
הפטמות שלה היו זקורות , היא קפאה . 
היא אמרה : " בוא רגע ! " היא קמה והובילה אותי לחדר הסמוך . 
בתה שכבה במיטה וישנה . 
בובות פרווה היו על הרצפה ומוביילים התנדנדו מהתקרה . 
הילדה חיבקה ברווז ותקעה אגודל בפיה . 
" האמת היא שרציתי שהיא כבר תיגמל מזה , " אמרה סימונה בלחש . 
הנהנתי . 
למה היא מראה לי את זה ? 
מה היא רוצה שאקח איתי מכאן ? 
רציתי ללכת . 
זמן - מה הבטנו על הילדה הישנה , ואז היא הובילה אותי החוצה . 
על המפתן אמרה : " נתראה בשיעור ' ' והושיטה את ידה . 
בדרך קניתי פחית בירה בתחנת דלק ושאלתי את המתדלק מה היו תוצאות המשחק . 
רוקנתי את הפחית כדי שיהיה לי ריח של איצטדיון ובירה והלכתי הביתה . 
טינה כבר ישנה . 
שתיתי עוד בירה על המרפסת למרות שהיה קר מאוד . 
פחדתי שטינה תריח שהייתי עם אישה אחרת . 
התיישבתי על הספה ושתיתי עוד בירה . 
בערך בחמש וחצי הלכתי מתנדנד למיטה . 
כשהתעוררתי בעשר טינה כבר מזמן הייתה במשרד . 
התקלחתי וטלפנתי אליה . 
אמרתי לה שאני מאוד - מאוד אוהב אותה , והיא אמרה שזה מתוק מצדי . 
העבודה שסימונה כתבה אצלי הייתה מצוינת . 
הייתי חייב לתת לה עשר אם רציתי או לא . 
כשעברנו לגור יחד , ואני הגעתי עם המכונית המלאה בתקליטים ודיסקים , טינה אמרה שזה לא נכנס אליה הביתה . 
יכולתי להבין אותה . 
הייתי כבר צריך חמישה ארונות לדיסקים מאיקאה כדי לאחסן את הכול . 
בכל ארון , לפי המידע של השוודים , היה מקום ל - 332 דיסקים . 
זאת אומרת שהיו לי יותר מ - חתיכות . 
זו הייתה בלי ספק כמות שתופסת מקום . 
גם במרתף שלנו לא היה מקום לכולם . 
דיברתי עם השוער , והוא אמר שליד חדר ההסקה יש חדר פנוי שאוכל לשכור תמורת מאה מארק לחודש . 
בדקתי את החדר ולקחתי אותו . 
גודלו היה שלושה מטרים על ארבעה בערך . 
שכרתי צבעים שיטייחו ויצבעו את קירות הבטון והזמנתי שטיח מקיר לקיר . 
העמדתי את הארונות ומילאתי אותם בדיסקים , ואז הזמנתי כוננית יציבה לתקליטים שלי . 
זמן - מה ירדתי למרתף במעלית כדי להביא דיסקים למעלה . 
אבל לעתים קרובות לא יכולתי להחליט מה מתחשק לי בדיוק . 
לא פעם קרה שעמדתי למטה חצי שעה והסתכלתי על התקליטים והדיסקים . 
יום אחד יצאתי וקניתי מערכת חדשה והעמדתי אותה בחדר המוזיקה שלי . 
התחלתי לשמוע מוזיקה למטה . 
לחג המולד טינה קנתה לי אוזניות אלחוטיות די יקרות . 
יכולתי להתהלך בזמן ששמעתי מוזיקה . 
ואז קניתי לעצמי כורסה והעמדתי אותה שם , למטה . 
עכשיו יכולתי לשבת ולהביט בנחת בספרונים ובעטיפות . 
לחדר הייתה דלת חסינת אש ולא היה חלון . 
שום דבר לא משך את תשומת לבי , היה לי שקט . 
יכולתי לרקוד אילו רציתי . 
יכולתי לשיר בקולי - קולות . 
זה היה טוב . 
יכולתי לצעוק כשרציתי . 
אבל יותר מהכול , הייתי לבד . 
לא הייתי צריך להסביר למה משהו מוצא חן בעיני ולמה לא . 
יכולתי פשוט לשבת ולהקשיב , ולא הייתי צריך לחשוב אם מה שאני שומע מתאים למיקה , לבק או למישהו אחר . 
טינה לא ירדה למטה . 
היא אמרה שתעשה את זה רק במקרה חירום . 
מצא חן בעיניה שיש לי למטה את המקום הפרטי שלי . 
כשטלפנו ורצו לדבר איתי היא אמרה שאני לא בבית . 
למעלה היו לנו רק כמה דיסקים עם מוזיקה קלאסית של טינה . 
ביום שבו אמרו לי הורי שהם רוצים להתגרש חזרה טינה בשעות הערב המוקדמות מהמשרד ופניה קורנות . 
היא זרקה את המפתחות שלה על המדף במסדרון וקראה : " תאר לעצמך , הצלתי קיפוד ! " היא נכנסה לסלון , ירדה על ברכיה לידי על הספה , חיבקה אותי וכרסמה לי את האוזן . 
" הוא עמד באמצע הכביש , ממש בסיבוב , " אמרה , " והתכרבל לתוך עצמו . 
עברתי מעליו אבל לא נגעתי בו , הצלחתי לא לפגוע בו , ככה שפשוט התגלגלתי מעליו בלי לגעת בו . 
אני חושבת שמכוניות אחרות לפני כבר עשו אותו דבר , והוא היה די מפוחד . 
עצרתי , ניגשתי אליו , הורדתי את הז'קט שלי , הרמתי אותו עם הז'קט כדי שלא אדקר , ואז שמתי אותו בשדה . 
זה היה למעלה , ליד בית - הקברות . 
בפעם האחרונה שראיתי קיפוד הייתי ילדה . 
עם כל השמחה לא נעלם מעיניה שמשהו איתי לא בסדר . 
" מה קורה איתך ? " סיפרתי לה . 
בבת אחת נפלו פניה . 
" זה נורא , " אמרה וחיבקה אותי ונישקה אותי . 
דברים כאלה תמיד הפכו במהירות לעניין האישי שלה . 
כשהתעסקה עם אנשי מס הכנסה היה עליה להיות אשת ברזל , כי היה לה שם טוב והרבה לקוחות , אבל קיפוד על הכביש והורים שאחרי כמעט ארבעים שנות נישואים מתגרשים ערערו את השליטה העצמית שלה . 
היא אמרה שבטח נורא קשה לי עם זה . 
אמרתי שזה לא קשה . 
זה היה משונה , אבל לא קשה . 
בערב ראינו קצת טלוויזיה , סרט מתח . 
אחר - כך הלכנו למיטה וקראנו קצת , ואז שכבנו . 
ואז ביקשתי שתספר לי עוד קצת על הקיפוד . 
היא אמרה שהיא לא נגעה בו בידיים חשופות כי אף פעם אי - אפשר לדעת איזה פשפשים וכינים יושבים לו בין הקוצים . 
ואז נרדמנו , ולא חלמתי שום דבר . 
16 . 
אמי לא התלוצצה ובאמת עזבה את אבא . 
היא שכרה דירה קטנה ברובע אחר של העיר והוא שילם עבורה . 
היא לקחה איתה כמה רהיטים ואת הדברים האישיים שלה ; את היתר קנתה מחדש . 
היא חסכה קצת כסף בחשבון שהיה על שמה . 
אבי לא ידע על זה , ואני לא האמנתי שהיא מסוגלת לזה . 
כולם מבינים מתישהו שלהורים שלהם יש חיים משלהם , שהם אנשים של ממש , רגילים , שיש להם עבר וצרכים וסודות , שהמהות שלהם אינה מצטמצמת רק ל " אבא " ו " אמא " . 
לזה מתכוונים כשאומרים " להתבגר " . 
ואז לומדים לחיות עם זה שיש להם סודות מפני הבן , הבת , אבל הם עדיין מופיעים כיחידה אחת . 
וכשגם זה לא נשאר , אז מה ? 
מה קורה אחרי ה " התבגרות " ? 
פעם חשבתי שאוכל לשאול את הורי איך עובדת זוגיות . 
אביה של טינה חי לבד , אבל אצל הורי זה הרי עבד , חשבתי . 
לא שהייתה להם זוגיות מעוררת קנאה , אבל היה צריך להיות שם משהו שעליו לא ידעתי , שלא הייתה לי גישה אליו . 
אבל לשאול את הורי שאלה תמיד היה דבר חסר טעם . 
כמה שבועות לאחר מכן גיליתי את בדיקת ההיריון . 
זה היה ביום שישי . 
לקחתי חופש כדי לעבוד בבית וקמתי רק בסביבות אחת - עשרה . 
הלכתי לחדר האמבטיה והתקלחתי , ואז התגלחתי . 
כשהוצאתי את קרם הגילוח ואת סכין הגילוח מארון המראה שמעל לכיור , עדיין לא ראיתי את הקופסה . 
התגלחתי ורחצתי את שארית הקצף . 
ואז פתחתי שוב את הארון והוצאתי את האפטר שייב , טפטפתי מעט על כף ידי השמאלית , וכשהחזרתי את הבקבוק לארון , ראיתי אותה . 
העברתי את האפטר שייב גם לידי הימנית ומרחתי על הפנים . 
ואז רחצתי את הידיים והוצאתי את הקופסה מהארון . 
הבטתי לתוכה . 
פס אחד היה חסר . 
היא לוקחת גלולות , בשביל מה היא צריכה בדיקת היריון ? 
הטבלה עם הגלולות הכחולות הקטנות למניעת היריון הייתה בתוך הכוס עם מברשת השיניים . 
הוצאתי אותה והסתכלתי מאחור . 
היא לקחה את כולן , גם את זו של יום שישי . 
החזרתי את הקופסה לארון וסגרתי אותו . 
כל היום עבדתי . 
התקדמתי יפה . 
בין לבין בישלתי לעצמי אטריות ברוטב עגבניות ושתיתי כוס יין . 
זה טישטש אותי . 
נשכבתי על הספה ונרדמתי . 
התעוררתי כשטינה כבר חזרה הביתה . 
אמרתי שנרדמתי ושאני צריך עוד לעבוד קצת , נעלמתי בחדר העבודה שלי והמשכתי . 
כשגמרתי לעבוד כבר היה אחרי עשר , וטינה כבר שכבה במיטה ופתרה תשבצים . 
נשארתי לשבת בחדר העבודה שלי וחשבתי על הקופסה לבדיקת היריון . 
ואז לקחתי ספר וקראתי קצת , עד שיכולתי להיות די בטוח שהיא כבר נרדמה . 
באחת - עשרה וחצי בערך הלכתי לחדר האמבטיה ובדקתי בארון . 
הבדיקה עוד הייתה שם . 
הלכתי לחדר השינה , התפשטתי ונשכבתי לידה . 
קצת אחרי שתיים נרדמתי . 
למחרת בבוקר קמתי איתה ואכלנו יחד ארוחת - בוקר . 
היה יום שבת . 
הלכנו לשוק וקנינו פירות וירקות ובשר טרי . 
מזג האוויר היה יפה , הקיץ הסתיים , והיינו בספטמבר . 
אבל היום היה חם מאוד . 
בצהריים אכלנו על המרפסת . 
אחר - הצהריים טינה נסעה לשעתיים למשרד וגם אני עבדתי קצת . 
בערב אכלנו גבינה צהובה ולחם לבן ושתינו יין אדום . 
לפני שהלכתי לישון העפתי מבט בארון . 
הבדיקה עדיין הייתה שם . 
ביום ראשון נסענו מחוץ לעיר ועשינו טיול רגלי ארוך . 
טינה שוב העלתה את רעיון החתונה , ואני הנהנתי והסכמתי איתה , אבל זו הייתה שיחה על משהו שהיה עוד רחוק מאוד . 
בערב עשינו אהבה ומיד נרדמנו כי היינו עייפים מהטיול . 
לא הסתכלתי בארון . 
ביום שני , כשהתעוררתי , טינה שוב הייתה במשרד . 
נסעתי לחוג כי הייתה לי פגישה עם מוטר . 
הנושא שעמד על הפרק היה העסקתם של סטודנטים חדשים כעוזרים . 
הוא אמר שהוא מטיל את זה עלי , שהוא סומך על השיפוט שלי . 
את שארית היום ביליתי בספריית החוג . 
בדרך הביתה קניתי עוד כמה דברים , וכשהגעתי הביתה התחלתי לבשל . 
הסתכלתי בארון . 
הבדיקה לא הייתה שם . 
היא כנראה קיוותה שלא ראיתי אותה . 
במשך כל הזמן הזה לא ניכר בה שום דבר . 
מה זה אמור להיות ? 
מה הפריע יותר את מנוחתי – שהיא אולי בהיריון , או הקלות שבה היא מסתירה ממני משהו ? 
לאחר הרהור קצר נראה לי שהאפשרות השנייה לא נוראה כל - כך . 
גם אני ידעתי לעשות את זה . 
אבל המחשבה על ילד עשתה לי משהו שלא מצא חן בעיני . 
" נשמתי פרחה " , ככה בטח היו כותבים בספר . 
ובערך ככה זה היה , אבל זה לא היה הניסוח המדויק . 
לא יכולתי לתאר את זה , לנסח את זה . 
אבל זה היה די מוזר . 
ואז חיפשתי את התמונות . 
לא את שלנו , אלא את אלה שהיא עוד לא הראתה לי . 
מצאתי אותן מתחת לצד המיטה שלה . 
קופסה גדולה ושחורה . 
היא לא התאמצה במיוחד להסתיר אותה . 
המשמעות של זה יכולה להיות שהיא סומכת עלי , או שאין לה מה להסתיר . 
לקחתי את הקופסה והורדתי אותה למרתף , לחדר המוזיקה שלי . 
שמתי את דילן . 
את זה כבר הרבה זמן לא עשיתי . 
שמתי את Highway 61 revisited ולחצתי על כפתור הרנדום . 
שמעתי את “ Like a Rolling Stone ” והבטתי בקופסה . 
Once upon a time , you dressed so fine , threw the bums a dime in your prime , didn’t you ? 
ואז התיישבתי בכורסה , הנחתי את הקופסה על הברכיים ופתחתי אותה . 
הוצאתי מעטפה והסתכלתי בתמונות . 
אלה היו קרובי משפחה . 
זיהיתי את אביה . 
את אחיה שחי בווינה . 
ואז הרבה נשים שנראו כמו דודות . 
הכנסתי את התמונות בחזרה למעטפה . 
הוצאתי מעטפה חדשה . 
בינגו . 
פילם שלם של גבר צעיר ונאה , שחרחר . 
הוא שטף כלים ועל ידיו היו כפפות גומי . 
הוא ישב על הספה וקרא בלי כפפות גומי . 
לא היה אפשר לפענח את שם הספר . 
הוא הלך עם כלב , קוקר ספנייל . 
הוא הביט בכלב המחרבן וצחק , בטח מפני שטינה הייתה חייבת לצלם את הרגע הנשגב הזה . 
ואז נראה הגבר הצעיר נוהג , משחק קלפים , לפני הדלת , ובחנות כל - בו , במחלקה של לבני נשים . 
הוא אחז בחזיית תחרה וגיחך . 
בדיוק שמעתי את “ Ballad of a Thin Man ” : You know something is happening , but you don’t know what it is . 
Do you Mr . 
Jones ? 
לקחתי את המעטפה הבאה . 
שוב השחרחר . 
לא ידעתי הרבה על האקסים שלה . 
זה היה חייב להיות מרקוס , היום מורה לגרמנית ולמוזיקה . 
פסנתרן מעולה לדבריה . 
הוא נראה כמו מישהו שיכול להוליד ילדים יפים . 
מה לא עבד ביניהם ? 
הוצאתי את המעטפה הבאה . 
שוב גבר , הפעם בלונדיני . 
מצולם בפוזות ובמצבים שגרתיים . 
זה חייב להיות מקס . 
מקס הכאיב לטינה מאוד . 
כשהיא דיברה עליו נפלו פניה . 
אבל היא עדיין לא סיפרה לי מה הוא עשה לה . 
מקס הרכיב משקפיים בעלי מסגרת שחורה , ואפשר היה לראות עליו שהוא די מרוצה מעצמו . 
בשום תמונה הוא לא חייך . 
פעם אחת הוא עיקם את צידו הימני של פיו למין גיחוך , אבל זה לא נראה ידידותי . 
עשה רושם שהוא רוצה להגיד : כולכם בשליטתי , בני - זונות . 
Next time you see me coming , you’d better run ! 
במעטפה הבאה היו המון תמונות של טינה . 
מי שצילם את זה השתדל לתפוס את טינה ברגעים לא מחמיאים . 
פעם אחת כשהיא יושבת על האסלה ועל פניה אפשר לראות את הבהלה ; דווקא ברגע כזה להצטלם ? 
אריחי החרסינה מאחוריה מחזירים את ברק המבזק . 
ואז רואים את טינה שבדיוק יצאה מהמקלחת . 
שוב היה אפשר לראות את הבהלה על פניה . 
מי הטיפוס הזה ? 
מין מציצן לעניים ? 
הפסיכי מ " פסיכו " ? 
בתמונה הבאה נראתה טינה עירומה במיטה . 
על כל פנים סביר להניח שהיא עירומה . 
היא עוד ניסתה להתכסות בשמיכה , אבל שד אחד הציץ החוצה . 
היא לא נראתה שמחה . 
ריחמתי עליה . 
התחלתי לכעוס על הבחור שצילם את התמונות . 
פעם אחת נראתה טינה באמבטיה , עם הפנים מתחת למים אבל עם עיניים פקוחות , בוהות כלפי מעלה . 
היא נראתה כאילו מתה . 
הבחור הזה היה סוטה . 
לא יכולתי להסתכל על זה . 
הכנסתי את התמונות למעטפה והנחתי אותה בארגז . 
זה הספיק לי . 
הורדתי את האוזניות בזמן שדילן שר שהוא במטבח עם עצב הטוֹמבּסטוֹן ; טומבסטון היה שם של עיר , אבל זה יכול היה להיות גם קבר . 
עליתי למעלה והכנסתי את הארגז בחזרה מתחת למיטה . 
טינה חזרה מוקדם יותר . 
אכלנו יחד , וכשהבאנו אחר - כך את הכלים למטבח נעמדתי מאחוריה , חיבקתי אותה ונישקתי את צווארה והנחתי את ידי על שדיה . 
היא צחקה , גירדה כמה שאריות אוכל מהצלחת והעמידה את הצלחת במדיח . 
" תשמעי , " אמרתי , " מצאתי משהו בארון האמבטיה . 
" מה ? " התגובה לא הייתה שונה מהרגיל . 
היא לא הסתובבה , ושערות עורפה סמרו בלאו הכי , מפני שנישקתי אותה . 
" נו , טוב , " אמרתי , " בדיקה כזו . 
בדיקת היריון . 
היא לא ענתה . 
המשכתי לחבק אותה . 
" היא הייתה שם כמה ימים ועכשיו היא נעלמה , ואני שואל את עצמי למה . 
היא שוב לא אמרה דבר , אבל גופה התקשה . 
היא השתחררה מאחיזתי , הסתובבה והביטה בי . 
" לא קיבלתי את המחזור שלי . 
" אהה . 
" אני לא יודעת אם אני בהיריון . 
יש לי תור אצל רופא הנשים שלי בשבוע הבא . 
הבעות פניה לא היו בשליטתה . 
תמיד אפשר היה לראות בדיוק מה היא מרגישה . 
עכשיו היא נראתה כמו בתמונות שהסוטה הזה צילם . 
היא נראתה מבוהלת . 
" ככה . 
" שכחתי רק פעם אחת לקחת את הדבר הארור הזה . 
" למה לא אמרת לי שום דבר ? " נכון או לא ? 
היא הייתה יכולה לפחות להגיד לי . 
היא לא הייתה תמיד כנה כמו שהציגה את עצמה . 
אולי הבהלה בתמונותיו של המציצן הייתה רק ביטוי למצפון הלא נקי שלה . 
" לא רציתי להבהיל אותך . 
" ובאמת לא עשית את זה בכוונה ? " רציתי לשאול את הורי איך עובדת זוגיות . 
אם לא עם טינה , אז עם מי כן ? 
אבל באותה מידה יכולתי לשאול גם את הספוג בכיור של המטבח , היה לו אותו כושר ספיגה , וגם הוא נידב משהו מעצמו רק כשלחצו עליו . 
" אתה טיפש ? 
מה אתה חושב שאני ? " עכשיו היא נעשתה תוקפנית . 
האם היא לא נראתה תוקפנית באחת מהתמונות האלה ? 
זו שבה רואים אותה במיטה ? 
מה כל - כך נורא בלצלם את החברה שלך עירומה במיטה ? 
" את אישה שלא מגלה לחבר שלה שהיא שכחה לקחת את הגלולה , ובכל זאת שוכבת איתו . 
היא נאנחה וכיבתה את האש בכיריים . 
" אם אני רוצה ילד , " אמרה , " אני לא יכולה לחכות עד שימלאו לי ארבעים וחמש . 
" זאת אומרת שבכל זאת עשית את זה בכוונה . 
היא הלכה לחדר השינה ונשכבה עם הפנים כלפי מטה על המיטה . 
הלכתי אחריה . 
" היית צריכה לדבר איתי על זה . 
בלי להביט בי אמרה , יותר לתוך הכרית מאשר אלי : " אני יודעת שאתה מזיין נשים אחרות . 
" שאני מה ? " 
" מזיין נשים אחרות . 
היא הביטה בי . 
פניה היו אפורות לגמרי . 
משהו התרחש סביב הטבור שלי . 
מין תחושה שיש כשעולים במעלית שקופה לקומה התשע - עשרה . 
" הסטודנטית הזאת , שהיה לך איתה פעם משהו , הסימונה הזאת , התקשרה אלי . 
היה לה הרושם שהיא לא הייתה היחידה . 
" ואת מאמינה בזה ? " 
" עשה רושם שהיא מכירה אותך טוב . 
עם מי עוד הזדיינת ? 
מישהי שאני מכירה ? " 
" אני ... אני ... לא יודע מה להגיד על זה . 
" תיארתי לי . 
אני לא יודעת למה . 
עכשיו אנחנו תיקו במה שנוגע לאי - אמון . 
" אני לא יכול להאמין ש ... את מאמינה בזה . 
הלכתי לסלון . 
לא בטוח שהיא בהיריון . 
אולי המחזור שלה פשוט מאחר מפני ששכחה את הגלולה וכל המחזוריות השתבשה . 
הכי הגיוני היה פשוט לחכות ולראות מה הרופא יגיד . 
אם היא לא בהיריון , יכול להיות שהיא תעזוב אותי . 
הבטתי סביבי . 
לא רציתי לעזוב את זה . 
לא את הדירה ולא את החיים האלה . 
היה לנו חדר שבקושי השתמשנו בו , לפעמים ישנו בו האורחים שלנו . 
הוא יכול להיות חדר הילדים שלנו . 
אף פעם לא סיפרתי לטינה על בריטה . 
גם חשבתי עליה רק לעתים רחוקות . 
רק לפעמים , כשחשבתי על זה שאבא של טינה שילם על הדירה , שטינה שילמה את כל היתר ושלא הרווחתי מהעבודה שלי . 
לפעמים הייתי עובר ברסקולניקוב . 
אובה עדיין היה שם . 
שום דבר לא השתנה כאן . 
שתיתי בירה ודיברתי עם אובה על מוזיקה . 
לפעמים הוא היה מקליט לי קלטות שאחר - כך לא הייתי מקשיב להן כי הן כבר לא עניינו אותי . 
את בק ראיתי אולי פעמיים בשנה . 
עדיין הזמנו זה את זה לימי הולדת . 
הוא היה עכשיו הדובר של מפעל כימי גדול . 
לו ולמריאל היו שלושה ילדים . 
פעם אחת הוא סיפר שפגש את גלוריה ושהיא גרה בדיסלדורף . 
גיזלה שלחה לי פעם כרטיס ברכה לחג המולד ולא עניתי לה , ומרוברטה לא שמעתי שום דבר . 
חזרתי לחדר השינה . 
טינה עדיין שכבה על המיטה . 
התיישבתי לידה וליטפתי את עורפה . 
" זה לא נכון , " אמרתי . 
" לא שכבתי עם האישה הזאת . 
" נראה היה שהיא מכירה אותך די טוב . 
" היא הייתה סטודנטית שלי . 
העבודה שלה הייתה גרועה , הייתי חייב לתת לה חמישים , והיא הייתה צריכה להגיש שוב . 
אז היא כעסה והמציאה משהו . 
זה לא היה קשה לספר את זה . 
תוך כמה שניות האמנתי בזה בעצמי . 
ובכן , הנה האמת : לא שכבתי עם סימונה . 
הייתי חף מפשע . 
הייתי נאמן . 
אבל היא ? 
העניין עם בדיקת ההיריון לא היה בסדר . 
" אני לא מאמינה לך . 
היא צודקת , אני שקרן . 
שקרן קטן ומסריח , שבעיקר וקודם כול משקר לעצמו . 
ועוד מאמין בעצמו לחרא הזה ! 
" למה לא ? " שאלתי אותה . 
האם אני שקרן כל - כך גרוע ? 
האם לא הצלחתי אפילו בזה ? 
" אני לא יודעת , " אמרה . 
" אני פשוט לא מאמינה לך . 
זאת אומרת שהבעיה היא שלה . 
היא מאמינה לאיזו אישה זרה שמטלפנת וטוענת ששכבה איתי יותר משהיא מאמינה לי . 
" זה מאוד מכאיב לי , " אמרתי . 
" אתה צריך להחליט מתישהו אם מה שיש בינינו זה משהו רציני . 
" ברור שזה רציני . 
האם באמת אמרתי את זה או שרק שמעתי את זה נאמר ? 
מי אמר את זה ? 
" אני לא מתרשמת ככה . 
" למה לא ? " חלפה לי בראש מחשבה שהרגע הזה שווה שינציחו אותו . 
" אתה אף פעם לא ממש כאן . 
" מה זאת אומרת ? " 
" אתה כאן , אבל לא באמת . 
ולפעמים אתה רק יושב בחדר העבודה שלך או שאתה ישן על הספה . 
לפעמים אני חושבת שאתה רק מבקר כאן . 
" שטויות . 
" אני רוצה ילד , או שזה נגמר בינינו . 
פניה נראו כאילו הן מורכבות מהרבה חלקים שונים . 
אבל עכשיו היה בהם קצת יותר צבע . 
" את לא מדברת ברצינות ! " 
" נמאס לי . 
אני רוצה שתחליט . 
אתה רוצה להיות כאן באמת או לא ? " 
קמתי והבטתי בה . 
למה הייתי דווקא אני דווקא כאן ? 
הלכתי למסדרון , הורדתי את המעיל שלי מהוו ויצאתי החוצה . 
במשך היום היה חם , אבל עכשיו היה קריר . 
הסתובבתי וניסיתי לתאר לעצמי אותי עם ילדים . 
ילדים דורשים את הנוכחות שלך , ואתה צריך תמיד להסביר להם הכול ולהגן עליהם . 
ולפעמים הם נעשים חולים או משהו קורה להם . 
יש כאלה שכבר נולדים חולים . 
זה יכול לקרות , וזה קורה כל הזמן . 
צריך כנראה להוליד ילדים כאשר מתברר שלאמא שלך יש חשבון בנק סודי ושהיא נפרדת מאבא שלך . 
צריך לכתוב את האגדה מחדש , להביא לעולם יצור חדש ששוב יאמין במשך כמה שנים שהחיים מתמצים במילים " אבא " ו " אמא " . 
מישהו שחייב להאמין לך , לא חשוב מה תגיד . 
כנראה לא אשכב יותר עם אף אישה אחרת מלבד טינה . 
הגעתי לתחנת דלק וקניתי כמה פחיות בירה ובקבוק קוניאק קטן . 
כמו פעם , אחרי הסיפור עם סימונה . 
טינה לא האמינה לי . 
היא חשבה שאני מסוגל לבגוד בה . 
לעולם לא אישה אחרת אחרת . 
לעולם לא ידיים אחרות , עיניים אחרות , שדיים אחרים , ישבנים אחרים , לעולם לא איבר מין נשי אחר , אהה , בואו נגיד את זה כמו שזה : לעולם לא כוּס אחר . 
היא האמינה שבגדתי בה . 
אבל זה לא היה נכון , כי לא האמנתי בזה יותר , כלומר זה לא קרה , גם אם נזכרתי בזה , כי להיזכר אפשר בכל זבל , זה לא אומר כלום . 
מה עכשיו ? 
מה יעשו איתי ? 
מה אני אעשה עם עצמי ? 
האם הייתי בן - זונה ? 
המנהיג של כל הבני - זונות , אלופם של כל הבני - זונות , הבן - זונה הגדול מכולם ? 
מה היה בי חוץ מזה שלא הסכמתי שיתנו לי עבודות סמינריוניות מעל חמישה - עשר עמודים ? 
מה עכשיו ? 
הייתי בצד השני של העיר וכבר לגמתי כמה לגימות קוניאק כשנכנסתי לתא טלפון ציבורי וחיפשתי בספר טלפונים את שמה של גיזלה . 
מצאתי רק את שמם של הוריה . 
טלפנתי לשם . 
אמה נזכרה בי , חשבה שזה נהדר שאני רוצה להרים טלפון לגיזלה ונתנה לי את הכתובת שלה ואת מספר הטלפון . 
היא אמרה שגיזלה התחתנה ושמה השתנה . 
הודיתי לה ונפרדתי באדיבות . 
כבר הייתי שעתיים בדרכים והרגליים כאבו לי , אז הזמנתי מונית מהטלפון הציבורי ומסרתי לנהג את הכתובת של גיזלה . 
נראה היה שעשתה עיסקה טובה . 
הבית עמד בפרבר יוקרה , בית חד - קומתי עם גג שטוח . 
כשעליתי את שתי המדרגות הרחבות לדלת הבית נדלק האור מעל הדלת באופן אוטומטי . 
לפני שצלצלתי נשפתי עוד פעם אחת לתוך ידי והרחתי . 
כמובן שהיה לי ריח של אלכוהול . 
מוטב שלא אתקרב אליה יותר מדי . 
צלצלתי . 
ילד פתח לי את הדלת והביט בי בלי לומר דבר . 
אי - אפשר היה לדעת אם זה ילד או ילדה . 
הוא היה לבוש במשהו דמוי פיג'מה ואחז מתחת לזרועו בדובי ישן שהמילוי שלו כבר בצבץ מתוכו . 
אמרתי שלום ושאלתי אם אמא בבית . 
באותו רגע שאלה גיזלה מבפנים : " מי זה , קים ? " 
ואז הופיעה גיזלה , כנראה מהמטבח . 
היא הייתה חגורה בסינר ובדיוק ניגבה עליו את ידיה . 
על הסינר הלבן נראו פסים שחורים . 
נראה כאילו היא מבשלת בשמן מכונות . 
היא שָמנה . 
היא העיפה קווצת שיער מפניה , שנפלה מיד בחזרה . 
" אלוהים ! " אמרה . 
" זה רק אני , " אמרתי . 
" מאיפה אתה מגיע ? " 
" מהיער , " אמרתי , מאחר שקרוב לוודאי ציפתה לסנטה קלאוס יותר מאשר לי . 
היא הסיטה בנחישות את קווצת השיער הסרבנית אל מאחורי אוזנה ושאלה איך היא יכולה לעזור לי . 
קים עמד ביני לבין אמו והביט בי . 
אמרתי שרציתי לדבר איתה , ואם אני יכול להיכנס . 
היא חשבה כמה שניות ואז זזה הצידה ואני עברתי על פניה . 
היא הובילה אותי אל הסלון , שם הושיבה אותי על ספה דו - מושבית מעור שחור . 
הרצפה הייתה מרוצפת באריחים לבנים , מתחת לספת העור היה שטיח פרסי עבה . 
הסלון היה בגודל של שלושים מטר רבוע לפחות . 
בצד אחד הייתה שמשה גדולה ודלת למרפסת . 
הגן שמאחוריה לא נראה מפני שתריסי הגלילה היו מורדים . 
בפינה עמדה כורסה נוחה לקריאה , אבל בשום מקום לא ראיתי ספרים . 
בארון זכוכית עמדו פסלונים קטנים ולבנים . 
כשהבטתי לשם אמרה גיזלה : " הם עומדים שם רק כי אמי נתנה לי אותם ואני לא מסוגלת לזרוק אותם . 
ובכן , איך אני יכולה לעזור לך ? " היא התיישבה באחת הכורסאות , אבל רק בחלק הקדמי שלה , על הפינה , כאילו שהיא תיכף קמה . 
" אני לא יודע מה את יכולה לעשות בשבילי . 
האמת היא שאני לא יודע בכלל למה אני כאן . 
פתאום הייתי חייב לבכות . 
זה היה האלכוהול . 
לעולם לא אישה אחרת . 
ומה עם אלה מן העבר ? 
חשבתי איך גיזלה תמיד ... כן , הקריבה את עצמה , אפילו כששכבנו . 
איך היא ניתבה את הכול לצורך ה " עניין " . 
היא נראתה לי לפתע חמודה נורא , נחמדה . 
אישה לבבית כל - כך , אוהבת ! 
בעלת נפש ! 
" למה היית איתי אז ? " שאלתי וניגבתי כמה דמעות מהלחי ומשכתי את הנזלת בחזרה למערות האף . 
קים עמד בדלת הסלון ונראה היה שהוא נעשה מפוחד יותר מרגע לרגע . 
גיזלה הסתובבה אליו וביקשה ממנו ללכת לחדרו . 
כשהוא לא זז , היא קמה , לקחה אותו בידו , הובילה אותו למעלה ונעלמה בחלל הבית . 
ישבתי לבד כמה דקות . 
ואז חזרה גיזלה וסגרה מאחוריה את דלת הסלון . 
" אתה לא חושב שזה קצת משונה להופיע כאן שיכור מאוחר בערב ולשאול שאלה כזאת ? 
כל זה היה מזמן . 
" את יכולה בכל זאת לענות לי ? " 
" נו , מה אתה חושב , למה הייתי איתך אז ? " 
" אין לי מושג , בגלל זה אני שואל . 
" כי הייתי מאוהבת בך . 
" טוב , אבל למה ? " 
היא גלשה עמוק יותר לכורסה , הצניחה את ראשה לאחור והביטה לתקרה . 
" טוב , למה מתאהבים ? 
אני לא יודעת . 
תמיד חשבתי שאתה שונה . 
התעסקת תמיד עם קובלקו המגעיל הזה , אבל איכשהו נראית ... כן , נו , רך . 
וזה עניין אותי כנראה . 
" הייתי טוב אלייך ? " 
" שכבת עם השותפה שלי לדירה , שכחת את זה ? " 
" לא . 
אני מצטער . 
גיזלה הביטה בשעון . 
היא רצתה להיפטר ממני . 
" אני עוד חייב לך כסף , " אמרתי . 
היא לא אמרה דבר . 
" הלווית לי אז כסף בשביל המערכת . 
" יפה מצידך שלא שכחת . 
אבל תשמור את הכסף לעצמך . 
היא הביטה בשעון . 
" טוב , אז אני זז . 
" בסדר , " אמרה וקמה . 
" את לא נשואה ? " שאלתי . 
" בעלי בנסיעת עסקים . 
" אהה . 
נסיעת עסקים . 
זה נשמע כמו משהו שמתאים לסלון הזה . 
כשעמדנו בדלת הושטתי לה את ידי ויצאתי החוצה . 
ואז הסתובבתי עוד פעם אחת ושאלתי אותה מה שלומה . 
" איך העבודה שלך ? 
את הרי למדת אז . 
" זה הרי לא מעניין אותך באמת , " אמרה . 
" אני מאחלת לך כל טוב . 
ואז סגרה את הדלת . 
הלכתי כמה צעדים עד שיצאתי מהאזור המואר של הכניסה ולגמתי עוד כמה לגימות מהקוניאק . 
" רך " , היא אמרה . 
לא יכולתי להיזכר בזה שהייתי " רך " או שאי פעם הרגשתי " רך " . 
הלכתי עשרים דקות בערך , עד שהגעתי לתחנת אוטובוס . 
שם חיכיתי עוד רבע שעה עד שהגיע האוטובוס שהסיע אותי לתחנת הרכבת . 
קניתי עוד שתי פחיות בירה בקיוסק שבדיוק נסגר ותפסתי את הרכבת האחרונה לדיסלדורף . 
בק אמר שגלוריה עורכת של ה ' ריינישה פוסט ' ועדיין כותבת על טניס . 
טניס כבר לא היה עניין כזה גדול , אבל היא עדיין סיקרה את הטורנירים הגדולים . 
אני קיוויתי שגלוריה עדיין נושאת אותו שם , ושהיא מופיעה בספר הטלפונים . 
בשלושת תאי הטלפון הציבורי הראשונים בתחנת הרכבת של דיסלדורף לא היו ספרי טלפונים . 
ברביעי גיליתי שגלוריה אינה מופיעה במדריך . 
עכשיו הייתי תקוע . 
בקרבת התחנה היה סניף של מקדונלדס שעדיין היה פתוח . 
התיישבתי , אכלתי ביג - מק ושתיתי שתי בירות . 
לאט - לאט התעייפתי ובחוץ נעשה קר . 
כשמקדונלדס נסגר חיפשתי פאב . 
מצאתי אחד , התיישבתי ליד הדלפק והזמנתי בירה אַלט , כי הייתי בדיסלדורף . 
ליד השולחנות ישבו רק גברים . 
בקצה הדלפק נראה היה שיושבת אישה . 
המצח שלה ריחף מעל כוס אלט וכוסית יי"ש , על שתיהן כיסו כמעט לחלוטין קווצות שערותיה התלויות . 
מתישהו הרימה את ראשה וסירקה את שערה לאחור . 
זו באמת הייתה אישה . 
או שהיא הייתה אמורה להפוך לאחת . 
פניה היו אדומות ונפוחות , ובעין אחת התנוסס פנס מפלצתי צהוב - כחול . 
היא השגיחה בי , הביטה עלי וחשפה כמה שיניים לבנות וראויות לתשומת לב שלא התאימו לצורתה הכללית . 
היא החליקה מעל הכיסא שלה והתקרבה אלי . 
למרות החורף הקרב לבשה מכנסיים קצרים וחולצה ירוקה ומאווררת . 
כשהתיישבה לידי יכולתי לראות מהצד איך חזייה גדולה מאוד ניסתה להכיל במידת האפשר את שדיה הענקיים . 
נראה היה שהם בורחים לכל הכיוונים . 
שאלתי את עצמי מה עם אמא שלי עכשיו . 
האישה אמרה היי . 
גם אני אמרתי היי , בלי להביט אליה . 
" קיבלתי היום שיניים חדשות ! " אמרה . 
" נהדר , " אמרתי . 
" את האחרות שברו לי . 
לא שאלתי מי יכול היה לעשות את זה . 
" כמה אידיוטים . 
חטפו לי את הארנק והפילו אותי על הארץ . 
ואז בעטו לי בפרצוף . 
שבועות נראיתי ממש מחורבן . 
יופי , חשבתי , ועכשיו את מיס דיסלדורף החדשה . 
" היו לי שמונה - עשר מארק בתיק . 
אידיוטים . 
מי יכול להיות כל - כך מטומטם לגנוב מזונה טיפשה כמוני ! 
בשביל שתי בירות אני אגלה לך את הגורל מכף היד . 
" לא , תודה , " אמרתי . 
" אין צורך . 
" תקשיב , אני יכולה גם להיות זונה , אבל אני רק קוראת כף יד , ואני צריכה אלכוהול . 
שתי בירות אלט , בחור , זה מחיר הוגן . 
לפני שיכולתי להגיד עוד משהו כבר תפסה את ידי . 
שאריות של לכה אדומה התפוררו מציפורניה . 
" הממ ... " אמרה , " גבעות רכות , בשרניות . 
זאת אומרת שאתה יצרי . 
וקו החיים שלך נקטע כאן . 
" ומה זה אומר ? " 
" היי , אני לא חזאית מזג האוויר . 
אגב , קוראים לי לינדה . 
" פֶּק , " אמרתי . 
" גרגורי פק . 
" אנגלי ? " 
" אמריקאי . 
" איך זה שאתה מדבר כל - כך טוב גרמנית ? " 
" אמי מגרמניה . 
" היא שוב הביטה בידי . 
" חוץ מזה יש כאן עוד המון קווים , שאומרים עליך די הרבה . 
" מה ? " 
" אמרתי לך שאני קוראת את כף היד שלך , לא אמרתי שאני יודעת מה כתוב שם . 
אלְף , תן לי עוד אלט ואחד קצר ! " אלף מזג והגיש . 
לינדה נעלמה שוב אל מקומה בקצה הדלפק , ובשארית הלילה התעלמה ממני . 
נשארתי לשבת שם עד ארבע וחצי . 
בין לבין נמנמתי , ראשי נפל על הדלפק . 
אבל זה לא עניין אף אחד . 
היו עוד כמה שישנו בפינות אחרות . 
פעם אחת התעוררתי כי לינדה שיחקה במכונת מזל , משהו ענק שדיבר וירה וירק ושרק . 
כשהלכתי החשבון נראה לי מוגזם קצת , אבל לא אמרתי כלום . 
כאבו לי הפרקים וכאב לי הראש . 
ליד דוכן עיתונים היו עיתוני הבוקר . 
חיטטתי והוצאתי את ה ' ריינישה פוסט ' וחיפשתי את מוסף הספורט . 
שמה הופיע שם , אבל עם שם משפחה אחר . 
זאת אומרת שגם היא התחתנה . 
בספר טלפונים מצאתי את שמה ואת כתובתה . 
תפסתי מונית ונסעתי לשם . 
זה היה בית דירות פשוט . 
הבטתי בשעון . 
השעה הייתה קצת אחרי חמש . 
בכל זאת צלצלתי . 
שום דבר . 
צלצלתי שוב . 
שום דבר . 
אחרי הפעם הרביעית נשמע הזמזום לפתיחת הדלת . 
הדירה הייתה בקומה השלישית . 
כשהגעתי למעלה , לא גלוריה עמדה בפתח , אלא אישה בשיער דליל וקצר , בתחתונים וטישרט . 
היא מצמצה מפני שאור המסדרון סינוור אותה . 
" מה אתה רוצה ? " שאלה . 
" גלוריה כאן ? " 
" מי אתה ? " 
" חבר ותיק . 
" חרא , בשעה כזאת ! " 
" מי שם ? " שמעתי את קולה של גלוריה מהדירה . 
" מישהו שאומר שהוא חבר ותיק שלך . 
ואז עמדה גלוריה לפני , במכנסי בוקסר וטישרט כחול - כהה של אדידס . 
גם היא מצמצה . 
ו – השיער שלה נעלם . 
כלומר , הוא עדיין היה אדום כמו פעם , אבל קצר מאוד . 
" אח , אלוהים אדירים , " אמרה גלוריה כשזיהתה אותי . 
" מותר להיכנס ? " 
" כן , בטח , " אמרה . 
לאישה השנייה זה לא התאים בכלל . 
היא נאנחה , פלבלה בעיניה ונעלמה מיד . 
גלוריה הובילה אותי אל המטבח . 
במרכזו עמד שולחן עץ כבד ומעליו הייתה תלויה מנורה . 
על הקירות היו מדפים עמוסי תבלינים , סירים וכוסות . 
היה שם גם ארון , אבל כבר לא הייתה לו דלת , והיה אפשר לראות את כל הכלים . 
הדירה המשותפת שלנו הייתה אלגנטית יותר . 
" אתה נראה די גרוע , " אמרה גלוריה . 
" רוצה קפה ? " 
" בשמחה , " אמרתי . 
היא מילאה את הקומקום במים , תחבה ניירות פילטר לתוך פילטר מחרסינה ומילאה אותו בקפה . 
" מצטער שאני מופיע בשעה כזאת , " אמרתי . 
" זה בסדר , " אמרה , " בעוד שעה הייתי קמה בלאו הכי . 
איך ידעת איפה אני גרה ? " 
" מבק . 
בכל אופן , שאת גרה בדיסלדרוף . 
כשלא מצאתי את השם שלך בספר הטלפונים הסתכלתי ברשימת חברי המערכת של ה ' ריינישה פוסט ' . 
בינגו . 
מאיפה השם החדש ? " 
" התחתנתי עוד פעם , " אמרה , " אבל עכשיו אני שוב פרודה . 
שמרתי רק את השם . 
" את כבר לא יכולה להרשות לעצמך דירה משלך ? " 
" למה ? " 
" נו , כי עכשיו את גרה עם שותפה . 
" זאת לא שוּתפות . 
קורנליה ואני חיות יחד . 
לא אמרתי כלום . 
" היא החברה שלי . 
" ממש ? " 
" עם כל מה שזה אומר . 
" אהה . 
ומה קרה לשיער שלך ? " 
" זה עלה לי על העצבים שכולם נעצו בי עיניים בגללו . 
וקורנליה מעדיפה אותי ככה . 
המים רתחו , והיא מזגה אותם על הקפה . 
כשהמים עברו דרך הפילטר היא מילאה שני ספלים והניחה אחד מהם לפני . 
" שתינו שותות אותו שחור , אז אין לי חלב . 
אבל יש סוכר אם אתה רוצה . 
" שחור זה בסדר . 
היא חיכתה שאומר למה באתי , למה אני כאן . 
הייתי רוצה להתבונן בה בלי שתרגיש . 
אבל זה לא היה אפשרי . 
לכן פשוט הסתכלתי עליה . 
לעולם לא אישה אחרת . 
מה היה כל - כך נורא בבתי - קברות וכנסיות ? 
למה הייתי כזה בורגני מחורבן ? 
למה לא כרעתי על ברכי והודיתי לבוראי שהתאפשר לי לחיות עם האישה הזאת ? 
יותר מהכול הייתי רוצה להראות לה עכשיו שהשתניתי , גם אם השינוי התחיל רק לפני שלושים שניות , שאישה חזקה , מאתגרת , שאינה נרתעת ממין נסיוני הייתי ... כן ... מה ? 
לא עלה על דעתי שום דבר שיכול להשלים את המשפט . 
הכי הייתי רוצה להפשיט אותה ולהביט בה . 
עוד יותר הייתי רוצה להיצמד אליה בעירום בתמימות מוחלטת . 
והכי הייתי רוצה להביט בה , איך שהיא ... ושערה האדום ... 
" ובכן , למה אתה כאן ? " 
" למה היית איתי אז ? " 
" אתה מופיע אצלי בחמש בבוקר אחרי עשר שנים כמעט כדי לשאול אותי את זה ? " 
" נכון . 
" השאלה היא למה היית אתה איתי ? " 
" למה את מתכוונת ? " 
" בדיוק למה שאמרתי . 
" אני שאלתי קודם . 
גלוריה נאנחה ולגמה מהקפה שלה . 
לשונה נכוותה . 
" חשבתי שאיתך זה יכול ללכת . 
חוץ מזה שנראית מטופש בצורה מדהימה בבוטקה שלך בחניון . 
זה ישר עשה אותך סימפטי . 
וחוץ מזה , לא פחדתי ממך . 
" מטופש " היא אמרה . 
ו " לא פחדתי " . 
מפני שהייתי " רך " ? 
" למה התחתנת שוב ? " 
" כי חשבתי שאיתו זה יכול ללכת . 
גם הוא היה מטופש . 
שתיתי קפה . 
למה היא לא התחתנה איתי ? 
היא הרי בדרך - כלל התחתנה עם כל מי שלא הצליח לברוח . 
ועכשיו היא הייתה לסבית . 
בגללי או בגלל השני ? 
" לא טוב לך ָ , מה ? " 
" דווקא כן , דווקא כן . 
זה רק עניין אותי . 
את הרי יודעת שתמיד הייתי קצת אימפולסיבי . 
" אם יש משהו שאף פעם לא היית , זה אימפולסיבי . 
אני לא יודעת איך הגעת לזה . 
אני דווקא התרשמתי שאתה אדיש . 
" אהה , באמת ? " 
" אחרי שלושת החודשים הראשונים או משהו כזה נראה היה שאיבדת עניין . 
היה קשה לעניין אותך במשהו חוץ מטלוויזיה . 
הקפה התקרר ואפשר היה לשתות אותו עכשיו . 
שתיתי חצי ספל בלי להתעורר . 
" ועשית כזה סיפור מהעניין עם בית - הקברות והכנסייה . 
וכל הזמן הפריע לך מה שאני קוראת . 
לפעמים שאלתי את עצמי מה אתה בעצם רוצה ממני . 
" את מאושרת ? " רציתי לדעת . 
" במידת האפשר , כן . 
" יותר מאושרת מאשר כשהיית איתי ? " 
" אהה , הלמוט , " נאנחה גלוריה , " זו הרי שאלה טפשית . 
" כנראה , כן . 
את יכולה להזמין לי מונית ? " 
בזמן שחיכינו , אמרה : " נורא כעסתי עליך . 
העניין עם הספרים לא היה הכרחי . 
היה בזה בוז . 
בוז למה שאני . 
אתה נגעלת ממני בגלל העניין עם בית - הקברות והכנסיות . 
נורא כעסתי עליך . 
אבל אחר - כך ריחמתי עליך . 
ואז הבנתי שהיית חשוב . 
כמו האחרים . 
היית חשוב כדי שאבין שזה לא הולך . 
כשנפרדנו היא נשקה לי על הלחי , אבל לא ביקשה שאשמור על קשר . 
ביקשתי מנהג המונית שייקח אותי קודם כול לכספומט ואחר - כך לשדה התעופה . 
בשעה שבע יצאה הטיסה הראשונה למינכן , והיה עוד מקום אחד פנוי . 
שילמתי בכרטיס אשראי שיורד מהחשבון של טינה . 
כבר בחדר ההמתנה נרדמתי . 
בין כל אנשי העסקים הלבושים בחולצות נקיות וחליפות נראיתי כמו קבצן . 
כמו חבר טוב של לינדה . 
כשהתיישבתי על המושב ליד המעבר , השתדל זה שישב לידי להיצמד ככל האפשר לחלון . 
עוד לפני שהמראנו נרדמתי והתעוררתי רק כשנחתנו . 
לקחתי את הרכבת התחתית ונסעתי לתחנת הרכבת . 
השעה הייתה קצת אחרי תשע . 
חיפשתי בספר הטלפונים את המספר של מזכירות האוניברסיטה , טלפנתי לשם וביקשתי שיעבירו אותי לחוג להיסטוריה . 
שם מסרו לי איפה נמצא המשרד של גברת פרופסור אפלמן . 
כשהגעתי לשם הייתי כל - כך עייף לעזאזל , שבקושי קלטתי משהו . 
היה לי כאב ראש איום . 
המזכירה חשבה שאני סטודנט ונתנה לי להיכנס למשרד של רוברטה ולחכות לה שם . 
על אחד מקירות המשרד התנוסס שטיח קיר הדור , ועל השולחן עמד מחשב נישא , מוסתר כמעט לחלוטין בין הניירות והספרים . 
לפני השולחן עמד כיסא , ומאחורי השולחן כורסה מרווחת ומזמינה . 
התיישבתי בה . 
לעולם לא אישה אחרת . 
רוברטה איחדה בתוכה את היתרונות של גיזלה וגלוריה גם יחד . 
והיא הייתה מבוגרת יותר . 
והיא הייתה אמריקאית . 
יכולתי ללמוד ממנה עוד הרבה דברים . 
אבל היא הייתה מבוגרת יותר . 
אבל היא הייתה אמריקאית . 
והיא הייתה כל - כך נחשקת . 
והיה לה ... נפלא כל - כך . 
ממנה לא פחדתי . 
ועכשיו פחדתי וכמעט עשיתי במכנסיים . 
נכון , פחדתי כשישבתי שם . 
אני מחרבן על ההגזמה בתיאור , על ההתמקדות בעיקר , מחרבן על השמטת הטפל : פחדתי . 
פחדתי לקשור עם מישהו קשר קבוע , לקחת אחריות או כל דבר אחר שהפטפטת הפסיכולוגיסטית הייתה מעלה בדעתה , פחדתי מהבטן של טינה , פחדתי שאבא ואמא שלי ינטשו אותי , פחדתי להזדקן , וכדי שבאמת כל אחד יבין : פחדתי מהמוות . 
אחרי חמש שניות נרדמתי . 
התעוררתי כמו בסרט : מישהו עמד מעלי וסטר על פני . 
זו הייתה רוברטה . 
עיני עוד היו דבוקות לגמרי . 
" מה לעזאזל אתה עושה כאן ? " היא נראתה כועסת . 
" כנראה נרדמתי , " אמרתי . 
" מה אתה אומר ! " 
" לא ישנתי כל הלילה . 
" והיית צריך להשלים את הפער במשרד שלי ? " 
" גם אני שמח לראות אותך . 
קמתי ורציתי לחבק אותה , אבל היא הלכה מסביב לשולחן וצנחה לתוך הכורסה . 
" מה אתה רוצה ? 
איך הגעת לכאן ? " 
" טסתי . 
" האלכוהול התחיל להצמיח כנפיים ? " 
" לא , ברצינות , טסתי היום בבוקר מדיסלדורף לכאן . 
" אתה נראה די גרוע . 
" אני גם לא מרגיש טוב . 
היא חיכתה שאסביר למה אני כאן . 
לקחתי לעצמי כמה שניות כדי לסקור אותה . 
היא הזדקנה . 
היא הייתה עכשיו בת חמישים . 
שערה היה אפור . 
הגוף עדיין היה בסדר ; מתחת לחליפה באפור - כהה יכולתי לראות את שדיה היפים והגדולים . 
" אל תנעץ עיניים בשדיים שלי , " אמרה . 
" תגיד לי למה אתה כאן ! " 
" למה את כל - כך קרה ? " 
" אני לא אוהבת הפתעות כאלה . 
" איזה הפתעות ? " 
" שהחיים הקודמים מתנפלים עלי . 
" אני לא רוצה להתנפל עלייך . 
" אז מה אתה רוצה ? " 
" לדבר איתך . 
" על מה ? " 
" עלי . 
עלינו . 
" סדר דברים יפה . 
" אנחנו לא יכולים ללכת לאיזה מקום ? " 
פתאום שקעה לתוך עצמה , כיסתה את פניה בידיה ושפשפה את עיניה . 
" בעוד שעה מתחיל השיעור שלי , " אמרה , " ואני צריכה עוד קצת להתכונן . 
" בשם הזמנים ההם . 
" או , חרא , אל תתחיל לדבר איתי על הזמנים ההם . 
כאן ועכשיו אתה אומר לי מה אתה רוצה ממני , ואז תסתלק ותעזוב אותי בשקט . 
מתחת לעיניה היו טבעות כהות . 
על ידיה נראו כתמי הזיקנה הראשונים . 
על גב ידה בלטו עורקים . 
היא הייתה צעירה מאמי רק בעשר שנים . 
ואני שכבתי איתה . 
" רציתי לשאול אותך משהו , " אמרתי . 
" קדימה ! " 
" למה היית איתי אז ? " 
" מה השאלה הזאת צריכה להיות ? " 
" מה צריכה להיות השאלה שצריכה להיות ? " 
" עברת בטיסה את כל המדינה בשביל משחקי מילים ? " עיניה היו עכשיו אדומות לגמרי . 
לא ידעתי אם זה מפני שבכתה או מפני ששפשפה אותן . 
" היית מאוהבת בי ? " שאלתי . 
" אתה לא היית מאוהב בי ? " ענתה בשאלה . 
" אני שאלתי קודם ! " 
היא נאנחה ועשתה הפסקה ארוכה . 
ואז אמרה : " היית תמיד כל - כך חסר עניין . 
" כל - כך חסר עניין ? " 
" התלהבת מהשדיים שלי . 
ומהעובדה שאני יותר מבוגרת . 
היום בטח לא היית נוגע בי גם אם הייתי האישה האחרונה עלי אדמות . 
וחשבת על אחרות כשהיית איתי במיטה . 
אתה אף פעם לא רוצה להיות במקום שאתה נמצא ; תמיד במקום אחר . 
אתה בן - זונה חסר אחריות ויצרי , שלא מסוגל ליצור קשר אמיתי . 
" יצרי ? " 
" טוב , אולי זה קצת מוגזם , אבל זה בהחלט הכיוון . 
" אם אני כזה בן - זונה , אז למה ... ?" 
" נו , טוב , בהתחלה היה נדמה שזה עובד די טוב . 
זאת אומרת , אני הייתי בתחילת שנות הארבעים לחיי ואתה בתחילת שנות העשרים , זה די החמיא לי . 
ובאמת התרשמתי שזה לא משנה לך שהעור של הישבן שלי כבר לא כל - כך מתוח . 
הרגשתי שחושקים בי , וזה היה נהדר לראות אותך דלוק עלי . 
אבל אחר - כך עשה רושם שזה פשוט נוח לך , לא יותר . 
ודלוק ממש היית רק על השניים האלה מקדימה . 
" אהה , רוברטה , איזה שטויות . 
" מאז לא שכבתי עם אף אחד , " אמרה והביטה לפנים , פוסחת עלי , שקועה במחשבות , כאילו רק עכשיו תפסה את זה . 
" אבל ככה , " הוסיפה , " יש לי יותר זמן לקרוא . 
יש עוד משהו שאתה רוצה לדעת ? " 
" כן , " אמרתי . 
" מה ? " 
" את מאושרת ? " 
" תראה , " אמרה , " יש לי משרת פרופסור , דירה משגעת ומכונית מהירה . 
מה אתה חושב ? 
אני מאושרת ? 
ובכן , לפחות אני בריאה . 
" הייתי רוצה לראות את הדירה שלך . 
" בשביל מה ? " 
" אני רוצה לשכב איתך . 
רוברטה קמה . 
" מעבר לזה שאתה לא מתכוון לזה ברצינות , כבר עברתי את הגיל שבגלל גל של תשוקה אוותר על שיעור חשוב . 
" הייתי יכול לבוא אלייך הערב . 
" אתה מעליב אותי . 
" אם ככה את רואה את זה ... " 
" ככה אני רואה את זה . 
היא ניגשה לדלת ופתחה אותה . 
" את מעיפה אותי ? " 
" תקרא לזה איך שאתה רוצה , אני צריכה לעבוד . 
" חבל , " אמרתי . 
" בשם אלוהים , " אמרה גברת פרופסור דוקטור רוברטה אפלמן , " הייתי רוצה לדעת מה גדול יותר , הרחמים העצמיים שלך או תסביך אדיפוס שלך . 
מֶטֶרניך , ביסמארק ונפוליאון ה - 3 הם כמו ספר פתוח עבורך , אבל האיש במראה לא גר אצלך כנראה . 
היית צריך לגור בספריית החוג ולא בחיים האמיתיים . 
ואז היא סגרה את הדלת . 
נסעתי למרכז העיר . 
מתוך שלוש הנשים שחייתי איתן , אחת נעשתה שמנה , השנייה לסבית והשלישית , בגיל חמישים , עדיין הייתה לבד . 
עשיתי עבודה מושלמת . 
17 . 
הייתי רטוב לגמרי , לא מגולח , ונדף ממני ריח רע . 
עמדתי במינכן ליד בניין העירייה וחיכיתי עם עוד כמה יפנים שהתחבאו יחד עם המצלמות שלהם מתחת לשכמיות גשם ענקיות וחיכו ששעון העירייה יצלצל את השעה שתים - עשרה . 
כשזה קרה , והדמויות המגוחכות האלה נסעו החוצה וביצעו את הריקוד המקוטע שלהן , היפנים יצאו מגדרם מרוב התרגשות . 
טלפנתי לטינה למשרד . 
" היי , זה אני ! " אמרתי . 
" אלוהים אדירים , איפה אתה ? " 
" רציתי רק להגיד שאני בסדר . 
" טוב , מצוין , תודה רבה לך , עכשיו נרגעתי . 
יופי שאתה מרגיש טוב . 
" ואיך את מרגישה ? " 
" איך אני יכולה להרגיש , אידיוט ! 
כל הלילה לא עצמתי עין ! " 
" גם אני לא . 
" איפה אתה ? " 
" במינכן . 
" איפה ? 
אתה צו ... אתה רציני ? " 
" היה לי משהו לסדר כאן . 
זמן ממושך היא לא אמרה דבר . 
ואז אמרה : " ועכשיו ? " 
" יש לי עוד כמה דברים לסדר . 
" זאת אומרת שאתה לא חוזר הביתה ? " 
" אני עוד צריך לנסוע לברלין . 
" לברלין ? 
מה אתה רוצה לעשות בברלין ? " 
" אני צריך לסדר שם משהו . 
" מה בדיוק ? " 
" אני צריך להיפגש עם מישהו . 
אני צריך לברר לעצמי כמה דברים . 
הפסקה . 
" וזה חייב להיות בברלין ? " 
" כן , אני חושב . 
" ואחר - כך ? 
אחר - כך אתה חוזר הביתה ? " 
" אתקשר אלייך שוב מברלין . 
הנחתי את השפופרת . 
הייתי בטוח שבריטה עוד נמצאת בברלין . 
אבל לא רציתי לטלפן למיקה . 
אז טלפנתי להוריה של בריטה . 
" הלו , כאן הלמוט , " אמרתי כשאמא של בריטה ענתה . 
" איזה הלמוט ? " 
" אני חבר ותיק של הבת שלך . 
היינו יחד בבית - הספר . 
בזמנו הייתי אצלכם בבית כמה פעמים . 
בחג המולד , בתחילת שנות השמונים . 
" הלמוט ! 
איזה יופי שאתה מתקשר ! 
זו יוטה . 
היי , הלמוט , מה נשמע אצלך ? " 
" אני בסדר , " אמרתי . 
" אני במינכן . 
" מינכן , נהדר ! " 
" הממ ... חשבתי שאולי תוכלי לתת לי את הכתובת של בריטה , אני מניח שהיא עדיין בברלין , ואני צריך לנסוע לשם בימים הקרובים , אז חשבתי שאוכל להרים לה טלפון . 
מעברו השני של הקו השתררה דממה . 
" הלו ? " שאלתי כעבור כמה רגעים . 
" כן , כן , אני עוד על הקו , " אמרה יוטה . 
" העניין הוא ... שלא שמענו מהבת שלנו כבר זמן - מה . 
" קרה לה משהו ? " 
" לא , אני לא חושבת . 
זה רק שהיא כרגע ... שאין לנו קשר כרגע . 
" אני מצטער . 
" הדבר האחרון שאני יודעת הוא שהיא באמת עוד בברלין . 
היא עובדת בעיתון ' טאץ' ועושה איזו עבודה אצל הירוקים . 
זה נשמע כמו בריטה שפעם הכרתי . 
" טוב , אז , " אמרתי , " אני באמת מצטער . 
" כשתמצא אותה , תמסור לה בבקשה שתיצור קשר בהזדמנות . 
" אמסור לה , " אמרתי . 
" בטח שאמסור . 
דרישת שלום לבעלך . 
על כך היא לא הגיבה . 
ואז סגרנו . 
לקחתי את הרכבת התחתית לשדה התעופה . 
בבתי - השחי שלי הפכה בינתיים הזיעה למלח . 
כשהנחתי את כרטיס האשראי שלי על הדלפק כדי לשלם את כרטיס הטיסה לברלין , הבלונדינית בחליפה הכחולה אמרה שיש בעיות . 
" בעיות ? " 
" נראה שהכרטיס חסום . 
נתתי לה את כרטיס האשראי השני שלי . 
היא העבירה אותו במכשיר וקימטה את מצחה . 
" גם הכרטיס הזה לא תקף , " אמרה . 
" זה לא יכול להיות . 
את יכולה לנסות שוב ? " 
היא ניסתה שוב ואמרה : " גם הכרטיס הזה חסום . 
" זה לא יכול להיות ! " 
היא ניסתה שוב . 
" זה לא עובר . 
היא ניסתה עוד חמש או שש פעמים , ניגבה את פס המגנט בשרוולה , ניגבה אותו ברוק – שום דבר . 
נזכרתי שטינה היא בעלת החשבון . 
נותר לי רק מעט כסף . 
השקעתי עוד פעם במונית ונסעתי למחלף הבא של הכביש המהיר . 
שם הרמתי את האגודל . 
עמדתי שם יותר משעה . 
ואז עצרה לידי מכונית פאסאט סטיישן ישנה . 
כשפתחתי את הדלת ראיתי בחור צעיר מזוקן , ששאל אותי לאן אני צריך . 
אמרתי לברלין . 
הוא אמר שלשם הוא לא מגיע , אבל הוא יכול לקחת אותי עד נירנברג . 
אמרתי שנירנברג זה בסדר גמור . 
צנחתי על המושב שליד הנהג . 
במכונית היה ריח חריף של ניקוטין . 
שמו של הנהג היה יורג . 
הוא גלגל לעצמו את הסיגריות , גם בזמן הנסיעה . 
הוא לחץ על הדוושה של הפאסאט הישנה עד למאה חמישים קמ"ש ואז הוציא חפיסת דראם מהכיס הקדמי של אפודת העור הישנה שלו והניח אותה בין ירכיו על המושב . 
אז אחז בברכיו בהגה ושמר כך על כיוון המכונית , שלף נייר , הכניס לתוכו טבק וגלגל לעצמו סיגריה . 
הוא לפחות הביט על הכביש . 
הוא ניגב את הפירורים שהתפזרו על הג'ינס המהוהים , ארז את חפיסת הטבק ותחב אותה בחזרה לכיס הקדמי . 
עם הסיגריה בין שפתיו שאל אותי : " רוצה אחת ? " הודיתי לו והשבתי בשלילה . 
הוא הנהן , הוציא מצית מכיס המכנסיים והדליק לעצמו את הסיגריה . 
המכונית הייתה מלוכלכת . 
אפר היה מפוזר בכל מקום , ועל המראה הפנימית היו תלויות שתי קוביות מבד . 
המושב האחורי היה מקופל , ומתחת לשמיכה נערמו כל מיני דברים . 
שאלתי את יורג מה הוא מוביל , והוא אמר : " כל מיני . 
ציוד טכני . 
הוא מנהל מסע הופעות של להקת רוק . 
" אתה יודע , שום דבר רציני . 
עדיין לא . 
אני מסדר בשבילם את העניינים הטכניים ואת כל מה שקשור למסע , אני דואג למלונות וכל זה . 
ושם , מאחור , יש חלקי חילוף בשביל הרמקולים והכול , זאת אומרת , אין דבר שאני לא יכול לתקן . 
מתישהו נרדמתי . 
כשיורג טלטל אותי כבר היינו ליד נירנברג . 
" אני מוריד אותך בתחנת הדלק הבאה , " אמר . 
כשרציתי לצאת מהמכונית תפס אותי בזרוע ואמר : " זה היה די מחורבן מצידך להירדם . 
לא הכי מנומס . 
בסך הכול רציתי לפטפט קצת . 
" מצטער , " אמרתי . 
כשמכונית הפאסאט המשיכה לנסוע , ראיתי שעל השמשה האחורית מודבקת מדבקה שעליה כתוב פשוט : " כן ! " 
אלה היו שעות אחר - הצהריים המאוחרות . 
בתחנת הדלק היו לא מעט אנשים . 
נכנסתי והרשיתי לעצמי נקניקייה עם סלט תפוחי אדמה וגם סודה וקפה . 
מצאתי שולחן פנוי , התיישבתי לידו והבטתי סביבי , ניסיתי לתאר לעצמי מי האדם שייקח אותי איתו . 
המשפחה עם הילדים לא באה בחשבון – אין להם במכונית מספיק מקום בשביל עצמם . 
עברתי משולחן לשולחן ושאלתי אם מישהו יכול לקחת אותי לברלין . 
איש לא נסע לברלין , גם לא לשום מקום בדרך לברלין . 
הלכתי לשירותים . 
כשחזרתי ארבה לי גברת זקנה , נגעה בידי ואמרה : " לאן אתה צריך ? " 
" ברלין , " אמרתי . 
" אני נוסעת לפוטסדאם , " אמרה . 
" זה יכול מאוד לעזור לי , " אמרתי . 
" יש לך רישיון ? " 
" כן , כמובן . 
" אתה תצטרך לנהוג בעצמך , זה משנה לך ? " 
" לא , " אמרתי . 
" טוב . 
בוא . 
הייתה לה מרצדס ענקית בצבע זהב מתכתי . 
" את בטוחה שאת רוצה שאני אנהג בה ? " שאלתי . 
" אתה חושב שלא תצליח ? " 
" בוודאי שכן , כמובן . 
היא תחבה לידי את המפתח , הלכה לצד השני והתיישבה במושב שליד הנהג . 
פתחתי את דלת הנהג , הזזתי את המושב לאחור והתיישבתי . 
כעבור כמה דקות אמרה הגברת הזקנה שהיא באה ממילאנו ופשוט עייפה מדי לנהוג את שארית הדרך בעצמה . 
אבל היא לא רצתה לעצור ללון בדרך . 
בתוך זמן קצר היא נרדמה . 
החשכה ירדה לאט . 
הגברתי בזהירות את המהירות . 
לקראת שעות הערב המאוחרות הגענו לפוטסדאם ונגעתי בזהירות בכתפה של הגברת הזקנה . 
היא התעוררה בבהלה . 
" סליחה , " אמרתי , " אבל אנחנו מתקרבים לפוטסדאם . 
" או , כן , טוב , " אמרה . 
ואז אמרה לי איפה לרדת מהכביש המהיר והנחתה אותי דרך העיר אל פרבר , ובסוף עצרנו ליד וילה בסגנון אר - נובו . 
לרגע חשבתי שהיא תציע לי להיכנס ותיתן לי מיטה ללילה , אבל כשירדנו מהמכונית היא הביטה בשעון , קימטה את מצחה ואמרה : " הקדמנו כהוגן . 
לא ריחמת על האוטו , בחור צעיר . 
" זה מה שהייתי אמור לעשות ? " 
" אם תלך במורד הרחוב תגיע היישר לרכבת התחתית . 
תוך חצי שעה אתה בברלין . 
" תודה , " אמרתי ויצאתי לדרך . 
כשהסתובבתי , הצלחתי עוד לראות שהזקנה נכנסה למכונית וחזרה בדרך שבה הגענו . 
כנראה חשבה שמסוכן מדי לתת לי להסיע אותה עד הבית . 
לא הגעתי לשום מקום . 
ולא הייתה נפש חיה ברחוב שאוכל לשאול אותה . 
פנסי הרחוב האירו באור כתום . 
ואז עמדתי בכניסה של חברת הצילומים בָּבֶּלסבֶּרג . 
ניגשתי לשוער ודפקתי על השמשה . 
בביתן ישבה אישה בחלוק רחצה . 
השוער לא התלהב במיוחד מהעובדה שהפרעתי לו . 
היה לו ראש ענקי , קירח כמעט לחלוטין , וסימן שחור גדול על הלחי הימנית . 
הוא הזיע . 
למרות שבינתיים כבר היה די קר . 
שאלתי אותו על הרכבת התחתית . 
זה שיגע אותו . 
" הרכבת התחתית ? 
אתה דופק כאן בשעה כזו כדי לשאול אותי על הרכבת התחתית ? 
אתה נורמלי ? 
אתה יכול לקפוץ לי , אתה והרכבת התחתית שלך ! " והוא שב ופנה אל האישה בחלוק הרחצה . 
חיכיתי עוד כמה שניות , קיוויתי שהוא רק צוחק . 
ואז המשכתי ללכת . 
זמן קצר אחר - כך שמעתי צעדים בעקבותי . 
הסתובבתי . 
זו הייתה האישה בחלוק הרחצה . 
היא אחזה בחלוק והידקה אותו בצניעות מתחת לסנטרה . 
היא הייתה יפה . 
" ערב טוב , " אמרה . 
" ערב טוב . 
" לרכבת התחתית אתה צריך לפנות ימינה בהמשך , " אמרה והצביעה אל הכיוון שבו צעדתי . 
" אבל הייתי מציעה לך לא לנסוע בשעות האלה ברכבת התחתית . 
" למה לא ? " 
" יש הרבה אנשים רעים בדרכים בשעות כאלה . 
" אנשים כמוך וכמוני ? " 
" זו בדיחה ? " שאלה . 
" לא . 
אחרת היית צוחקת . 
" בחיי , אתה לא לגמרי שפוי ! " אמרה , הסתובבה וחזרה בריצה . 
הסתכלתי אחריה . 
פתאום היא נעמדה , הסתובבה וקראה : " אני לא מה שאתה חושב . 
אני שחקנית . 
אמנם רק בסדרת ערב מטופשת , אבל בכל זאת . 
ואני רק באתי אליו לארח לו לחברה . 
אני לא זנזונת . 
הרמתי את ידי לסמן לה שהבנתי . 
היא המשיכה לרוץ . 
תחנת הרכבת הייתה עזובה וריקה , רק אני וגלוח - ראש מנומנם היינו שם . 
חוט רוק עבה נתלה משפתו התחתונה ועד מעיל הטייסים בגוון ירוק - זית . 
המגפיים שלו היו מצוחצחים למשעי . 
כעבור עשר דקות באה רכבת . 
עליתי לקרון ריק לחלוטין , וגלוח - הראש אחרי . 
הרכבת התחילה לזוז . 
גלוח - הראש צפה בי . 
עד לוואנזֶה לא קרה שום דבר . 
ואז קרא הבחור הצעיר כך שכל הנוסעים שמעו : " אני לא גלוח - ראש אמיתי ! " 
לא אמרתי כלום , והוא הסתכל החוצה דרך החלון . 
כמה דקות אחר - כך הוא שוב הביט בי וקרא : " אני גלוח - ראש , ברור . 
אבל זה לא מה שאתה חושב . 
אני שמאלן , באמת . 
אני מצביע למפלגה הסוציאל - דמוקרטית . 
אבל אצלי ברובע גרים הרבה גלוחי - ראש ימנים . 
אם אני מסתובב ככה , לפחות לא מרביצים לי . 
אבל אני לא מה שאתה אולי חושב שאני . 
אני מצביע לסוציאל - דמוקרטים . 
למשך כמה דקות חזר והשתרר שקט . 
ואז הוא המשיך . 
" טוב , אני עוד לא יכול להצביע . 
אבל אם הייתי יכול להצביע , הייתי מצביע לסוציאל - דמוקרטים , באמת . 
אני לא מה שאתה חושב . 
" טוב ! " אמרתי . 
" רציתי רק להגיד את זה . 
שלא תחשוב שאני כזה ... כזה ... נו , מאלה . 
בשארית הנסיעה שתקתי . 
כשירדתי בתחנת הרכבת המרכזית והעפתי בו מבט נוסף , הוא נפנף לעברי , ויכולתי להישבע שהיו לו דמעות בעיניים . 
גרמניה היא מדינה משונה . 
מקדונלדס עדיין היה פתוח . 
הייתי צריך להעביר איכשהו את הלילה . 
פירגנתי לעצמי כוס קפה , התיישבתי ליד החלון ולא חשבתי על שום דבר . 
בשעה אחת סגרו , ואני התחלתי ללכת לכיוון בּוּדָפֶּסטֶרשטראסה , חולף מימין על פני כנסיית הזיכרון . 
הייתי צריך לישון , אבל באמת , לא רק כמה דקות על כיסא , לא רק שעתיים במכונית . 
הרגשתי שהעצמות שלי מלאות בעופרת נוזלית . 
העיניים שלי שרפו . 
הייתי חייב להישאר בתנועה . 
אסור היה לי לקחת את הסיכון להירדם כאן איפשהו בפינת רחוב . 
בודפסטרשטראסה התחלף לשטילרשטראסה . 
ואז פניתי שמאלה לשדרת הוֹפיֶגֶר והגעתי לכוכב הגדול ליד עמוד הניצחון . 
משם הלכתי באמצע רחוב 17 ביוני עד לשער ברנדנבורג , שהואר בכמה זרקורים . 
עמדתי במרכז הכיכר שלפני שער ברנדנבורג , שנקראה " הכיכר שלפני שער ברנדנבורג " . 
דרך השער התקדם לעברי אדם . 
אולי שומר שתפקידו היה לדאוג לכך שאיש לא יעמוד במרכז הכיכר שלפני שער ברנדנבורג ויפריע לתנועה ? 
כמעט ולא הייתה תנועה . 
האיש עמד לידי , נשאנו את עינינו אל כרכרת הנחושת הירוקה , והאיש אמר : " זה שער ברנדנבורג ! " 
" אהה , " אמרתי . 
" יש לנו רק אחד כזה , " אמר האיש , כאילו שאלתי אם יש עוד אחד . 
הוא היה די קטן , אבל לבוש בבגדים נאים , בחליפה כהה עם חזייה בצהוב עז וחולצה ורודה מתחת . 
" זאת הפעם הראשונה שלך בברלין ? " 
נענעתי בראשי . 
" אז אתה יודע איך זה . 
הנהנתי . 
האיש אמר : " בוא , נלך לשתות משהו . 
עברנו בשער . 
" כאן זה אוּנטֶר דֶן לינדֶן , " אמר האיש . 
חצינו את פרידריכשטראסה , חלפנו ליד האופרה וארמון הרפובליקה , ואז פנינו ימינה לרובע ניקולאי . 
מצאנו שם פאב קטן שעוד היה פתוח . 
לאיש קראו וולפגאנג , והוא אמר שהוא אוהב לטייל בלילה , סתם ככה . 
הוא לא יכול לישון , כבר שלוש שנים שלא ישן , מאז שאשתו עזבה אותו . 
" אני כנראה פוחד לפספס את הרגע שהיא תחזור אלי . 
הוא צחק קצרות . 
" אלה כמובן שטויות , אבל ... " 
הוא אמר שיש לו שני ילדים שחיים אצל אמם והחבר החדש שלה . 
" אתה נראה עייף , " אמר . 
אמרתי שלא ישנתי כבר כמה ימים , והוא הזמין אותי לישון אצלו . 
" טוב , " אמרתי . 
הוא התגורר באחד מהשיכונים בלייפציגֶרשטראסה , קומה שישית , והמעלית הייתה מושבתת . 
הוא הסתדר עם מעט רהיטים – בסלון היו שתי כורסאות עור ושולחן קטן . 
על הרצפה עמדו קומפקט דיסק ורמקול , ולידם כמה דיסקים של מוזיקה קלאסית . 
בחדר השינה הייתה מיטה כפולה רחבה וארון שחור . 
בכל הדירה היה שטיח מקיר לקיר . 
וולפגאנג מזג לי ויסקי ואמר שהוא כבר חוזר . 
יצאתי למרפסת , הסתכלתי למטה אל הרחוב וטעמתי מהוויסקי . 
כעבור כמה דקות וולפגאנג חזר , בחלוק . 
מתחתיו היה לבוש בפיג'מת משי . 
בידו אחז בפיג'מה נוספת באותו צבע . 
" הנה , " אמר . 
אמרתי " תודה " , ואז נכנסנו בחזרה והתיישבנו בכורסאות , וולפגאנג מזג גם לעצמו ויסקי . 
כשסיימנו לשתות בדממה , הלכתי לחדר האמבטיה , התפשטתי ולבשתי את הפיג'מה ; את הבגדים שלי הנחתי על דופן האמבט . 
חדר האמבטיה היה מרוצף כולו בלבן , נקי מאוד . 
פתחתי את ארון המראה מעל לכיור . 
בתוכו היה רק בקבוק של אפטר שייב ומכונת גילוח . 
הכול היה נקי ללא רבב , עד לפינות . 
כשיצאתי מהאמבטיה עמד וולפגאנג בדלת חדר השינה . 
" אולי תיקח את הצד השמאלי ? 
הימני שלי . 
השעון הדיגיטלי שליד המיטה הראה ארבע וחצי בבוקר . 
המיטה הייתה רחבה דיה בשביל שנינו , כך שלא נפריע זה לזה . 
נשכבתי ומיד הסתובבתי הצידה . 
כשוולפגאנג נכנס למיטה אמרתי " לילה טוב " ו " תודה רבה " . 
וולפגאנג לא ענה . 
כשכבר כמעט נרדמתי , הוא שאל : " אכפת לך אם אחבק אותך ? " 
לא עניתי . 
" אל תבין אותי לא נכון . 
אני לא ... נו , מה שאתה אולי חושב . 
זה רק ש ... כבר הרבה זמן לא חיבקתי אף אחד . 
רק לכמה דקות . 
זה הכול . 
לא אמרתי דבר , וכעבור כמה דקות התקרב וולפגאנג מאחור וכרך את זרועותיו סביבי . 
הוא לא עשה יותר מזה . 
כעבור עוד כמה שניות נרדמתי . 
כשהתעוררתי כבר היה קצת אחרי שבע . 
עדיין הרגשתי עייף מאוד , ועדיין כאב לי הראש . 
וולפגאנג שכב עם הגב אלי ונשם בקצב אחיד . 
קמתי , הלכתי לאמבטיה , התקלחתי , התלבשתי ועזבתי את הדירה . 
הלכתי לתחנת הרכבת התחתית באלכסנדרפלאץ והרשיתי לעצמי קפה ושני קרואסונים בעמידה . 
סביבי רגשה המולת הבוקר . 
קניתי ' טאץ' וסקרתי את רשימת חברי המערכת . 
המערכת הייתה בקוֹכשטראסה . 
זה לא היה רחוק מכאן . 
שתיתי עוד קפה , הרגתי את הזמן . 
הסתכלתי על האנשים סביבי וחיכיתי ששוב יבוא אלי מישהו ויאמר מה הוא , או היא , לא : לא הומו , לא זנזונת , לא נאצי . 
התיישבתי מתחת לשעון העולם באלכסנדרפלאץ וקראתי את ה ' טאץ' לפני ולפנים . 
שום דבר על בריטה . 
השם שלה לא הופיע ברשימה . 
כשנפתחו החנויות יצאתי לדרך . 
ה ' טאץ' שכן בבניין ישן ויפה לא רחוק ממה שהיה צ'קפוינט צ'רלי . 
עמדתי מול הבניין מעברו השני של הכביש . 
אם היא בפנים , היא צריכה לצאת , ואם היא עדיין לא בפנים , מתישהו תצטרך להיכנס . 
הברכיים שלי היו חלשות אבל הייתי עירני לגמרי . 
עד הצהריים לא קרה שום דבר . 
הרגשתי שהריכוז שלי הולך ופוחת . 
יכולתי להמשיך ולשכב בזרועותיו של וולפגאנג . 
במקום זה אני עומד כאן ונועץ עיניים בחזית בניין . 
ואז , סופסוף – השעה הייתה קצת לפני אחת – ראיתי אותה . 
היא צצה לרגע באחד החלונות בקומה השלישית . 
זאת הייתה היא , בלי שום ספק . 
היא נשענה בגבה אל השמשה , על אדן החלון . 
היא נראתה נהדר . 
ראיתי את פניה רק לשנייה או שתיים . 
היא שוב נראתה כמו פעם , כמו לפני שבע - עשרה שנה . 
לא כמו ב - ' , 89 כשהייתה עצובה כל - כך ושקטה . 
היא צחקה . 
היא לבשה טישרט לבן . 
היא נראתה מאושרת . 
כל אחר - הצהריים עברתי הלוך ושוב על פני הבניין וחיכיתי לה . 
אבל היא לא יצאה החוצה . 
ואז נכנסתי פנימה ועליתי למעלה ועברתי משרד אחרי משרד ושאלתי על בריטה , אבל כולם אמרו שאין כאן בריטה . 
אבל ראיתי אותה , אמרתי , מהרחוב , ראיתי אותה עומדת ליד החלון . 
האנשים רק משכו בכתפיהם . 
לא הייתה שם בכלל שום אישה עם טישרט לבן . 
כשיצאתי מהבניין הייתי הרוס . 
לא יכולתי להמשיך . 
לא יכולתי להסתובב בכל העיר המחורבנת והענקית הזאת ולחכות שבריטה תחלוף על פני . 
לא יכולתי לצייר את דיוקנה , לשכפל אותו מאה פעמים ולתלות אותו על העצים , כאילו חיפשתי חתול שהלך לאיבוד . 
הייתי צריך לטלפן למיקה . 
אולי הוא יודע ... אולי הוא יוכל לפחות להלוות לי כסף כדי ש ... 
נכנסתי לתא טלפון וחייגתי את מספרו הישן של מיקה . 
קול של גבר ענה לי ואמר שאין כאן מירצ ֶ ' אה קובלקו , ולא בריטה וגם לא קובלקו . 
לקחתי רכבת תחתית . 
לא יכולתי יותר ללכת . 
כמה פעמים ירדתי , סתם ככה . 
קצת לפני חצות ירדתי בשער קוֹטבּוּס . 
הלכתי כמה מטרים באדָלבֶּרטשטראסה , ואז החלטתי להשתכר בכסף שנותר לי . 
התחיל לרדת גשם . 
בחזית הבית הוקמו פיגומים . 
בקומת המרתף היה פאב . 
לא מהודר במיוחד , אבל זה לא הפריע לי . 
מאחורי הדלפק עמד בחור , קומתו שלושה מטרים לפחות וכך גם רוחבו . 
הוא הרכיב משקפי שמש באמצע הלילה , וזקן ארוך ירד מסנטרו על חזהו . 
הוא נשען בידיו על הדלפק ונראה היה שהוא מתבונן במשהו שמתרחש מצידן הפנימי של עדשות משקפיו . 
הוא לבש חולצה שחורה עם שרוולים גזורים . 
זרועותיו היו שעירות . 
היו רק שלושה שולחנות בפאב , ושניים מהם היו תפוסים . 
חמישה גברים ישבו ליד אחד מהם , וגם הם הרכיבו משקפי שמש . 
גם הם היו רחבים מאוד וחסונים ולבשו חולצות טריקו , אבל עם שרוולים . 
הם שתו בירה בשקט וברצינות . 
ליד השולחן השני , בישיבה מזרחית על הכיסא , ישבה בחורה צעירה בסוודר ישן צבוע בעבודת בטיק שבהתה בכוס מים . 
קירחת . 
היא נראתה תשושה . 
התיישבתי ליד השולחן הפנוי וחיכיתי שבעל הפאב ייגש אלי ואוכל להזמין . 
שום דבר לא קרה . 
הוא אפילו לא זז . 
הבטתי סביבי . 
על הקירות היו תלויות תמונות שבהן נראו אופנועים והרבה גברים גדולים וחסונים במשקפי שמש . 
באחת מהן הם אפילו צחקו . 
מרמקולים בלתי נראים בקעה מוזיקה סינית . 
פתאום נעמד אחד מהשתיינים השתקנים , תפס את חמש הכוסות שהתרוקנו בינתיים , ניגש לדלפק והעמיד אותן לפני בעל הפאב , שמיד ניגש למזוג חמש כוסות בירה . 
תוך כדי כך שוחח עם ההוא . 
עם חמש כוסות הבירה בידיו הגדולות חזר האיש לשולחן . 
הכוסות הושקו ונלגמו בדממה . 
קמתי וניגשתי לדלפק והזמנתי בירה . 
קיבלתי אחת וחזרתי לשולחן , וחשבתי לפתוח בשיחה עם הבחורה בישיבה מזרחית . 
אבל היא כנראה רצתה רק לבהות במים שלה . 
רוקנתי את הכוס , ניגשתי לדלפק והזמנתי עוד אחת . 
גם את הכוס הזו רוקנתי , ושוב ניגשתי לדלפק והזמנתי עוד אחת . 
כל זה לקח חצי שעה בערך , שבמהלכה איש לא אמר דבר . 
וברקע נשמעה מוזיקה סינית . 
היו לי כמה מחשבות , אבל לא שווה לדבר עליהן . 
ואז ראיתי איך שניים מרוכבי האופנועים קמים וניגשים יחד לשירותים . 
כעבור כמה דקות חזרו . 
הנערה נראתה חיוורת . 
עיניה היו כהות ומבטן כועס . 
* * * 
שתיתי לאט יותר . 
בחוץ נעשה בהיר . 
את הבירה האחרונה שתיתי לאט מאוד . 
ואז קמתי וניגשתי לדלפק לשלם . 
בעל הפאב נקב במחיר . 
קולו היה צלול מאוד וגבוה . 
הכסף הספיק לי פחות או יותר . 
נותרה לי עוד מטבע של מארק אחד . 
עליתי את ארבע המדרגות אל המדרכה , ובמדרגה השלישית מעדתי , לא הצלחתי לאזן את עצמי והשתרעתי לכל אורכי . 
נחתתי עם הפנים ישר לתוך שלולית רפש . 
הייתי עייף . 
המשכתי קצת לשכב . 
עדיין יכולתי לשמוע את המוזיקה הסינית בוקעת מהפאב . 
איש לא ניסה לעזור לי . 
פשוט להמשיך לשכב , חשבתי . 
אבל אז קמתי וניגבתי את פני בשרוול . 
בצידו השני של הרחוב היתה כרזה על הקיר : " לא נשנה הכול , אבל נשפר הרבה דברים ! " חיפשתי באצבעותי אחר המטבע בכיס המכנסיים . 
ניגשתי לתא הטלפון הקרוב וטלפנתי לטינה . 
18 . 
הבחנתי בה מיד אחרי שירדה מהרכבת . 
על הרציף הייתה המולה לא קטנה . 
היא נסעה במחלקה ראשונה , וגם שם היו הרבה מאוד אנשים . 
אנשי עסקים פסעו ברישול מופגן לכיוון היציאה כשהם נושאים את תיקיהם ומושכים אחריהם מזוודות על גלגלים . 
היא לבשה חליפה כהה וכרכה לצווארה מטפחת אפורה . 
שערה , שלאחרונה האריכה אותו , היה אסוף על קודקודה . 
היא נראתה יפה וקשוחה משהו . 
כמעט שלא העזתי להתקרב אליה . 
ודאי נראיתי די נורא , מעבר לכך שמן הסתם הדפתי ריח כמו משהו שהיה תקוע זמן רב בפה של פרה מתה . 
שנינו אמרנו שלום ולא ידענו מה עוד להגיד . 
מוכנית הלכנו לכיוון היציאה . 
בשיחת הטלפון היא התעקשה לבוא בעצמה לקחת אותי . 
החלפת שבויים כמו בסרט אמריקאי ? 
' מרדף חצות' ? 
האם היא הייתה רוברט דה נירו ואני צ'רלס גרודין ? 
אמנם הייתי פטפטן רכרוכי , אבל בכל זאת די חכם . 
הייתי חבר של טינה , אז לא יכולתי להיות טיפש גמור . 
אל תחנת הרכבת המרכזית הגעתי עם הרכבת התחתית , בלי לשלם . 
נגמר לי הכסף , אבל זה גם לא היה משנה לי אילו היו תופסים אותי . 
הגעתי הרבה יותר מוקדם והסתובבתי עוד קצת . 
היה עדיף ללכת מאשר לעמוד . 
אם הייתי מתיישב הייתי נרדם על המקום . 
ואז כנראה שאיזה שוטר היה מבחין בי וזורק אותי לתא מעצר כדי להתפכח . 
לא הייתי מתנגד . 
בפתח תחנת הרכבת מישהו דיבר אלי . 
שיער ארוך עם רסטות , ז'קט מועדונים מהוה שידע ימים טובים יותר , עם סמל על החזה , מתחתיו סוודר קפוצ'ון שבימיו הטובים היה לו צבע אפור , ועל הרגליים מכנסי צבא ישנים . 
האיש הושיט את ידו לעברי , וציפורניו נראו כאילו זמן קצר קודם לכן תחב את ידו לקערה מלאה זפת . 
האיש ידע להביט בעצב כזה , כאילו שהוא אחי למחצה , אחי האובד מנישואיו הראשונים של אבי . 
הוא רצה כסף . 
אמרתי לו שגם לי אין כסף . 
הוא הביט בי כאילו שהוא רוצה להחטיף לי . 
הוא סקר אותי מלמעלה למטה . 
ואז גיחך , הכניס את ידו לכיס מכנסיו ותחב לידי מטבע של שני מארק . 
ואז הוא קרץ לי ואמר : " אבל אל תגיד כלום לאמא ! " ואז הוא הלך . 
הלכתי למקדונלדס ושתיתי קפה . 
בקירבת תחנת הרכבת היה מלון פאלאס , לשם הלכנו . 
טינה הזמינה חדר זוגי . 
עלינו במעלית לקומה החמישית . 
במעלית נשמעה מוזיקה בלתי מחייבת ושקטה . 
זה היה חדר רחב ידיים עם מיטה רחבה , ספה וכורסה . 
לטינה הייתה רק מזוודה קטנה . 
היא אמרה שאולי עדיף שאשכב קצת לנוח . 
אמרתי שעדיף שקודם כול אתקלח . 
כיוונתי את חום המים לחמימות נעימה ונתתי להם פשוט לזרום עלי רבע שעה לפחות . 
ואז הסתבנתי , חפפתי את השיער , רחצתי את בתי - השחי ואת הידיים והזרועות והרגליים וכפות הרגליים , ואת הזין ואת הביצים וגם את התחת . 
כשיצאתי מהמקלחת ראיתי שמכשיר הגילוח שלי מונח ליד הכיור . 
לידו עמדו קצף הגילוח והאפטר שייב שלי , של דווידוף . 
התגלחתי והתזתי עלי את האפטר שייב . 
כשיצאתי מהמקלחת טינה ישבה על הספה ודפדפה בירחון . 
היא הרימה את ראשה , הביטה בי וחייכה . 
היא אמרה : " זה כבר יותר מזכיר לי את הבחור שגר אצלי . 
חייכתי בחזרה . 
" אתה בטח רוצה קודם כול לישון קצת , " אמרה . 
" לא הרבה , " אמרתי , " רק שעה או משהו כזה . 
הייתי די רענן אחרי המקלחת . 
" בסדר , " אמרה , " אני הולכת לטייל קצת בקודאם . 
" טוב , " אמרתי . 
היא קמה , ניגשה אלי ונישקה אותי על הלחי . 
היה לה ריח טוב , כמו תמיד . 
פשטתי את החלוק ונשכבתי במיטה . 
ליד הדלת טינה הסתובבה פעם נוספת ונפנפה לעברי וחייכה . 
בשיחת הטלפון ביקשתי מטינה שתביא לי את הדיסקמן שלי וכמה דיסקים . 
שכבתי על המיטה , הבטתי אל התקרה והקשבתי ל - Desire של דילן . 
כשהתקליט הזה יצא הייתי בן תשע . 
עכשיו אני בן שלושים ושלוש . 
אני כבר לא אמור להיות בגיל שבו פוחדים ממפלצות מתחת למיטה . 
וגם לא בגיל שבו לא יודעים לבחור בחטיף הנכון . 
ובטח שלא בגיל שבו מאמינים בשדים ומראות שווא , אלא במה שיש באמת . 
נזכרתי בגיטרה שהורי קנו לי פעם במתנה , אחרי שלא הפסקתי לנדנד להם . 
כשעברתי לגור עם טינה מצאתי אותה . 
היא הייתה מונחת במרתף , המיתרים היו שחוקים ואיבדו את צבעם . 
לא למדתי לנגן בגיטרה מפני שזה נראה לי מייגע . 
אולי הגיע הזמן להתחיל . 
נדמה היה לי שאני כמו אותו בחור מ - “ Isis ” , השיר השני בצד הראשון של Desire . 
התחתנתי עם איזיס ב - 5 במאי , אבל לא יכולתי להישאר איתה לאורך זמן , אז עשיתי לעצמי תספורת קצרה ויצאתי לדרך . 
הגעתי למקום גבוה , מלא צל ואור . 
איש אחד ביקש ממני אש והציע לי עסקה . 
חשבתי שמדובר בזהב , חשבתי שמדובר ביהלומים או בשרשרת הפנינים הגדולה בעולם , כשרכבנו דרך הקניונים הגדולים והקור השטני . 
ואז הגענו לפירמידות המכוסות כולן קרח . 
האיש אמר : אני מחפש גווייה , והיא תביא לנו מחיר טוב . 
חפרנו כל הלילה , עד עלות השחר , ואז הוא מת . 
חדרתי לתוך הקבר , אבל חדר הקבורה היה ריק , לא היו שם תכשיטים , לא היה כלום . 
טמנתי את גופתו וסגרתי את הקבר . 
נשאתי תפילה קצרה והרגשתי טוב יותר . 
ואז יצאתי לדרך המובילה לאיזיס כדי לומר לה שאני אוהב אותה . 
היא הייתה בשדה . 
אני באתי מהמזרח , עם השמש בעיני . 
היא אמרה : " איפה היית ? " אמרתי : “ No place special ” . 
היא אמרה : " אתה נראה שונה . 
אמרתי : " זה בכלל לא מפתיע . 
היא אמרה : " תישאר ? " אמרתי : " אם את רוצה אותי , כן . 
ואז נרדמתי . 
השֵד תופס אותך ואתה נופל 
התרגום לעברית מוקדש ל-token=פרופ' מרים שלזינגר , מורה לחיים , מתרגמת בחסד , אשת אשכולות ומי שמנחילה לתלמידיה את הספר הנפלא הזה 
הקדמה 
מתחת לשולחני אני שומרת ארגז קרטון גדול של קלטות . 
אף על פי שכולן תומללו , אני עדיין אוהבת להאזין להן מפעם לפעם . 
כמה מהן שקטות ומובנות בנקל . 
הן מלאות בקולות רופאים אמריקאים , שרק מדי פעם מופרעים על ידי נקישת ספל קפה או צפצוף איתורית . 
שאר הקלטות – יותר ממחציתן – קולניות מאוד . 
הן מלאות בקולות בני משפחת לי , משפחה של פליטים מונגים מלאוס , שבאו לארצותֿהברית ב ֿ . 1980 על רקע תינוקות בוכים , ילדים משחקים , דלתות נטרקות , כלים מקרקשים , טלוויזיה צועקת ומזגן מחרחר , אני שומעת את קולה של האם , פעמים מתנשם , פעמים מאנפף , מגרגר , או מהמהם כביכול , שעה שהוא גולש מעלה ומטה בין שמונת הטונים של השפה המונגית ; קולו של האב , רם יותר , אִטי יותר ותקיף יותר ; וקולה של המתורגמנית שלי , מגשר בין מונגית לאנגלית , נמוך ואומרֿכבוד בשתי השפות . 
השאון וההמולה מעלים מַשב של זיכרונותֿחושיים : צינת הכסא המתקפל האדום ממתכת , השמור לאורחים , שתמיד הוצב הכן מיד כשהגעתי לדירה ; צללים שהטיל הקמע שנתלה מן התקרה בחוט משיחה של חנוונים והיטלטל ברוח הקלה ; טעמי המאכלים המונגיים , למן הטובים ביותר ( quav ntsuas ? , גבעול מתוק שדומה לקנה סוכר ) ועד הגרועים שבהם ( ntshav ciaj ? , דם חזיר קרוש לא מבושל ) . 
על הכסא המתקפל האדום של משפחת לִי ישבתי לראשונה ב ֿ במאי 
1988 . 
מוקדם יותר באותו אביב נסעתי למֶרסֵד שבקליפורניה , שם התגוררה המשפחה , משום ששמעתי כי בבית החולים של המחוז התרחשו כמה איֿהבנות משונות בין המטופלים המונגים לבין אנשי הסגל הרפואי . 
רופא אחד כינה את איֿההבנות האלה " התנגשויות " , מה שגרם לזה להישמע כביכול שני סוגים שונים של אנשים הסתערו זה על זה , ראש בראש , לצליליהם המלווים של חריקת בלמים וזגוגיות מתנפצות . 
כפי שהסתבר , המפגשים היו בעייתיים , אך לעתים נדירות חזיתיים . 
שני הצדדים יצאו חבולים , אבל דומה כי שום צד לא ידע מה פגע בו או כיצד להימנע מתאונה נוספת . 
תמיד הרגשתי שהפעולה שראויה ביותר להתבוננות איננה זו שמצויה במרכז העניינים , כי אם במקום שבו קצוות נפגשים . 
אני אוהבת קווי חוף , חזיתות מזג אוויר , גבולות בינלאומיים . 
במקומות האלה יש חיכוכים וחוסר התאמות מעניינים , ופעמים רבות , אם עומדים בנקודת ההשקה , אפשר לראות את שני הצדדים טוב יותר מאשר בעמידה בתווך . 
זה נכון בעיקר , אני סבורה , כאשר הצימוד הוא צימוד תרבויות . 
כשהגעתי למרסד לראשונה , קיוויתי שתרבות הרפואה האמריקאית , שעליה ידעתי מעט , והתרבות של בני המונג , שעליה לא ידעתי דבר , יאירו זו את זו בדרך זו או אחרת , אם אצליח להעמיד את עצמי בין השתיים ואשכיל שלא להילכד באש הצולבת . 
לפני תשע שנים , כל זה היה תאוריה . 
אחרי שנודע לי על בתם של בני הזוג לִי , לִיאָה , אשר כמה מן החיכוכים החריפים ביותר שידע אי פעם בית החולים של מרסד נגרמו במקרה שלה , ואחרי שלמדתי להכיר את משפחתה ואת רופאיה , ואחרי שגיליתי כמה אני מחבבת את שני הצדדים וכמה קשה להטיל את האשמה לפתחו של מי מהם ( אם כי אלוהים עֵדי שניסיתי ) , הפסקתי לנתח את המצב במונחים חדֿממדיים שכאלה , ופירוש הדבר היה כי בלי להתכוון , התחלתי לחשוב קצת פחות כמו אמריקאית וקצת יותר כמו מונגית . 
קרה המקרה , ובשנות עבודתי על ספר זה חווינו בעלי , אבי , בתי , ואני על בשרנו מחלות רציניות , וכמו הליאים , מצאתי את עצמי מכלה זמן רב בבתי חולים . 
שעות רבות עברו עלי בחדרי המתנה , כשאני מתחבטת ארוכות בשאלה , מהו רופא טוב ? 
באותה תקופה , נולדו שני ילדיי , ותכופות מצאתי את עצמי שואלת שאלה שנייה , שקשורה אף היא קשר הדוק לסיפורם של הליאים : מהו הורה טוב ? 
את האנשים המופיעים בספר הזה אני מכירה כבר רוב חיי הבוגרים . 
אני סמוכה ובטוחה שאילולא הייתי פוגשת את רופאיה של ליאה , הייתי היום חולה אחרת . 
אני סמוכה ובטוחה שאילולא פגשתי את משפחתה , הייתי אֵם אחרת . 
כאשר אני מוציאה קלטות אחדות מן הארגז מתחת לשולחן העבודה ומאזינה לקטעים אקראיים , אני נזרקת באחת אל תוך סחף עז של זיכרונות עולים וצפים , ובה בעת אני נזכרת בלקחים שעדיין אני לומדת משתי התרבויות שכתבתי עליהן . 
מדי פעם , כשאני משמיעה את הקלטות מאוחר בלילה , אני מדמיינת כיצד הן היו נשמעות לו יכולתי איכשהו לְאַחות אותן יחדיו , כך שקולות המונגים וקולות הרופאים האמריקאים יישמעו מתוך קלטת אחת , דוברים שפה משותפת . 
א"פ 
1 
לֵידה 
לו נולדה לִיאה ברמות של צפוןֿמערב לאוס , שם נולדו הוריה ותריסר מאחיה ואחיותיה , הייתה אמה כורעת על רצפת הבית שאביה בנה מלוחות חטובים בגרזן וחיפם בבמבוק ובעשב . 
הרצפה הייתה רצפת עפר , אבל נקייה . 
אִמה ּ , פוּאָה , בזקה עליה מים דרך קבע לשמור שהאבק לא יעלה , וטאטאה אותה מדי בוקר וערב במטאטא שהכינה מעשב ומקליפות עצים . 
היא השתמשה ביעה מבמבוק , שאף אותו התקינה בעצמה , לאסוף את צואת הילדים שהיו צעירים מכדי לעשות את צורכיהם בחוץ , ורוקנה את תכולתו ביער . 
גם לו הייתה פוּאָה עקרת בית פחות דקדקנית , לא היו תינוקותיה שזה עתה נולדו מתלכלכים , שכן היא מעולם לא הניחה להם ממש לגעת ברצפה . 
עד היום גאוותה על כך שכל אחד ואחד מהם יצא לעולם על ידיה שלה , בעודה מושיטה אותן אל בין רגליה למשוך בעדינות את הראש , ומניחה אחר כך לשאר הגוף להחליק החוצה על אמותיה הכפופות . 
שום מיילדת לא הייתה נוכחת , אך אם ניחר גרונה במהלך הלידה , היה מותר לבעלה , נָאו ֹ קָאו ֹ , להביא לה ספל מים חמים , כל עוד הקפיד להסיט את עיניו מגופה . 
היות שפוּאָה האמינה כי גניחות או צעקות יכשילו את הלידה , היא ילדה בדממה , למעט תפילה מפעם לפעם שנשאה לאבותיה הקדמונים . 
היא הייתה שקטה כל כך , שאף כי רוב ילדיה נולדו בלילה , המשיכו ילדיה הגדולים יותר לישון בלי הפרעה , על מחצלת במבוק משותפת במרחק כמטר ממנה , והתעוררו רק כששמעו את בכיים של אחיהם או אחותם החדשים . 
אחרי כל לידה , חתך נָאו ֹ קָאו ֹ את חבל הטבור במספריים מלובנים , וקשר אותו בחוט . 
פוּאָה רחצה אז את התינוק במים שנשאה מהנחל , בשלבים הראשונים דרך כלל של הלידה , במנשאֿמְכל עשוי עץ ובמבוק שנקשר לגבה . 
פוּאָה הרתה את כל ילדיה , נשאה אותם ברחמה וילדה אותם בנחת , אבל לו היו בעיות כלשהן מתעוררות , היו עומדות לרשותה מגוון תרופות שרווחו בשימוש בקרב המוֹנגים , שבט ההרים שאליו השתייכה משפחתה . 
היה וכָשַל זוג מונגי להביא ילדים לעולם , היה בידו לקרוא לציֿנֶנְג – שָׁמאן שעל פי האמונה ניחן ביכולת להיכנס למצב של טראנס , לזמן אליו גדוד שדים הסרים למרותו , לרכוב על סוס מכונף מעל תריסר ההרים שבין הארץ לרקיע , לחצות אוקיינוס שורץ דרקונים , ולשאת ולתת בעבור בריאות חוליו עם הרוחות השוכנות בממלכת הבלתיֿנראֶה ( תחילה תמורת שלמוני מזון וכסף , ובלית בררה , בהעלאה הדרגתית של ערך השוחד עד לכדי חרב כשפים ) . בכוחו של הציֿננג היה לרפא איֿפוריות בבקשו מבני הזוג להקריב כלב , חתול , תרנגולת או כבשה . 
אחרי שיסוף גרונה של החיה , היה הציֿנֶנְג תולה גשר חבלים ממזוזת הדלת ועד מיטת הכלולות , שעליו תוכל עתה נשמת תינוקם העתידי של בני הזוג , שהוחזקה על ידי שד רע המכונה דָא , לעבור בחופשיות אל הארץ . 
אפשר היה גם לנקוט מלכתחילה אמצעי זהירות מסוימים כדי לא להפוך עקר או עקרה . 
למשל , בדעתה של שום אישה מונגית בגיל הפוריות , לא תעלה לעולם המחשבה להציב את כף רגלה בתוך מערה , שכן סוג גרוע במיוחד של דא מתגורר שם לפעמים , כזה שאוהב לאכול בשר ולשתות דם ובכוחו להפוך את קורבנו לאישה עקרה על ידי קיום יחסי מין עמה . 
מרגע שאישה מונגית התעברה , היה בידה להבטיח את בריאות ילדה ּ בהקדישה שימת לב מרובה לפרצי התאווה שלה לאוכל . 
היה וחשקה נפשה חשק עז בזנגוויל ולא הושבע חשקה , ייוולד ילדה ּ בעל אצבע עודפת ביד או ברגל . 
היה והתאוותה נפשה לבשר עוף ולא הושבע מאווייה ּ , יהיה לילדה ּ כתם ליד אוזנו . 
היה וחשקה בביצים ולא קיבלה , ייוולד לה ילד שראשו גבשושיםֿגבשושים . 
כאשר נתקפה בחבלי הלידה הראשונים , הייתה האישה המונגית ממהרת הביתה משדות האורז או האופיום , שבהם המשיכה לעבוד כל תקופת היריונה . 
חשוב היה שתגיע לביתה שלה , או לכל הפחות לבית אחד מדודני בעלה , שכן אם תלד בכל מקום אחר , עלול לפגוע בה דָא . 
כדי להקל לידה ממושכת או מאומצת ניתן היה לשתות מים שהורתח בהם מפתח , אשר יפתח את תעלת הלידה ; לבקש מבני המשפחה לערוך קערות של מים מקודשים סביב החדר ולִשְנוֹת מעליהן תפילות ; או , אם נבע הקושי מאיֿמתן הכבוד הראוי לבן משפחה מבוגר יותר – לרחוץ את קצות אצבעותיו של הקרוב הפגוע ולהתנצל כִּמטורפת עד שהלה יאמר לבסוף , " הריני מוחל לך " . 
סמוך לאחר הלידה , בעוד האם והתינוק עדיין שוכבים יחדיו ליד בור האש , היה האב חופר גומה בעומק של לפחות שישים סנטימטרים ברצפת העפר , וקובר בה את השליה . 
אם הייתה זו בת , נקברה השליה מתחת למיטת הוריה ; אם היה זה בן , נקברה השליה במקום מכובד יותר , לרגלי עמוד התמך המרכזי של הבית , אשר רוח זכרי , אפוטרופוס ביתי שהחזיק את גג הבית והשגיח על דייריו , קבע בו את משכנו . 
השליה נקברה תמיד כאשר צדה החלק , הצד שפנה אל העובר בתוך הרחם , מופנה החוצה , שכן לו נקברה הפוך , היה התינוק עלול להקיא אחרי שיינק . 
אם עלתה פריחה בפני התינוק , פירוש הדבר שהשליה מותקפת מתחת לקרקע על ידי נמלים , ומים רותחים נשפכו לתוך גומת הקבורה על תקן מדבירי חרקים . 
בשפת המונגית , משמעות המילה לשליה היא " מעיל " . 
היא נחשבת למלבושו הראשון והמשובח ביותר של האדם . 
כאשר אדם מונגי מת , נשמתו חייבת לנוע ולנוד בחזרה ממקום למקום , בשַחזרה את הנתיב שעשה בחייו , עד שהיא מגיעה למקום קבורתו של מעיל השליה שלה ועוטה אותו עליה . 
רק לאחר שהנשמה לבושה כראוי בלבוש שבו נולדה , היא יכולה להמשיך במסעה המסוכן , לחלוף על פני דָאים רצחניים וזחלי ענק ארסיים , לעקוף סלעים אוכלי אדם ואוקיינוסים שאין לחצותם , ולהגיע אל מעבר לרקיע , שם היא מתאחדת עם אבות אבותיה ומשם תישלח בבוא היום להיוולד מחדש מגולמת בנשמת יילוד חדש . 
היה והשליה לא תמצא את המעיל שלה , היא תידון לחיי נצח של תעייה , עירומה ובודדה . 
מכיוון שבני משפחת לי הם בין 150 אלף המונגים שנמלטו מלאוס מאז נפלה ארצם ב ֿ לידי כוחות קומוניסטיים , הם אינם יודעים אם ביתם עומד עדיין על תלו , או אם חמש השליות הזכריות ושבע השליות הנקביות שנאו ֹ קאו ֹ קבר מתחת לרצפת העפר עודן שם . 
הם מאמינים כי מחצית השליות כבר נוצלו לייעודן הסופי , שכן ארבעה מבניהם ושתיים מבנותיהם מתו מסיבות שונות טרם שהגיעו הליאים לארצותֿהברית . 
הליאים מאמינים כי בבוא היום תהיה למרבית נשמותיהם של יתר בני המשפחה דרך ארוכה לעבור , שכן יהיה עליהן להתחקות אחר צעדיהם ממרסד שבקליפורניה , שם שהתה המשפחה חמשֿעשרה מתוך שבעֿעשרה שנותיה בארץ זו ; לפורטלנד שבאורגון , שם הם התגוררו לפני מרסד ; להונולולו שבהוואי , שם נחת בתחילה מטוסם מתאילנד ; לשני מחנות פליטים תאילנדיים ; ולבסוף בחזרה לכפרם בלאוס . 
ילדם השלושהֿעשר במספר של הליאים , בתם מאי , נולדה במחנה פליטים בתאילנד . 
שִׁלייתה נקברה תחת בקתתם . 
אחריה באה ליאה , שנולדה במרכזֿהרפואיֿהקהילתיֿמרסד , בית חולים ציבורי מודרני שמשרת נפה חקלאית בסנטרל וָאלי שבקליפורניה , שם יושבו פליטים מונגים רבים . 
שלייתה של ליאה נשרפה לאפר . 
כמה נשים מונגיות שאלו את הרופאים במרק"ם – כינויו הרווח בציבור של בית החולים – אם יוכלו לקחת הביתה את שליות תינוקותיהן . 
מקצת הרופאים נענו , ארזו את השליות בשקיות פלסטיק או במגשי אוכל חדֿפעמיים ממזנון בית החולים ; רובם סירבו , במקצת המקרים משום שהניחו כי בכוונת הנשים לאכול את השליות , וחשבו את הרעיון הזה לדוחה , ובמקצת המקרים משום שחששו מהתפשטות אפשרית של דלקת כבד B , שלפחות חמישהֿעשר אחוזים מן הפליטים המונגים בארצותֿהברית הם נשאיה . 
פוּאה מעולם לא העלתה בדעתה לבקש , היות שהיא כלל אינה יודעת אנגלית , ומשום שכאשר ילדה את ליאה , איש מן הנוכחים לא ידע מונגית . 
מכל מקום , בדירת הליאים הייתה רצפת עץ מכוסה בשטיח מקיר לקיר , וקבירת השליה הייתה אפוא משימה מסובכת . 
כשליאה נולדה , ב ֿ ביולי 1982 בשעה 7:09 בערב , שכבה פוּאה על גבה על שולחן מתכתי , גופה מכוסה בסדינים מעוקרים , מפשעתה צבועה בתמיסת פולידין חומה , ומנורה עתירתֿואטים מכוונת אל חַיִץ הנקבים שלה . 
שום בני משפחה לא היו בחדר . 
גארי תוּסן , רופא משפחה מתמחה ששימש המיילד , ציין בטבלה כי כדי להחיש את הלידה , הוא ביתק באופן מלאכותי את שק השפיר של פוּאה בדקירה על ידי וו מפלסטיק באורך כשלושים סנטימטרים ; כי שום הרדמה לא בוצעה ; ששום פִּיּוּם ערווה – חתך להרחבת הפתח הווגינלי – לא נדרש ; וכי לאחר הלידה , פוּאה קיבלה מינון רגיל של פיטוצין לתוך הווריד לכווץ את רחמה . 
ד"ר תוּסן ציין גם כי ליאה הייתה " תינוקת בריאה " שמשקלה , שלושה קילוגרמים ו ֿ גרם , ומצבה , היו " הולמים את גיל היילוד " ( הערכה שהוא ביסס על התבוננות בלבד , שכן פוּאה לא הייתה במעקב טרוםֿלידה , לא ידעה לבטח כמה זמן נמשך היריונה , ואפילו ידעה לא יכלה לומר זאת לד"ר תוּסן ) . פוּאה סבורה כי ליאה הייתה הוולד הכי גדול שילדה , אם כי היא אינה יכולה להיות בטוחה בכך , שכן אף לא אחד משלושהֿעשר ילדיה הגדולים יותר לא נשקל בלידתו . 
תוצאות מבחן אַפְּגַר של ליאה – הערכת מצב היילוד על סמך קצב הלב , הנשימה , מתח השרירים , צבע העור והתגובה לגירויים – היו טובות : דקה לאחר שנולדה היא קיבלה 7 נקודות מתוך , 10 וארבע דקות לאחר מכן היה ציונה 9 . 
כשהייתה בת שש דקות , תואר צבעה כ " ורוד " ופעילותה כ " בכי " . 
ליאה הוצגה קצרות בפני אמה . 
אחר כך היא הונחה בעריסת חימום מפרספקס ופלדה , שבו הצמידה אחות צמיד זיהוי מפלסטיק סביב פרק כף ידה ותיעדה את טביעות רגליה באמצעות החתמת כפותיה בכריתֿחותמות והטבעתן על טופס זיהוי יילוד . 
לאחר מכן הועברה ליאה לחדר התינוקות המרכזי , שם היא קיבלה זריקה של ויטמין K באחת מירכיה נגד מחלת שטפי דם של יילודים ; טופלה בשתי טיפות של תמיסת כסף חנקתי בכל עין , למניעת זיהום מחיידקי זיבה ; ונרחצה בסבון אנטיֿבקטריאלי . 
תאריך לידתה של פוּאה עצמה נרשם בתיק חדר הלידה של ליאה כ ֿ באוקטובר 1944 . 
למעשה , אין לה שום מושג מתי היא נולדה , ובשנים הבאות היא תדווח בהזדמנויות שונות לסגל המרק"ם , באמצעות קרובי משפחה דוברי אנגלית , כגון אשת האחיין שסייעה לה להתקבל בבית החולים ללידתה של ליאה , כי תאריך הלידה שלה הוא 6 באוקטובר , 1942 או , תכופות יותר , 6 באוקטובר 1926 . 
נראה כי שום פקיד קבלה שהוא לא תהה אי פעם לגבי התאריך האחרון , אף כי הוא רימז כי פוּאה ילדה את ליאה בגיל 55 . 
פוּאה , עם זאת , בטוחה למדי כי חודש אוקטובר הוא החודש הנכון , שכן הוריה אמרו לה שהיא נולדה בעונה שבה מנכשים את שדות האופיום בשנית מעשבים , ועורמים את גבעולי האורז שנקצר . 
את היום המדויק בחודש , כמו גם את השנה , היא המציאה על מנת לספק את האמריקאים הרבים שגילו סלידה עזה ממשבצות לא מלאות באינספור הטפסים שהליאים נתקלו בהם מאז הגעתם ב ֿ לארצותֿהברית . 
רוב הפליטים המונגים מכירים את התכונה האמריקאית הזו היטב וסיגלו את עצמם אליה באותו אופן . 
לנאו ֹ קאו ֹ לִי יש דודן שסיפר לפקידי ההגירה כי כל תשעת ילדיו נולדו ב ֿ ביולי , בתשע שנים רצופות , ומידע זה תועד כיאות בתעודות התושב הזר שלהם . 
כאשר שוחררה ליאה מהמרק"ם , בגיל שלושה ימים , התבקשה אמה לחתום על טופס שבו נכתב : 
אני מאשר/ת כי במעמד השחרור קיבלתי את התינוק/ת שלי , בחנתי אותו/ה וקבעתי כי הוא / היא שלי . 
בדקתי שחלקי צמיד הזיהוי של התינוק/ת ושלי סגורים וחתומים , ומצאתי שהם ממוספרים באופן זהה במספר 5043 ומכילים נתוני זיהוי מדויקים . 
היות שפוּאה אינה מסוגלת לקרוא , ומעולם לא למדה לזהות ספרות בשיטה הערבית , קשה להניח שהיא פעלה בהתאם להנחיות הללו . 
אולם בארצותֿהברית הייתה חתימתה נחוצה לעתים תכופות כל כך , שהיא רכשה שליטה בצורות הדפוס של שבע האותיות השונות בשמה , פואה יאנג . 
( יאנג ולי הם מן הגדולים בשבטים המונגים ; השבטים העיקריים האחרים הם הַאו ּ , האנג , ואנג , וו ּ , לו ֹ , מוּאָה , סְיוֹנג , צ ָ ' ה , צ ֶ ' נג , קו ּ , תָאו ֹ . 
בלאוס , שֵׁם השבט בא ראשון , אולם רוב הפליטים המונגים בארצותֿהברית משתמשים בו כבשם משפחה . 
ילדים משתייכים לשבט אביהם ; נשים על פי המסורת ממשיכות לאחר הנישואין להחזיק בשם השבט שלהן . 
נישואין לבן אותו שבט הם בגדר טאבו מוחלט . 
) חתימתה של פוּאה לא קריאה פחות מחתימותיהם של רוב הרופאים בתוכנית הכשרת המתמחים של המרק"ם , שבייחוד כאשר הן נכתבות לקראת סוף משמרת של עשריםֿוארבע שעות , נוטות להיות דומות לתרשים אק"ג . 
עם זאת , יש לה הסגולה הייחודית להיראות אחרת כל אימת שהיא מופיעה על מסמך בית חולים . 
במקרה הזה , פואהיאנג נכתב כמילה אחת . 
אל"ף אחת נוטה לשמאל ואל"ף אחת לימין , הה"א נראית כמו חי"ת , ורגלי הגימ"ל מתפתלות להן בחן , כמו גל בציור ילדים . 
לזכות קורֿהרוח הרגיל אצל פוּאה , כמו גם לזכות השאיפה האופיינית לה לא לחשוב רעות על איש , נזקפת העובדה כי אף על פי שלידתה של ליאה הייתה בעיניה חוויה יוצאת דופן , יש לה מעט מאוד ביקורת על הדרך שבה התנהלו הדברים בבית החולים . 
ספקותיה לגבי המרק"ם בפרט , ולגבי הרפואה בארצותֿהברית בכלל , יתחילו להתחזק רק לאחר שליאה תבקר בבית החולים פעמים רבות . 
במקרה הזה , היא חשבה את הרופא לעדין ואדיב , היא התרשמה מכך שאנשים רבים כל כך היו שם לעזור לה , ואף שהיא סברה כי האחיות שרחצו את ליאה בסבון האנטיֿבקטריאלי לא ניקו אותה היטב כפי שהיא ניקתה את תינוקותיה במי פלג לָאי , תלונתה הגדולה היחידה הייתה לגבי המזון בבית החולים . 
היא הופתעה כשהגישו לה אחרי הלידה מי קרח , שכן מונגים רבים מאמינים כי מאכלים קרים בתקופה שלאחר הלידה גורמים לדם להיקרש ברחם , במקום לנקות אותו בזרימה חופשית , וכי אישה שאינה מצייתת לאיסור על מאכלים אלה תלקה לעת זקנה בעור מגרד או בשלשול . 
פוּאה כן ניאותה לשתות כמה כוסות של מה שזכור לה כמים חמים שחורים . 
מים אלה היו ודאי תה או מרק בשר ; פוּאה בטוחה שהם לא היו קפה , משקה שהיא ראתה קודם לכן והייתה מזהה . 
המים השחורים היו מזון בית החולים היחיד שעבר את דל שפתיה במהלך שהייתה באגף היולדות . 
נאו ֹ קאו ֹ בישל מדי יום והביא לה את המזונות המותווים בקפידה לנשים מונגיות בשלושים הימים שלאחר לידה : אורז מאודה , ועוף מבושל במים מתובלים בחמישה עשבי בתרֿלידה מיוחדים ( אשר הליאים גידלו לתכלית זו בקצה מגרש החניה שמאחורי בניין המגורים שלהם ) . מפרט התזונה הזה היה מוכר לרופאים בקומת היולדות של המרק"ם , והערכותיהם לגביו היוו קנה מידה מדויק למדי של דעתם הכללית על המונגים . 
רופאה מיילדת אחת , ראקֵל אַרִיאַס , שִחזרה , " הגברים המונגים נשאו לבית החולים את קופסאות הכסף הקטנות והנחמדות האלה שתמיד הכילו איזשהו סוג של מרק עוף והדיפו ריח נהדר " . 
רופא מיילד אחר , רוברט סְמוֹל , סיפר , " הם תמיד היו מביאים איזה תבשיל מסריח ונוראי שהֵריח כאילו העוף מת לפני שבוע " . 
פוּאה אף פעם לא חלקה את ארוחותיה עם איש , שכן איסור בתרֿלידתי אוסר שפיכה בטעות של גרגירי אורז לתוך סיר העוף . 
אם כדבר הזה קורה , רבים הסיכויים כי לרוחב אפו ולחייו של היילוד יתפרצו פצעונים לבנים קטנים , שכינוים בשפה המונגית זהה למילה עבור " אורז " . 
כמה הורים מונגים במרסד העניקו לילדיהם שמות אמריקאיים . 
בנוסף על שמות רבים רגילים , נמצאו בהם גם השמות קנדי , ניקסון , פיז'מה , גיטרה , מֵיין ( על שם רחוב מיין במרסד ) , וגם , עד שהאחות ייעצה אחרת , בייבי בוי , אשר אם אחת , שראתה זאת כתוב על מסמכי בית החולים של בנה , הניחה כי הוא השם שהרופא כבר בחר לו . 
הליאים בחרו להעניק לבתם שם מונגי , ליאה . 
שמה ניתן לה רשמית בטקס שנקרא הו ּ פְּלִי , היינו זימוןֿנשמה , אשר בלאוס התקיים תמיד ביום השלישי לאחר הלידה . 
עד קיום הטקס , התינוק לא נחשַב לחבר של ממש במין האנושי , ואם מת בשלושת הימים הראשונים לחייו , הוא לא זכה לטקסי הקבורה הנהוגים . 
( אולי הייתה זו הסתגלות של התרבות לשיעור תמותת התינוקות שעמד על חמישים אחוזים – אמצעי לחשל את האימהות המונגיות מפני האובדן התכוף של ולדותיהן במהלך הלידה או מעט אחריה , תוך כדי עידודן להשהות את התקשרותן אליהם . 
) בארצותֿהברית , הענקת השם נחגגת בדרך כלל מאוחר יותר , שכן תינוק עשוי עדיין להיות מאושפז ביום השלישי לחייו , בעיקר אם הלידה הייתה קשה . 
למשפחת לי נדרש כחודש לחסוך די כסף מקצבת הסעד שלהם , וממתנות מכספי קצבת הסעד של קרוביהם , כדי לממן מסיבת זימוןֿנשמה לליאה . 
המונגים אמנם אינם מסכימים בעניין מספר הנשמות המדויק שיש לאדם ( ההערכות נעות בין אחת לשלושים ושתיים ; הליאים מאמינים כי יש רק אחת ) , ישנו קונצנזוס רחב כי היינו הך מה המספר , רק נשמתֿהחיים , שנוכחותה הכרחית לבריאות ולאושר , היא שנוטה ללכת לאיבוד . 
נשמתֿחיים עשויה להיפרד מגופה ּ עקב כעס , צער , פחד , סקרנות או תאוות נדודים . 
נשמותֿהחיים של תינוקות רכים מועדות במיוחד להיעלם , הואיל והן קטנות כל כך , פגיעות כל כך ומרחפות תוך סיכון רב כל כך בין ממלכת הבלתי נראה , שממנה הן זה עתה באו , לממלכת החיים . 
נשמות של תינוקות עלולות לתעות להן , נמשכות אחר צבעים בהירים , צלילים מתוקים או ריחות ערֵבים ; הן עשויות להסתלק אם התינוק עצוב , בודד או אינו אהוב דיו על הוריו ; הן עשויות להיבהל מקול רעש פתאומי ; או שהן עלולות להיחטף על ידי דָא . 
ישנם מונגים הנזהרים לעולם לא לומר בקול על תינוק כי הוא יפה , שמא דָא מאזין להם . 
תינוקות מונגים חובשים תדיר כובעים רקומים בדוגמאות סבוכות ( פוּאה התקינה כמה וכמה כאלה לליאה ) , שכאשר משקיפים עליהם ממעל , מסוגלים להטעות דָא משחרֿלטרף לחשוב שהילד הנו פרח . 
הם מבלים הרבה מזמנם רתומים לגבות אימהותיהם במנשאי בד המכונים נְיָא ( פוּאה הכינה לליאה גם כמה מאלה ) שנרקמו בהם מוטיבים של שמירתֿנשמה , כגון דיר חזירים , אשר מסמל מקום תָּחוּם וגדור . 
הם עונדים לעתים שרשראות כסף שנסגרות במנעולים לריתוק נשמות . 
הוריהם של תינוקות או ילדים קטנים הנלקחים מחוץ לבית , עשויים לפני החזרה הביתה לקרוא לנשמותיהם בקול רם , כדי להבטיח שאף לא אחת מהן תישאר מאחור . 
אפשר לפעמים לשמוע משפחות מונגיות במרסד עושות זאת עם עזיבתן את הגן הציבורי המקומי אחרי פיקניק . 
אולם דבר מכל התכסיסים הללו לא יפעל , אם לא נערך קודם כנדרש טקס זימוןֿנשמה . 
ההו ּ פְּלִי של ליאה התקיים בחדר המגורים בדירת המשפחה . 
מרוב אורחים , כולם מונגים ורובם בני השבטים לי ויאנג , כמעט אי אפשר היה לזוז . 
פוּאה ונאו ֹ קאו ֹ היו גאים שאנשים רבים כל כך באו לחגוג את מזלם הטוב בכך שהתברכו בבת כה בריאה ויפה . 
באותו בוקר הקריב נאו ֹ קאו ֹ חזיר כדי להזמין את נשמת אחד מאבותֿאבותיה של ליאה , שמן הסתם היה רעב ויקדם מנחת מזון בברכה , להיוולד מחדש בגופה . 
אחרי הגעת האורחים , נעמד זקן משבט יאנג בפתח הדלת הקדמית של הדירה , פניו אל רחוב 12 מזרח , לידו על הרצפה שתי תרנגולות חיות בשק , ושנה ברכת שלום לנשמתה של ליאה . 
או אז שתי התרנגולות נשחטו , נמרטו , מעיהן הוצאו , בושלו חלקית , הוצאו שוב מן הסיר לבחון אם גולגולותיהן שקופות ולשונותיהן מתפתלות כלפי מעלה , שניהם סימנים כי נשמתה החדשה של ליאה שמחה להשתכן בגופה וכי השם שניתן לה שם טוב הוא . 
( לו היו הסימנים מבשרי רעות , היה קוראֿהנשמה ממליץ לבחור בשם אחר . 
) לאחר קריאת האותות לבאות , הוחזרו התרנגולות לסיר . 
מאוחר יותר הן והחזיר יוגשו לאורחים לארוחת הערב . 
לפני הסעודה , הבריש קוראֿהנשמה את ידיה של ליאה באגד חוטים לבנים קצרים ואמר , " אני מוחה את נתיבי החֹלי " . 
או אז קשרו הוריה של ליאה וכל המבוגרים הנוכחים בחדר כל אחד חוט סביב אחד מפרקי כפות ידיה , כדי לכבול היטב את נשמתה לגופה . 
פוּאה ונאו ֹ קאו ֹ נדרו לאהוב אותה ; המבוגרים בירכו אותה והתפללו בעבורה שתזכה לאריכות ימים ושלעולם לא תדע חולי . 
2 
מרק דגים בנוסח מונגי 
לפני כמה שנים , בשיעור צרפתית לרמת ביניים במכללת מרסד , הוטל על הסטודנטים להכין דיווח בעל פה בן חמש דקות , בצרפתית . 
הסטודנט השני שנעמד מול הכיתה היה בחור מונגי . 
הנושא שהוא בחר בו היה מתכון ל"לָה סוּפ ּ דֶה פּוּאָסו ֹ " : מרק דגים . 
כדי להכין מרק דגים , הוא פתח ואמר , צריך דג , וכדי שיהיה דג , צריך ללכת לדוג . 
כדי לדוג , צריך קרס , וכדי לבחור את הקרס הנכון , צריך לדעת אם הדג שהולכים לדוג חי במים מתוקים או מלוחים , מה גודלו , ומהי צורת פיו . 
כך , במשך ארבעים וחמש דקות , המשיך הסטודנט למלא את הלוח בעץ מסועף וסבוך של משתנים ובררות , מעין תרשים זרימה של דייגים , כתוב בצרפתית בציפוי שכבה של מונגית . 
הוא סיפר גם כמה פכים קטנים מחוויות דיג משל עצמו . 
הוא סיים בתיאור של האופן שבו יש לנקות סוגים שונים של דגים , לבתר אותם , ולבסוף , לבשל אותם בנזידים מתובלים בעשבים שונים . 
כשהסתיים השיעור , הוא אמר לסטודנטים האחרים כי הוא מקווה שסיפק להם די מידע , וכי הוא מאחל להם בהצלחה בהכנת מרק דגים בנוסח מונגי . 
המורה לצרפתית שסיפר לי את הסיפור הזה אמר , " מרק דגים . 
זה תמצית המהות של המונגים " . 
למונגים יש ביטוי , הָאי צוּאָה צו ּ קו ֹ טְסו ּ , שפירושו " לדבר על כל מיני דברים " . 
הוא משמש תדיר בתחילת סיפור הנמסר בעל פה , כדרך להזכיר למאזינים כי העולם מלא בדברים שעשויים להיראות לא קשורים זה בזה , אך למעשה הם קשורים גם קשורים ; כי שום אירוע אינו מתרחש מבודד כשלעצמו ; שאפשר להחמיץ הרבה אם נצמדים לעיקר ; וכי יש להניח שהמְסַפֵּר עומד להפליג בדברים . 
שמעתי פעם את נאו ֹ קאו ֹ לי פותח תיאור של כפרו בלאוס באומרו , " זה היה היכן שנולדתי והיכן שאבי נולד ומת ונקבר והיכן שאביו של אבי מת ונקבר , אבל אביו של אבי נולד בסין וכדי לספר לכם על כך יידרש לילה שלם " . 
כאשר מונגי מספר אגדה , למשל " מדוע החיות אינן מסוגלות לדבר " או " למה זחלי ארינמלים מגלגלים כדורי גללים " , סביר למדי שהוא יפתח בסיפור בראשית . 
( למעשה , על פי דָא נֶנְג מוֹנג : מיתוסים , אגדות וסיפורי עם מן המונגים של לאוס , אסופה דוֿלשונית שערך צ'רלס ג'ונסון , מתחילות שתי האגדות הללו רק בסיפור בראשית השני , בתקופה לאחר שהיקום התהפך מלמעלה למטה והאדמה הוצפה במים והכול טבעו פרט לאח ואחות שנישאו זה לזה והביאו לעולם ילד שנראה כמו ביצה , וקצצו אותו לחתיכות קטנות . 
) לו הייתי מונגית , אולי הייתי מרגישה כי ניתן להבין במלואו את מה שאירע כאשר ליאה לי ומשפחתה נתקלו בממסד הרפואי האמריקאי , רק אם מתחילים בסיפור בראשית , הראשון . 
אבל מאחר שאינני מונגית , אחזור רק מאות ספורות של דורות אחורה , לתקופה שבה המונגים התגוררו בערבות הנהר של צפוןֿמרכז סין . 
לכל אורך תקופת תיעודה , היוותה ההיסטוריה של המונגים סדרה מרתונית של מאבקים עקובים מדם , מנוקדת בתקופות ארעיות של שלום , אך במעט מאוד זמנים של שפע . 
פעם אחר פעם הגיבו המונגים לרדיפה וללחצים להתבולל באחת משתיים : לחימה או הגירה – דפוס שחזר על עצמו פעמים כה רבות , בעידנים ובמקומות רבים ושונים כל כך , שדומה כי מדובר בתכונה גנטית כמעט , בלתי נמנעת בהתבטאותה החוזרת , ממש כשם ששׂערם החלק או מבנם החסון , הנמוך בלתי נמנעים . 
מרבית החיכוכים התרחשו בסין , לשם סבורים כי אבותיהם הפרהיסטוריים של המונגים היגרו מאֵיראסיה , לאחר חניית ביניים של כמה אלפי שנים בסיביר . 
השורשים הצפוניים הללו מסבירים את האזכורים בטקסי פולחן מונגיים , ובכלל זה כמה טקסים שנהוגים עדיין בחגיגות השנה החדשה ובלוויות , של מולדת מונגית בשם נְדו ּ קְהָאי הו ּ , אשר ( לפי תיאור משנת 1924 מאת פרנסואה מארי סָבִינָה , מיסיונר אפוסטולי צרפתי ששירת בלאוס ובטוֹנקִין ) " הייתה מכוסה תמידית בשלג ובקרח ; שבה היום והלילה נמשכו שישה חודשים כל אחד ; העצים היו יקרי המציאות וקטנים מאוד ; וגם האנשים היו קטנים מאוד , ולבושים בפרוות מכף רגל ועד ראש " . 
שורשים אירופיים מסבירים גם מדוע למונגים עור בהיר יותר מאשר לעממים אסיאתיים אחרים , מדוע אין להם קפלי עפעפיים , ומדוע הם ניחנים לעתים באפים גדולים . 
הם אינם מתרצים מדוע סְסימָה צִיאֶן , מלומד סיני משושלת חאן שחי במאה השנייה לפני הספירה , תיאר את המונגים כגזע " שפניהם , עיניהם , כפות רגליהם וידיהם דמו לאלו של אנשים אחרים , אבל מתחת לבית שחיים היו להם כנפיים , אף כי הם לא היו מסוגלים לעוף בעזרתן " . 
הם גם לא ינמקו מדוע טענו סינים רבים , אפילו במאה התשעֿעשרה , כי למונגים יש זנבות קטנים . 
הסינים כינו את המונגים מְיָאו ֹ או מֶאו ֹ , שפירושם – תלוי איזה בלשן היסטורי קוראים – " ברברים " , " בּוּרים " , " אנשים שנשמעים כמו חתולים " , או " עשבי בר שוטים " . 
על כל פנים , השם היווה עלבון . 
( לגבי הכינוי " מונג " , השם שהם עצמם מבכרים , טוענים לרוב כי פירושו " אדם חופשי " , אבל ישנם חוקרים הטוענים כי כמו " אינואיט " , " נָוַאחו ֹ " ועוד שמות רבים של שבטים ברחבי העולם , פירושו פשוט " האנשים " . 
) המונגים כינו את הסינים בני כלבה . 
הסינים חשבו את המונגים לעם עשוי ללא חת , גסֿרוח ומרדן . 
סטירת לחי מתמשכת היוותה העובדה כי הם מעולם לא גילו כל עניין באימוץ מנהגיה המתורבתים של התרבות הסינית , והעדיפו לדבוק בשֶלם , להתחתן בינם לבין עצמם , לדבר את שפתם , ללבוש את בגדיהם , לנגן בכלֵי הנגינה שלהם , ולהמשיך בפולחן דתם הם . 
הם מעולם אפילו לא אכלו במקלות אכילה . 
המונגים תפשׂו את הסינים כחטטנים ועריצים , ומרדו בריבונותם במאות התמרדויות קטנות וגדולות . 
אם כי שני הצדדים היו אלימים במידה שווה , אלה לא היו יחסים סימטריים . 
למונגים מעולם לא היה עניין בשליטה בסינים או בכל עם אחר ; הם רצו רק להיעזב לנפשם , דבר אשר עשוי להיות , כפי שההיסטוריה המאוחרת יותר תדגים אף היא , הבקשה הקשה ביותר שמיעוט כלשהו עשוי לבקש מתרבות הרוב . 
התיאור המוקדם ביותר של יחסי מונגיםֿסינים נוגע לקיסר דמיוני מן הסתם , אולם שעצם אזכורו מצמרר , בשם הוֹאַנגֿטִי , שחי לפי הסברה בסביבות שנת 2700 לפני הספירה . 
חוּאַנגֿטִי גמר אומר כי המונגים ברברים מכדי למשול בם על פי אותם חוקים כמו לכל האחרים , וכי מעתה הם יהיו כפופים לחוק עונשין מיוחד . 
במקום להיכלא כמו עבריינים אחרים , עתידים היו אלה מבין המונגים שלא הוצאו להורג לאלתר , לקפד את אפיהם , אוזניהם או אשכיהם . 
המונגים התקוממו ; הסינים פעלו בזרוע נטויה ; המונגים שוב התקוממו ; הסינים שוב הפעילו זרוע נטויה ; ואחרי כמה מאות שנים כאלה נסוגו המונגים בהדרגה משדות האורז שלהם בעמקי הנהר יאנגֿצה והנהר הצהוב , והעתיקו את מקומם לקווי רוחב יותר ויותר דרומיים ולקווי רוּם יותר ויותר גבוהים . 
" כך הפכו המיאו ֹ ? לאנשי הר " , כתב האב סבינה . 
" כך גם עלה בידם לשמר את עצמאותם בקרב כל העמים האחרים מסביבם , ולשמור בלא פגע , לצד שפתם ומנהגיהם , את הרוח האתנית של הגזע שלהם " . 
בסביבות שנת 400 לספירה , עלה בידי המונגים לייסד ממלכה עצמאית במחוזות חוֹנאן , חוּפֶּה וחוּנאן . 
מאחר שאפילו בינם לבין עצמם הם היו " אלרגים לכל סוג של מרות " ( כניסוחו של האב ז'ן מוֹטָא , מיסיונר צרפתי בן זמננו שפעל בתאילנד ) , היה כוחם של מלכיהם מוגבל באמצעות מערכת סבוכה של אסֵפות כפריות ומחוזיות . 
אם כי הכתר עבר בירושה , המלך החדש היה נבחר מבין בניו של המלך הקודם על ידי ציבור בוחרים שהושתת על כלל הגברים נושאי הנשק בממלכה . 
היות שהמונגים היו פוליגמיים , ולמלכים היה מספר רב במיוחד של נשים , היה על פי רוב מאגר המועמדים רחב דיו עד כדי מגוון דמוקרטי כמעט . 
ממלכת המונגים שרדה חמשֿמאות שנה לפני שעלה בידי הסינים לחסלה . 
רוב המונגים היגרו שוב , הפעם מערבה , להרי קוֵויצ'ו ֹ וסצ'וּאן . 
עוד התקוממויות באו לאחר מכן . 
בין הלוחמים המונגים היו שנודעו בשימוש שעשו בחצים מורעלים ; אחרים יצאו לקרב עוטים שריונות נחושת ועור תאו , אוחזים בין שיניהם סכינים , בנוסף על החניתות והמגינים הרגילים . 
בין הקשתות המונגיות היו קשתות גדולות כל כך , שנדרשו שלושה גברים לדרוך אותן . 
במאה הששֿעשרה , כדי למנוע מן המונגים להעז ולחרוג מקוֵויצ'ו ֹ , הקימה שושלת מינג את החומה המונגית – גִרסה מוקטנת של החומה הסינית הגדולה – שאורכה היה מאה מילין , גובהה עשר רגליים וזקיפים חמושים איישוה ָ . 
לזמן מה היו המונגים בשליטה אך לא נשלטים . 
גבריאל דה מָגָיָאן , מיסיונר ישועי שנסע במאה השבעֿעשרה דרך סין , כתב כי הם " כלל אינם חולקים כבוד לקיסר , וכלל לא מצייתים לו … הסינים ניצבים מולם מפוחדים ; כדי כך שאחרי כמה מבחני גבורה שערכו להם , הם נאלצו להניח ל[מונגים ] לחיות בחירותם . 
הסינים ניסו " להרגיע " ו " לסַיֵּן " את המונגים כשהורו להם למסור את נשקם , ללבוש בגדים סיניים , לגזוז את מחלפות הגברים ולא להקריב תאואים . 
אלה שנכנעו נקראו " מיאו מבושלים " ; אלו שסירבו היו " מיאו נאים " . 
היו הרבה יותר מיאו נאים מאשר מבושלים . 
ב ֿ או בסביבות אותה שנה , הרגו מאות לוחמים מונגים את נשותיהם ואת ילדיהם , מתוך אמונה כי יילחמו ביתר עוז אם לא יהיה להם דבר להפסידו . 
( זמן מה זה פעל : חופשיים מכל נטל , הם כבשו כמה מעברים ופגעו בנתיבי אספקה סיניים , בטרם הם עצמם נהרגו או נשבו עד האחרון שבהם . 
) ב ֿ , 1772 הכניע צבא קטן של מונגים במזרח קוֵויצ'ו ֹ צבא גדול של סינים , על ידי דרדור סלעים על ראשיהם בעת שהללו צעדו דרך נקיק צר . 
קיסר מַנצ'ו ּ , צִיאֶןֿלוֹנג , גמר אומר כי דבר לא יספק אותו פרט להשמדת השבט המונגי כולו , יעד שאי השגתו עלתה לו בסופו של דבר כפליים ממה שהוציא על כיבוש ממלכת טוּרקֶסטאן כולה . 
ציאֶןֿלוֹנג שיגר גנרל נוסף לאזורים המונגים . 
אחרי חודשים ארוכים של קרבות ושל הטלת מצורים , מסר הגנרל לסוֹנוֹם , מלכה ּ המונגי של קִיןֿטצ'וּאֵן הגדולה , כי אם ייכנע , יחוסו על חיי משפחתו . 
סוֹנוֹם בלע את הלוקש . 
כאשר הובאו הוא ומשפחתו בפני הקיסר , הם בותרו לחתיכות וראשיהם הוצגו לראווה בתוך כלובים . 
אין תמה אפוא , שבטרם עלה שחרה של המאה התשעֿעשרה , החליטו מונגים רבים כי נקעה נפשם מסין . 
לא זו בלבד שהם קצו ברדיפות אחריהם , גם אדמתם התרוששה אט אט , מכת מגפות פרצה , והמסים המשיכו ועלו . 
אם כי מרבית המונגים נותרו מאחור – כיום יש בסין כחמישה מיליוני מונגים , יותר מאשר בכל מדינה אחרת – כחצי מיליון מהם היגרו להודוֿסין , חצו ברגל את קווי הרכס כשהם מוליכים לפניהם את הסוסים ואת הבקר , שנשאו את כל רכושם . 
כהרגלם , הם שמו פעמיהם אל הרָמות , והתיישבו תחילה בחבלי ארץ שהיום הנם וייטנאם ולאוס , ומאוחר יותר בתאילנד . 
על פי רוב , הם בנו את כפריהם במקומות שאף אחד אחר לא רצה לחיות בם . 
אולם כאשר גילו שבטים מקומיים התנגדות או תבעו להם מעשרות , נלחמו המונגים ברובים עתיקיֿיומין , או באגרופיהם , ובדרך כלל ניצחו . 
האב מוֹטָא מצטט פקיד ממשל שסיפר , " ראיתי מֶאו ֹ אחד אוחז את בני בקרסוליו ושובר את עמוד השדרה שלו על כלונסאות הבקתה שלי " . 
אחרי שביססו הצרפתים בשנות התשעים של המאה התשעֿעשרה את השליטה בהודוֿסין , התקוממו המונגים נגד מנגנון גביית המסים הסחטני שלהם בשורה של מרידות . 
אחת מהן , המכונה " מלחמת המטורף " , שנמשכה מ ֿ עד , 1921 הונהגה על ידי דמות משיחית בשם פָּא צ'אי , שנהג לטפס על עצים כדי לקבל את פקודותיו ישירות משמים . 
חסידיו חיסלו כמויות גדולות של חיילי המושבות באמצעות תותחים באורך שלושה מטרים עשויים מגזעי עצים . 
רק לאחר שהצרפתים – שהבינו כי הדרך הטובה ביותר לא להשתגע מהם היא להניח להם לנפשם – העניקו להם ב ֿ מעמד מִנהלי מיוחד , התיישבו המונגים של לאוס , אשר היוו את הקבוצה הגדולה ביותר מחוץ לסין , בשלום ובשלווה למשך כמה עשורים רצופים של גידול מיני דגן ומספוא , אופיום , וכמה שפחות מגע עם הצרפתים , עם הלָאים אנשי השפלה או עם כל אחת מן הקבוצות האתניות האחרות שחיו ברמות הנמוכות יותר . 
דברי ימי המונגים מניבים כמה לקחים , אשר כל מי שבא עמם במגע מוטב לו לנצור בלבו . 
בין המובהקים יותר הם הלקחים : שהמונגים אינם אוהבים לקבל פקודות ; שהם אינם אוהבים להפסיד ; שהם יבכרו להימלט , להילחם או למסור את נפשם מאשר להיכנע ; שהם אינם חוששים להתייצב מעטים מול רבים ; שלעתים נדירות ישכנעו אותם כי אורחותיהן של תרבויות אחרות , אפילו תרבויות חזקות משלהם , נעלים יותר ; ושהם מסוגלים להתעצבן מאוד . 
תפישת התכונות הללו כמרגיזות או כמעוררות הערצה תלויה במידה רבה אם מנסים או לא לגרום למונגי לעשות דבר מה שהוא או היא היו מעדיפים לא לעשות . 
דרך כלל היא שמי שניסו להביס את המונגים , להונות אותם , למשול בהם , לנהלם , לרסנם , להטמיעם , להפחידם או להתנשא עליהם , מאוד לא חיבבו אותם . 
עם זאת , רבים ההיסטוריונים , האנתרופולוגים והמיסיונרים ( שאליהם היו בדרך כלל המונגים מנומסים – גם אם לא תמיד פתוחים לרעיונותיהם – כל עוד לא נעשתה המרת הדת בכפייה ) שלמדו לחבבם אותם חיבה רבה . 
האב סבינָה כתב כי המונגים ניחנו ב " עזות רוח ואומץ לב שלא נפלו מאלה של שום עם אחר " , אשר בעטיים " מעולם לא הייתה להם מולדת , אך הם גם מעולם לא ידעו שיעבוד ועבדות " . 
וויליאם רוברט גֶדיס , אנתרופולוג אוסטרלי , עשה את מרבית השנים 1958 ו ֿ בפָסָמְלִיאֶם , כפר מונגי בצפון תאילנד . 
( אם כי יותר מונגים חיו בלאוס ובווייטנאם , רוב החוקרים מן המערב במחצית המאה האחרונה לערך , פעלו בתאילנד עקב מצבה הפוליטי היציב יותר . 
) גדיס גילה כי עבודת השטח שלו איננה פשוטה . 
הכפריים היו גאים מכדי למכור לו מזון , והוא נאלץ אפוא להוביל את צורכי מחייתו באמצעות סוס משא , והם גם לא היו מוכנים לשמש לו פועלים בשכר לצורך בניית מעונו , שעל כן הוא נאלץ להעסיק מכורים לאופיום מכפר תאילנדי במורד ההר . 
אולם בסופו של דבר זכו המונגים בהערכתו העמוקה . 
בספרו נוודי ההרים , כתב גדיס : 
שימור זהותם האתנית של המיאו במשך זמן רב כל כך , למרות היותם מפוצלים לקבוצות קטנות לרוב המוקפות בעממים זרים שונים , ולמרות היותם מפוזרים על פני שטח גאוגרפי עצום , מהווה השג בלתי רגיל , המקביל בכמה אופנים לזה של היהודים , אבל מדהים אף יותר שכן הם חסרו את הכוחות המאחדים של האוריינות ושל הדת הדוקטרינרית , והיות שהמאפיינים שהם שימרו רבים יותר כפי הנראה . 
רוברט קוּפּר , אנתרופולוג בריטי שבמשך שנתיים חקר הסתגלות לדלות משאבים בארבע קהילות מונגיות בצפון תאילנד , תיאר את נשואי מחקרו כ – 
אדיבים אך לא מתרפסים , גאים אך לא יהירים . 
מכניסי אורחים אך לא מעיקים ; רוחשים כבוד לחירות הפרט ונזהרים בה , ודורשים רק כי חירותם תכובד בתמורה . 
אנשים שאינם גונבים או משקרים . 
אנשים המספקים את כל צורכיהם בעצמם , אשר לא גילו ולו שמץ קנאה בזר שטען כי ברצונו לחיות כמו מונגי , ועם זאת החזיק באופנוע יקר , רשמקול , מצלמות , ומעולם לא נאלץ לעבוד לפרנסתו . 
ממעוזו בכפר המונגי קֶק נוֹי , אף הוא בצפון תאילנד , כתב האב מוֹטָא בחיבורו היסטוריה של המונגים ( ספר נהדר , שתורגם מצרפתית בהתלהבות רבה על ידי נזירה אירית ששימשה פעם חונכתו הפרטית של מלך תאילנד לעתיד , ואשר הודפס , בטשטוש מה , בבנגקוק ) : 
אף כי אין הם אלא עם קטן , מתגלים המונגים כאנשים גדולים . 
מה שמדהים אותי במיוחד הוא לראות כיצד הגזע הקטן הזה הצליח תמיד לשרוד , אף על פי שתכופות נאלצו אנשיו להתייצב מול אומות חזקות יותר . 
עלינו להביא בחשבון , למשל , שהסינים עלו עליהם במספרם 250 מונים , ועם זאת מעולם לא עלה בידם לחסלם . 
למונגים … מעולם לא הייתה ארץ משלהם , מעולם לא היה להם מלך ראוי לשמו , ועם זאת הם צלחו דורות על דורות ונותרו מה שהם תמיד שאפו להיות , היינו : אנשים חופשיים שזכות להם לחיות בעולם הזה כמונגים . 
מי יוכל שלא להעריצם על כך ? 
אחת הדמויות החוזרות בסיפורי עם מונגיים היא דמות ה ' יתום ' , עלם צעיר שהוריו מתו עליו והותירו אותו לבדו בעולם להסתדר בכוחות עצמו . 
באחד הסיפורים שלוקטו על ידי צ'רלס ג'ונסון , היתום מציע לשתי אחיות , האחת טובה והשנייה גאיונה , להתארח בביתו הצנוע . 
אומרת האחות הגאיונה : 
היעלה על הדעת , לשהות תחת קורת גג אחת עם יתום מטונף כמוך ? 
! 
כל כך מסמורטט הנך שאתה כמעט עירום ! 
איברך מלוכלך מאֵפר ! 
אתה ודאי אוכל על הקרקע וישן בתוך בוץ , כמו תאו ! 
לא אתפלא אם אין לך אפילו משקה או טבק להציע לנו ! 
ליתום אולי אין איבר מין נקי , אך הוא נבון , נמרץ , אמיץ , מתמידן , ונגן מחונן בקֵין , כלי נגינה שהמונגים מעריכים ומוקירים ביותר , עשוי משישה צינורות במבוק מעוקלים המחוברים לקנה נשיפה מעץ . 
אף כי הוא מתגורר בגפו בשולי החברה , מושמץ כמעט בפי כול , בלבו הוא יודע כי למעשה נעלה הוא מכל מלעיזיו . 
צ'רלס ג'ונסון מצביע על כך שה ' יתום ' הוא , כמובן , סמל לעם המונגי . 
בסיפור , היתום נושא לאישה את האחות הטובה , שעומדת על טיבו האמתי , נישואיהם רואים ברכה בכול והם מעמידים צאצאים . 
סופה של האחות הגאיונה , שהיא נישאת לדָא שוכןֿמערות מן הסוג אשר שותה דם והופך נשים עקרות . 
3 
השֵד תופס אותך ואתה נופל 
כשהייתה ליאה בת שלושה חודשים בערך , טרקה אחותה המבוגרת ממנה יֶר את דלת הכניסה בדירת הליאים . 
רגעים אחדים אחר כך , התגלגלו עיניה של ליאה , זרועותיה התעוותו והיטלטלו מעל ראשה , והיא התעלפה . 
לליאים לא היה ספק מה קרה . 
למרות השיבוץ הזהיר של נשמתה של ליאה במקומה בטקס ההו ּ פְּלִי , קול הדלת היה מפחיד כל כך , שנשמתה פרחה מגופה ואיבדה את דרכה . 
את הסימנים הנובעים הם זיהו כקוֹו דא פֵּי , שפירושו " השֵד תופס אותך ואתה נופל " . 
השד שהביטוי מכוון אליו הוא דָא חוטףֿנשמות ; פֵּי פירושו לתפוס או להכות ; וקוֹו פירושו ליפול ארצה כשהשורשים עדיין בקרקע , כשם שהדגן עשוי לשוח מפני הרוח או הגשם . 
במילונים מונגייםֿאנגליים , קוֹו דא פֵּי מתורגם על פי רוב כאפילפסיה . 
זוהי מחלה המוכרת למונגים היטב , ויחסם אליה דוֿערכי . 
מחד , הם מודעים לכך שזוהי מחלה רצינית ומסוכנת בכוח . 
טוני קוּאלו ֹ ממרסד , אשר שימש חבר קונגרס בין השנים 1979 ל ֿ , 1989 הוא חולה אפילפסיה . 
קוּאלו ֹ הנו אישיות אהודה בקרב המונגים , ולפני שנים אחדות , כמה גברים מונגים מקומיים נחרדו לגלות כי הוא סובל מקוֹו דא פֵּי , כל כך שהם נידבו את שירותיו של שמאן , צִיֿנֶנְג , כדי שיערוך טקס שיחזיר את נשמתו התועה של קואלו . 
המנהיג המונגי שבפניו הם שטחו את ההצעה הזו הניא אותם מכך בנימוס , בחושדו כי קואלו , שהנו קתולי ממוצא פורטוגלי , עשוי שלא להוקיר זבח תרנגולות , ואולי אף חזיר , בשמו . 
מאידך , המונגים מחשיבים את קוו דא פֵּי למחלה מיוחסת משהו . 
עובדה זו אולי הייתה מפתיעה את טוני קואלו לא פחות מאשר התרנגולות המתות . 
לפני ששם פניו לפוליטיקה , התכוון קואלו להיעשות לכומר ישועי , אולם תקנון האוסר הסמכת חולי כִּפיון לכמורה , חסם את דרכו . 
מה שנחשב על ידי הכנסייה של קואלו לליקוי פוסל , היה נתפש ׂ אולי על ידי המונגים כאות וסימן לכשירות סגולית למשׂרת קודש . 
חולי כפיון מונגים תדיר נעשים לשמאנים . 
התקפיהם נחשבים ראיה לכך שהם ניחנו ביכולת לתפוש דברים שאנשים אחרים אינם מסוגלים לראות , כמו גם ביכולת המקלה את כניסתם לטראנס – תנאי מוקדם למסעותיהם אל תוככי ממלכת הבלתי נראה . 
העובדה כי הם עצמם סובלים ממחלה , מחוננת אותם באהדה שבחוש לסבלם של אחרים ונוסכת בהם כמרפאים מהימנות רגשית . 
היעשות לציֿננג איננה בררה ; היא ייעוד . 
השליחות מתגלה כאשר אדם נֶחֱלֶה , בקוו דא פי או בכל מחלה אחרת שסימניה כוללים רעד וכאב דומים . 
ציֿננג מוכר , שנקרא לאבחן את הבעיה , עשוי להסיק מן הסימנים הללו כי החולה ( שבדרך כלל , אך לא תמיד , הוא זכר ) נבחר לשמש פונדקאי לרוח מרפאת , לנֶנְג . 
( ציֿננג פירושו " אדם בעל רוח מרפאת " ) . זוהי הצעה שהחולה אינו יכול לסרב לה , שכן אם לא יקבל עליו את ייעודו , הוא ימות . 
כך או כך , מעטים המונגים שיבחרו לסרב . 
אף על פי שהשמאניוּת היא שליחות מפרכת אשר תובעת שנים של הכשרה אצל מורה לשם רכישת שיטות הפולחן והמזמורים הטקסיים , היא מעניקה יוקרה אדירה בקהילה ומציינת בציבור את הציֿננג כאדם בעל טבע מוסרי נעלה , שכן רוח מרפאת לעולם לא תבחר לה פונדקאי פחוּת ערך . 
אפילו מתברר כי הנִכְפֶּה לא נבחר לשמש פונדקאי לננג , מחלתו , על הילתה הטרנסצנדנטלית המסעירה , מייחדת אותו כאדם חשוב . 
הליאים , ביחסם כלפי התקפיה של ליאה , שיקפו את התערובת הזו של חרדה וגאווה . 
המונגים ידועים בעדינות שהם נוהגים בילדיהם . 
הוּגו ֹ אדולף בֶּרְנַצִיק , אתנוגרף גרמני אשר התגורר בשנות השלושים משך כמה שנים עם המונגים בתאילנד , כתב כי המונגים שהוא חקר התייחסו לילד כאל " הנכס היקר ביותר שיש לאדם " . 
בלאוס , תינוק לעולם לא נפרד מאמו , הוא ישן כל הלילה בזרועותיה ונישא על גבה כל שעות היום . 
ילדים קטנים היו לעתים נדירות קורבן להתעללות ; על פי האמונה , דָא שהיה עד להתעמרות בילד עלול לקחתו , בהנחה כי אינו רצוי . 
המונגים המתגוררים בארצותֿהברית המשיכו להיות הורים קשובים ודואגים במיוחד . 
מחקר שנערך באוניברסיטת מינסוטה גילה כי תינוקות מונגים בחודש הראשון לחייהם פחות נרגזים ויותר קשורים לאימהותיהם מאשר תינוקות לבנים , הבדל שהחוקרת ייחסה לעובדה כי אימהות מונגיות היו , בלי יוצא מן הכלל , יותר רגישות , יותר סבלניות , גילו יותר היענות , וכמו כן היו " קשובות באורח יוצא מהכלל " לאיתותים מילדיהן . 
מחקר אחר , שנערך בפורטלנד שבאורגון , העלה כי אימהות מונגיות החזיקו את תינוקותיהן ונגעו בהם לעתים תכופות הרבה יותר מאשר אימהות לבנות . 
במחקר שלישי , שהתקיים במרכז הרפואי של מחוז הֶנֶפִּין במינסוטה , הקדימה קבוצה של אימהות מונגיות לפעוטות קבוצה של אימהות לבנות ממעמד סוציוֿאקונומי דומה בכל אחת מארבעֿעשרה קטגוריות שנבחרו מתוך סולם הדירוג אם – ילד של אִיג ְ ' לֶנד , החל מ " מהירות היענות להטרדה ולבכי " וכלה ב " הנאה " . 
פוּאה ונאו ֹ קאו ֹ טיפחו את ליאה במונגיות טיפוסית ( בסולם איג'לנד , הם היו מקבלים דירוג גבוה במיוחד ב " הנאה " ) , וכמובן שהם נדאגו מן המחשבה כי דבר מה עלול לפגום בבריאותה ובאושרה . 
הם קיוו אפוא , רוב הזמן לפחות , שניתן לרפא את הקוֹו דא פֵּי . 
ועם זאת המחלה נחשבה גם לכבוד לדידם . 
ג ֵ ' נין הילט , עובדת סוציאלית שהכירה את הליאים היטב , סיפרה לי , " ליאה הייתה מבחינתם כמו אדם שנמשח לגדולה , כמו בת אצולה . 
היא נחשבה לאדם מאוד מיוחד בתרבותם בגלל שהיו בה הרוחות האלה והיא הייתה עשויה לגדול להיות שמאנית , ולכן החשיבה שלהם הייתה לפעמים שיותר משזו בעיה רפואית זו ברכה " . 
( מתוך כארבעים רופאים אמריקאים , אחיות ועובדי לשכתֿהבריאות ֿ 
מחוזֿמרסד שדיברתי עמם ואשר טיפלו בליאה ובמשפחתה , היה לכמה אחדים מושג עמום ש " רוחות " מעורבות איכשהו , אבל ג'נין הילט הייתה היחידה שממש שאלה את הליאים מה לדעתם הייתה הסיבה למחלת בתם . 
) 
דבר אחד שברור הוא שבמשך שנים , את מחיר האהבה היתרה הזו שילמה חלקית אחותה יֶר . 
" הם האשימו את יֶר בטריקת הדלת " , אמרה ג'נין הילט . 
" הרבה פעמים ניסיתי להסביר שאין לזה שום קשר לדלת , אבל הם לא האמינו לי . 
המחלה של ליאה ציערה אותם כל כך , שנראה לי שבמשך זמן רב הם התייחסו ליֶר אחרת מלשאר ילדיהם . 
בכמה החודשים הבאים בחייה , היו לליאה לפחות עוד עשרים התקפים . 
בשניים מן המקרים , היו פוּאה ונאו ֹ קאו ֹ מודאגים דיים כדי לשאת אותה בזרועותיהם אל חדר המיון במרכזֿהרפואיֿהקהילתיֿמרסד , ששכן מרחק שלושה בניינים מביתם . 
כמו רוב הפליטים המונגים , היו להם ספקות משלהם באשר ליעילותן של שיטות הרפואה המערביות . 
עם זאת , כאשר הם התגוררו במחנה הפליטים Mae Jarim בתאילנד , היו בנם היחיד שנותר בחיים , צ ֶ ' נְג , ושלוש משש בנותיהם ששרדו , גֶה , מאי ודו ּ , חולים מאוד . 
גֶה מתה . 
הם לקחו את צ ֶ ' נג , את מאי ואת דו ּ לבית החולים שבמחנה ; צ'נג ומאי החלימו במהרה , ודו ּ נשלחה לבית חולים אחר , גדול יותר , שם החלימה אף היא בסופו של דבר . 
( בד בבד שעו הליאים לרוחות שאפשר שהיו המקור למחלות ילדיהם , ועקרו לבקתה חדשה . 
אדם מת נקבר בעבר מתחת לבקתתם הישנה , ולא מן הנמנע שנשמתו ביקשה להזיק לדיירים החדשים . 
) חוויה זו לא חוללה שום טלטלה באמונותיהם המונגיות המסורתיות באשר לגורמים לְמחלות וביחס לדרכי ריפויָן , אבל היא אכן שכנעה אותם כי במקרים מסוימים הרופאים המערביים מסוגלים להושיט יד נוספת , וכי חבל להניח את כל הביצים בסל אחד . 
שמם של בתי חולים מחוזיים בארצותֿהברית הולך לפניהם כמוסדות צפופים , מוזנחים וקודרים . 
בית החולים המחוזי של מרסד , שהליאים עתידים בשנים הבאות להתוודע אליו יותר מן הרצוי , איננו עונה על אף אחת מן הציפיות הללו . 
מתחם המרק"ם כולל אגף מודרני בשטח כ ֿ אלף מטרים רבועים – הוא מזכיר מעין אוניית נוסעים בסגנון אמנות מודרנית – אשר מאכלס יחידת טיפול נמרץֿלב , מחלקת טיפול נמרץ ויחידה לטיפול ביניים ; 154 מיטות פנימיות ומיטות כירורגיות ; מעבדות רפואיות ומכון הדמיה מצוידים בציוד אבחון מתקדם ; ובנק דם . 
בחדרי ההמתנה בבית החולים ובמרפאה הצמודה יש ירחונים לא קרועים , חדרי שירותים שאינם מדיפים ריחות רעים ורצפות שקורצפו עד ברק של חיטוי . 
המרק"ם הוא בית חולים אוניברסיטאי , המאויש בחלקו על ידי סגל המורים והמתמחים בתוכניתֿלהתמחותֿברפואתֿמשפחה אשר פועלת בשיתוף עם אוניברסיטת קליפורניה בדייוויס . 
תוכנית ההתמחות ידועה בכל הארץ , ומקבלת לפחות 150 מועמדויות בשנה לששת המקומות של שנת ההתמחות הראשונה . 
כמו בתי חולים במחוזות כפריים אחרים , שבדרך כלל חשו את הכרסום בשירותי הבריאות עוד בטרם הגיע לבתי החולים בערים הגדולות , סבל המרק"ם בעשרים השנים האחרונות מבעיות כלכליות . 
הוא מקבל את כל הפונים , בין אם ידם משגת לשלם ובין אם לאו ; רק עשרים אחוזים מבוטחים בביטוח פרטי , והשאר נשענים ברובם על סיוע התוכניות מֶדִיֿקַל , מֶדיקֶר או מבוגריםֿנצרכי ֿ 
שירותיֿבריאות של קליפורניה , ואחוז קטן ( אבל לדידו של בית החולים יקר ) אינו מבוטח ואינו מכוסה על ידי שום תוכנית ארצית או פדרלית כלשהי . 
בית החולים מקבל החזר הוצאות מן התוכניות הציבוריות , אבל רבים מן ההחזרים הללו הופחתו או הוגבלו בשנים האחרונות . 
אם כי המטופלים הפרטיים רווחיים הרבה יותר , מאמצי המרק"ם למשוך " תמהיל משלמים משופר " , כפי שכינה זאת המנהל האדמיניסטרטיבי של בית החולים , לא נשאו פרי רב . 
( תושביה האמידים יותר של מרסד מבכרים בדרך כלל בית חולים קתולי פרטי ששוכן חמישה קילומטרים מצפון למרק"ם , או בית חולים גדול יותר בעיר קרובה כגון פרֵזנו ֹ . 
) בשלהי שנות השמונים המרק"ם עבר תקופה קשה במיוחד , וב ֿ הגיע לשפל המדרגה , כשגירעונו נאמד ב ֿ מיליון דולר . 
באותה תקופה , עבר המרק"ם גם שינוי נרחב מבחינת אוכלוסיית הפונים אליו . 
משלהי שנות השבעים , החלו פליטים מדרוםֿמזרח אסיה לעבור למרסד בהמוניהם . 
בעיר מרסד , שאוכלוסייתה כ ֿ אלף איש , יש עתה מעט יותר מ ֿ אלף מונגים . 
היינו , אחד מכל חמישה תושבי מרסד הוא מונגי . 
היות שמונגים רבים חוששים מבית החולים ונמנעים מלבקר בו , רשימות המטופלים במרק"ם משקפות שיעור נמוך יותר במידת מה , אבל עדיין בכל יום נתון ישנם מטופלים מונגים בכל יחידה ויחידה כמעט . 
לא זו בלבד שהמונגים כלל וכלל אינם משפרים את תמהיל המשלמים – יותר משמונים אחוזים מהם תלויים במֶדיֿקל – הסתבר שהם אף יקרים יותר מאשר מטופלים חסריֿכיס אחרים , שכן הם מצריכים בדרך כלל יותר זמן ושימת לב , ומכיוון שיש רבים כל כך מהם , נאלץ המרק"ם לשכור עובדים דוֿלשוניים שיתווכו בין המטופלים לבין הסגל הרפואי . 
אין בתקציב בית החולים שום סעיף שמיועד בלעדית ובמפורש למתורגמנים , על כן עקפה המִנהלה את המכשול הטכני הזה בכך ששכרה עוזרי מעבדה , סייעים לאחיות וסניטרים מונגים , שנקראים לתרגם במרווחי הזמן הנדירים בין ניתוח דגימות דם , ריקון סירי לילה והעברת מטופלים במיטותֿגלגלים אחרי ניתוח . 
ב ֿ , 1991 אִפשר למרק"ם מענק פדרלי קצרֿמועד להעמיד מתורגמנים מיומנים בכוננות מסביב לשעון , אבל תוקף התוכנית פג בשנה לאחר מכן . 
פרט לאותו פרק זמן חטוף , פעמים רבות לא היו שום עובדים דוברי מונגית מכל סוג שהוא נוכחים בבית החולים בלילה . 
רופאים מיילדים נאלצו להשיג הסכמה לניתוחים קיסריים או לפִיּוּמי ערווה על ידי שימוש בבני תשחורת נבוכים , שלמדו אנגלית בבית הספר , כמתורגמנים . 
ילדות בנות עשר נאלצו לתרגם דיונים אם להחיות בן משפחה גוסס אם לאו . 
לפעמים אפילו ילד אין בנמצא . 
לא אחת לרופאים במשמרת הלילה בחדר המיון אין שום דרך לברר את תולדות המחלות של המטופל , או לשאול שאלות כגון ' איפה כואב לך ? 
' , ' כמה זמן כואב לך ? 
' , ' מה טיב הכאב ? 
' , ' האם קרתה לך תאונה ? 
' , ' האם הקאת ? 
' , ' האם היה לך חום ? 
' , ' האם איבדת את ההכרה ? 
' , ' האם את בהיריון ? 
' , ' האם אתה נוטל תרופות כלשהן ? 
' , ' האם אתה אלרגי לתרופות כלשהן ? 
' , ' האם אכלת לאחרונה ? 
' ( לשאלה אחרונה זו חשיבות רבה אם עומד על הפרק ניתוח חירום , שכן מטופלים שהורדמו על בטן מלאה עלולים לשאוף לתוך ריאותיהם מזון מעוכל חלקית , ולמות מחנק או מצריבה חמורה של חומצות קיבה שנגרמת בזמן אספירציה לתאים המצפים את מערכת הסימפונות . 
) שאלתי את אחד הרופאים מה הוא עושה במקרים כאלה . 
הוא ענה , " מה שווטרינרים עושים " . 
ב ֿ באוקטובר , 1982 בפעם הראשונה שפוּאה ונאו ֹ קאו ֹ נשאו את ליאה אל חדר המיון , המרק"ם עדיין לא שכר שום מתורגמן לשום משמרת שהיא , לא להלכה ולא למעשה . 
באותו זמן , עובד בית החולים היחיד שתרגם לפעמים עבור מטופלים מונגים היה שרת , מהגר לָאי רהוט בשפתו – לָאית – אשר מעטים המונגים שמבינים אותה ; מגמגם במונגית ; ומגמגם עוד יותר באנגלית . 
באותו יום השרת או לא היה זמין או שסגל חדר המיון לא חשב לקרוא לו . 
המתמחה שהיה תורן ביצע רפואה וטרינרית . 
לפוּאה ולנאו ֹ קאו ֹ לא הייתה שום דרך להסביר מה קרה , שכן עד הגעתם לבית החולים התקפיה של ליאה פסקו . 
הסימנים המובהקים היחידים שניכרו בה היו שיעול וגודש בחזה . 
המתמחה הורה על צילום רנטגן , ומן התצלום הסיק הרדיולוג כי ליאה סבלה מ " דלקת סימפונות מוקדמת או דלקת קנה וסימפונות " . 
מאחר שלא הייתה לו כל דרך לדעת שהגודש בסימפונות נגרם כנראה משאיפת רוק או קיא בזמן ההתקף ( בעיה נפוצה אצל חולי כפיון ) , היא שוחררה כדבר שבשגרה עם מרשם לאמפיצילין , תרופה אנטיביוטית . 
בטופס הקבלה שלה לחדר המיון נקובים שם משפחתו של אביה כ ' יאנג' , שמה האמצעי של אמה כ ' פוּאה ' , ו " שפה מדוברת עיקרית " כ ' מונגית' . 
כשליאה שוחררה , חתם נאו ֹ קאו ֹ ( אשר יודע את האלפבית האנגלי אבל אינו דובר השפה או קורא אותה ) על טופס שלפיו הוא " מאשר קבלת ההוראות אשר צוינו לעיל " , היינו : " לקחת אמפיצילין לפי ההוראות . 
מכשיר אדים ליד העריסה . 
ליצור קשר עם המרפאה לפי הצורך 7007ֿ383 עשרה ימים " . 
משמעם של ה " עשרה ימים " היה שעל נאו ֹ קאו ֹ להתקשר למרכזֿלרפואתֿהמשפחה בעוד עשרה ימים לקבוע פגישת מעקב . 
שלא במפתיע , היות שלא היה לו שמץ של מושג על מה הוא חתם , הוא לא התקשר . 
אבל ב ֿ בנובמבר , כאשר ליאה לקתה בהתקף נוסף , נשאו אותה הוא ופוּאה בשנית אל חדר המיון , שם חזר על עצמו אותו מקרה , וניתנה אותה אבחנה שגויה . 
ב ֿ במרס , 1983 נשאו פוּאה ונאו ֹ קאו ֹ את ליאה לחדר המיון פעם שלישית . 
שלוש נסיבות היו שונות הפעם : ליאה עדיין פרכסה בזמן הגעתם , הם היו מלווים בדודן שדיבר מעט אנגלית , ואחד הרופאים במשמרת היה מתמחה ברפואת משפחה ששמו דן מרפי . 
מבין כל הרופאים שעבדו במרק"ם , דן מרפי נודע על ידי רבים כרופא שגילה הכי הרבה עניין במונגים והיה הכי בקי לגביהם . 
באותו זמן הוא התגורר במרסד רק שבעה חודשים , כך שהעניין שלו עדיין היה רב מן הידע . 
לפני שהוא וסינדי , אשתו , עברו למרסד , הם מעולם לא שמעו את המילה ' מונגים ' . 
כעבור כמה וכמה שנים , לימדה סינדי מבוגרים מונגים אנגלית ודן הזמין מנהיגים מונגים לבית החולים לספר למתמחים על אודות התנסויותיהם כפליטים . 
חשוב מכך , המֶרפים החשיבו את הסְיוֹנְגים , משפחה מונגית , בין חבריהם הטובים ביותר . 
כשאחת מבנות הסיונגים ביקשה לעשות את הקיץ בעבודה בפארק הלאומי יוסמיטי , מיאן בתחילה אביה , צ'אלי סיונג , להיענות שכן חשש שהיא עלולה להיטרף על ידי אריה . 
דן ליווה את צ'אלי בעצמו ליוסמיטי לאמת בפניו את העדרם של אריות , ושכנע אותו כי בתו תפיק תועלת מן העבודה . 
ארבעה חודשים לאחר מכן , צ'אלי נהרג בתאונת דרכים . 
סינדי מרפי ארגנה את הלוויה , וערכה בירורים רבים עד שמצאה בית לוויות שהיה נכון להסכין עם שלושה ימים של הבערת קטורת , תיפוף ונגינה בקֵין . 
כמה תרנגולות חיות שאף הן נרכשו על ידה , הוקרבו במגרש החניה של בית הלוויות , וכן עגל וחזיר , שהוקרבו במקום אחר . 
כאשר דן ראה לראשונה את הליאים , הוא זיהה מיד כי הם מונגים , ואמר בלבו : " משעמם לא יהיה פה " . 
שנים רבות לאחר מכן , שִחזר דן – גבר נמוך ולבבי בעל זקן בנוסח הָאַמיש וחיוך קורן – את המפגש . 
" יש לי הזיכרון הזה שההורים של ליאה עומדים ממש בפתח חדר המיון , מחזיקים תינוקת קטנה ושמנמנה עם פנים עגלגלות . 
היא הייתה באמצע התקף עוויתות מפושט . 
העיניים שלה היו מגולגלות לאחור , היא הייתה מחוסרת הכרה , זרועותיה ורגליה כאילו התעוותו והוטחו קדימה ואחורה , והיא לא נשמה הרבה – כל כמה זמן , לא הייתה שום תנועה של דופן בית החזה ולא יכולת לשמוע קולות נשימה . 
זה בהחלט היה מדאיג . 
היא הייתה המטופלת הכי צעירה שאי פעם טיפלתי בה שפרכסה . 
ההורים נראו מפוחדים , אם כי לא מפוחדים נורא , לא מפוחדים כמו שאני הייתי אם זה היה הילד שלי . 
חשדתי שאולי זו דלקת קרום המוח , כך שליאה הייתה צריכה לעבור ניקור מותני , וההורים מאוד התנגדו לזה . 
אני לא זוכר איך שכנעתי אותם . 
אני זוכר שהייתי מודאג מאוד בגלל שהילדה שלהם הייתה חולה מאוד והרגשתי צורך גדול להסביר לאנשים האלה , דרך קרוב המשפחה שלהם שלא היה מתרגם הכי מוצלח , מה קורה פה , אבל הרגשתי שאין לי זמן , כי היינו צריכים לחבר לה עירוי וַליום לווריד בגולגולת כדי לעצור את הפרכוסים , אבל אז ליאה שוב התחילה לפרכס והמחט נכנסה לעור שלה במקום לווריד , ולקח לי זמן לפתוח לה וריד אחר . 
מאוחר יותר , כשהבנתי מה קרה – או לא קרה – בביקורים הקודמים בחדר המיון , הרגשתי טוב . 
זה סוג של התעלות לגלות משהו שמישהו אחר פספס , בעיקר כשאתה רופא מתמחה ואתה מחפש תירוצים שיגרמו לך להרגיש יותר חכם מהרופאים האחרים . 
בין רשימותיו של דן בטופס ' קבלה רפואית לאשפוז' של ליאה נכתב : 
סיפור המחלה : המטופלת היא תינוקת מונגית בת 8 חודשים שמשפחתה הביאה לחדר המיון משהבחינו שהיא רועדת ולא נושמת טוב במשך פרק זמן של 20 דקות . 
לדברי המשפחה בעבר היו למטופלת תקריות דומות רבות , אבל בביקורים קודמים הם לא הצליחו לדווח זאת לרופאי חדר המיון עקב מחסום שפה . 
קרוב משפחה דובר אנגלית שהיה זמין הלילה , ציין כי המטופלת סבלה ביומיים – שלושה שלפני קבלתה מחום ושיעול לסירוגין . 
סיפור מחלות במשפחה : לא ניתן לברר עקב קשיי שפה . 
בדיקה נירולוגית : הילדה לא הגיבה לכאב או לקול . 
הראש הופנה שמאלה עם תנועות עווית טוֹניותֿקלוֹניות מתחלפות לסירוגין [ בתחילה מאובנות , אחרי כן מיטלטלות ] של הגפיים העליונות . 
ללא נשימה במשך אותם פרקי זמן של תנועה קלונית . 
חרחורים נמשכו עד שהמטופלת קיבלה 3 מ"ג וליום תוך ורידי . 
לדן לא הייתה כל דרך לדעת שפוּאה ונאו ֹ קאו ֹ כבר אבחנו את בעייתה של בתם כמחלה שבה השד תופס אותך ואתה נופל . 
לפוּאה ולנאו ֹ קאו ֹ לא הייתה כל דרך לדעת שדן אבחן אותה כאפילפסיה , ההפרעה השכיחה ביותר מבין ההפרעות הנירולוגיות . 
כל אחד מהם הבחין בדיוק באותם סימנים , אולם דן היה מופתע לשמוע שהם נגרמו על ידי אובדןֿנשמה , והוריה של ליאה היו מופתעים לשמוע שהם נגרמו על ידי סערה אלקטרוכימית בתוך ראשה של בתם שהתחוללה עקב התפרקויות חשמליות של תאי מוח חריגים . 
דן למד בבית הספר לרפואה כי אפילפסיה היא תפקוד לקוי אקראי של המוח , פעמים קל ופעמים חמור , פעמים מחריף ופעמים מוגבל , אשר מקורו עשוי להתברר כמחסור בחמצן בזמן ההיריון או הלידה ; כפגיעת ראש ; כגידול ; כזיהום ; כחום גבוה ; כשבץ מוחי ; כהפרעה מטבולית ; כאלרגיה לתרופה ; כהרעלה . 
לפעמים המקור גלוי וברור – המטופל סבל מגידול במוח או בלע סטריכנין או התנגש בעוצמה בשמשה – אבל בשבעה מכל עשרה מקרים לערך , הגורם לעולם אינו נקבע בוודאות . 
במהלך התקף כפיון , במקום לפעול לפי הסדר הרגיל התאים הפגועים בקליפת המוח מעבירים דחפים עצביים באי סדר ובו זמנית . 
כאשר מעורב רק אזור קטן במוח – בהתקף " ממוקד " – חולה הכפיון עשוי להזות או להתעוות או לרטוט , אבל להישאר בהכרה . 
כאשר ההפרעה החשמלית מתפשטת לאזור נרחב – בהתקף " מפושט " – ההכרה אובדת , בין אם לפרקי זמן קצרים , המכונים התקפים קטנים , בין אם להתקפי " אַבְּסַאנס " , ובין אם למתקפות כוללות הידועות כ " התקפים גדולים " . 
אלא באמצעות ניתוח , שהסיכונים הכרוכים בו מגבילים אותו לקטגוריה של מפלט אחרון , אפילפסיה אינה ניתנת לריפוי , אך ברוב המקרים אפשר לשלוט בה חלקית או באופן מלא באמצעות תרופות נוגדות פרכוסים . 
המונגים אינם האנשים היחידים שאולי יש להם סיבה טובה לחוש רגשות מעורבים ביחס לדיכוי סימני המחלה . 
היוונים כינו את האפילפסיה " המחלה המקודשת " . 
אבחנתו של דן מרפי צירפה את ליאה לשושלת מכובדת של חולי כפיון הכוללת את סרן קירקגור , וינסנט ון גוך , גוסטב פלובר , לואיס קרול ופיודור דוסטויבסקי , אשר כולם , כמו שמאנים מונגים רבים , חוו תחושות חזקות של גדלוּת ושל התלהטות רוחנית תוך כדי ההתקפים , ודחפים יצירתיים חזקים בעקבותיהם . 
כפי שדרש הנסיך מישקין של דוסטויבסקי , " ומה בכך אם זו מחלה ? 
מה רבותא במתח בלתי נורמלי , אם התוצאה , אם רגע התחושה , המשוחזר ומאובחן במצב רגיל , מתברר כהרמוניה ויופי שהגיעו לדרגת השלמות הגבוהה ביותר , ונוסך תחושה , שעד אז לא תשוער ואינה עולה על הדעת , של שלמות , של יחס הרמוני , של שלווה ופיוס , והיתוך אקסטטי ומלא תפילה בסינתזה הנעלה ביותר של החיים ? " 
אם כי שברי המושגים שדן אסף על אודות השקפת העולם הטרנסצנדנטלית המונגית נראו לו כאוצרים עוצמה ויופי כאחד , הייתה השקפתו שלו על אודות הרפואה ככלל , ועל אפילפסיה בפרט , כמו זו של עמיתיו במרק"ם , שכלתנית במהותה . 
פרשנותו הספקנית של היפוקרטס , בשנת 400 לערך לפני הספירה , באשר לטבע הכפיון , מסכמת יפה למדי את השקפתו האישית של דן : " דומני שהמחלה איננה קדושה יותר מכל מחלה אחרת . 
הגורם לה הוא גורם טבעי בדיוק כמו גורמי המחלות האחרות . 
הבריות מאמינות שהיא קדושה רק מפני שאין הן מבינות אותה . 
אך לו כינו קדוש כל דבר שאינו ברי להן , כי אז , אלליי , לא היה קץ לדברים קדושים " ? . 
ההתקף של ליאה היה התקף גדול , ומאוויו היחיד של דן היה לשים לו קץ . 
הוא קלט אותה לאשפוז במרק"ם . 
בין הבדיקות שהיא עברה בשלושת ימי שְהייתה שם היו ניקור מותני , מיפוי מוח ממוחשב , אק"ג , צילום רנטגן של בית החזה , ובדיקות דם מקיפות . 
פוּאה ונאו ֹ קאו ֹ חתמו על טופסי ' הסכמה לביצוע ניתוח / בדיקות אבחוניות / התערבות טיפולית' , כל אחד מהם באורך כמה מאות מילים , עבור שתי הבדיקות הראשונות . 
לא ידוע אם ניסה אי מי לתרגם אותם , ואם כן , כיצד תרגם הלה למונגית את המשפט שלפיו " רופאיך ביקשו לערוך סריקת מוח באמצעות טומוגרפיה ממוחשבת " . 
אף אחת מן הבדיקות לא העלתה שום גורם אפשרי להתקפים . 
הרופאים סיווגו את האפילפסיה של ליאה כ " אידיופתית " : ללא גורם ידוע . 
נמצא כי ליאה סובלת מקונסולידציה בריאתה הימנית , שהפעם אובחנה נכונה כדלקת ריאות עקב אספירציה כתוצאה מן ההתקף . 
פוּאה ונאו ֹ קאו ֹ התחלפו ביניהם בלינת הלילה בבית החולים וישנו במיטה מתקפלת לצד מיטתה של ליאה . 
בין ' רשומות הצוות הסיעודי ' בלילה האחרון של ליאה בבית החולים נרשמו ההערות : . 00:01 עור קר ויבש למגע , צבע ורוד טוב . 
אֵם בשעה זו מיניקה תינוקת . 
אם מיודעת לשמור על תינוקת מכוסה בשמיכה כי תינ ' קרה מעט " ; . 04:00 תינוקת נחה בשקט בלי כל מצוקה חריפה ניכרת . 
אם מיניקה לסירוגין " ; . 06:00 ישנה " ; . 07:00 ערה , צבע טוב . 
הוּנקה " ; . 12:00 מוחזקת על ידי אם " . 
ליאה שוחררה ב ֿ במרס 1983 . 
הוריה הונחו , באמצעות קרוב משפחה דובר אנגלית , לתת לה 250 מיליגרם אמפיצילין פעמיים ביום , כדי לנקות את דלקת הריאות מאספירציה , ועשרים מיליגרם תרחיף פניטואין , תרופה נוגדת פרכוסים , פעמיים ביום , כדי לדכא התקפים גדולים נוספים . 
4 
האם רופאים אוכלים מוחות ? 
ב ֿ , 1982 ביקרה מַאו ֹ תַאו ֹ , אישה מונגית מלאוס שקבעה את מושבה בסנטֿפול שבמינסוטה , בבַאןֿוִינַאי , מחנה הפליטים בתאילנד שמשך שנה שימש לה משכן אחרי בריחתה ב ֿ מלאוס . 
היא הייתה האמריקאיתֿהמונגית הראשונה שחזרה לשם , וכאשר פקיד של הנציבֿהעליוןֿשלֿהאו " םֿלענייני ֿ 
פליטים , הגוף אשר ניהל את המחנה , ביקש ממנה להרצות על החיים בארצותֿהברית , התכנסו במגרש כדורגל 15 אלף מונגים , יותר משליש מאוכלוסיית בּאןֿוינאי , וחקרו אותה במשך ארבע שעות כמעט . 
מקצת השאלות שהיא נשאלה היו : האם אסור בארצותֿהברית להשתמש בציֿננג לריפוי מחלות ? 
למה רופאים אמריקאים לוקחים כל כך הרבה דם מהמטופלים שלהם ? 
אחרי שמתים , למה רופאים אמריקאים מנסים לפתוח את הראש ולהוציא את המוח ? 
האם רופאים אמריקאים אוכלים את הכבד , הכליות והמוח של מטופלים מונגים ? 
כאשר מונגים מתים בארצותֿהברית , האם נכון הדבר שהם מבותרים לחתיכות ונארזים בקופסאות שימורים ונמכרים כמזון ? 
המגמה הכללית של השאלות הללו מרמזת כי הדיווחים שהסתננו בחזרה לאסיה על אודות מערכת הבריאות האמריקאית , לא היו נלהבים ממש . 
המגע המוגבל שכבר היה למונגים עם הרפואה המערבית בבתי החולים והמרפאות של המחנות , לא ממש נסך בהם ביטחון , בייחוד בהשוואה לחוויות מן הריפוי השמאני שבו הם היו מורגלים . 
ציֿננג יכול לשהות בביתו של אדם חולה עד שמונה שעות אפילו ; רופאים אילצו את המטופלים שלהם , היינו הך כמה חלשים הם , לבוא לבית החולים , ואז עשויים היו להקדיש להם עשרים דקות בלבד . 
ציֿננגים היו מנומסים ומעולם לא נצטרכו לשאלות ; רופאים שאלו שאלות אישיות ולא מנומסות לרוב על אודות חיי המטופלים , עד לרמת הרגלי המין ועשיית הצרכים שלהם . 
ציֿננגים יכלו למסור אבחנה מיידית ; רופאים לעתים קרובות דרשו דגימות דם ( ואפילו של שתן או צואה , שאותן הם אהבו לשמור בבקבוקונים ) , ביצעו צילומי רנטגן , והמתינו ימים לתוצאות המעבדה – ואחרי כל זה , לפעמים הם לא היו מסוגלים לזהות את הגורם לבעיה . 
ציֿננגים לעולם לא יפשיטו את המטופלים שלהם ; רופאים ביקשו מחולים להסיר את כל בגדיהם , ולפעמים אף העזו והכניסו את אצבעותיהם לתוך נרתיקי נשים . 
ציֿננגים ידעו , כמו כל בר בי רב , שטיפול בגוף ללא טיפול בנשמה הנו מעשה נואל ; רופאים לא העלו בכלל על דל שפתיהם את עניין הנפש . 
ציֿננגים יכלו לשמר את המוניטין שלהם ללא רבב אפילו אם מטופליהם לא החלימו , שכן האשמה הייתה נזקפת לחובת הרוחות ואיֿפשרנותן ולא למיומנותם של המתווכים , שערכם היה עשוי אפילו לעלות אם נאלצו להיאבק ביריבים מסוכנים במיוחד ; כאשר רופאים לא הצליחו לרפא , הייתה זו אשמתם בלבד . 
לא זו אף זו , כמה מן ההליכים הרפואיים של הרופאים נראו לאמתו של דבר מוּעדים לאיים על בריאות מטופליהם יותר מאשר להשיבה . 
רוב המונגים מאמינים כי הגוף מכיל כמות מוגבלת של דם , שאין ביכולתו לחדשה , ועל כן דגימות דם חוזרות , בעיקר אצל ילדים קטנים , עשויות להיות הרות גורל . 
כאשר אנשים מחוסרים הכרה , נשמותיהם משוטטות חופשי , כך שאִלחוש עשוי להוביל למחלה או למוות . 
אם הגוף נחתך או מוטל בו מום , אם אובד לו איבר מאיבריו , הוא ייוותר במצב של חוסר איזון נצחי , והאדם הניזוק לא זו בלבד שיחלה לעתים תכופות , הוא אף עלול להתגלגל בגלגול הבא בגוף לא שלם ; ניתוחים , אפוא , הם בגדר טאבו . 
היה ואחרי מותם אנשים מאבדים איברים חיוניים , נשמותיהם אינן מסוגלות להיוולד מחדש בתוך גופים חדשים והן עלולות להתנקם בקרובי משפחה חיים ; אשר על כן ניתוחים שלאחר המוות וחניטות אף הם בגדר טאבו . 
( מקצת השאלות במגרש הכדורגל של בּאןֿוינַאי הושראו בבירור מן הדיווחים על הנוהג הרווח בארצותֿהברית של נתיחת גופות וחניטתן . 
המעבר החד מן הידיעה שרופאים הוציאו איברים עד לאמונה שהם אכלו אותם , מן הסתם לא היה מטורף יותר מן ההנחה שהניחו רופאים אמריקאים כי המונגים אוכלים שליות אדם – אם כי היא לבטח הייתה מפחידה יותר . 
) 
צורת הטיפול היחידה שהתקבלה בהכרת תודה לפחות על ידי מקצת המונגים במחנות התאילנדיים , הייתה טיפול אנטיביוטי , אם בדרך הפה ואם בזריקה . 
רוב המונגים אינם חוששים במיוחד ממחטים , אולי משום שכמה מן המרפאים שלהם עצמם ( לא ציֿננגים , שלעולם אינם נוגעים במטופלים שלהם ) מנסים לשחרר קדחת והרעלות באמצעות דיקור וסוגים אחרים של טיפול עורי , כגון עיסויים ; לחיצות ; שפשוף העור במטבעות , בכפות , בתכשיטי כסף או בחתיכות במבוק ; הצמדת ספל חם אל העור ; או צריבת העור על ידי אלומת עשב או פיסת צמר גפן . 
זריקות אנטיביוטיות שריפאו דלקת כמעט בן לילה , התקבלו בברכה . 
זריקות לחיסון מפני מחלה לא קיימת עדיין , היו שוב עניין אחר . 
בספרו Les naufrag?s de la libert? ( " חורבות החירות " ) , סיפר הרופא הצרפתי ז'ןֿפייר וִילֶם , שעבד כמתנדב בבית החולים במחנה נַאםֿיַאו ֹ , כיצד בזמן מגפת טיפוס סירבו הפליטים המונגים להתחסן , עד שנאמר להם כי רק מי שיקבלו זריקות יזכו בקִצבות האורז הרגילות – או אז התייצבו בבית החולים 14 אלף איש , ובכלל זה לפחות אלף שהגיעו פעמיים לקבל מנה שנייה . 
כשפוּאה יאנג ונאו ֹ קאו ֹ לִי הביאו לבית החולים בֿMae Jarim את שלושת ילדיהם החולים , הם עשו דבר שלדידם של רבים מתושבי המחנה האחרים נראה ודאי התנהגות חריגה ביותר . 
בתי החולים לא נחשבו למקומות ריפוי , כי אם לחדרי מתים . 
אכלסו אותם רוחות אנשים שמתו בם , להקה בודדה וטורפנית שהשתוקקה להרחיב את שורותיה . 
קתרין פֵּייק , אחות בריאות הציבור שעשתה שישה חודשים בעבודה בפהנַאטֿניקוֹם ( מחנה שבאו אליו פליטים מלאוס , מווייטנאם ומקמבודיה לשם " תיהלוכם " הסופי בטרם יישלחו למדינה של מקלט מדיני קבוע ) , הסיקה ממחקר של רישומי בית החולים כי " בהשוואה לפליטים מקבוצות אתניות אחרות , שיעור הביקורים לאדם מקרב המונגים הוא הנמוך ביותר " . 
( לא במקרה פֵּייק גילתה גם , כי בקרב המונגים ישנו " שיעור שימוש גבוה " ביותר באומנויות ריפוי ילידיות : שמאניזם , טיפולי עור , עשבונאות . 
במקרה האחרון , מרסקים את הצמח יַטְרוֹפית קצרתֿאונות ומשאירים את שַׁמנו בגביע , לשם צריכתו לא על ידי המטופל כי אם על ידי הדָא . 
) 
וונדי ווֹקרֿמוֹפַט , יועצת חינוכית שעשתה שלוש שנים בלימוד פרויקטים תזונתיים וחקלאיים בפהנַאטֿניקוֹם ובבאןֿוינאי ובעבודה עליהם , משערת כי אחת הסיבות שהמונגים התרחקו מבתי החולים של המחנות היא שרבים כל כך מאנשי הסגל הרפואי היו מתנדבים קנאים יתר על המידה מטעם ארגוני צדקה נוצריים . 
" הם היו שם לספק סיוע רפואי , אבל הם גם היו שם – אם כי לא במוצהר – כדי להמיר אנשים " , אמרה לי ווקרֿמופט . 
" וחלק מתהליך ההמרה הוא להאמין ברפואה מערבית . 
אני בחיים לא אשכח שיחה שהגיעה לאוזניי כאשר עבדתי בשטח בית החולים בבאןֿוינאי . 
קבוצה של רופאים ואחיות דיברה עם גבר מונגי שהומר על ידם והוסמך לשמש כומר פרוטסטנטי . 
הם החליטו שכדי לגרום למונגים לבוא לבית החולים הם יתירו למרפא מסורתי , לשמאן , לפעול שם . 
ידעתי שכולם שם חושבים את השמאניזם לרפואתֿיידעונים . 
אז שמעתי אותם אומרים לכומר המונגי הזה שאם הם ייתנו לשמאן לעבוד במרכז הרפואי הוא יוכל רק לחלק עשבים , בלי שום עבודה מעשית עם הרוחות . 
בשלב זה הם שאלו את הכומר המסכן , ' אתה על כל פנים אף פעם לא הולך לשמאן , נכון ? 
' הוא היה מומר נוצרי , הוא ידע שאסור לשקר , אז הוא אמר , ' אהממ , כן , אני הולך ' . 
אבל התגובה שלהם הייתה כל כך מזועזעת שהוא אמר , ' לא , לא , לא , אף פעם אני לא הולך . 
רק שמעתי שאנשים אחרים הולכים ' . 
מה שהם לא הבינו זה ששום מונגי – למיטב ידיעתי , לפחות – אף פעם איננו מומר לגמרי . 
ב ֿ , 1985 מינתה ועדתֿההצלהֿהבינלאומית את דווייט קונקרגוד , אתנוגרף צעיר בעל עניין מיוחד בשמאניזם ובאמנות המיצג , להתוות תוכנית לסביבה בריאותית בבאןֿוינאי . 
מאוחר יותר הוא כתב : 
מן הפליטים שמעתי סיפור זוועה שרדף סיפור זוועה על אודות אנשים שבאו לבית החולים לטיפול , ועוד לפני שנקלטו חתכה האחות את צמידיֿהקמע מפרקי ידיהם משום ש " הרצועות לא היגייניות ונושאות חיידקים " . 
רופאים חתכו ברוב ביטחון טבעותֿצוואר ששמרו מפגע את נשמות החיים של תינוקות . 
במקום לשתף פעולה עם השמאנים , הם עשו כל שביכולתם כדי לשלול את האמון בם ולחתור תחת סמכותם … היש תמה שהקהילה המונגית התייחסה אל בית החולים במחנה כאל הבררה האחרונה מבין בררות הטיפול העומדות לרשותה ? 
במדרג הערכים המקומי , היוועצות בשמאן או בעשבונאי , או רכישת תרופה המוצעת בשוק התאילנדי ממש מחוץ למחנה , היו עדיפות בהרבה וזכו ליוקרה רבה יותר מאשר פנייה לבית החולים של המחנה . 
הפליטים אמרו לי כי רק העניים ביותר , אלה שלא היו להם קרובי משפחה או מקורות הכנסה כלשהם , מסרו את עצמם לידי בית החולים של המחנה . 
הקביעה כי שירותי בית החולים לא נוצלו דיים , היא לשון המעטה . 
שלא כמו המתנדבים האחרים במחנה , שנסעו יום יום משך שעה ממובלעת התושבים הזרים ובחזרה אליה , קונקרגוד התעקש להתגורר בבאןֿוינאי , וחָלַק פינה של בקתה מחופה בסכך עם שבע תרנגולות וחזיר . 
ביומו הראשון במחנה , הבחין קונקרגוד באישה מונגית יושבת על ספסל ושרה שירי עם . 
פניה היו מעוטרות בירחים כחולים קטנים ובשמשות זהובות , שהיו מוכרים לו כמדבקות שהדביקו במִרפאת המחנה על בקבוקוני תרופות , כדי להנהיר למטופלים אנאלפביתים מתי יש לקחת את הטבליות , בבוקר או בערב . 
העובדה כי קונקרגוד ראה בכך דוגמה משעשעת לעיצוב תלבושות יצירתי יותר מאשר איֿהיענות לטיפול , עשויה להסביר כמה מן הסיבות לכך שהתוכנית שהוא התווה הפכה למבצע ההסברה המוצלח ביותר ( ולאמתו של דבר , כנראה היחיד ) שבאןֿוינאי ידע מעודו לשמירת הבריאות . 
האתגר הראשון שעמד בפני קונקרגוד היה אחרי שהתפרצות של מחלת הכלבת בקרב כלבי המחנה גררה מבצע המוני לחיסון כלבים על ידי הסגל הרפואי , שבמהלכו תושבי באןֿוינאי לא הביאו ולו כלב אחד לחיסון . 
קונקרגוד התבקש להגות מבצע חדש . 
הוא החליט על ' מצעד הכלבת' : תהלוכה שתובל על ידי שלושה גיבורים מרכזיים מסיפורי עם מונגיים – נמר , תרנגולת ודָא – לבושים בתחפושות מתוצרת בית . 
צוות השחקנים , כמו הקהל , היה כולו על טוהרת המונגים . 
בעוד התהלוכה מתפתלת לה דרך המחנה , רקד הנמר וניגן בקֵין , הדָא שר והיכה בתוף , והתרנגולת ( שנבחרה לתפקיד מכריע זה בזכות כוחותיה , לפי המסורת , בבישׂור העתיד ) הסבירה את מקור מחלת הכלבת באמצעות מגביר קול . 
בבוקר המחרת , היו תחנות החיסון נתונות במצור של כלבים – כלבים שנישאו בזרועות בעליהם , כלבים שנגררו ברצועות חבלים , כלבים שהובלו מעל עגלות דוֿגלגליות – כל כך , שהסגל בקושי הצליח לעמוד בלחץ . 
הפקתו הבאה של קונקרגוד , מבצע תברואה שבמסגרתו תהלוכה של ילדים ובראשה " אמא ניקיון " ( דמות ענק מחייכת באיֿשפיות מעל מסגרת במבוק ) ו " טרול הזבל " ( לבוש בבלויי סחבות מכוסים בפסולת ) , שרה שירים על אודות שימוש במחראות ופינוי פסולת , התקבלה באהדה בה במידה . 
בחמשת החודשים שעשה קונקרגוד בבאןֿוינאי , הוא עצמו טופל בהצלחה בעשבי מרפא מונגיים נגד שלשול ובחתך עמוק בבוהן . 
כשלקה בקדחת דנגה ( שבעטייה הוא פנה גם לטיפול רפואי קונוונציונלי ) , הודיע לו ציֿננג אחד כי נשמתו רדופת הגעגועים נדדה בחזרה לשיקאגו , ושתי תרנגולות הוקרבו כדי להחיש את חזרתה . 
קונקרגוד ראה את יחסיו עם המונגים כמעין עִסקה של קחֿותן , " דוֿשיח פורה ומרענן , בלי ששום צד שולט או מנצח " . 
הרופאים והאחיות בבאןֿוינאי לא זכו , לדעתו , בשיתוף הפעולה של תושבי המחנה , הואיל והם תפשו את היחסים כחדֿצדדיים , כשכל הידע מצוי בידי אנשי המערב . 
כל עוד הם יתמידו בהשקפה זו , סבר קונקרגוד , ימשיך מה שהממסד הרפואי הציע להתקבל בדחייה , שכן המונגים לא יראו בו תשורה כי אם סוג של כפייה . 
5 
לקחת לפי ההוראות 
מגיל שמונה חודשים ועד גיל ארבע וחצי , אושפזה ליאה לי במרק"ם שבעֿעשרה פעמים וביקרה בחדר המיון ובמרפאת הילדים במרכזֿלרפואתֿהמשפחה יותר ממאה פעמים . 
" ? מונגית " , נכתב ברשימות הקבלה . 
אחר כך , " ? מונגית מוכרת למוסד רפואי זה " . 
אחר כך , " ? מונגית מוכרת היטב למוסד רפואי זה " . 
לפעמים במקום " מונגית " נכתב ברשומות " המונדית " או " מונג " או , ברשימה אחת שתומללה מקלטת שהכתיב אחד הרופאים המתמחים – " מונגולואידית " – ניסיון של תמלילן או תמלילנית עייפים להפיק דבר מה מתקבל על הדעת מהברה לא מוכרת שאינה מופיעה בשום מילון רפואי . 
תחת " אופן הגעה " , צוין תמיד ברשימות " בזרועות האם " ; תחת " רושם אבחוני ראשוני " – תמיד " הפרעת פרכוסים ממקור לא ידוע " , ולפעמים חום ודלקת ריאות ודלקות של האוזן התיכונה ; תחת " ביטוח " , תמיד " מֶדיֿקַל " ; תחת " הסכום לתשלום על ידי המטופל/ת " , תמיד אפס . 
כמעט כל טופסי הקבלה כוללים את הביטוי " מחסום שפה " . 
באחד מטופסי ההערכה כתבה סייעת מכוח העזר בעלת שם משפחה היספאני , " לא ניתן לברר הורא מדבר שום אנגלית " . 
בטופס אחר , בשורה שנועדה לציון " בעיות תקשורת " , סיכם אח אחר את המצב במילה אחת : " מונגים " . 
פוּאה ונאו ֹ קאו ֹ ידעו תמיד בדיוק מתי עומד לבוא התקף , מפני שליאה ידעה . 
התחושה המקדימה , הרגשה של ידיעה מראש המשותפת לאפילפטים ולסובלים ממיגרנה ומתעוקת חזה , יכולה ללבוש צורות רבות , החל בתחושות ייחודיות מתונות – טעמים או ריחות שמופיעים פתאום , רעד , סומק , דֵז ָ ' הֿוו ּ , ז ָ ' מֶהֿוו ּ ( התחושה שחוויה זרה לחלוטין ) – וכלה באימת מוות . 
רופאים בני המאה השמונהֿעשרה כינו את התחושות המקדימות מעוררות הפחד angor animi , " ייסוריֿנשמה " , מושג שכל מונגי יכיר מן הסתם . 
לפני הנפילה , ליאה הייתה רצה להוריה לבקש חיבוק . 
היא תבעה מהם הרבה מאוד חיבוקים גם כשחשה בטוב , אבל את המקרים האלה הם זיהו כשונים , משום שהבעתה הייתה מוזרה ומפוחדת , והם היו מרימים אותה בזהירות ומניחים אותה על המזרן שהיה פרוש למטרה זו על רצפת חדר המגורים ( חדר שפרט לכך לא היה מרוהט ) . לפעמים הופיעו רעידות בצד אחד של גופה , הימני על פי רוב . 
לפעמים היא נתקפה בהתקפים של בהייה בחלל . 
פעמים היא נדמתה כהוזה – סוקרת במהירות את האוויר ומושיטה ידיים לחפצים בלתי נראים . 
ככל שליאה גדלה , התפשטה הפעילות החשמלית האנורמלית אל אזורים רחבים יותר ויותר במוחה וחוללה התקפים גדולים תכופים יותר . 
היא הייתה שוכבת בפניה אל התקרה , וגבה היה מתקשת בפראות כזו , שרק עקביה וקצה ראשה נגעו במזרן , ואז , אחרי כדקה של התכווצויות שרירים חמורות , היו זרועותיה ורגליה מתחילות להכות לכל עבר . 
בשלב הראשון היו שרירי מערכת הנשימה שלה מתכווצים יחד עם יתר גופה , וקרה תדיר שהיא הפסיקה לנשום . 
שפתיה ומצעי ציפורניה היו מכחילים . 
פעמים היא הייתה שואפת שאיפות צורמניות , פיה היה מקציף והיא הייתה מקיאה ומטילה צואה או שתן . 
לפעמים היא נתקפה כמה התקפים ברציפות ; בין ההתקפים היא הייתה נמתחת , בהונותיה כמו מצביעות , ומשמיעה אנחות משונות . 
בזמן ההתקפים החריפים ביותר , ליאה המשיכה לפרכס ולפרכס בלי שהכרתה תשוב אליה . 
מצב זה , כשהוא נמשך עשרים דקות ויותר , מכונה " מצב ( או סטטוס ) אפילפטי " והוא היה המצב שהרופאים בחדר המיון של המרק"ם הכי יראו ממנו . 
ליאה נשארה בדרך כלל ב " מצב " עד שהצליחו להחדיר לה דרך הווריד מנות נכבדות של תרופה נוגדת פרכוסים . 
החדרת מחט לתוך וריד של תינוק מפרכס משולה לפגיעה , או לניסיון לפגוע , במטרה זעירה נעה . 
בעוד המתמחה הצעיר ביש המזל , שאִתרע מזלו להיות תורן תמרן עם המחט , היו הוא או היא היטבֿהיטב מודעים תמיד לכך שעם כל שנייה שחולפת במצב של דום נשימה , מוחה של ליאה אינו מקבל חמצן . 
כאשר שאלתי אח אם הדבר מסב נזק מוחי , הוא אמר , " אם את רוצה לדעת למה דומה התקף שנמשך חמש דקות , לכי תתקעי לחמש דקות את הראש בדלי של מים וקחי לך כמה נשימות עמוקות " . 
בפרק זמן של שנים ספורות , טופלה ליאה לפחות פעם אחת , ולפעמים פעמים רבות , על ידי כל אחד ואחד מן הרופאים המתמחים של המרק"ם . 
כל כמה שהיה מפחיד להיות במשמרת כאשר ליאה הובאה ב ֿ לפנות בוקר , מן הסתם לא הייתה בארצותֿהברית כולה עוד קבוצה של מתמחים ברפואת המשפחה אשר בסוף תוכנית ההתמחות התלתֿשנתית היו בקיאים כל כך בטיפול בהתקפים אפילפטיים מפושטים בילדים . 
המתמחים היו רק קו המגננה הראשון . 
כל אימת שליאה הובאה לחדר המיון , לא משנה כמה הייתה השעה מאוחרת , זומנו באיתורית ניל אֵרְנְסְט או פֵּגי פִילְפ ּ , שני רופאי הילדים האחראים ששימשו בסגל ההוראה של תוכנית ההתמחות ברפואת המשפחה , ונסעו לבית החולים ( נסיעה שבגבול המהירות המותרת , היה ניתן לבצע בשבע דקות ) . פגי פילפ ּ הייתה הרופאה שדן מרפי התייעץ עמה בזמן אשפוזה הראשון של ליאה במרק"ם . 
בתזכיר שהיא כתבה שישה ימים אחרי שחרורה של ליאה , נכתב , בין היתר : 
זוהי תינוקת קטנה ומעניינת מאוד בעלת עבר של התקפים ממוקדים בצד ימין . 
התקף אחד הוביל להתקף מפושט . 
השערתי היא כי ההתקף המפושט גרם כנראה לדלקת ריאות שמשאיפה ומכאן לדום נשימה , שיצר אצלה מצוקה קשה כאשר היא הופיעה בחדר המיון ביום האשפוז . 
נראה שהפניטואין פעל לטובה על הילדה , אף על פי שהיא נתקפה בעוד כמה התקפים ממוקדים ימניים … השערתי היא שלילדה יש איזשהו סוג של התקפים אפילפטיים בגיל הינקות . 
התקפים אלה אינם רווחים במיוחד , אבל מטבעם עשויים להיות לעתים קרובות שפירים למדי . 
הואיל וישנו לכאורה סיכוי כלשהו שהם יתפשטו , יש טעם כנראה להשאיר את הילדה על טיפול בפניטואין על מנת לדכא התקף מפושט . 
אבדוק את רמת הפניטואין לוודא שהיא תישאר תרפויטית … אני סבורה שהפרוגנוזה להתפתחותה האינטלקטואלית של הילדה נותרת טובה . 
כמה שנים מאוחר יותר , בעת שהתבוננה במסמך האופטימי הזה , הסבירה פגי , " אצל רוב האפילפטים המחלה נשלטת בקלות יחסית על ידי תרופות נגד התקפים . 
לגבי ההפרעה של ליאה , התברר שהיא הרבה יותר חמורה ממה שרואים בדרך כלל באפילפסיה קלאסית " . 
התיק של ליאה תפח בסופו של דבר לחמישה כרכים , גדול יותר מתיקו של כל ילד אחר שאושפז אי פעם במרק"ם , ומשקלו היה שישה קילוגרמים , הרבה יותר ממה שליאה שקלה כאשר נולדה שם . 
ניל ופגי היו אתי פעם כשצילמתי אותו . 
במשך כמה וכמה ערבים , עבדו שני הרופאים באותה זריזות ויעילות שוודאי היו ניגשים אתה לבדוק מטופל , חילקו אלפי דפים לערמות מסודרות , השליכו חיש כל דף שהם חשבו לבלתי רלוונטי , לא דילגו מעולם – לאמתו של דבר , הם לעתים קרובות התעכבו במיוחד – על פרטים שלא הציגו אותם באור הכי טוב , ועצרו אחת לכמה זמן לצחוק בצער על השגיאות הרבות בתיק . 
( הטעויות , בלא יוצא מן הכלל , נעשו על ידי תמלילנים , אחיות , או רופאים אחרים ; חלקם שלהם בתיק היה תמיד ללא רבב , ועל פי רוב אפילו קריא . 
) " ' נצפתה כשאורן יוצא מאפה . 
אורן . 
זה לא יכול להיות . 
גורן ? 
גודש ? 
אורז ! 
בול ! 
זה מה שזה , אורז ! " לפעמים ניל היה עוצר ונועץ מבט בדף , לא אחת דף שלי נראה מַשמים עד כדי משרֶה תנומה , מנענע בראשו ונאנח ואומר , " אלוהים … ליאה " . 
כשעברנו על המסמכים המתעדים את ביקוריה הראשונים של ליאה בחדר המיון , הוא התחיל לדפדף בדפים קדימה ואחורה בתנועות חטופות קטנות וזועמות . 
הוא שכח שהיא סבלה מהתקפי כפיון במשך חמישה חודשים קודם שהם אובחנו וטופלו תרופתית , ותהה במבט לאחור אם חייה היו שונים אולי לו הציע לה בית החולים שבו עבד טיפול רפואי מיטבי כבר מן ההתחלה . 
ניל ארנסט ופגי פִילְפ ּ נשואים זה לזה . 
הם מתחלפים לסירוגין בכוננויות הלילה , וכל אחד מהם התפלל שכשתגיע קריאה של ליאה לי , יהיה זה תורו של האחר להתגלגל החוצה מן המיטה . 
ניל ופגי שניהם ילדים לרופאים , שניהם הבוגרים המצטיינים במחזור שלהם בתיכון אשר נשאו את הנאום בטקס הסיום , שניהם בוגרי אחוות פַיי בֵּיתא כֶּפָּא ? בברקלי . 
הם נפגשו כשהיו בני תשעֿעשרה ושמונהֿעשרה , שני סטודנטים במכינה הקדםֿרפואית , גבוהים , נאים , אתלטיים , שזיהו זה בזה את השילוב של אידאליזם עם התמכרותֿלעבודה , שילוב שתרם להצלחותיהם ובה בשעה הבדיל אותם מרוב חבריהם ללימודים . 
בשלב שחייהם הצטלבו עם חייה של ליאה הם חלקו משרה וחצי , וכמו כן משרד בבית החולים , זימונית , ואת שורת שמות המחברים במאמרים שהם פרסמו בכתבי עת לרפואה . 
קורות החיים של ניל , שהיו משופעים באותות הצטיינות אקדמיים ומקצועיים , היו היחידים שראיתי מעודי שקודם לכול צוינו בהם " מצב משפחתי " ו " ילדים " . 
לוחות הזמנים שלהם סודרו באופן כזה שאחד מהם תמיד היה בבית אחר הצהריים כאשר שני בניהם חזרו מבית הספר . 
בכל בוקר צלצל השעון המעורר בשעה 5:45 . 
בימי שני , רביעי ושישי , ניל קם ורץ שלושהֿעשר קילומטרים . 
בימי שלישי , חמישי וראשון , פגי קמה ורצה שלושהֿעשר קילומטרים . 
בשבתות הם התחלפו לסירוגין . 
הריצות היו הזמן היחיד שמי מהם היה לגמרי לבדו במשך יותר מכמה דקות , והם מעולם לא דילגו או החליפו בוקר , אפילו עשו את רוב הלילה במרק"ם בגלל הזעקת הרופא הכונן . 
" אני בן אדם שצריך להיות כל הזמן בעשייה , ואני די כפייתי " , אמר לי לילה אחד ניל בחדר המגורים הנקי והמצוחצח למשעי בביתם , בסגנון חוות הבוקרים , שאחזקתו התחלקה ביניהם שווה בשווה . 
פגי הייתה בתורנות בבית החולים . 
" פגי מאוד דומה לי . 
אנחנו מסתדרים ביחד ממש טוב . 
ממש , ממש טוב . 
מבחינה רפואית , אנחנו משלימים זה את זה . 
אני חזק בזיהומים , בקצרת ובאלרגיות . 
פגי חזקה בהמטולוגיה והיא יותר טובה ממני בהתפתחות ילדים . 
כשאתה צריך להחליט החלטה קשה , נחמד שאפשר לדבר עם מישהו שאתה מכבד את דעתו . 
האם אני בכיוון הנכון ? 
האם היית מציעה משהו אחר ? 
האם יש משהו אחר שאני יכול לעשות ? 
אם אני מרגיש אידיוט אני יכול להיות אידיוט לידה . 
אנחנו לא צריכים להרשים אחד את השני . 
אם היא לא הייתה בחיים שלי היה … נו טוב , היה לוקח לי כמה זמן עד שהייתי מסוגל לחזור לתפקד " . 
שאלתי פעם את טרזה קַלַהאן ואת בני דאגלס – זוג רופאי משפחה נשואים שהתמחו אצל ניל ארנסט ופגי פילפ ּ ושכמותם עובדים עתה יחדיו – מה דעתם עליהם . 
טרזה אמרה , " קשה לדמיין אותם בנפרד " . 
בני אמר , " הייתי אומר ש ' ניל מקף פגי ' , זאת הדרך שאנחנו תופשים אותם . 
נילֿופגי יודעים הכול והם אף פעם לא טועים . 
הם מושלמים . 
כשהיינו נתקלים בבעיה , היה רק צריך להרים טלפון לנילֿופגי והם כבר פתרו את העניין " . 
טרזה אמרה , " נילֿופגי מאופקים , בעיקר ניל , ברמה כזאת שזה כבר כמעט פגם . 
אפילו שמעתי אותו אומר לגבי התרגזות או בכי , שהוא פשוט לא מרגיש נוח לעשות ככה דברים . 
אבל זה לא אומר שאין בו חמלה . 
הוא מתגאה בזה שהוא יוצר קשר טוב עם המטופלים שלו , כולל כמה מטופלים קשים מאוד , חלקם דוברי ספרדית , ורוב המטופלים מקבלים את מה שהוא ופגי אומרים כדברי אלוהים חיים ועושים כל מה שהם אומרים . 
מעט מאוד אנשים אחרים שאני מכירה היו עושים את כל מה שהם עשו כדי לתת לליאה טיפול רפואי טוב . 
הם תמיד חשבו עליה . 
כל פעם שהם היו צריכים לנסוע , הם היו אומרים לכל המתמחים , ' עכשיו , בקשר לילדה המונגית הקטנה השמנה , אם היא מגיעה מפרכסת … ' " . 
ליאה אכן הייתה שמנה . 
טבלאות הגדילה שלה מראות כי אף על פי שגובהה נע בדרך כלל סביב האחוזון החמישי של בני גילה ( לא דבר בלתי רגיל לילד מונגי ) , משקלה טיפס והגיע לאחוזון השבעים וחמישה . 
הריפוד התתֿעורי העבה שלה הפך את האתגרים שציפו לרופאים בחדר המיון למורכבים עוד יותר . 
ניל ארנסט כתב במזכר של מרפאת הילדים כי בנוסף על הפרעת הפרכוס שלה , " בעייתה השנייה של ליאה , שהנה מדאיגה ביותר , היא העובדה שהיא סובלת מעודף משקל שבזמן התקף מקשה למדי את הגישה לוורידים . 
נעשָה מאמץ ניכר לשם שמירת המשקל אצל ילדה זו . 
נראה שדעתו של האב נוחה מליאה כפי שהיא והוא אינו רואה בכך בעיה של ממש " . 
( בלאוס , שבה לא אחת היה המזון במשורה , ילדים מונגים שמנמנים נחשבו לבריאים ולמי שנהנים מטיפול טוב במיוחד . 
) 
וריד שמסתתר מתחת לשכבת שומן קשה למשש . 
כמו נרקומן שמאבד ורידים אחרי דקירות מחט חוזרות ונשנות , איבדה בסופו של דבר ליאה את ורידי המרפק בשתי זרועותיה ואת וריד הסַפֶנָה מעל לקרסולה השמאלי , אחרי שהרופאים שחיפשו בקדחתנות מקום להכנסת המחט קרעו וקשרו אותם . 
ברוב אשפוזיה , קובעה הזרוע או הרגל עם החיבור לווריד לסד , ולעתים אף הוצמדה למיטת התינוק שלה . 
" וריד פתוח היה דבר יקר ערך אצל ליאה " , ניל הסביר . 
" ככל שהיא זזה פחות , כך החיבור החזיק יותר זמן . 
באחת מרשומות הצוות הסיעודי נכתב : . 24:00 עירוי ורידי באזור המרפק הימ ' בקצב של 30cc / לשעה באמצעות משאבת עירוי . 
אב נוכח . 
קשירה קלה לזרוע שמ ' . 
00:15 . 
אב שחרר קשירה והניח ילדה על מיטה נפתחת על הרצפה . 
ילדה הוחזרה למיטה , קשירה קלה לזרוע ימ ' . 
ניסיון להסביר לאב סיבה אבל קשה עקב חסם תקשורתי " . 
נאו ֹ קאו ֹ לא הבין מדוע קשרו האחיות את בתו . 
אמונו בכשירותן לטפל בליאה הועמד שוב למבחן בבוקר למחרת כתיבת רשומה זו , לאחר שעזב את בית החולים ב ֿ לפנות בוקר כדי לחטוף שתיים או שלוש שעות שינה בבית , חזר ב ֿ ומצא את ליאה כשעל מצחה נפיחות בגודל ביצת אווז , כתוצאה מנפילתה מן המיטה בעת העדרותו הקצרה . 
לא זו בלבד שליאה נפגעה בזמן שהייתה בהשגחת אנשים שהתיימרו לדעת טוב יותר מהליאים כיצד לשמור על בריאותה , תגובתם לתאונה של אותם אנשים הייתה , מנקודת מבטם של הליאים , סדיסטית באורח שנשגב מבינתם . 
פוּאה ונאו ֹ קאו ֹ סברו כי הדרך הטובה ביותר לשמור את ליאה מרוצה ובטוחה מפגע , בעיקר כשהייתה חולה או סבלה מכאבים , היא להניח לה לישון לצדם , כפי שהיא ישנה תמיד בבית , כך שיהיה בידם לנחמה מיד כל אימת שהיא פרצה בבכי . 
אולם האחיות החליטו להישמר מפני נפילות עתידיות על ידי התקנת רשת מעל עריסתה וכליאתה בפנים , מחוץ להשג ידם של הוריה . 
" בית חולים הוא מקום מפחיד לכל הורה " , אמרה לי ווֹנדָה קראוס , רופאה בביתֿהחוליםֿלילדיםֿוַאלי בפרזנו שמשמשת בסגל תוכנית ההתמחות ברפואת המשפחה במרסד . 
" אנשים מעירים את הילד הישֵן שלך למדוד לו לחץ דם , למדוד לו חום , למדוד לו דופק ולספור את הנשימות שלו לדקה . 
את רואה אותם מחברים לו שקית שתן או מחתלים אותו למדוד את כמות השתן והצואה . 
כשילד שלך מאושפז בבית חולים , פתאום מישהו אחר מאכיל אותו , מישהו אחר מחליף לו מכנסיים , מישהו אחר מחליט איך לרחוץ אותו ומתי . 
זה נוטל ממך את כל חופש ההחלטה שבלהיות הורה , אפילו אצל הורים שצברו ניסיון רפואי רב . 
זה קשה לאין ערוך אם אתה מתרבות אחרת ולא מבין את התכלית של כל הדברים האלה " . 
להוציא את המקרה שבו ליאה נפלה ונחבלה בראשה , היה אחד מהוריה נוכח מסביב לשעון כמעט תמיד בזמן שהייתה מאושפזת בבית החולים . 
כמה רשומות סיעודיות אופייניות : " לא אוהבת שמפרידים אותה מאם ; נרגעת כאשר מוחזקת ע"י אם " ; " שקטה כל עוד מוחזקת על ידי אם , אחרת צורחת רוב הזמן " ; " ילדה שמחה ומקשקשת , משחקת בצעצועים . 
אם כאן . 
תינו ' מרוצה " ; " אב נושא ילדה על הגב " ; " אם כאן ומיניקה בשקיקה . 
מנענעת צדי עריסה . 
עושה קולות של תינוק " ; " ערה , הולכת אל המסדרון עם האב אחר כך חזרה לחדר . 
אב מנסה להשכיב אותה שוב לישון " ; " התינוקת הייתה ישובה בעגלה ולקתה בהתקף עוויתות מפושט שנמשך 1 דק ' . 
אב תפס אותה מיד אין פגיעות " ; " אם מחזיקה . 
אין התקפים במשמרת זו . 
ערה בזרועות אם . 
מנופפת ' ביי ביי ' " . 
צוות הסיעוד של המרק"ם למד להכיר את ליאה היטב – טוב יותר , לאמתו של דבר , משייחלו רובם . 
משעמדה על רגליה ולמדה ללכת , היא הייתה משתוללת במסדרון מחלקת הילדים כל אימת שהרגישה מספיק טוב לצאת מהמיטה , הולמת על דלתות , מתפרצת לחדרי ילדים חולים אחרים , מושכת ומעיפה את המגירות בעמדת האחיות , חוטפת עפרונות וטפסים ובלוקים של מרשמי תרופות ומשליכה אותם על הרצפה . 
" כשליאה הייתה בחדר המיון , שמעו את זה " , ידעה שרון ייטס , סייעת בכוח העזר , לספר . 
היינו אומרים " אוי לא ליאה , ליאה . 
בבקשה , אל תיתנו לה לקום מהמיטה ! 
אבל היא קמה , ובאה " . 
האחות אוולין מרסיאל סיפרה , " ליאה הייתה ילדה יפה , רכה וחמודה וזריזה . 
אמא שלה לא רצתה לגמול אותה והיא הייתה מאוד תלויה בהנקות . 
היא הייתה הודיני קטן . 
היא הייתה מסוגלת להשתחרר מכל דבר , והיא הייתה מזיקה לעצמה אפילו כשפרקי הידיים שלה היו קשורים , כך שאף פעם אי אפשר היה לעזוב אותה לבד " . 
" טווח הקשב שלה היה קצר מאוד " , סיפרה האחות גלוריה רודריגז . 
" לימדנו אותה לומר ביי , לשחק משחקי ידיים , לחייך ולמחוא כפיים . 
אבל היא כל הזמן רצתה שיחזיקו אותה , היא כל הזמן הייתה מושיטה ידיים למעלה כדי שירימו אותה כי זה מה שהוריה עשו . 
אצל משפחות מונגיות אחרות הבנים הם אלה שאהובים . 
אבות מונגים אומרים , ' בת בסדר אם מתה , רוצה הרבה בן ' . 
אבל המשפחה הזאת , הם כל כך רצו שהיא תחיה , הם פשוט העריצו אותה . 
רבים מהרופאים זוכרים את ליאה בחיבה , שכן בניגוד לרוב הילדים המטופלים , היא תמיד הפגינה את רגשותיה באורח פיזי . 
" היא אהבה עור " , נזכר כריס הרטוויג , אחד המתמחים שטיפלו בליאה . 
" אפילו כשניסיתי לפתוח לה וריד , היא הייתה פיק , פיק , פיק צובטת את היד שלי . 
אם רצית חיבוק תמיד יכולת לפנות לליאה " . 
פגי פילפ ּ סיפרה , " הרבה ילדים קטנים , אחרי שעברו את כל זה , פשוט היו בוכים ומתחבאים בפינה או משהו כזה , אבל ליאה הייתה מאוד אמיצה והיא לא פחדה ממך . 
ולכן חיבבת אותה כזה , כי היה לה אופי , אפילו ששנאת אותה בגלל שהיא הייתה כל כך מתסכלת ובגלל שהיא גרמה לך כל כך הרבה צער . 
ליאה שנאה לבלוע תרופות . 
כמה מרשומות הצוות הסיעודי : " תרופות ניתנו אבל לא אהבה " ; " מנסה לירוק פֶנוֹבַּרְב ּ ' . שפתיים מהודקות בחוזקה ע"מ למנוע מתן התרו ' " ; " נלחמה במתן התרו ' אפילו שטבליות פנוברב ' מרוסקות בתוך מחית תפוחים . 
מיטיבה לירוק " ; " מטו ' מצטיינת ביריקת תרו ' , ניתנות לאט כשזרועות תפוסות ופה מוחזק פעור " ; " יורקת ממתק קרח עם תרופה מרוסקת בפנים , בלית בררה חזרה על המנה עם גלידה תות הפעם נלקחה כיאות " . 
הליאים התקשו עוד יותר מן האחיות לשכנע את ליאה לבלוע את התרופות שלה , מכיוון שהם לא רצו לתפוס את זרועותיה או לדחוף לגרונה בכוח כל דבר שהוא . 
ואפילו כשליאה שיתפה פעולה , פעמים רבות פוּאה ונאו ֹ קאו ֹ לא היו בטוחים מה בדיוק עליהם לתת לה . 
עם הזמן הפכו ההוראות הטיפוליות מסובכות כל כך והשתנו כל כך הרבה פעמים , שההקפדה עליהן הייתה מהווה משימה אדירה אפילו לדידה של משפחה שידעה אנגלית . 
את הליאים , הן היכו כליל באלם . 
התרופה נוגדת הפרכוסים שנרשמה בתחילה על ידי פגי פילפ ּ , הייתה פניטואין , אשר רווחת בשימוש נגד התקפים גדולים . 
שלושה שבועות לאחר אשפוזה הראשון של ליאה במרק"ם , בעקבות התקף בחדר ההמתנה של בית החולים שנגרם כנראה בשל חומה הגבוה , שינתה פגי את המרשם לפֶנוֹבַּרבּיטָל , אשר מדכא טוב יותר מפניטואין התכווצויות על רקע של חום . 
בשבועיים הבאים לקתה ליאה בכמה התקפים , והואיל ונדמה כי אף אחת מן התרופות אינה פועלת כראוי לבדה , הורתה אז פגי ליטול את שתיהן בוֿזמנית . 
נירולוגים יועצים רשמו מאוחר יותר שתי תרופות נוגדות פרכוסים אחרות , קַרבַּמאזֶפּין ( שבתחילה נועדה לשמש יחד עם הפניטואין והפנוברביטל , ואחר כך רק עם הפנוברביטל ) ודֶפַּלֶפְּט ( שהייתה אמורה לשמש במקום כל התרופות נוגדות הפרכוסים הקודמות ) . מאחר שדלקות ריאות ואוזניים נלוו אצל ליאה לא אחת להתקפים , נרשמו לה מפעם לפעם גם תרופות אנטיביוטיות , אנטיהיסטמיניות ומרחיבותֿסימפונות . 
בטרם הייתה ליאה בת ארבע וחצי , נצטוו הוריה לתת לה , בפרקי זמן שונים , אקמול , אמפיצילין , מוקסיפן , פניטואין , פנוברביטל , אֵריתרומיצין , צֶקלוֹר , קַרבַּמאזֶפּין , בֵּנַדריל , פֶּדיאזוֹל , מולטיֿויטמינים בתוספת ברזל , מֶטַפּרוֹטֵראנוֹל , דֶפַּלֶפּט וּואליום . 
היות שתרופות אלה נרשמו בשילובים שונים , במינונים שונים ובמספר שונה של פעמים ביום לנטילה , השתנו המרשמים עשריםֿושלוש פעמים בתוך פחות מארבע שנים . 
כמה מן התרופות היו זמינות בצורות אחדות , ולפעמים נרשמו כתרחיפים ( שכולם היו ורודים או אדומים ומולאו בבקבוקונים עגולים ) , ולפעמים כטבליות ( שכמעט כולן היו לבנות ונארזו בבקבוקונים עגולים ) . לפוּאה ולנאו ֹ קאו ֹ לא היה , כמובן , שום מושג מה כתוב בתוויות . 
אפילו היה קרוב משפחה או שרת בית החולים בסביבה לתרגם כאשר הושט לַליאים בקבוק , לא הייתה להם כל דרך לרשום את ההוראות , היות שהם אינם יודעים קרוא וכתוב באנגלית בדיוק כמו במונגית ; והיות שהמרשמים השתנו לעתים כה תכופות , לא אחת הם שכחו מה הרופאים הורו . 
מדידת המינונים הנכונים הציבה בעיות נוספות . 
תרופות נוזליות היו בעייתיות משום שהליאים לא יכלו לקרוא את הסימונים על הטפטפות ועל כפות המדידה . 
הטבליות ברוב המקרים לא היו פשוטות יותר . 
בשלב מסוים , כשליאה הייתה בת שנתיים , היא נדרשה לקבל פעמיים ביום ארבע תרופות שונות בטבליות , אולם מכיוון שכל אחת מהגלולות הכילה מינון של מבוגרים , היו הוריה אמורים לחתוך כל אחת מהטבליות לחלקים ; והיות שליאה לא אהבה לבלוע את הגלולות , היה צריך לכתוש כל אחד מהחלקים הללו בכף ולערבבם באוכל . 
אם היא לא אכלה אז את כל המאכל המהול , לא הייתה כל דרך לדעת כמה מהתרופה אכן נצרכה . 
בהתחלה לא עלה על דעת רופאיה של ליאה שהליאים אינם נותנים לה את התרופות כנדרש . 
במרשמים הראשונים נכתב פשוט " לקחת לפי ההוראות " . 
במאי , 1983 חודשיים לאחר אשפוזה הראשון של ליאה , כאשר בדיקת דם גילתה בגופה רמה תתֿתרפויטית של פנוברביטל , הניחה פגי פילפ ּ שהכמות שהותוותה היא שניתנת , והעלתה את המינון . 
בחודש הבא , כשהתוצאות העידו שוב על רמות נמוכות של התרופה בדם , היא התחילה לחשוד שכאשר אמה של ליאה אומרת שהיא נותנת את התרופות לפי ההוראות , היא או מתבלבלת או משקרת . 
זו הייתה תובנה מתסכלת . 
הדרך היחידה לקבוע את סוגי התרופות נוגדות הפרכוסים ואת מינוניהן המיטביים עבור ליאה , הייתה לצפות ברמת הפעילות הפרכוסית שלה ולבדוק שוב ושוב את רמת התרופה בדמה , אולם תוצאות הבדיקה לא היו חדֿמשמעיות אלא אם הרופאים ידעו בדיוק מה נכנס לגופה . 
" ליאה המשיכה ללקות בהתקפים " , אמרה פגי . 
" אבל האם היא נתקפה בהם בגלל שלא היה לה מספיק פנוברביטל בדם , או למרות שהיה לה מספיק פנוברביטל בדם ? 
ואם ההורים לא נתנו לה מה שאמרנו להם לתת , האם זה משום שהם לא הבינו אותנו או משום שהם לא רצו לתת ? 
פשוט לא יכולנו לדעת . 
העדרם של מתורגמנים טובים היה רק חלק מבעיית התקשורת . 
ניל חש שנאו ֹ קאו ֹ העמיד מצדו " חומה מאבן " ולפעמים זרה בעיניהם חול במתכוון . 
פגי חשבה שפוּאה " או מאוד טיפשה או קצת שרוטה " , שכן תשובותיה , אפילו באותם מקרים שתורגמו במדויק , היו פעמים רבות לא הגיוניות . 
איש מהרופאים לא ידע לומר איזה חלק מן הקושי להגיע עדיהם נגרם על ידי מה שהם תפשׂו כלקויות באינטליגנציה או באישיות , ואיזה חלק נגרם על ידי מחסומים תרבותיים . 
ניל נזכר לימים , " התחושה הייתה כאילו חצצה בינינו מין שכבה של ניילונית או משהו כזה , הם מצד אחד שלה ואנחנו מהצד השני . 
ואנחנו מנסים ומנסים ומצליחים איכשהו להיכנס לתחום שלהם , אבל לא לגעת בהם . 
ולכן לא ממש יכולנו להשיג את מה שניסינו לעשות , כלומר לטפל בליאה " . 
ב ֿ ביוני , 1983 ביקש המרק"ם מלשכתֿהבריאותֿמחוזֿמרסד לשלוח אחות לבית הליאים , בליווי מתורגמן מונגי , כדי לנסות לשפר את היענות המשפחה להוראות הטיפוליות ביחס לליאה . 
היא הייתה הראשונה בשיירת אחים ואחיות לבריאותֿהציבור שפקדו את בית הליאים בארבע השנים הבאות . 
אחת האחיות שהצליחו להתמיד , אֶפי בּאנץ' , סיפרה לי , " ההפניות היו תמיד זהות . 
התקפים אפילפטיים כתוצאה מחום , אֵם מגלה חוסר היענות , אֵם מגלה חוסר היענות , אֵם מגלה חוסר היענות . 
והרשומות הסיעודיות גם כן היו תמיד זהות . 
הן תמיד התחילו ב ' הכוונה היא … ' כולנו ניסינו את כוחנו עם ליאה , וכולנו נשחקנו " . 
לשווא הדביקו אחיות הביקור מדבקות על בקבוקוני התרופות , כחולות לבוקר , אדומות לצהריים , צהובות ללילה . 
כשליאה קיבלה תרחיפים , לשווא הן ציירו קווים על מזרקי הפלסטיק או על הטפטפות לסימון המינונים הנכונים . 
כשהיא קיבלה טבליות , לשווא הן תלו טבלאות שעליהן שורטטו בצורת פרוסות מעוגה השברים הדרושים . 
לשווא הן הדביקו דוגמיות של כל טבלייה וטבלייה על לוחותֿשנה שעליהם הן ציירו שמשות ושקיעות וירחים . 
לשווא הן שמו את הטבליות בקופסאות פלסטיק מחולקות לתאים לפי ימים . 
אפי באנץ' סיפרה , " אני זוכרת שהלכתי לשם וביקשתי מהאמא להראות לי את התרופות . 
והנה הן היו שם , ערמה קטנה של בקבוקונים במטבח ליד העגבניות והבצלים , מעין קישוט לפינה כביכול . 
לא היה קשה לראות שההורים היו מאוד לא מרוצים מהטיפול התרופתי . 
בגלל שליאה הייתה על כאלה מינונים גבוהים , הייתה לה פגישה עם ד"ר פילפ ּ או ד"ר ארנסט כמעט כל שבוע , ובדיקת דם יומיים או שלושה לפני ואולי עוד בדיקת דם יומיים או שלושה אחרי , והיו כל כך הרבה שינויים שזה פשוט טִמטם לגמרי את השכל . 
אני לא חושבת שהאמא והאבא באמת הבינו מתישהו את הקשר בין התקף לבין מה שזה עשה למוח . 
ואני לא יודעת איך עוד אפשר להסביר להם שהם חייבים לתת את התרופות . 
הרושם הכללי שלי היה שהם באמת חשבו את כולנו לטרדה , ושאם הם היו יכולים פשוט לעשות את מה שהם ראו לנכון שהכי טוב לילדה שלהם , הילדה הייתה בסדר . 
הם היו אדיבים והם היו עיקשים . 
הם אמרו לנו מה שרצינו לשמוע . 
מה שבאמת ידענו עליהם לא היה ממלא תחתית של ספל " . 
בשנה השנייה לחייה של ליאה , היו כמה מן ההערות שאחיות הביקור רשמו בטופסי הביקור של לשכתֿהבריאותֿמחוזֿמרסד : 
ביקור בית עם מתורגמן . 
הורים מציינים שלא השתנה דבר אצל תינוקת . 
לא היו מודעים לתור במרפ ' ילד' להיום . 
היו מבולבלים באשר למינון תרופה ואיזו לתת … כמה תרופות במקרר פגות תוקף , בכלל זה אמוקסיל ואמפיצילין . 
כמו כן בקבוק אחד של תרופה עם תווית בלתי קריאה . 
קשר עם ד"ר ארנסט באשר למינון נכון של פנוברב ' ופניטואין . 
הודגם אופן נכון למתן תרופה . 
תרופות פגות תוקף הושלכו . 
אם מציינת שהלכה למרק"ם לבדיקת דם כפי שנקבע , אבל בלי מתורגמן לא הצליחה להסביר סיבה להיותה שם ולא הצליחה לאתר את המעבדה . 
מוכנה לבוא שוב . 
נקבע תור חדש . 
מציינת שלילדה לא היו התקפים . 
גמרה אנטיביוטיקה . 
לא נותנים יותר פנוברב ' משום שהורים מתעקשים שגורמת שלשול זמן קצר אחרי הנטילה . 
אם מציינת שמרגישה מאוימת על ידי מתחם המרק"ם אבל מוכנה להמשיך טיפול שם . 
מסתייגת ממתן תרופות אבל נתנה פנוברב ' וקַרב ּ ַ ' אבל מסרבת לתת פניטואין . 
קובעת שתרו ' משנה את ה " רוח " של הילדה וגורמת לפנים להיראות שונה … כל תרופה נמצאת בתא קטן עם יום ושעה נכונים אבל תרופות נלקחות מיום לא נכון . 
ביקור בית שוב עם מתורגמן שהסביר לאם את החשיבות של מתן כל שלוש התרופות יוםֿיום בזמנים הקבועים ( לאם יש פלקט קיר שמדגים בצורה חזותית סוג תרו ' , כמות וזמן למתן התרופה ) ותוצאות אפשריות של חזרת התקפים אם תרופות לא יינתנו . 
נראה שאם מבינה ומציינת שתמשיך לתת פנוברב ' וקַרב ּ ַ ' אבל רק 25 מ"ג של פניטואין בבוקר ובערב במקום 25 מ"ג בבוקר ו ֿ מ"ג בערב . 
מסכימה להמשך טיפול במרפ ' ילדים . 
ביקור בית עם מתורגמן . 
לילדה לא היה כרטיס החבר במדיֿקל לכן לא באו למרפאה . 
אינה יודעת איפה כרטיסי החבר . 
אם החליטה כעת לתת 200 מ"ג קַרב ּ ַ ' בבוקר , 25 פניטואין בבוקר ו ֿ מ"ג פנוברב ' בלילה . 
אם נראית נסערת מאוד . 
אב מחוץ לבית היום – בקניות . 
אם עדיין נראית מאוד לא מרוצה שסגל רפואי מחליט בשביל בת . 
מתורגמן מציין שאם אכן לא מרוצה ואחות בריאותֿהציבור גם הבחינה בכך לפי טון של אם ותנועות גוף . 
הובטח לאם שהילדה יכולה להתקבל במרפ ' ילדים ביום שני גם בלי כרטיס מדיֿקל . 
ביקור בית על ידי מתורגמן לדון בטיפול בילדה עם אב . 
מתורגמן מציין שאב גם לא מגלה אמון במערכת הבריאות ומעוניין בעוד חוות דעה אבל לא ציין מי או איפה . 
אם מציינת שרק באותו בוקר חזרו מבית חולים … אבחנה שחייבה אשפוז לא ידועה לאם חוץ מאנטיביוטיקה רשומה . 
אם אומרת שנתנה הבוקר לנ"ל קַרבַּמאזֶפּין ופנוברב ' אבל סבורה שאין סיבה לתת אותן בגלל שלא עושות דבר והפניטואין ( שניתן לפני כן ) גרם לילדה להתנהג בפראות . 
לאחיות בריאותֿהציבור לא נדרש זמן רב להשיב לשאלתה של פגי פילפ ּ אם הליאים גילו חוסר היענות משום שלא הבינו את ההוראות או משום שלא רצו לתת את התרופות . 
( גם וגם . 
) אמונם בתרופות לא גבר אחרי שני חיסונים שגרתיים שליאה קיבלה נגד דיפתריה , שעלת וצפדת , שאליהן , כמו ילדים רבים , היא הגיבה בחום גבוה ובתחושה זמנית של איֿנוחות . 
לכל התרופות נוגדות הפרכוסים שהיא קיבלה היו תופעות לוואי חמורות וארוכותֿטווח בהרבה . 
במקרים מסוימים עשויה הפנוברביטל לגרום היפראקטיביות – ייתכן שהיא הייתה האחראית למרץ הפרוע שהאחיות תמיד הבחינו בו כשליאה התאשפזה – ובנוסף על כך , כמה וכמה מחקרים קשרו אותה לאחרונה להשגים נמוכים במבחני אייֿקיו . 
פניטואין עשויה לגרום לשׂיעור יתר בכל הגוף , ולחניכיים לדמם ולהתפשט אל מעל לשיניים . 
יותר מדי פנוברביטל , פניטואין או קַרבַּמאזֶפּין עלולים לגרום איֿיציבות או אובדן הכרה . 
פוּאה ונאו ֹ קאו ֹ אמנם ייחסו בטעות את ה " פראיות " של ליאה לפניטואין במקום לפנוברביטל , אבל הם צדקו בסברתם כי התרופות לא היו כלל וכלל בלתי מזיקות . 
מכאן , זו כבר לא הייתה קפיצה נחשונית למסקנה שאליה הם הגיעו ב ֿ באפריל , 1984 כאשר אחות בריאותֿהציבור ציינה כי " אב הפך יותר ויותר מסויג ממתן תרופות ככלל , מכיוון שסבור שהתרופות גורמות התקפים וגם חום " . 
הרעיון שתרופות שנרשמו בשביל לרפא את המחלה , או למצער לנסות לטפל בה , בעצם גורמות אותה , איננו רעיון שרוב הרופאים לא ייתקלו בו לעולם . 
רופאים רגילים לשמוע חולים מתלוננים שתרופות גורמות להם להרגיש רע , ותופעות הלוואי הלא נעימות של רבות מהתרופות הן אמנם אחת הסיבות העיקריות שמטופלים מפסיקים תדיר כל כך ליטול אותן . 
אולם רוב המטופלים מקבלים את הסברי הרופא מדוע חלו מלכתחילה , ואפילו הם דוחים את הטיפול המומלץ , לפחות הם מאמינים שהרופא הורה עליו בתום לב וכי אין הוא מכוון לפגוע בהם . 
רופאים שעובדים עם מונגים אינם יכולים לתפוש גישה זו כמובנת מאליה . 
יתרה מזו , אם הם ימשיכו ללחוץ על מטופליהם להיענות להוראות הטיפוליות אשר לשיטת המונגים מזיקות בכוח , הם עלולים למצוא את עצמם , לזוועתם , נתקלים באותו יסוד עיקש באופי המונגי , אשר משך אלפי שנים ביכר את המוות על פני כניעה . 
ג'ון אֵיילמן , רופא משפחה במרסד , אשפז פעם תינוק מונגי שלקה בצהבת קשה . 
כדי לקבוע אם טיפול באורות זרחניים מיוחדים יהיה בו די או שמא יהיה צורך לבצע החלפת דם חלקית , היה עליו ליטול דגימות דם חוזרות בשביל למדוד את רמת הבילירובין בגוף התינוק . 
אחרי שתיים או שלוש דגימות , טענו ההורים כי אם תוקז עוד כמות כלשהי של דם תינוקם עלול למות . 
הרופא הסביר באמצעות מתורגמן כי הגוף מסוגל לייצר דם חדש , והוא רוקן לתוך כפית סנטימטר מעוקב אחד של מים כדי להדגים איזו כמות זעומה נלקחה . 
להפתעתו , טיעוניו ההגיוניים רק חיזקו את התנגדות ההורים . 
הם איימו כי אם הרופא ישאב עוד דם נגד רצונם , ישלחו שניהם יד בנפשם . 
למרבה המזל , בנקודה זו שאל ד"ר איילמן את המתורגמן המונגי מה עליו לעשות ( אסטרטגיה שלא עמדה לרשות רופאיה של ליאה בהיותה בגיל הרך , שכן שום מתורגמן מקצועי לא היה בנמצא ) . המתורגמן התנדב להתקשר למנהיג מונגי בעל השכלה מערבית ושסביר היה כי תוכנית הטיפול של הרופא תהיה נהירה לו ; המנהיג התקשר לראש השבט של המשפחה ; ראש השבט התקשר לאבי האב ; אבי האב התקשר לאב ; האב שוחח עם האם ; וכך , לאחר שהבקשה הופנתה אליהם דרך הייררכיה מוכרת ומקובלת , יכלו ההורים לסגת בלי לגרוע מכבודם . 
התינוק עבר את בדיקות הדם וטופל בהצלחה בפוטותרפיה . 
ב ֿ אובחן בביתֿהחוליםֿלילדיםֿואלי ארני ואנג , פעוט מונגי בן שנתיים מפרזנו , כסובל מסרטן האשך . 
( שמו האמתי של ארני , זה שהוענק לו בטקס ההו ּ פְּלִי שלו , היה טוֹנג , אבל הואיל וארני מצטלצל אמריקאי יותר , העדיף אביו לקרוא לו בשם זה . 
) הוריו , שניהם בניֿעשרה שלמדו בבתי ספר תיכוניים אמריקאים ודיברו וקראו אנגלית טוב למדי , הסכימו , אם כי בהסתייגות , להסרתו של האשך הנגוע בניתוח . 
לאחר הניתוח , הסבירה רופאתו של ארני , אונקולוגית ילידת הודו שמעולם לא טיפלה קודם בחולה מונגי , כי השלב הבא הוא סדרת טיפול כמותרפית . 
היא הושיטה להורים נייר שעליו הדפיסה את שמות התרופות שהוא יקבל ואת תופעות הלוואי האפשריות שלהן . 
תחזיותיה התבררו כמדויקות . 
ארני , שנראה בריא לגמרי אחרי הניתוח , איבד את שערו השחור הבוהק בתוך שלושה שבועות לאחר מחזור הכמותרפיה הראשון שלו , והקיא כל אימת שנטל את התרופות . 
הוריו של ארני הסיקו כי הכמותרפיה גורמת לו להיות חולה וסירבו להביא אותו להמשך טיפול . 
אחרי שניתנה לוואנגים התרעה של שלושה ימים , התקשרה הרופאה לשירותֿלהגנתֿהילד , המוסד הקליפורני שמטפל בהתעללות בילדים , וזה שלח לביתם שני עובדים סוציאלים ושני שוטרים . 
אמו של ארני , דִיאָה סיונג , הסבירה לי לאחר מכן , " כשהם באים , בעלי לא בבית . 
אני אומרת , חכו לבעלי . 
אבל הם אומרים הם לא יכולים לחכות . 
אני אומרת , בבקשה שתלכו . 
אני מחזיקה את הבן שלי . 
אני מחזיקה אותו חזק כל כך . 
אני אומרת , תחזירו בן שלי . 
שני משטרה , הם מחזיקים את היד שלי מאחורי הגב . 
אני לא יכולה לזוז . 
אני מפחדת . 
שתי הבנות שלי בוכות . 
המשטרה מחזיקה את היד שלי , הם לוקחים את הבן שלי ! 
אני צורחת ובוכה . 
אז אני לוקחת את הרובים של בעלי מהארון בחדרֿשינה . 
הם היו שני רובים ארוכים . 
קנינו אותם לירות בסנאים וצבאים , לא לירות באנשים . 
אני אומרת אני אהרוג את עצמי ואת הבנות הקטנות אם הם לא מחזירים אותו . 
אני פשוט צורחת , בבקשה תביאו לי בחזרה את הבן שלי . 
אני אומרת , רק תביאו ! 
אני רוצה להחזיק את הבן שלי ! " . 
צוות יס"ם הוזעק למקום , ובמשך שלוש שעות היה האזור מסביב לבית הוואנגים סגור לתנועה . 
לבסוף החזירו כמה שוטרים את ארני מבית החולים וכאשר דיאה סיונג ראתה אותו , היא שמטה את הרובים והובלה , באזיקים , למחלקה הפסיכיאטרית של בית חולים מקומי . 
היא שוחררה ביום המחרת , ולא נפתחו נגדה הליכים פליליים . 
רופאתו של ארני השלימה את אחד משלושת מחזורי הכמותרפיה הנותרים , אבל הסכימה , לִפנים משורת הדין , לוותר על השניים האחרונים . 
ארני עדיין נמצא היום במצב של רֵמיסיה . 
משך שנים רדפה את רופאתו המחשבה ששלושה בני אדם כמעט ואיבדו את חייהם כדי להציל את חייו של אחד – " ולאותו אדם אחד " , היא אמרה לי , בקול רועד ובעיניים שדמעות הלכו ונקוו בן , " הריפוי אפילו לא היה מובטח במאה אחוז " . 
לילה אחד , כשליאה לי הייתה בחדר המיון במרק"ם בפעם המי יודע כמה ומתורגמן היה נוכח , העלה דן מרפי , שבמקרה היה אז בתורנות , את נושא תרופותיה נוגדות הפרכוסים . 
אמה הודיעה לו כי היא אינה סבורה שישנו מצב שתרופה צריכה להינתן לתמיד . 
( סביר להניח כי התרופות המערביות היחידות שפוּאה ונאו ֹ קאו ֹ נתקלו בהן באסיה היו תרופות אנטיביוטיות מהירות השפעה . 
) דן שִחזר , " אני זוכר שפשוט הסתכלתי עליהם והם נראו מאוד נחושים בדעתם , כאילו , את יודעת , אנחנו עושים מה שאנחנו חושבים שנכון לעשות . 
הם לא התכוונו לתת שיסבנו אותם . 
הרגשתי שהם באמת דואגים לליאה , והם עשו את המיטב , פשוט את המיטב , שהם כהורים ידעו לעשות , בשביל לטפל בילדה . 
זה מה שהרגשתי לגביהם . 
אני לא זוכר שהייתה לי תחושה של כעס , אבל אני זוכר שהייתה לי קצת תחושה של יראה מהאופן השונה כל כך שבו התבונַנו על העולם . 
היה לי מאוד זר זה שהייתה להם היכולת לעמוד איתן מול דעת מומחה . 
ניל ופגי הם בקלות רופאי הילדים הכי טובים במחוז , ולמרות זאת הוריה של ליאה לא היססו לומר להם לא או לשנות את מינון התרופות או לעשות דברים איך שהם ראו לנכון לעשות אותם . 
ועוד דבר שהיה ההבדל בינם לביני , הוא שנראָה שהם משלימים עם דברים , שעבורי היו קטסטרופות איומות , כחלק מהמהלך הרגיל של החיים . 
בשבילם , הטיפול היה השבר הגדול , לא האפילפסיה . 
הרגשתי אחריות עצומה לעצור את ההתקפים ולהבטיח ששום התקף לא יחזור שוב לעולם , והם לעומת זאת הרגישו שדברים כאלה קורים , את יודעת , לא הכול בשליטתנו , ולא הכול בשליטתך " . 
זמן לא רב אחרי המפגש הזה , בשעת ערביים של יום 20 בינואר , 1984 שוב היה דן מרפי בתורנות כאשר ליאה הגיעה לחדר המיון בעיצומו של התקף גדול . 
בין ההערות שהוא הכתיב : " המטופלת היא ילדה מונגית בת שנה וחצי עם היסטוריה ארוכה של התקפים . 
ההורים מדווחים שהפסיקו לפני כשלושה חודשים לתת את התרופות בגלל שהמטופלת הרגישה טוב כל כך " . 
לדן לא היה פנאי רב להרהר בידיעה המדאיגה הזו , שכן זמן קצר לאחר שהוא חיבר לווריד של ליאה עירוי של פנוברביטל ואשפז אותה בבית החולים , הוא נקרא לסייע במקרה חירום בחדר מיון אחר שבו המטופל מת , ומיד לאחר מכן הוא הוזעק לאגף היולדות לילד תינוק . 
בשעה 11:20 בלילה , השעה השלושֿעשרה של משמרת בת שלושיםֿושלוש שעות , נקרא דן בזימונית בגלל שליאה התחילה לפרכס שוב , הפעם בעוצמות אלימות . 
מאחר שליאה הגיבה יפה לפנוברביטל , דן לא הזעיק לבית החולים את ניל ארנסט או את פגי פילפ ּ . 
אשר על כן הוא נאלץ להתמודד בעצמו עם המצב האפילפטי החמור ביותר שליאה סבלה מעודה . 
הוא הזריק לה עוד שתי מנות גדולות של פנוברביטל . 
" לפעמים " , הסביר דן , " כדי לעצור את ההתקף צריך לתת כל כך הרבה מהתרופה , שהם מפסיקים לנשום . 
זה מה שקרה " . 
ליאה הכחילה . 
בתחילה ביצע דן הנשמה מפה לפה , וכשהיא לא חזרה לנשום בעצמה , הוא החליט כי אין מנוס אלא להחדיר טוּבּוּס לקנה הנשימה שלה . 
" ליאה הייתה רק הילדה השנייה שעשיתי לה אינטובציה בשעת חירום , ולא הייתי ממש בטוח בעצמי . 
יש לך מכשיר כזה שדומה לפנס , עם להב שמבקע את הדרך פנימה , וצריך לסלק הצדה את הלשון שלא תפריע , והבעיה היא שאם אתה לא יודע בדיוק מה אתה עושה , אתה מכניס את הטוּבּוּס לוושט במקום לקנה , ואתה מתחיל להנשים אבל החולה לא מקבל שום חמצן . 
כך שזה מצב של על החיים ועל המוות , פשוטו כמשמעו , או שאתה מחדיר לקנה והם יוצאים מזה או שאתה לא והם עלולים למות . 
הפעם ראיתי מה שהייתי צריך לראות והטובוס נכנס יפה פנימה ופעל מצוין והרגשתי ממש טוב . 
חשבתי לעצמי , יפה , כנראה שאני הולך ונהייה רופא " . 
הוריה של ליאה עמדו מחוץ למחלקה בעוד דן מבצע בליאה אינטובציה . 
" כשהם חזרו פנימה , היא הייתה בלי הכרה והייתה לה הצינורית הזאת מודבקת לפה שלה . 
אני זוכר שהם היו מאוד מודאגים ומוטרדים בגלל זה . 
אני זוכר שלָאמא פשוט היה מבע לא מרוצה על הפנים . 
היות שהמרק"ם לא היה מצויד במכונת הנשמה לתינוקות , דן החליט שיש לפנות את ליאה , שבאופן זמני קיבלה חמצן דרך שק מופעל ידנית , באמבולנס למתקן הגיבוי שלהם לילדים , ביתֿהחוליםֿלילדיםֿואלי בפרזנו , מרחק כמאה קילומטרים מדרום למרסד . 
שם היא חזרה להכרה , ואחרי עשריםֿוארבע שעות שהייתה מחוברת למכשיר הנשמה , הצליחה לנשום בעצמה . 
ליאה שהתה בפרזנו תשעה ימים , בעוד חוּמה ּ מרקיע מעלה עקב דלקת ריאות מאספירציה ודלקת מעי , אבל היא לא לקתה בהתקף נוסף . 
בטופס הקבלה לאשפוז מופיע שמה כלַאי לי ; במכתב השחרור שלה , היא לי לֵי . 
באמצעות דודן דובר אנגלית שליווה את פוּאה ואת נאו ֹ קאו ֹ לפרזנו , יוּדַע המתמחה שקיבל אותה לאשפוז כי לא ניתנו לליאה תרופות משך שבוע ( ולא שלושה חודשים כפי שרשם דן מרפי ) היות שהתרופה אזלה והמשפחה לא חידשה את המרשם . 
המתמחה כתב , לא באירוניה , " אני לא בטוח לגמרי שכל סיפור המחלה מהימן " . 
כעבור חודשיים , ציינה פגי פילפ ּ במכתב הפניה כי ליאה , שהייתה אז בת שנה ושמונה חודשים , אינה " הוגה שום מילים ( אע"פ שנהגה להגות מס' מילים ) " . תחת אבחנה היא כתבה " ? עיכוב התפת' " – מסקנה שזה זמן מה היא התייראה להסיק . 
אין זה מפתיע שילדה שלקתה תכופות כל כך ובצורה חמורה כל כך בהתקפי פרכוס כמו ליאה , החלה לגלות סימנים ראשונים של פיגור שכלי , אבל ניל ופגי ראו בכך מצב טראגי במיוחד הואיל ולדעתם ניתן היה למונעו . 
באשר לעתידה של ליאה , הם צפו ירידה קבועה ביכולות האינטלקטואליות שלה , אלא אם הליאים יתחילו לתת לה באורח סדיר את התרופות נוגדות הפרכוסים – ואפילו אז אין הכרח שההידרדרות תיבלם , שכן הנזק המוחי כתוצאה מההוראות הטיפוליות הלא סדירות שלה , כבר גרם שהפרעת הפרכוסים שלה תהיה הרבה פחות בשליטה לעומת מצב של היענות גמורה מלכתחילה . 
ניל ופגי קלטו שהפיגור של ליאה רב יותר ( אם כי עדיין רק באורח קל ) ממה שקלטו אחיות הביקור של הלשכה לבריאותֿהציבור . 
אפי באנץ' אמרה , " הרופאים ראו אותה רק כשהיא הייתה חולה ואף פעם לא בסביבה הביתית שלה . 
כשאנחנו ראינו אותה , לפעמים היא הייתה בגלל הפנוברביטל צעצוע נמתח בקפיץ ולפעמים היא הייתה אחרי התקף ונראתה כמו כדור בצק קטן בפינה , אבל היו פעמים שהיא פשוט הייתה קורנת ומתוקה , פעילה ומשחקת , שמחה , עליזה , מטפסת , זוחלת , על הגב של אמא שלה , צוחקת ומקשקשת ומה לא " . 
בדיקת האינטליגנציה של ליאה הייתה עניין מסובך שכן ההיפראקטיביות שלה הקשתה עליה להתמקד במשימות המוטלות , ויתרה מזו הנחיות הרופאים כמו גם תגובותיה המילוליות של ליאה עברו תמיד סינון של מתורגמנים שמידת מקצועיותם לא הייתה מחוורת . 
בגיל שנה וחודשיים , כשניל ופגי הורו על מבחן דנוור לבדיקת התפתחות , היו התוצאות נורמליות , אבל כשהייתה ליאה בת שנה ועשרה חודשים , אף כי היא עברה בהצלחה את " משחקת בכדור עם הבוחן " , " משחקת משחק ידיים " , " מחקה קולות דיבור " , ו " תפיסת צימוק במלקחיים תקינה " , היא נכשלה ב " משתמשת בכף , בלי לשפוך הרבה " , ב " שוטפת ומנגבת ידיים " , ב " מצביעה על איבר גוף אחד שצוין בשמו " , ב " שלוש מילים חוץ מאמא , אבא " , וב " מִגדל של שמונה קוביות " . 
כשהייתה ליאה בת שנתיים , המליץ נירולוג מומחה להתחיל לתת לה קַרבַּמאזֶפּין , להמשיך עם הפניטואין , ובהדרגה לגמול אותה מפנוברביטל , היות שהיא תרמה לפעלתנות היתר שלה , וייתכן שאף גרמה אותה לבדה . 
לרוע המזל הליאים החליטו עתה שפנוברביטל מוצאת חן בעיניהם , הפניטואין לא , והיו אמביוולנטים ביחס לקַרבַּמאזֶפּין . 
אחותֿביקור מצאה פעם את ליאה קהתֿחושים ומתנדנדת לאחר שקיבלה מנת יתר של פנוברביטל ( שאמנם מסוגלת להעלות את רמת הנמרצוּת של מקצת המטופלים , אך במינון יתר השפעתה הפוכה ) . ביום המחרת , כשהובאה ליאה למרפאת הילדים , ציין המתמחה התורן – שבמקרה היה הפעם גארי תוּסן , הרופא שיילד אותה – " כנראה הורים חשבו שאם פנוברב ' טובה מוטב x2 ולכן הכפילו אתמול מינון " . 
ב ֿ ביולי , 1984 כתב ניל ארנסט במזכר של מרפאת הילדים ( אשר העתק שלו נשלח ללשכתֿהבריאות ) : 
האם קובעת כי לא תיתן בבית את הפניטואין . 
בנוסף , היא מצהירה גם שהגדילה את הפנוברביטל של הילדה ל ֿ מ"ג פעמיים ביום . 
לבסוף מצהירה האם שאזל לה הקַרבַּמאזֶפּין ושהילדה לא קיבלה קַרבַּמאזֶפּין כלל בארבעת הימים האחרונים . 
האם הביאה שק גדול מלא בבקבוקוני תרופות ובבדיקה יותר מדוקדקת על ידי הח"מ נמצאו שלושה בקבוקונים חצי מלאים של קַרבַּמאזֶפּין . 
האם טענה שלא הייתה מודעת לכך שבקבוקונים אלה הם קַרבַּמאזֶפּין . 
בנוסף , האם גם לא הייתה מסוגלת לזהות את בקבוקון הפניטואין והושיטה את אותו בקבוקון ואמרה שאינה רוצה אותו בביתה . 
כעבור שנים , בקריאה מחודשת של המזכר הזה , אמר ניל שהוא מסוגל עדיין לזכור את הזעם שהוא חש בזמן שכתב אותו . 
הוא ופגי , ששניהם מודעים למוניטין המשותפים שיצאו להם על שום קורֿרוחם הארקטי , ואפילו גאים בו , לא הצליחו להיזכר במקרה אחר שגרם להם להרגיש כך . 
" אני זוכרת שרציתי לטלטל את ההורים כך שהם יבינו " , אמרה פגי . 
היה קומץ מקרים שניל חיבק את פוּאה בזמן שליאה פרכסה , אולם רוב הזמן , בשנתיים מאז הייתה ליאה בת שנה וחצי , הוא כעס מכדי לחוש אהדה רבה כלפי מי מהוריה . 
" הדבר הכי טוב שיכולתי לתת לאמה של ליאה הוא חמלה , ולא נתתי לה מזה בכלל וידעתי שאני לא נותן לה מזה בכלל " , הוא אמר . 
" פשוט הייתה יותר מדי מרירות . 
זה היה כמו לדפוק את הראש שלך בקיר בלי הפסקה ולא לפרוץ שום דרך . 
היה התסכול של קריאות לילה ומשך הזמן שזה הצריך וכמות האנרגיה והצער וחוסר השליטה . 
זאת אומרת , כל פעם שראיתי את ליאה אני פשוט , את יודעת , זה היה כאילו – אוֹווווח , פשוט היית מרגיש כל כך מתוסכל ! 
כשהיא הגיעה לחדר המיון בסטטוס , היה איזה מין סוג של שיא מאוד תלול של זעם , אבל מיד אחר כך הוא היה מתחלף בפחד של הכורח לטפל בילדה נורא נורא חולה שקשה מאוד לפתוח לה וריד . 
פגי הוסיפה , " חלק מהזעם נבע מזה . 
מהפחד שלנו עצמנו " . 
היה קשה לעבוד קשה כל כך ולא לזכות ולו במילת תודה – למעשה , שכל מאמציהם , בלי יוצא מן הכלל , יתקבלו בתרעומת . 
ניל ופגי מעולם לא נדרשו להבטים הכלכליים של המקרה , שכן אחת הסיבות שהם בחרו לעבוד במרסד הייתה , במילותיו של ניל , " לשרת אנשים מופלים לרעה בקבלת שירותים , בלי יחס לאופן התשלום " . 
ברם עובדה שאין להכחישה הייתה שמשפחתה של ליאה מעולם לא שילמה ולו אגורה שחוקה תמורת מאות שעות הטיפול שהיא קיבלה – ועם זאת לגמרי לא העריכה את נדיבותם של מדיֿקל ואת שירותיהם של ניל ופגי , אשר עקב רמתם הנמוכה של ההחזרים , למעשה ניתנו בחלקם בהתנדבות . 
( אף אחד מרופאי הילדים האחרים שעבדו באותו זמן במרסד לא היה מוכן לקבל מבוטחים של מדיֿקל . 
) הליאים גם מעולם לא גילו כלפי רופאיהם את סוג הכבוד שגילו באורַח לא רצוני אפילו מטופליהם האמריקאים הסרבנים ביותר . 
כמו לא נחשבו כהוא זה ארבע שנותיהם של ניל ופגי בבית הספר לרפואה , שלוש שנות ההתמחות , פרסי ההצטיינות שלהם , הפרסומים , ההתייעצויות הטלפוניות עם נירולוגים , אפילו השעות שהם עשו בספרייהֿהציבוריתֿמרסד בקריאת כתבות ישנות של נשיונל ג'יאוגרפיק על אודות המונגים . 
הפן הגרוע ביותר של המקרה היה , שכרופאים מצפוניים והורים מסורים , הם כאבו את מראֶה ָ של ליאה , כשם שהיו כואבים מראה כל ילד שאינו מקבל את הטיפול שלדעתם עשוי לעזור לו לנהל חיים נורמליים . 
ודומה היה שלעולם לא יהיה סוף למצב הזה . 
כל כמה שרב היה תסכולם , הם מעולם לא שקלו לזנוח את המקרה . 
אלא אם הייתה ליאה מתה , הם היו מסוגלים לדמיין את עצמם נוהגים באישון לילה לחדר המיון עד שהיא הייתה מתבגרת וממשיכה את הטיפול אצל פנימאי , שכבר עתה הם חשו כלפיו קשר מַטרים של אהדה והזדהות . 
ביוני , 1984 נודע לניל ופגי כי פוּאה הרה שוב . 
הם הזדעזעו . 
התינוק יהיה ילדה ּ החמישהֿעשר במניין ; שמונה שרדו . 
גילה של פוּאה היה בלתי ידוע – בטופס ההרשמה שלה ללידה ננקב המספר חמישיםֿושמונה , ודומה כי איש במרק"ם לא תהה לגביו – אולם ניל ופגי הניחו שהיא כבר הייתה בגיל הבלוֹת . 
" כשגילינו שהיא עומדת להביא עוד אחד , חשבנו לעצמנו , איך זה יכול להיות ? " , נזכר ניל . 
" מן הסתם זו הייתה הביצית האחרונה שעוד אפשר היה להפרות , והיא הופרתה . 
פשוט חרדנו איך התינוק הזה עלול לצאת , שאולי יהיו לו תסמונת דאון ובעיות לב ושניאלץ להתעסק עם שני ילדים חולים במשפחה הזאת . 
בדיוק מה שהיה חסר לנו . 
אמא של ליאה לא הסכימה לעשות מי שפיר . 
לא שהיא הייתה מפילה ממילא . 
פואה גם סירבה בתקיפות לקשירת חצוצרות , ניתוח לעיקור אשר אחת האחיות , שהכירה את ליאה וחששה שעוד ילד למשפחת לי ייוולד עם אפילפסיה , עודדה אותה לעבור . 
היא המשיכה להיניק את ליאה כל משך ההיריון . 
ב ֿ בנובמבר , 1984 כשליאה הייתה בת שנתיים וחצי , נולדה פּהָא לי – תינוקת בריאה , חסונה ונמרצת , נורמלית לגמרי . 
אחרי הלידה , פוּאה היניקה את שתיהן , גם את ליאה וגם את פּהא . 
היא הייתה מותשת , ולפי דוח לרווחתֿהילד , " ממוטטת " . 
ב ֿ באפריל , 1985 ארבעה ימים אחרי אשפוזה האחדֿעשר של ליאה במרק"ם , גילתה אחות בריאותֿהציבור בביקור בית כי הליאים נותנים לליאה מנה כפולה של טבליות קַרבַּמאזֶפּין , שאוחסנו על ידם בבקבוקון פנוברביטל ישן . 
באחד במאי , ציינה האחות בדוח כי אביה של ליאה " עתה מסרב בכלל לתת קַרבַּמאזֶפּין " . 
באותו יום , רשם ניל בתיק כי כאשר הגיעה ליאה למרפאת הילדים , " המשפחה הצהירה בפניי באמצעות מתורגמן כי הם הפסיקו את הפנוברביטל לפני 5 ימים והילדה כפי הנראה לא קיבלה פנוברביטל בכלל מאז שחרורה מבית החולים . 
אם קבעה כי השילוב של קַרבַּמאזֶפּין ופנוברביטל ' חזק מדי ' לילדה והחליטה להפסיק את הטיפול התרופתי " . 
ניל שלח העתק של המזכר הזה ללשכתֿהבריאות ולשירותֿההגנהֿלילד . 
במזכר הוא ציין עוד כי : 
עקב היענות דלה של ההורים ביחס לטיפול התרופתי , ניתן יהיה בבירור להכליל מקרה זה בתחום של התעללות בילדים , וביתר דיוק הזנחת ילדים … אלא אם תתאפשר היענות כלשהי להוראות הטיפוליות ושליטה בהפרעת הפרכוסים של הילדה , תהיה ילדה זו בסיכון למצב אפילפטי אשר עלול להתבטא בנזק מוחי בלתי הפיך ואולי אף במוות . 
דעתי היא כי יש להעביר את הילדה למשפחת אומנה על מנת להבטיח את ההיענות לטיפול התרופתי . 
בית המשפט של מדינת קליפורניה שדן בעניין פעל לאלתר על פי בקשתו של ניל , והכריז על ליאה לי " קטינה בחזקת בית הדין לנוער " שיש להוציא ממשמורת הוריה . 
6 
תרפיה בעופרת טרנסֿמוחית מהירה 
במחנות הפליטים בתאילנד רווחו השמועות כי המונגים באמריקה אינם מוצאים עבודה , כי נאסר עליהם לקיים את פולחן דתם , וכי הם נשדדים ומוכים על ידי כנופיות רחוב . 
בנוסף על כך אמרה השמועה כי נשים מונגיות נאלצות לשמש שפחות , נאלצות לקיים יחסי מין עם גברים אמריקאים , ונאלצות לקיים יחסי מין עם בעלי חיים . 
באמריקה ישנם דינוזאורים , וכמו כן רוחות רפאים , מפלצות אוכלות אדם וענקים . 
עם כל כך הרבה דאגות , מדוע 15 אלף המונגים , שהתאספו במגרש הכדורגל בבאןֿוינאי כדי לפרוק את פחדיהם העמוקים ביותר באשר לחיים בארצותֿהברית , בחרו להתמקד דווקא ברופאים ? 
שנה לאחר שקראתי לראשונה את הדיווח על אודות אותה אספה , בעת שניסיתי למיין ערמה מאיימת ליפול של רשימות , גזרי עיתונים ועמודים מצולמים מתוך ספרים ועבודות מחקר לתוך כמה מגירות מלאות בעוקדנים , נִצנצה בי תובנה . 
היו מאות דפים שנבצר ממני לקבוע את המקום היאה להם . 
האם לתייקם בעוקדן רפואה ? 
בעוקדן בריאות הנפש ? 
בעוקדן אנימיזם ? 
בעוקדן שמאניזם ? 
בעוקדן מבנה חברתי ? 
בעוקדן רצף גוף / שכל / נשמה ? 
בעוד הדפים בידי המשכתי להתחבט , והבנתי שאני צפה בתוך קערה גדולה של מרק דגים . 
הרפואה הייתה?דת . 
הדת הייתה חֶברה . 
החברה הייתה רפואה . 
אפילו כלכלה נכנסה שם איפשהו ( אם נפל מאן דהו ּ למשכב ונדרשה העלאת קורבן , היית צריך שיהיה לך די כסף , או ללוות די כסף , כדי לקנות חזיר , או אפילו פרה ) , וכך גם מוזיקה ( אם לא יהיה בהלוויה נגן קֵין , הנשמה לא תזכה להדרכה במסעותיה שלאחר המוות , היא לא תוכל להיוולד מחדש , והיא עלולה לגרום לקרובי משפחה לחלות ) . בעצם , גישתם של המונגים לטיפול רפואי נדמתה בעיניי כהפך 
הגמור לגישה האמריקאית הרווחת , שבה מקצוע הרפואה התפצל לתת ֿ 
התמחויות קטנות יותר ויותר , כשהקשר בין הענפים הולך ופוחת . 
המונגים הרחיבו את תחום ההוליזם עד גבול האפשר . 
ככל שמארג ההפניות הצולבות שלי הפך יותר ויותר עבות וסבוך , השתכנעתי כי העיסוק הכפייתי של המונגים בנושאים רפואיים הוא לא פחות מאשר עיסוק כפייתי בחיים . 
( ובמוות . 
ובחיים אחרי המוות . 
) 
הרופאים הצעירים במרסד – שלא עמדו על כך שכאשר אדם בשם סיוֹנג או לִי או מוּאָה נכנס למרכזֿלרפואתֿהמשפחה עם כאב בטן , הוא למעשה מתלונן כי היקום כולו איבד משיווי המשקל – פעמים רבות לא הצליחו לרַצות את מטופליהם המונגים . 
וכיצד יכלו לרצותם ? 
הרי לא היה אפשר לצפות מהם לשגר במסדרונות המרק"ם תהלוכה של נמרים ודָאים , כשם שעשה דווייט קונקרגוד בבאןֿוינאי . 
בקושי אפשר היה לצפות מהם " לכבד " את מערכת האמונות של מטופליהם בענייני רפואה ( אם בכלל היו להם אי פעם הזמן והמתורגמנים לגלות מהי אותה מערכת אמונות ) , שכן בתי הספר לרפואה שאת ספסליהם הם חבשו מעולם לא יידעו אותם כי מחלות נגרמות על ידי נשמות נמלטות , ונרפאות על ידי תרנגולות מלוקות . 
הם כולם עשו מאות שעות בנתיחת גופות , והיו מסוגלים להבדיל בהעף מבט אחד בין ליגַמֶנט הֶסֶלבאך לליגמנט טְרַייץ . 
אולם איש מהם לא שמע ולו הרצאה אחת על אודות רפואה חוצתֿתרבויות . 
בעיני מרביתם , האיסורים המונגיים על בדיקות דם , ניקורים מותניים , ניתוחים , הרדמות ונתיחות גופה – כֵּליה הבסיסיים של הרפואה המודרנית – היו בוּרוּת העומדת להם לרועץ . 
לא הייתה להם כל דרך לדעת שאדם מונגי רואה באיסורים הללו דווקא מגינים מקודשים של זהותו , של נשמתו ממש , פשוטו כמשמעו . 
מה שמבחינת הרופאים היה יעילות קלינית , היווה לדידם של המונגים יהירות מנוכרת . 
והיינו הך מה עשו הרופאים , גם אם לא הסיג הדבר כלל את גבולות הטאבו , המונגים , טעונים כשהיו בכל אותן ציפיות שליליות שנצברו טרם הגעתם לאמריקה , בהכרח פירשו אותו באור הגרוע ביותר שאפשר . 
כל אימת שדיברתי במרסד עם אנשים מונגים , שאלתי אותם מה דעתם על אודות הטיפול הרפואי שהם וחבריהם מקבלים . 
" הדוקטור במרק"ם צעירים וחדשים . 
הם עושים מה שהם רוצים לעשות . 
דוקטור רוצה להסתכל בתוך הגוף של אישה . 
האישה מאוד כְּאֵב , מאוד כואבת , אבל הדוקטור פשוט רוצה להתאמן עליה . 
" אישה אחת , היא בכי , בכי , בכי . 
היא לא רוצה דוקטור שיראה את הגוף שלה . 
אבל בארץ הזאת יש החוק . 
אם את רוצה להישאר כאן את חייבת לתת דוקטור לבדוק את הגוף . 
" רוב אנשים זקנים מעדיפים לא ללכת לדוקטור . 
הם חושבים , אולי דוקטור רק רוצה ללמוד אותי , לא לעזור לבעיות שלי . 
הם מפחידים מזה . 
אם הם הולכים פעם אחת , אם הם לא עושים כמו שדוקטור רוצה , דוקטור מתרגז . 
דוקטור זה כמו אדמה ושמים . 
הוא חושב , אתה פליט , אתה לא יודע כלום . 
" לקח לנו שעה לראות את הדוקטור . 
אנשים אחרים שהם עשירים , הם מתייחסים אליהם ממש יפה והם לא מחכים . 
" האישה הזאת היו לה שלפוחיות בתוך הפה והדוקטור הוא אומר , את צריכה ניתוח . 
היא אומרת , לא , אני פשוט צריכה תרופה רק לכאב . 
והוא אומר , אני יודע יותר ממך . 
הוא מתעלם לגמרי ממה שהיא מבקש . 
" חציֿאח שלי , הגוף שלו היה נפוח ומגרד , והדוקטורים אומרים , הֵי , יש לך סרטן ואנחנו צריכים לנתח . 
הוא הסכים לחתום על הניתוח אבל אז הוא לא רצה לעשות את זה . 
אבל הוא אומר לי , אני כבר חותם על הכול והדוקטור הולך לשלוח אותי בכלא אם אני משנה דעה שלי . 
" אסור למונגים לחתום על שום דבר במרק"ם . 
הדוקטורים הסטודנטים רק רוצים לעשות ניסויים על אנשים עניים והם הורגים את האנשים העניים . 
" הדוקטור מאוד עסוק . 
הוא לוקח אנשים שחולים , הוא מייצר אנשים שבריאים . 
אם הוא לא לייצר , הכלכלה שלו תהיה גירעון . 
אבל המונגי , הוא ירצה שהדוקטור יסביר לו בנחת וינחם אותו . 
זה לא קורה . 
אני לא מאשימה את הדוקטור . 
זאת השיטה באמריקה . 
כל האנשים שצוטטו כאן מדברים אנגלית , ועל כן משתייכים לפלח החברה המונגית במרסד המשכיל והמעורה ביותר באמריקה – הפלח שהכי אפשר לצפות שיבין את הטיפול הרפואי האמריקאי ויעריכו . 
ולמרות זאת , הגִרסה שלהם למציאות , כמעט בלי יוצא מן הכלל , אינה תואמת את זו של רופאיהם . 
מנקודת המבט של הרופאים , העובדות הן כדלהלן : המרק"ם הוא אכן בית חולים אוניברסיטאי , אבל דבר זה הוא לטובת המטופלים , שכן הוא מושך אנשי סגל מנוסים שנדרשים לעדכן תמידית את הידע והשיטות שלהם . 
המתמחים הצעירים כולם רופאים , לא סטודנטים . 
המונגים ממתינים זמן רב באולם ההמתנה , אך כך גם כל השאר . 
מטופלים אשר חוזרים בם לגבי ניתוח אינם הולכים לכלא . 
הרופאים אינם עורכים ניסויים במטופליהם . 
הם גם לא הורגים אותם , אם כי מטופליהם אכן מתים לפעמים , וסיכוייהם לכך גבוהים יותר אם , כמו המונגים , הם רואים בבית החולים מפלט אחרון מעורר פלצות שיש לההין לבוא בשעריו רק כאשר אפסה כל תקווה . 
אם כי הרופאים במרק"ם אינם מודעים לרוב סעיפי הביקורת של המונגים – לא סביר שהם ישאלו , ולא סביר אף שהמונגים ישיבו – הם יודעים גם יודעים שהמונגים אינם מחבבים אותם , והדבר חורה להם . 
המתמחים אמנם מותשים לפעמים ( משמרותיהם נמשכות עד עשריםֿוארבע שעות , ועד לשנים האחרונות הן נמשכו גם שלושיםֿושלוש שעות ) ; אמנם הם לפעמים דחוקים בזמן ( הואיל ותורים רבים במרפאה נקבעים לחמשֿעשרה דקות בלבד ) ; אבל הם אינם – והם יודעים שהם אינם – רודפי בצע או שוחרי רע . 
רובם בחרו בתחום רפואת המשפחה , אשר מבין כל ענפי ההתמחות הרפואיים הנו הפחות משתלם , מטעמים אלטרואיסטיים . 
" כמובן " , אמר לי ביל סלווידג' , לשעבר מתמחה בכיר במרק"ם , " שיהיו הרופאים המומחים שיגידו שהלכנו על רפואת משפחה בגלל שלא היינו חכמים מספיק להיות אורולוגים או אופתלמולוגים . 
אם היינו אורולוגים , היינו מרוויחים הרבה יותר כסף ולא היינו צריכים לקום הרבה כל כך באמצע הלילה " . 
ביל הוא חבר ותיק שלי מימי הקולג' . 
הוא היה זה שסיפר לי לראשונה על אודות המונגים במרסד , שתוארו על ידו כמטופלים מאתגרים כל כך , שכמה מעמיתיו הרופאים טוענים כי השיטה העדיפה לטיפול בהם היא תרפיה בעופרת טרנסֿמוחית מהירה . 
( כאשר שאלתי את ביל מה פירוש הדבר , הוא הנהיר , " יש לירות בראש המטופל " . 
) ביל עצמו , כפי הנראה , לא חשב את המונגים למרגיזים כל כך כמו כמה מעמיתיו , אולי משום הלקחים ביחסיות תרבותית שהוא הפיק בשנתיים שעשה בחילֿהשלום במיקרונזיה , ואולי משום שהמונגים , כפי שהוא ציין בפניי , לא התנהגו מוזר יותר משכניו הצמודים במרסד , משפחה של נוצרים לבנים קנאים שניתצו את מכשיר הטלוויזיה שלהם ויצאו אחר כך בריקוד עליז סביבו . 
( ילדי השכנים הציעו אחר כך לנפץ גם את מכשירו של ביל . 
הוא דחה את ההצעה בנימוס . 
) ביל קורץ מסוג האנשים שתמיד איחלתי לעצמי שיהיו רופאיי , ולפני שהגעתי למרסד התקשיתי להאמין שמטופליו המונגים אינם משתטחים בפניו אפיים ארצה מרוב תודה . 
כאשר החלו פליטים מלאוס להתיישב בשנות ה ֿ המוקדמות במחוז מרסד , איש מן הרופאים במרק"ם עוד לא שמע את המילה " מונגי " , ולא היה להם מושג איך " לאכול " את מטופליהם החדשים . 
הם לבשו בגדים מוזרים – לא אחת בגדי ילדים , שהיו קרובים למידתם – אשר נרכשו בחנות גוּדוִויל ? המקומית . 
כשהתפשטו לבדיקה , היו הנשים לבושות לפעמים בתחתוני גברים צמודים , והגברים לפעמים לבשו תחתוני מיני עם פרפרים ורודים קטנים . 
הם ענדו קמעות סביב צוואריהם וחוטי רקמה סביב פרקי ידיהם ( ככל שהמטופל היה חולה יותר , כך היה מספר החוטים רב יותר ) . הם הדיפו ריח קמפור , מנתוֹלָטוּם , טייגרֿבַּאלם ? ועשבי מרפא . 
כאשר אשפזו אותם בבית החולים , הם היו מביאים מאכלים ותרופות משלהם . 
הוריו של אחד ממטופליו של ניל ארנסט , ילד קטן שסבל מהפרעה במערכת העיכול , רוקנו פעם את תמיסת העירוי שלו והחליפו את תוכנה במה שניל תיאר כריר ירוק , מרקחת עשבים ביתית שעל מרכיביה הרופאים מעולם לא עמדו בוודאות . 
מטופלים מונגים הקימו הרבה רעש . 
לפעמים הם ביקשו לשחוט בעלי חיים בבית החולים . 
טום סוֹלט , מתמחה לשעבר במרק"ם , נזכר , " הם היו מרעישים אימים באיזה מין כלי נגינה , והמטופלים האמריקאים היו מתלוננים . 
בסוף נאלצנו לדבר אתם . 
בלי שום גונגים . 
ובלי שום תרנגולות מתות " . 
ניל ארנסט ופגי פילפ ּ הזדעזעו כשגילו פצעים עגולים בגודל מטבע של רבעֿדולר , חלקם אדמדמים וחלקם חסרי צבע , על בטנם וזרועותיהם של כמה ילדים מטופלים . 
הפצעים נראו כמו כוויות . 
מקצת הפצעים החלימו ואחרים היו עדיין מכוסי גלד , רמז לכך שהעור נפצע יותר מפעם אחת . 
ניל ופגי התקשרו מיד למשרדי השירותֿלהגנתֿהילד לדווח כי זיהו מקרים של התעללות בילדים . 
בטרם הוגשו כתבי אישום פליליים , נודע להם מרופא בסןֿפרנסיסקו כי הפצעים היו תוצאתם של טיפולי עור – חיכוך העור במטבעות או הצתת כותנה טבולה באלכוהול מתחת לספלון זעיר ליצירת ואקום – שרווחו בקרב כמה קבוצות אתניות אסיאתיות , וכי הללו היו " אומנות ריפוי מסורתית " , לא סוג של התעללות . 
( נכחתי פעם בוועידה שדנה בסוגיות של טיפול רפואי בדרוםֿמזרח אסיה , שבה רופא ידוע הציג כמה שקופיות של פצעים משפשוף מטבעות ואמר לקהל , " זה לא כואב " . 
הבחורה הלָאית שישבה לצדי לחשה , " כואב ועוד איך " . 
) דן מרפי זוכר שכאשר היה מתמחה , הוא שמע סיפור על אודות אב מונגי מפרזנו שנשלח לכלא לאחר שמורה בבית ספר יסודי גילה סימנים שחורים על חזהו של ילדו . 
האב תלה את עצמו בתאו . 
קרוב לוודאי שהסיפור איננו אמתי ( אם כי הוא עדיין נפוץ מאוד ועובר מפה לפה ) , אולם דן והרופאים האחרים האמינו בו , והם הזדעזעו לגלות כמה גבוה עשוי להיות המחיר אם יבצעו שגיאה טקטית בהתנהלותם מול המונגים . 
וכה רבות הדרכים שהיו לשגות ! 
כאשר נועֲדו הרופאים עם משפחה מונגית , היה מאוד מפתה ונוח לפנות לבת העשרה האמריקאית כל כך , שמשחה את שפתיה בשפתון ודיברה אנגלית , מאשר לפנות בדברים אל הזקן שכרע בשקט בפינה . 
אולם החריגה ממסגרת ההייררכיה המונגית המסורתית , שבה זכרים מדורגים גבוה יותר מנקבות וזקנים גבוה יותר מצעירים , לא זו בלבד שעלבה במשפחה כולה , היא גם הניבה תוצאות לא עקביות , שכן השאלות המכריעות לא הופנו ישירות לאלה שהיה בסמכותם לקבל החלטות . 
הרופאים אף עשויים היו להצטייר כגסיֿרוח אם ניסו לשמור על קשר עין ידידותי ( שנחשב לפולשני ) , אם נגעו בראשו של אדם מבוגר בלי רשות ( עלבון צורב ) , או אותתו לבוא באצבע ( סימן המיועד לבעלי חיים בלבד ) . ורופאים יכלו לאבד מכבודם בעיני מטופליהם אם לא פעלו כדמויות סמכותיות . 
המתמחים הצעירים במרק"ם לא העלו את קרנם בעיני המונגים כשהציגו את עצמם בשמותיהם הפרטיים , כשלבשו ג'ינס כחולים מתחת לחלוקיהם הלבנים , כשנשאו תיקים רפואיים בתרמילי גב קטנים , וכששתו קפה מספלי תינוקות מפלסטיק . 
רופאים היו עשויים להסתבך בצרות אם לא הביאו בחשבון את אמונותיהם הדתיות של המונגים . 
היה חשוב , למשל , לעולם לא להחמיא בקול רם על יופיו של תינוק , פן ישמע זאת דָא ולא יעמוד בפיתוי לחטוף את נשמתו . 
אותו דבר נכון גם לגבי מטופלת מונגית בת שבעֿעשרה , ששאלה פעם אם אפשר לייחס את אי פוריותה לדָא שפקד אותה תדיר בחלומותיה , ישב לעתים על שפת מיטתה ולעתים קיים עמה יחסי מין ; המזל היה שהמתמחה התורן במרפאת נשים ויולדות הקשיב בשימת לב וברוגע , במקום לאבחן פסיכוזה חריפה ולשלוח אותה לאגף סגור . 
לעומת זאת , יציאה מגדרך לגלות רגישות תרבותית לא תמיד הניבה את התוצאות הרצויות . 
ביל סלווידג' בדק פעם אישה מונגית דיכאונית בגיל העמידה שסבלה מכאבי ראש קשים . 
מתוך הנחה שחלק מבעיותיה נבע מן העקירה מתרבותה וכי רוחה עשויה להתעודד בעזרת טיפול מסורתי , הוא המליץ לה לפנות לציֿננג . 
אבל , הוא רשם בתיק שלה , " היא מעדיפה לא ללכת לשמאן , גם משום שכעת היא קתולית וגם משום שהדבר יחייב יותר מדי תרנגולות ו/או חזיר שיהיה צריך לשחוט בביתה כדי להשביע את רצון השמאנים והמרפאים המסורתיים . 
כנראה שהיא ניסתה זאת בעבר שכן היא מציינת כי בעלֿבית קודם שלה הורה לה לעזוב את הבית אחרי שמשטרה הגיעה למקום , בדיוק כשכמה מבני משפחתה עמדו להקריב חזיר " . 
באכזבה , רשם לה ביל אספירין . 
בהשוואה למטופלים האחרים שפקדו את המרכזֿהרפואיֿהקהילתיֿמרסד , המונגים לא היו רק יותר מתעתעים , הם גם היו יותר חולים . 
הייתה אצלם שכיחות גבוהה של יתר לחץ דם , אנמיה , סוּכרת , דלקת כבד B , שחפת , טפילי מעיים , זיהומים בדרכי הנשימה ועששת . 
למקצתם היו פציעות או מחלות עוד מן המלחמה בלאוס או מהתקופה שלאחריה : פצעי ירי , כאבי כתף כרוניים מנשיאת רובי M - 16 , חירשות מנפץ ההרעשות . 
" אז כמה זמן אתה סובל מכאבי הראש האלה ? " , שאל רופא משועמם . 
מטופלו המונגי השיב כלאחר יד , " מאז שנוריתי בראשי " . 
רופא אחר , שתהה שמא נגרמו הנירופתיות הבלתי רגילות של מטופל מונגי מחוסרים תזונתיים , גילה כי בעת שהלה נמלט לתאילנד , הוא חי במשך כמה חודשים בג'ונגל והתקיים בעיקר מאכילת חרקים . 
לפני קבלת אישור כניסה לארצותֿהברית , המונגים כולם , כמו פליטים אחרים , עוברים מיונים רפואיים בידי רופאים המועסקים על ידי הארגוןֿהבינלאומיֿלהגירה . 
הרופאים חייבים לחתום על טפסים המצהירים כי מבקש האשרה נבדק על ידם באופן ספציפי , ונשלל אצלו קיומן של שמונה מחלות מידבקות ( צרעת , שחפת , חמש מחלות מין , ומאז , 1987 קיום נוגדני HIV ) ושל שמונה מחלות נפש , ובכללן " סטייה מינית " , " אישיות פסיכופתית " ו " היקרות קודמת של התקף אי שפיות אחד או יותר " . 
פול דילֵיי , מנהלה הקודם של מרפאת הפליטים בבית החולים הכללי סןֿפרנסיסקו , הסביר לי , " את מקבלת את הרושם שהבעיות האלה מנופות בקפידה שם בתאילנד . 
למעשה , הבדיקה אורכת בערך עשר שניות . 
את מקבלת בסך הכול בדיקת דם של עגבת ואיידס , בדיקת עור חטופה לשלילת צרעת , וצילום רנטגן לבדוק שחפת . 
לפני כן אפשר לקנות בשוק השחור צילום רנטגן נקי . 
ב ֿ ' 81 זה נעשה מעט קשה יותר כי פקידי ההגירה התחילו להצמיד תמונה של האדם לצילום , אבל עדיין זה היה אפשרי . 
ולמרות מה שכתוב בטופס , אין שום ניפוי על ' מחלות נפש ' . 
בימים הראשונים , איזה איש סגל רפואי היה עובר במטוס ואם מישהו נראה לו פסיכוטי הוא היה נזרק החוצה . 
לכן כשבני משפחה היו מודאגים לגבי קרוב משפחה משוגע , הם פשוט היו ממסטלים אותו באופיום כדי שהוא יירדם " . 
דיליי ציין כי אף על פי שמעט מאוד פליטים נדחים מסיבות רפואיות , כשהדבר אכן קורה זהו משבר נורא עבור משפחת האדם החולה , בעיקר משום שמרגע שמגיש בקשה " מנופה רפואית " על ידי מדינת מקלט פוטנציאלית אחת , מעטים סיכוייו להתקבל במקום אחר . 
" מכל זה נובע שלפליטים הייתה עוד סיבה לפחד מרופאים " , אמר דיליי . 
ברגע שפליט מגיע לארצותֿהברית , לא נדרש מצד החוק ניפוי נוסף , ולכן , אף על פי שלרוב המדינות יש מסגרות של תוכניות בריאות לפליטים , מונגים רבים מעדיפים לא להיבדק , וכך מתוודעים לראשונה אל מערכת הבריאות בזמן מקרה חירום . 
במרסד , התושבים החדשים נבדקים מרצונם דרך לשכתֿבריאות ֿ 
הציבור המחוזית , אשר בודקת בעיקר שחפת וטפילי מעיים . 
אם כי התקציב הדל אינו מתיר יותר מבדיקה שטחית , שבה הנבדק מתפשט רק מן המותניים ומעלה , פליטות הרות או מי שסובלים מבעיות רפואיות זועקות לעין , מופנים לבית החולים או למרפאה . 
לשכתֿהבריאות של מרסד אחראית גם , לדברי ריצ'רד וֵולש , מנהלה הקודם , ל " טיפול בבעיות שאף אחד אחר בקהילה לא רוצה ללכלך בהן את הידיים " . 
למשל , כאשר נפוצה במרסד השמועה כי משפחה מונגית מגדלת חולדות למאכל , ביקרה במקום עובדת בריאותֿהציבור . 
" אחד הילדים במשפחה סבל משלשול , והשאלה הייתה אם לחולדות יש סלמונלה או שיגלה " , שִחזרה קארן אוֹלמוֹס , אחות בתוכנית למחלות מידבקות של לשכתֿהבריאות . 
" אמרתי לעובדת , תעשי לי טובה , אל תתפרצי לשם סתם כך ותגידי להם שאת רוצה לראות את החולדות ! 
אז היא הלכה לשם באיזה תירוץ אחר , והנה היו שם הכלובים של החולדות . 
היא ראתה שהחולדות היו מחנוּת חיות , לא מהביבים – הם היו ברנשים גדולים . 
במקום לגרום למשפחה להרגיש רע לגבי החולדות , היא פשוט הציעה שהם יגדלו במקומן ארנבות . 
עלות נמוכה של סטארטֿאפ , תפוקה גבוהה , אחוזיֿחלבון מעולים . 
במקרה אחר , פתחה לשכתֿהבריאות בחקירה בעקבות הגעתם של שישים מונגים לחדר המיון של המרק"ם בתלונה על שלשולים . 
התברר כי לכבוד חגיגה גדולה ביום קיץ חם נשחט חזיר נגוע בסלמונלה , עמד בשמש במשך שש שעות , והוגש במגוון אופנים , ובכלל זה כבשר נא טחון מעורבב בדם נא . 
אם כי עד אמצע שנות השמונים כבר התרגלו אנשי הסגל הקבועים של לשכתֿהבריאות ושל בית החולים להתמודדות עם המונגים , אם לא השלימו עמה – כל שנה הביאה עמה יבול טרי של מתמחים ברפואת משפחה שהיו חייבים להתחיל הכול מהתחלה . 
טירונים אלה , להוטים לחוויות רפואיות אקזוטיות ומייחלים כי מרסד , על אוכלוסיית הפליטים הגדולה שלה , תהווה מעין חיל שלום ( רק עם המבורגרים טובים ) , התאכזבו קשות כשגילו כי מטופליהם המונגים עושים את מרב זמנם בנעיצת מבט ברצפה ובדיבור חדֿהברתי , שבו ההברה השכיחה מכולן הייתה " כן " . 
אחרי זמן מה , הם התחילו להבין ש " כן " פירושו פשוט שהמטופל מאזין להם בנימוס , לא שהוא מסכים עמם או שיש לו שמץ מושג על מה הרופא מדבר . 
מאוד טיפוסי למונגים היה שהמטופלים מקרבם שיוו לעצמם צייתנות פסיבית – שומרים את כבודם על ידי הסוואת בורותם ואת כבוד הרופא על ידי העמדת פנים רוחשות כבוד – ואחר כך , מיד עם עזיבתם את בית החולים , התעלמו מכל מה שלכאורה הסכימו לו . 
כאשר שום מתורגמן לא היה בנמצא , כָּשלו להם יחדיו רופא ומטופל אפופים בתוך ערפל צמיג של איֿהבנה , שסיכוניה רק גברו כשהמטופל דיבר מעט אנגלית – די כדי להשקיט את לב הרופא ולגרום לו להאמין בשוגג שמידע שימושי כלשהו הצליח לעבור . 
כאשר נמצא מתורגמן , התארך אוטומטית כל ביקור פי שניים . 
( או פי שלושה . 
או פי מאה . 
היות שלרוב המונחים הרפואיים לא היו מונחים מונגיים שקולים , לעתים קרובות היה צורך בניסוחים עוקפים מסורבלים . 
במונחון רפואי מונגיֿאנגלי שראה אור לאחרונה , התרגום המונגי המומלץ ל " טפיל " הוא באורך 24 מילים ; ל " הורמון " , 31 מילים ; ול " כרומוזום 
X " , 46 מילים . 
) עצם ההיתכנות של אותן בדיקות בקצב צב החדירה פחד בלב כל מתמחה טרודֿכרונית . 
ואפילו באותם מקרים נדירים שניתן תרגום מושלם , מילה במילה , לא הייתה שום ערובה שכל צד אכן הבין את הצד השני . 
לדברי דייב שניידר , שבשלהי שנות השמונים ריצה את ההתמחות שלו במרסד , " מחסום השפה היה הבעיה הכי בולטת לעין , אבל לא הכי חשובה . 
הבעיה הכי גדולה הייתה המחסום התרבותי . 
יש הבדל אדיר בין התמודדות עם מונגים לבין התמודדות עם כל אחד אחר . 
הבדל אינסופי " . 
דן מרפי טען , " למונגים פשוט לא היו אותם מושגים כמו שלי . 
את לא יכולה למשל לומר להם שמישהו הוא סוכרתי בגלל שהלבלב שלו לא פועל . 
אין להם מילה ללבלב . 
אין להם הרעיון של לבלב . 
לרובם לא הייתה התובנה שהאיברים שהם רואים בחיות הם אותו דבר כמו בבני אדם , משום שהם לא ניתחו אנשים כשהם מתו , הם קברו אותם בלי לגעת בהם . 
הם ידעו שיש לב כי הם יכלו להרגיש את הפעימות שלו , אבל מעבר לזה – אפילו ריאות היו נושא שדי מסובך להיכנס אליו . 
איך היית תופשת באינטואיציה מה זה ריאות אם בחיים שלך לא ראית כאלה ? " 
מטופלים מונגים אולי לא הבינו את אבחנות הרופאים , אבל כאשר הם אזרו די אומץ לבקר במרפאה , הם רצו שיאמרו להם שדבר מה אינו כשורה ושייתנו להם משהו לרפא זאת , רצוי אנטיביוטיקה מהירת השפעה . 
הרופאים התקשו מאוד לעמוד בציפיות הללו כאשר המונגים התלוננו , כפי שהם תכופות נהגו , על כאב כרוני ערטילאי . 
" כשמטופל מתלונן על כאב , אני בדרך כלל שואל סדרה מסוימת של שאלות אבחון " , הסביר דייב שניידר . 
" אני שואל מה מקל את הכאב ומה מחריף אותו ; האם הכאב חד ? 
קהה ? 
חודר ? 
קורע ? 
עוקץ ? 
מתמיד ? 
האם הוא מקרין ממקום אחד לאחר ? 
האם אתה יכול לדרג את חומרת הכאב בסולם מאחת עד עשר ? 
האם הכאב פתאומי ? 
האם הוא בא ונעלם ? 
מתי הוא התחיל ? 
כמה זמן הוא נמשך ? 
הייתי מנסה להשיג מתורגמן שישאל מטופל מונגי את השאלות האלה , והמתורגמן היה מושך בכתפיים ואומר , ' הוא פשוט אומר שזה כואב ' . " 
מאז תום מלחמת העולם השנייה , ידוע שעקב הטראומות הפסיכולוגיות האדירות שחוו , ישנה בקרב פליטים מכל הלאומים שכיחות בלתי רגילה בגובהה של סוֹמָטיזציה , שבה בעיות רגשיות באות לידי ביטוי בבעיות פיזיות . 
אחרי עשרות סדרות של בדיקות במערכת העיכול , אלקטרומיוֹגרמות , בדיקות דם וסריקות טומוגרפיה ממוחשבת , התחילו רופאי מרסד להבין שלתלונות רבות של המונגים אין בסיס גופני , אם כי הכאב הוא אמתי לגמרי . 
מכיוון שמעט כל כך ניתן היה לעשות למענם , ומשום שהיה מדכדך כל כך כשהם בסביבה , מונגים עם " כאב גוף כולל " היו בין המטופלים הפחות אהודים במרפאה . 
שמעתי פעם מתמחֶה מנסה לשכנע אסיסטנט של רופא לקחת על עצמו את אחד המטופלים שלו . 
" לא , סטיב " , אמר האסיסטנט . 
" אני לא רוצה לקבל אישה מונגית מבוגרת עם ריבוי תלונות ודיכאון . 
אני אקח את השיעולים ואת בעיות הגב שלך , רק לא את זה ! " כדי להוכיח שהם מתייחסים אל התלונות במלוא הרצינות , רשמו מקצת הרופאים את מה שהם מכנים " הקוקטייל המונגי " – תרופה נוגדת דלקות , תרופה נוגדת דיכאון , וּויטמין B12 . 
אבל הרגשת המטופלים בדרך כלל לא השתפרה לאחר מכן . 
" בשביל הבעיות שעמדו בבסיס הכול " , הסביר ביל סלווידג' , " לא היה שום טיפול שיכולתי לתת " . 
כאשר מטופלים מונגים יצאו את המרפאהֿלבריאותֿהמשפחה בלי מרשם ( למשל , כשהיה להם צינון או שפעת ) , הם הרגישו לפעמים מרומים ושאלו את עצמם אם לא הופלו לרעה . 
אבל כאשר ניתן להם מרשם , איש לא ידע אם ההוראות ימולאו . 
" הייתי אומרת , קח כף מזה " , סיפרה מארי מאקֶס , אחות במרפאה . 
" הם היו שואלים , מה זה כף ? " מטופל אחד סירב לבלוע גלולה משום צבעה ּ ביש המזל . 
טיפול ארוך טווח – באיזוניאזיד , למשל , שלטיפול בשחפת חובה ליטול אותה על פי המינון מדי יום במשך שנה – היה תמיד בעייתי , בעיקר אם המחלה הייתה אֿסימפטומטית . 
היינו הך מה היה המרשם , ההתוויות על בקבוקוני הטבליות לא התפרשו כהוראות מחייבות , כי אם כהמלצות פתוחות לשינויים . 
המונגים , שחששו כי תרופות שיועדו לאמריקאים הגדולים חזקות מדי עבורם , הפחיתו את המינון בחצי ; אחרים לקחו מינון כפול כדי להחלים מהר יותר . 
הרופאים תמיד פחדו לרשום תרופות מסוכנות בכוח , פן ישתמשו בהן באורח לא רצוי . 
באחד המקרים הקשים הידועים , קיבלו ההורים במשפחה מונגית גדולה , טרם עלייתם לטיסה מתאילנד להוואי , בקבוקון של כדורים נגד מחלת ים . 
שלא במתכוון הם נתנו לכל ילדיהם מינון יתר . 
הילדים הגדולים יותר פשוט ישנו , אבל כשהמטוס נחת , התינוק היה מת . 
חוקרת מקרי המוות ביכרה להסתיר מן ההורים את סיבת המוות , מחשש שמא נטל אשמה קשה מנשוא ירבוץ על כתפיהם אם תיוודע להם האמת . 
כאשר מטופל מונגי היה חייב באשפוז , נתנו לו אחיות המרק"ם את התרופות , והרופאים יכלו להפסיק לתהות אם המינון הולך להיות גבוה מדי או נמוך מדי . 
היו די דברים אחרים לדאוג לגביהם . 
כאשר הם נכנסו לחדר אשפוז , הם לא אחת היו צריכים לספוג מתקפה מצד תריסר או יותר קרובי משפחה . 
קבלת החלטות – בעיקר לגבי הליכים כמו ניתוחים , אשר הפרו טאבואים מונגים – ארכה פעמים רבות שעות . 
נשים היו צריכות להיוועץ בבעליהן , בעלים היו צריכים להיוועץ באחיהם הגדולים , אחים גדולים היו צריכים להיוועץ במנהיגי השבט , ומנהיגי השבט לפעמים היו צריכים להתקשר למנהיגים אף יותר נכבדים במדינות אחרות . 
במקרי חירום , חששו לעתים הרופאים שמטופליהם ימותו לפני שתינתן הסכמה לפרוצדורות מצילותֿחיים . 
לא פעם , ההסכמה לא ניתנה . 
" הם לא יעשו משהו רק משום שמישהו יותר סמכותי אומר להם ' תעשה את זה ' " , אמר דן מרפי . 
" הם יישענו לאחור ויסתכלו וכאילו ילעסו את זה מנטאלית מכל הצדדים , ואז או שהם יעשו את זה או שלא . 
הגישה הזאת הייתה בשביל המונגים מאוד סתגלנית מבחינת התרבות במשך אלפי שנים , ואני חושב שהיא עדיין סתגלנית , אבל כשהיא נחתה על הקהילה הרפואית , זה היה נורא . 
טרזה קלהאן בדקה פעם בחדר מיון מטופלת עם היריון חורג שהצריך הסרה מיידית של חצוצרה ברחם . 
" הסברתי לה שוב ושוב שאם החצוצרה תיקרע בבית היא יכולה למות לפני שהיא תצליח להגיע לבית החולים . 
התקשרתי לבעלה ולאמה ולאביה ולסבים שלה והם כולם אמרו לא . 
הדבר היחיד שהיה חשוב להם זה שתהיה לה חצוצרה אחת פחות ושהיא אולי לא תוכל אחר כך להוליד ילדים , וכשהם שמעו את זה , זה היה לא רבתי . 
עדיף לה למות . 
נאלצתי להסתכל עליה יוצאת מהדלת בידיעה שהיא סובלת מדבר שיכול להרוג אותה . 
( ימים אחדים לאחר מכן , לאחר היוועצות ברופא תאילנדי בפרזנו , הסכימה האישה לניתוח . 
טרזה אינה יודעת כיצד עלה בידו לשכנע אותה . 
) לאישה מונגית אחרת , שנבדקה זמן קצר לפני הלידה , אמרו הרופאים כי הואיל והתינוק שלה במצג עכוז , יש צורך בניתוח קיסרי . 
אף על פי שבלאוס לידות עכוז הסתיימו תדיר במוות הן של האם והן של התינוק , ניסתה האישה ללדת בבית במקום לעבור את הניתוח . 
הניסיון כשל . 
דייב שניידר היה כונן כאשר אמבולנס הביא אותה לבית החולים . 
" קיבלתי קריאה בביפר ב ֿ או 4 בבוקר " , הוא שִחזר . 
" ' ד"ר שניידר , דחוף לחדר המיון , מגיעה אישה עם תינוק במצג עכוז . 
" הפראמדיקים נכנסו כשהם מובילים את האישה הזאת על אלונקה מתגלגלת . 
היא לא השמיעה קול , רק הזיזה את הראש שלה בפאניקה . 
הייתה איזו שמיכה שכיסתה אותה חלקית . 
אני זוכר את התמונה בבירור , הרמתי את הכיסויים וגיליתי זוג רגליים קטנות כחולות , דוממות , יוצאות מהווגינה . 
דייב יילד את התינוק וגינלית על ידי מתיחה ידנית של צוואר הרחם מעל לראשו . 
האם התאוששה , אבל התינוק מת ממחסור בחמצן . 
רוב הנשים המונגיות כן באו ללדת בבית החולים , בשל הסברה המוטעית כי תינוקות שנולדים בבית לא יהיו לאזרחי ארצותֿהברית . 
במרבית המקרים נתקלו בן הרופאים בקומת היולדות ולא בשום הקשר רפואי אחר , מכיוון שהן הביאו לעולם ילדים כה רבים . 
באמצע שנות השמונים , עמד שיעור הפוריות של נשים מונגיות באמריקה על 9.5 ילדים , שיעור אשר לפי מחקר אחד היה " בקצה העליון של יכולת ההולדה האנושית " , שֵׁנִי רק להוּטֶרים ? . 
( שיעור הפוריות בקרב אמריקאים לבנים הנו 1.9 ילדים , ואצל אמריקאים שחורים , 2.2 . 
) השיעור הזה ללא ספק פחת – אם כי הוא לא נאמד באחרונה – ככל שצעירים מונגים נטמעו יותר בחברה האמריקאית , אבל הוא עדיין גבוה ביותר . 
גודלן הניכר של משפחות מונגיות הוא תוצאה בלתי נמנעת של שתי נסיבות : נשים מונגיות נישאות בדרך כלל בשנות העשרה שלהן , לפעמים אפילו בגיל שלושֿעשרה או ארבעֿעשרה , וכך מתרחב טווח הפוריות שלהן למן הווסת הראשון כמעט ועד גיל הבלוֹת ; ובנוסף על כך , בדרך כלל מגלות חשדנות רבה כלפי אמצעים למניעת היריון . 
ב ֿ , 1987 כאשר ביקר בבאןֿוינאי דונלד רֶנַרד , חוקר פליטים במרכז לבלשנות שימושית בוושינגטון הבירה , הוא גילה כי בניסיון להגביל את שיעור הלידה המשתולל של דיירי המחנה , הבטיחו מנהליו רשמקולים חינם לנשים שיתנדבו ליטול גלולות למניעת היריון . 
נשים רבות ניאותו לקבל את הרשמקול ואת הגלולות גם כן , אולם עד מהרה התגלה פרדוקס מופלא : אמצעי המניעה , שהן מלכתחילה לא התכוונו כנראה לבלוע , היוו ּ חומר דישון מעולה . 
כך שסופן של הגלולות היה שהן נכתשו ונבזקו על חלקות ירק מונגיות , בעוד שהגננוֹת ממשיכות להתעבר . 
למונגים סיבות רבות להוקיר ולהעריך פוריות . 
החשובה שבהן היא שהם אוהבים ילדים . 
בנוסף , הם מייחסים באורח מסורתי ערך רב למשפחות גדולות , היות שילדים רבים נדרשו כדי לעבד את השדות בלאוס ובשביל לקיים טקסים דתיים מסוימים , בעיקר לוויות ; היות ששיעור תמותת הילדים היה גבוה מאוד בלאוס ; היות שמונגים רבים כל כך מתו במלחמה ולאחריה ; היות שמונגים רבים מקווים עדיין שיבוא יום ועַמם ישוב אל לאוס ויפיל את המשטר הקומוניסטי . 
במחנות הפליטים , לא אחת התייחסו לוולדות מונגים כאל " חיילים " ו " אחיות " . 
תדירות הופעתן הגבוהה במרק"ם של נשים מונגיות נתמכות סעד ממרסד , אשר עמדו ללדת את ילדן השמיני , העשירי או הארבעהֿעשר , לא חיבבה אותן על אלה מבין חברי הסגל המחזיקים בדעות מוצקות באשר לתכנון המשפחה . 
" אני פשוט נגעל משיעור ההתרבות " , אמר רוברט סְמוֹל , רופא מיילד שנודע במקצועיותו , בבוז הבלתי מצטדק שהוא רוחש למונגים , ובנטייתו לערבב מטפורות . 
" המונגים מתרבים כמו זבובים , כאילו שאווזת הזהב של קצבאות הרווחה תמשיך להטיל ביצים לנצח . 
על פי ד"ר סמוֹל , יולדות מונגיות הן מטופלות מאוד לא משתפות פעולה . 
" הן לא עושות שום דבר מחורבן שאומרים להן " , הוא הצהיר . 
" הן פשוט באות לכאן מאוחר ומצניחות את זה החוצה . 
בעצם , אם הן לא היו צריכות את תעודת הלידה כדי שיוכלו לקבל עוד קצבאות , הן לא היו באות בכלל . 
את ואני , אנחנו לא מסוגלים לתפוש את רמת הבורות . 
האנשים האלה כמעט מתקופת האבן . 
הם בחיים שלהם אפילו לא הלכו קודם לרופא . 
הם פשוט ילדו תינוקות במחנה או בהרים או איפהֿשלאֿיהיה המקום המחורבן שממנו הם באו . 
הואיל והנשים המונגיות חיבבו את מרבית הרופאים כמעט כמו שרוברט סמול חיבב אותן , נטו אלו מביניהן שהגיעו למרסד בגל הפליטים של תחילת שנות השמונים ואמצען להימנע ממעקב טרוםֿלידה ? . 
במיוחד הן פחדו מבדיקות אגן שבוצעו על ידי רופאים גברים . 
( במסגרת הריפוי המונגית , מותר לציֿננגים ולעשבונאים , שאינם נוגעים במטופליהם , לטפל באנשים בני המין השני , אולם בתחום היותר אינטימי של טיפול עורי – עיסוי , דיקור , לחיצות , שפשוף מטבעות – גברים בדרך כלל יטפלו בגברים ונשים בנשים . 
) כאשר החלו צירי הלידה , העדיפו הנשים לדחות את הגעתן לבית החולים עד לרגע האחרון . 
לא פעם הן ילדו במגרש החניה , בחדר המיון או במעלית . 
כסאות הגלגלים במרק"ם נקראו " כסאות לידה מונגיים " על שום התינוקות המונגים הרבים מאוד שנולדו בם בדרך לקומת היולדות . 
גם אם הן הגיעו לבית החולים בזמן , הנשים הקימו כל כך מעט רעש בזמן הלידה , שסגל בית החולים , אשר לא זיהה כי הלידה ממשמשת ובאה , לא הספיק להעביר אותן מהמיטה לשולחן הלידה . 
מקצת הרופאים ראו באיפוק הזה דבר ראוי להערצה . 
" בביתֿספר לרפואה אמרו לנו שלידה היא אחד משלושת או ארבעת הדברים הכי מכאיבים שיכולים לקרות לבן אדם " , סיפר דייב שניידר . 
" רוב הנשים צועקות . 
נשים מונגיות לא משמיעות שום קול . 
הן מאופקות בצורה יוצאת מגדר הרגיל שזה פשוט לא ייאמן . 
אחיות חדר הלידה התרשמו פחות מדומייתן של המטופלות המונגיות שלהן . 
דן מרפי הסביר , " הגישה של האחיות הייתה יותר בקטע של ' למה הן לא אמרו לנו שהן הולכות ללדת ? 
מה , הן מטומטמות ? 
' אני חושב שזאת הייתה איזושהי דאגה שלא במקומה . 
אני לא חושב שהן כעסו על המונגיות כמו שהן דאגו בגלל שהמונגיות לא התאימו לדפוס המוכר שבו הן הוכשרו לטפל " . 
עוד כמה אופנים שבהם נשים מונגיות לא התאימו לדפוס המוכר היו כריעתן במהלך הלידה , וסירובן להתיר חתכים לפיום ערווה לשם הרחבת הפתח הווגינלי . 
אמה של ליאה אמנם ביכרה בלאוס ללדת לבדה , אולם נשים מונגיות רבות היו רגילות שבעליהן תומכים בהן מאחור , מעסים את בטנן ברוק ומהמהמים בקול רם ממש לפני שהתינוק הגיח החוצה . 
הבעלים הבהירו היטב למה הם מצפים מהרופאים . 
" אב אחד סטר לי על היד כשבדקתי את ההתקדמות של ראש התינוק " , נזכר כריס הרטוויג . 
" האחיות התרגזו מאוד כי הוא קלקל את השדה הסטרילי . 
אחר כך , כשהידקתי את חבל הטבור בפֵאָן , הוא הושיט את היד ונגע בחבל ואמר , ' זה צריך להיות באורך הזה ' . " 
היות שאף דרישה של האב לא סיכנה את בריאות האם או היילוד , כריס הרטוויג נענה להן . 
אבל מה אם היולדת ( או בעלה או אביה או אחיה , שיותר היה סביר שיכריעו בדבר ) סירבו לפיום ערווה אשר הרופאים סברו כי ימנע קרע טבעי מדרגה רביעית – קרע משונן שהבעל או האב או האח עשויים אחר כך לאסור על הרופא לתופרו ? 
או , גרוע מזה , מה אם צג ניטור העובר העיד כי דופק לבו הואט עד כדי סיכון , והמשפחה סירבה לחתום על טופס הסכמה לניתוח חירום קיסרי ? 
שאלתי את ראקל אריאס – שבמרק"ם שוררת הסכמה מפה אל פה ביחס אליה כי היא הרופאה המיילדת שניחנה בשילוב המדהים ביותר של מקצועיות וסימפתיה – מה היא עשתה כאשר רצון מטופלותיה המונגיות עמד בסתירה לרמת הטיפול הרפואי שהיא הייתה רגילה לתת . 
" יש לי אותו סטנדרט של טיפול עבור המונגיות כמו שיש לי עבור כל יולדת אחרת " , היא השיבה . 
" מחובתי לתת אותו . 
אז אני נותנת להם טיפול תתֿמיטבי . 
לפעמים אפשר להגיע לעמק השווה ולנסות להבין את הצד שלהם , שזה קשה , אבל לא בלתי אפשרי . 
לפעמים אפשר לשכנע אותם לעשות מה שאת רוצה . 
את מדברת אתם ומדברת ומדברת , ואם את מספיק רוצה את זה אז אולי זה ילך . 
הקונפליקט הכי קשה הוא כשיש סכנה לשלום העובר – עובר שמנקודת ההשקפה שלנו הוא אדם במלוא מובן המילה , שיש לו זכויות כמו לכל אזרחי המדינה הזאת – והאמונות והמנהגים של המשפחה לכאורה מתנגשים עם מה שאת מאמינה שהוא לטובת העובר . 
כשזה קורה , זה מצב שקשה להאמין כמה נורא להיות בו . 
זה נורא . 
זה לא סוג המתח שאת מרגישה כשאת מתרגזת על מישהי מאותו הרקע שלך שעושה משהו רע ביודעין , כמו עישון או שתייה בזמן ההיריון . 
זה סוג אחר של מתח בגלל שהן לא יודעות שהן עושות משהו רע . 
לפי האמונות והעקרונות שלהם , הם מנסים להגן על האם ועל התינוק ועל דרך החיים שלהם . 
ומה שאת חושבת להכרחי הוא במקרה בדיוק ההפך ממה שהם חושבים שראוי ונכון . 
כשהקשבתי לראקל , השתוממתי , כפי שפעמים רבות השתוממתי , מן המחיר המדהים במתח שהמונגים גבו מן האנשים שטיפלו בהם , בעיקר אלה שהיו צעירים , אידאליסטים ודקדקנים . 
בלידות מונגיות שלא התנהלו כשורה , נשכה ראקל את ציפורניה ( שהיו משוחות למשעי בלכה בצבע סגולֿתאווה ) עד כאב . 
על סוּקִי ווֹלֶר , פסיכולוגית בשירותיֿהשיחורֿהקהילתיֿמרסד , שזכתה להערכה רבה בקרב חוגים מונגיים מקומיים , עברה תקופה שבמהלכה היא הקיאה כל בוקר לפני היציאה לעבודה . 
בני דאגלס , מתמחה שנודע בשלוותו שדבר לא יכול לה , התרגז כל כך בגלל מקרה בעייתי אחד ( אישה מונגית מבוגרת שלקתה בסרטן קיבה , ובני לא הצליח לשכנע את שני בניה להסכים לניתוחה ) שהוא נתקף בנדודי שינה קשים . 
אני זוכרת שראיתי את בני מוטל בייאוש בכסא , לבדו בשעת בין ערביים בחדר הרופא התורן של המתמחים , מכתיב את הערותיו לגבי גברת תָאו ֹ לתוך רשמקול קטן בעודו שותה ספל תינוקות אחרי ספל תינוקות של קפה ומורט בלי משים את ריסיו . 
כאשר שאלתי את דן מרפי מדוע לדעתו גרם הטיפול במונגים כל כך הרבה מתח , הוא השיב , " אנשים משקיעים בשנים הראשונות של הקריירה הרפואית שלהם כמות עצומה של זמן ואנרגיה וכאב בהכשרה , ומלמדים אותם שמה שהם למדו בביתֿספר לרפואה הוא הגישה הלגיטימית היחידה לבעיות בריאות . 
אני חושב שזו הסיבה שלחלק מהרופאים הצעירים נשרפים הפיוזים כשמטופלים מונגים דוחים את מה שיש לנו להציע , בגלל שזה מרמז שמה שיש לרפואה המערבית להציע זה לא הרבה " . 
הרופא היחיד שפגשתי במרסד שלא נראה מוטרד לא ממפגשיו עם המונגים ולא מן השאלה אם הוא מספק טיפול מיטבי , היה רוג'ר פַייף , רופא משפחה שבראשית שנות השמונים עשה את התמחותו במרק"ם ואחר כך הצטרף לסגל בית חולים פרטי מקומי . 
ד"ר פייף העריך כי שבעים אחוזים מציבור מטופליו הם מונגים , שיעור שאין לו משתווה בשום תחום אחר בעיר . 
כאשר שאלתי אותו מדוע הוא פופולרי כל כך , לא עלה בדעתו שום הסבר פרט לכך ש " אולי אני מדבר לאט יותר מרופאים אחרים " . 
למטופליו אין כל קושי להסביר . 
כל מונגי ששאלתי אמר בדיוק אותו דבר : " ד"ר פייף לא חותך " . 
באופן כללי , זו הייתה אמת לאמתה . 
ד"ר פייף לא ביצע בדרך כלל פיומי ערווה בנשים מונגיות , אם כי הוא לא ידע מדוע הן אינן מעוניינות בהם , שכן הוא מעולם לא בירר . 
הוא נמנע מניתוחים קיסריים כל כמה שאפשר , והוא התחבב על מטופליו המונגים בייחוד משום שהושיט להם את שליות תינוקותיהם בשקיות פלסטיק כל אימת שביקשו ממנו , אם כי לא היה לו מושג מה הם עשו עמן ולדבריו מעולם לא הסתקרן לדעת . 
רוג'ר פייף אינו זוכה להערכה רבה במרק"ם . 
" הוא קצת טיפש " , אמר לי מתמחה אחד . 
" הוא לא הרופא הכי אינטליגנטי שסיים את התוכנית שלנו " , אמרה אחרת . 
" הוא רופא סביר " , אמר שלישי , בורר בקפידה את מילותיו . 
אף שאני מסופקת אם אפילו הרופא הכי פתוח ונאור במרסד היה מעוניין בעוד מטופלים מונגים , בכל זאת חשו ודאי אותם מתמחים דקירה כלשהי כשנוכחו לדעת שהקהילה המונגית מעדיפה באורח חדֿמשמעי רופא שרמת הטיפול שלו , לשיטתם , נחותה משלהם . 
רוג'ר פייף במקרה דגל בעיקרון שחשיבותו בעיני המונגים הייתה רבה יותר מאשר כל דרגה שהיא של ידע , אינטליגנציה או מקצועיות . 
כששאלתי אותו מדוע הוא נמנע בדרך כלל מלהפעיל לחץ על מטופליו המונגים להסכין עם שיטות הרפואה האמריקאית הקונוונציונלית , הוא משך בכתפיו ואמר , " זה הגוף שלהם " . 
7 
רכוש ממשלתי 
ניל ארנסט היה רופא מזן אחר . 
החלת שני סטנדרטים שונים לטיפול על מטופליו , סטנדרט גבוה יותר לאמריקאים וסטנדרט נמוך יותר למונגים , עמדה בניגוד מוחלט לטבעו . 
אבל האם מוטב היה לליאה לי לו ּ לקחה אותה משפחתה אל רוג'ר פייף ? 
האם ייתכן שבעצם ניל פגע בבריאותה של ליאה בכך שהיה כל כך בלתי מתפשר ? 
שאלה זו עדיין מנקרת בו . 
לו , למשל , מרשמיה של ליאה לא היו משתנים תדיר כל כך , היה סיכוי רב יותר שהוריה ייתנו לה את תרופותיה , שכן הם היו פחות מתבלבלים ויותר בטוחים שהרופאים יודעים את מלאכתם . 
אולם ניל היה סמוּך ובטוח למדי כי הואיל ומחלתה של ליאה הייתה מתקדמת ובלתי צפויה , יעלה בידו לטפל בה בצורה הטובה ביותר אם יכוון ויתאים כל העת מחדש את ההוראות הטיפוליות לגביה . 
לו היה בוחר תרופה אחת ויחידה , טובה יחסית , נוגדת פרכוסים , ודבק בה , הוא היה נאלץ לגזור על ליאה לא לקבל את אותו טיפול שהוא היה מעניק לבת למשפחה אמריקאית בורגנית , שהייתה מוכנה ומסוגלת להיענות למהלך טיפול מסובך . 
איזו בררה מן השתיים הייתה מקפחת יותר , שלילה מליאה טיפול מיטבי שילדה אחרת הייתה מקבלת , או אי התאמת טיפול מיוחד עבורה באופן כזה שסביר יותר שמשפחתה תיענה לו ? 
עשור קודם לכן , לא זה היה האופן שבו ניל ראה את המצב . 
הוא מעולם לא שקל ברצינות להוריד את רמת הטיפול שהוא נותן . 
תפקידו , כפי שהוא ראה זאת , היה להעניק טיפול רפואי טוב ; תפקידם של הליאים היה להיענות להוראותיו . 
חוסר היענות היווה העמדת ילד בסיכון , שהיא צורה של התעללות בילדים . 
הוא דחה את הקריאה לשירותֿלהגנתֿהילד ככל שיכול , נתן להוריה של ליאה את מלוא ההזדמנויות לתקן את דרכם , שוחח על המקרה עם אשתו כמעט מדי לילה , 
חרֵד פן " מה שקרה בפרזנו " יקרה במרסד . 
( הוא ופגי שמעו את השמועה על אודות האב המונגי בפרזנו שתלה את עצמו בתא הכלא אחרי שנעצר שלא בצדק בעוון התעללות בבנו , והאמינו בה . 
) ניל החליט לבסוף שלא נותרה בידו בררה כי אם לבקש שליאה תועבר להשגחת אומנה . 
אפשרויות אחרות שהוא שקל במבט לאחור , כמו לדאוג לסידור שאחות תבקר בבית הליאים שלוש פעמים ביום לתת לליאה את התרופה , או גיוס עזרת מנהיגי הקהילה המונגית להגברת היענות ההורים , נראו לו בזמנו או לוקות במכשולים ביורוקרטיים בלתי עבירים , או פשוט לא עלו על דעתו . 
כששאלתי את ניל אם משגמלה ההחלטה בלבו הוא המשיך להרהר ולדאוג באשר להשפעה שתהיה לה על משפחת לי , הוא אמר , " כן , ודאי . 
זאת אומרת , אתה תמיד דואג . 
אבל אתה כבר ' ננעל ' כל כך על רווחת הילד , שאתה מסוגל ביעילות רבה יחסית לדכא כל סוג של תחושה רעה לגבי מה שאתה גורם להורים . 
והיה עוד דבר – וכאן אני מדבר בשמי , לא בשם פגי – והוא שהרגשתי שיש לקח שצריך להילמד . 
אני לא יודע אם זו הצהרה גזענית או לא , אבל אני בכל זאת הולך לומר אותה . 
הרגשתי שחשוב שהמונגים האלה יבינו שיש עיקרים מסוימים ברפואה שאנחנו מבינים יותר טוב מהם , ושיש חוקים מסוימים שהם חייבים לציית להם כשמדובר בחיי ילדיהם . 
רציתי שתתפשט בקהילה השמועה שאם הם יחרגו מכך , ההתנהגות הזאת לא תהיה מקובלת " . 
מרגע שקבע ניל כי הוריה של ליאה מסכנים את בריאותה , היה זה לגמרי בתחום סמכותו להגיש דוח לשירותֿלהגנתֿהילד . 
למעשה , זה עלול היה להיות פשע אם הוא לא?היה מגיש דוח . 
אי דיווח על התעללות בילדים הוא עברה שניתן להעמיד בגינה לדין בארבעים וארבע מדינות בארצותֿהברית , וקליפורניה בכללן . 
היות שרופאים – יחד עם עובדים אחרים בשירותי הבריאות , מורים , עובדי מעונות יום ושוטרים – עשויים במיוחד להיתקל בראיות להתעללות , יש לכל חמישים המדינות בארצותֿהברית סעיפי חסינות בחוקי רווחת הילד שלהן אשר מגינים על קבוצות אלה מפני תביעה אזרחית או פלילית לאחר הגשת דוחות על הזנחה , גם אם מתברר כי טעו . 
העובדה שהוריה של ליאה סירבו לתת לה את התרופות לפחות חלקית מסיבות תרבותיות או דתיות ( שניל היה ער להן רק במעורפל ) ודאי לא הייתה מותירה רושם רב בבית המשפט , אפילו היו הליאים מבינים ומתוחכמים מספיק כדי לנסות להגן על מעשיהם . 
אילולא היה מדובר בילד , היו פני הדברים שונים . 
במקרים שמדובר במבוגרים כשירים , עקרון חופש הבחירה כמעט תמיד מקבל עדיפות משפטית על פני עקרון עשיית הטוב , שפירושו , למשל , שלעֵדֿיהוה שמורה הזכות לסרב לקבל עירוי דם , או לחבר כריסצ ֵ ' ן סיינס ? לסרב לטיפול כמותרפי , גם אם היא או הוא ימותו כתוצאה מכך . 
אבל כאשר מדובר בקטין , למדינה ישנה הזכות – החובה , לאמתו של דבר – לאלץ את המטופל להיענות לטיפול מציל חיים , גם אם הוא אסור על פי אמונת המשפחה . 
" להורים מותר להפוך את עצמם לקדושים מעונים " , כתב השופט רוברט ג'קסון בפסיקה משנת 1943 של בית המשפט העליון . 
" אך אין נובע מכך שמותר להם , בנסיבות זהות , להפוך את ילדיהם לקדושים מעונים . 
כמה הורים המשתייכים לפלגים קנאיים נכלאו בעקבות מותם של ילדים שהללו ניסו לרפא באמצעות אמונה דתית ; שום חבר כריסצ'ן סיינס לא נכלא עדיין , אך כמה מהם הורשעו בגרימת מוות שלא בזדון או בסיכון ילדים ונגזר עליהם שילוב של קנסות , תקופות מבחן ועבודות שירות ? . 
אם הורים אשר עובדים את הדתות המקובלות יחסית הללו לא הצליחו בעקביות שכזו לזכות בתמיכת בתי המשפט , ספק אם היה נמצא שופט שהיה מתרשם לטובה לו היו הליאים מצהירים בפניו כי הם אנימיסטים שמאניים אשר מאמינים כי מחלתה של בתם נגרמה על ידי אובדן נשמתה וכי האופן היעיל ביותר לטפל בה הוא באמצעות העלאת קורבנות . 
ניל מעולם לא רצה להביא להעמדת הוריה של ליאה לדין , ושום צעד משפטי מעולם לא ננקט נגדם . 
רצונו היחיד היה להוציא מידיהם את ליאה ולהעבירה להשגחת אדם אשר ייתן לה את תרופותיה בדיוק כפי שהוא הורה לתיתן . 
ב ֿ במאי , 1985 היא הושמה זמנית במעון אומנה שנוהל על ידי שתי אחיות מֵנוֹניטיות , שקשרו אותה כל אימת שהיא גילתה פעלתנותֿיתר בתוך מושב בטיחות לילדים שהונח על רצפת חדר המגורים . 
מקץ שבועיים היא הוחזרה לביתה ולהוריה ניתנה הזדמנות אחת אחרונה . 
בדיקות דם המשיכו להראות שהם נותנים לה פחות קַרבַּמאזֶפּין מן המינון הרשום . 
בשלב זה הגישה שלוחת מרסד של השירותֿלהגנתֿהילד את עתירה מס' 15270 לבית המשפט של מדינת קליפורניה , " בעניין הקטינה ליאה לי " . 
כך נפתחה העתירה : 
העותרת מיודעת , מאמינה ועל כן מצהירה , 
כי הקטינה הנ"ל מתגוררת ב : רחוב 12 מזרח מס' , 37 דירה א ' , מרסד , קליפורניה . 
כי הקטינה האמורה הנה בת שנתיים ו ֿ חודשים , הואיל ונולדה ביום ה ֿ לחודש יולי של שנת 1982 . 
כי הקטינה האמורה עונה על התנאים המצוינים בסעיף 300 תתֿסעיף א' לחוק בית הדין לנוער של מדינת קליפורניה , כדלקמן : הקטינה האמורה זקוקה להשגחה הורית הולמת ויעילה ואין לה הורה אשר רוצה או מסוגל לבצע השגחה ופיקוח שכאלה . 
הקטינה האמורה הנה חולת אפילפסיה הסובלת ממחלה פרכוסית מורכבת , וההורים נותנים רמות תתֿתרפויטיות של התרופות . 
כתוצאה מאיֿהיענותם של ההורים להנחיות למתן תרופות , עברה הקטינה האמורה אשפוזים רבים והתקפים חמורים שהיו והנם מסכני חיים . 
הרופא המטפל קובע כי יש להוציא בשלב זה את הקטינה האמורה מבית הוריה לשם הגנה על חיי הקטינה האמורה . 
ישנה סכנה מוחשית לבריאותה הפיזית של הקטינה האמורה ואין אמצעים סבירים להגן על בריאותה הפיזית של הקטינה האמורה מבלי להוציאה ממשמורת פיזית של הוריה . 
היא הסתיימה כך : 
בהתאם לאמור לעיל , העותרת מבקשת כי בית המשפט יכריז על הקטינה האמורה כקטינה בחזקת בית הדין לנוער . 
ב ֿ ביוני , הוצאה ליאה מביתה בשנית , הפעם להשמה חוץֿביתית למשך שישה חודשים לפחות . 
הוריה לא יודעו מראש כי היא עומדת להילקח . 
כאשר עובדי השירותֿלהגנתֿהילד הגיעו , הייתה פוּאה מחוץ לבית , בביקור אצל קרובים . 
כמה שנים לאחר מכן , סיפר לי נאו ֹ קאו ֹ , באמצעות מתורגמנית , מה קרה . 
( הוא סבר בטעות כי העובדים הסוציאלים , שלוו במתורגמנית בשם סו ּ סיוֹנג , היו שוטרים . 
) " המשטרה באה לקחת את ליאה . 
סו ּ אמרה לרופא שלא נתַנו לליאה שום תרופה ובגלל זה הרופאים התעצבנו והם באו לקחת את ליאה . 
כעסתי מאוד . 
כמעט הרגתי את המתרגמת . 
אמרתי , זאת הילדה שלי ואני אוהב אותה . 
המשטרה אמרה לשישה חודשים ליאה היא רכוש ממשלתי . 
פוּאה סיפרה לי , " כשבאתי הביתה בעלי סיפר לי שהם לקחו את התינוקת והוא אמר שהם לא אמרו להם לאן הם לקחו את התינוקת . 
לא ידעתי בכלל אנגלית אז לא ידעתי מה לחשוב או מה לומר . 
סיפרתי לקרובי המשפחה המבוגרים שלי , אבל הם אמרו , אם האנשים האלה באו לקחת אותה , אז את לא יכולה לעשות כלום . 
בכיתי כל כך הרבה שחשבתי שהעיניים שלי יתעוורו " . 
מעניין היה לדידי שכמעט איש מן המתמחים במרק"ם – אפילו אלה שטיפלו בליאה פעמים רבות בחדר המיון ושנים לאחר מכן יכלו עדיין להיזכר בפרטי פרטים בהבטים הרפואיים של המקרה שלה – לא היה מודע , עד שסיפרתי לו , לכך שניל דאג שליאה תוצא מביתה . 
כאשר הם שמעו על כך , כל אחד ואחד מהם חלק על החלטתו , אם כי איש מהם לא היה מסוגל להציע חלופה טובה יותר . 
ניל לא הסתיר את מה שקרה במתכוון . 
זה פשוט לא היה ממנהגו לדון בנושאים טעונים רגשית , בעיקר כאלה שלגביהם הוא חש דאגה או אמביוולנטיות , עם אף אחד פרט לאשתו . 
כאשר סיפרתי לדן מרפי על השמתה של ליאה בהשגחת אומנה , הוא היה המום . 
" ניל בטח היה פשוט נואש אם הוא עשה דבר כזה " , הוא אמר . 
" זאת הפעם הראשונה בחיים שלי שאני שומע על ילד שנלקח מאפוטרופוסים טובים . 
את יודעת , אלה בדרך כלל אנשים שבכוונה תחילה פוגעים בילדים שלהם , אם בהזנחה קיצונית ואם בגרימת נזק ממשי , אבל ההורים של ליאה באמת אהבו את הילדה . 
אם אני?הייתי בארץ זרה ומישהו היה לוקח לי את הילד מסיבות שלא הייתי מבין , בחיי שהייתי לכל הפחות מתחיל לשקול אלטרנטיבות אלימות . 
בקהילה המונגית של מרסד , בייחוד בקרב השבטים לי ויאנג , ידעו הכול את שאירע . 
הידיעה על היעלמותה של ליאה איששה את חשדם של אנשים רבים זה זמן רב , כי אין לבטוח ברופאים , וכי הללו עושים יד אחת עם רשויות אכיפה אחרות – מעין לקח נלמד אמנם – אך לא זה שניל קיווה לו . 
זמן רב לאחר האירוע , שאלתי את קיאָה לי ואת קוּאָה הַאו ּ , שני מתורגמנים מונגים ששירתו את הלשכהֿלבריאותֿהציבור , מה הייתה בזמנו דעתם על אודות המקרה . 
( קיאה היא אישה וקוּאה גבר . 
) שניהם זכרו אותו היטב . 
" אולי הם לא היו צריכים לקחת את ליאה " , ענתה קיאה בדיפלומטיות . 
" אולי זה לא היה נכון . 
ההורים לא רוצים לפגוע בילדה . 
הם משתדלים מאוד להיות הורים טובים . 
הם איבדו הרבה ילד בלאוס והם אוהבים את הילדה הזאת מאוד מאוד . 
בלאוס , להורה יש מאה אחוז אחריות על הילד . 
איך אפשר להגיד שלוקחים אותו אלא אם זה יתום ? " קוּאה השיב ביתר חדות , " זה לא?היה הכרחי שהשל"ה ייקח את הילדה . 
אם לא אכפת להם מהילדה , בסדר , אבל הורים אוהבים את הילדה יותר מאחרים בבית . 
האֵם בכתה ובכתה כל הזמן . 
האב הוא לא בכה , הוא כעס מאוד . 
גברים מונגים לא בוכים אפילו אם אתה מרגיש עצוב . 
בלאוס , אף פעם בחיים שלי לא שמעתי על דבר כזה קורה " . 
בעבודה לשם קבלת תואר מוסמך באנתרופולוגיה , בשם " ניתוח אמונות תרבותיות ודינמיקה של כוח במחלוקות לגבי טיפול רפואי בילדים מונגים " , סיכמה רופאה ממינסוטה בשם קתליןֿאן קלהאןֿפֵּרָה את הגישה המונגית ביחס לאחריות במקרים של ילדים חולים : 
הורים מונגים סבורים כי ההורים אחראים לרווחת הילד ולהחלטה באשר לטיפול הרפואי בילד . 
מאחר שההורים הביאו את הילד לעולם , מספקים את צרכיו הפיזיים ואוהבים אותו , הם אלה שמכריעים בדבר הטיפול שיינתן לילד . 
מכיוון שקרובי המשפחה אוהבים את הילד והנם חלק מן המשפחה , הם יכולים לעזור להורים בקבלת החלטות בעניין הפעולות המיטביות . 
מנהיגים נכבדים משושלת המשפחה מסייעים אף הם להורים בקבלת החלטות קשות לגבי מחלות חמורות . 
אולם הואיל ורופאים אינם בני משפחה , אין ביכולתם להחליט לגבי הילד … אם הרופאים מנכסים להם את אחריות ההורים , ומחליטים לטפל בלי הסכמתם , כי אז הרופאים אחראים להשלכות הנובעות . 
אם הילד ימות , תחול האשמה עליהם ; וכיצד יפרעו את חובם להורים ? 
איך , נשאלת השאלה , הם יפצו באמת בעבור החיים ? 
כל עוד רופאים והורים ממשיכים לקיים דיאלוג , אפילו דעותיהם חלוקות , המחלוקת מוגבלת להבדלים בין מערכות של אמונות . 
" אבל מרגע שהמשטרה מזומנת ומוּצאים צווים של בית משפט , הקשיים עולים מדרגה " , כתבה קלהאןֿפֵּרָה . 
" ההבדלים אינם נוגעים עוד לאמונות . 
ההבדלים נוגעים לכוח . 
לרופאים יש הכוח לקרוא למשטרה וגישה לעוצמה הממסדית שלהורים מונגים אין . 
הואיל והמונגים מאז ומעולם התנגדו בכל מאודם לשׂררה , הם חשים בלבול וזעם בייחוד כאשר מנשלים אותם מכוחם בארץ שאליה נמלטו בשל המוניטין שלה לחופש . 
כפי שאמר לקלהאןֿפֵּרָה הורה אחד , שילדו החולה אולץ לעבור ניקור מותני על פי צו בית משפט שהרופא השיג , " לפי ההרגשה שלנו , ארצותֿהברית יותר קומוניסטית מהארץ שלנו " . 
הורה זועם אחר שהתנסה בחוויה דומה אמר לה , " לא משנה כמה אנחנו לא מבינים בטכנולוגיה , בבריאות של בני אדם , פיזית , אבל ראינו הרבה גם מניסיון . 
אני לא רוצה שום דוקטור שיתייחס לשום בן אדם כמו חיה . 
חיות , הן לא מבינות , אבל בני אדם כן , אנחנו כן יודעים לדבר . 
אנחנו כן מבינים כמו כל אחד שהוא בן אדם . 
אנחנו בסך הכול פליטים אבל אנחנו בני אדם כמו שכל דוקטור גם " . 
ברגע שילד מוצא מחזקת הוריו , השירותֿלהגנתֿהילד חייב להגיש בתוך יומיים הצהרה מנומקת , ושימוע נקבע בדרך כלל ליום למחרת הגשת ההצהרה . 
נאו ֹ קאו ֹ לי הופיע בבית המשפט ב ֿ ביוני , 1985 מלווה בפרקליט מן הסנגוריה הציבורית . 
איש לא זוכר אם גם מתורגמן נכח במקום . 
השופט אישר את בקשת השל"ה להוציא את ליאה מביתה ; נאו ֹ קאו ֹ , שלא היה מודע לזכותו להתנגד , מתועד כמשיב בחיוב . 
התוכנית שפורטה בסגירת תיק מס' 15270 ביקשה להשאיר את ליאה בהשגחת אומנה למשך שישה חודשים , פרק הזמן המינימלי שניל העריך שיידרש כדי לייצב את הפרעת הפרכוסים שלה . 
להוריה יותר לערוך ביקורים שבועיים , אם כי הללו לא יחלו אלא אחרי שתהיה מורחקת מן הבית חודש ימים ויותר . 
למעשה , בהתאם למדיניות רוֹוַחת באותו זמן , שנועדה למנוע מהורים נסערים להשיב לעצמם מיידית את ילדיהם , השל"ה לא יידע את פוּאה ונאו ֹ קאו ֹ במשך כמה שבועות באשר למקום הימצאה של בתם . 
לדברי נאו ֹ קאו ֹ , " אחרי חודש אחד , הלכתי לבן דוד שלי שמדבר אנגלית וביקשתי ממנו להתקשר למשטרה ולשאול איפה ליאה בגלל שאשתי התגעגעה לליאה יותר מדי והיא התחילה להשתגע " . 
ליאה הייתה צפויה להתאחד עם משפחתה אחרי שישה חודשים , רק בתנאי שבית המשפט ישתכנע שהוריה יגלו היענות להוראות הטיפוליות . 
על השירותֿלהגנתֿהילד הוטל לפעול יחד עמם כדי להגביר את הסבירות לכך . 
היה ובית המשפט לא יפסוק בתוך שנה כי ליאה יכולה לחזור אל חיק משפחתה בבטחה , תאבד לליאים לתמיד החזקה עליה . 
באחריות השל"ה היה למצוא לליאה מעון אומנה מתאים . 
העובדת הסוציאלית שלה מילאה טופס עבור " טיפול אומנה מיוחד " – היינו , טיפול בילד הלוקה בבעיות רפואיות או התנהגותיות מיוחדות . 
בין הבעיות שהיא הקיפה בעיגול בסעיף " בעיות התנהגות של הילד " היו : " נתקף/ה בשנה האחרונה התקף אלים אחד או יותר , שגרם פגיעה גופנית קלה " ; " גרם/ה נזק קל [ לרכוש ] בשישה או יותר מקרים בשנה החולפת " ; " מגלה התנהגות שפוגעת בעצמו/ה ( נשיכות , שריטות ) לפחות פעם בחודש " ; " הופך/ת תוקפני/ת או עוין/ת כאשר מתוסכל / ת " ; " אינו/ה משתתף/ת בפעילויות חברתיות " ; " אינו/ה משתתף/ת בפעולות קבוצתיות " ; " היפראקטיבי/ת בכל סביבה שהיא " ; " מרדני/ת בכל מצב שהוא " ; " נתקף/ת מדי יום בהתקפי זעם " . 
העובדת הסוציאלית נדרשה לסכם את הנקודות ולדרג את החומרה המצטברת של ההתנהגות הבעייתית בסולם מ ֿ ( הכי טוב ) ל ֿ ( הכי גרוע ) . , 81 התוצאה של ליאה , הייתה מחוץ לטווח . 
הקטגוריות היחידות שבהן היא קיבלה ניקוד טוב – מושלם , למעשה – היו " אין ראיה להתנהגות דיכאונית " ; " מגיב/ה כיאות לחיבה " ו " מעניק/ה חיבה כיאות " . 
יום או יומיים לפני שליאה נלקחה מביתה , התקבלה שיחה מהשל"ה אצל דִי וטוֹם קוֹרדָה , זוג המתגורר במרחק ארבעים קילומטרים מצפוןֿמערב למרסד , אשר הוסמכו באחרונה לשמש הורים אומנים . 
" יש לנו ילדה מונגית בת שנתיים עם אפילפסיה " , אמרה העובדת הסוציאלית . 
" אתם מסוגלים לטפל בזה ? " באותו זמן , די קוֹרדָה לא שמעה מעודה את המילה " מונגים " , היו לה ארבעה ילדים משלה , היא נשאה ברחמה את החמישי , וטיפלה בעוד ילד אומנה , הראשון שלה . 
" בטח " , היא ענתה . 
די סיפרה לי כמה שנים מאוחר יותר , " הייתי להוטה כל כך שהייתי לוקחת כל דבר שהם היו מציעים לי " . 
הייתי סקרנית לפגוש את הקורדאים , משום שכאשר התקשרתי לדי , הדבר הראשון שהיא אמרה היה , " מה שלום פוּאה ונאו ֹ קאו ֹ ? 
את לא פשוט מתה עליהם ? " . 
היות שבשלב זה עדיין לא שמעתי אדם אמריקאי אומר מילה טובה על הליאים , והיות שהחזקתי בדעה השגורה כי הורים ביולוגים והורים אומנים הם אויבים טבעיים , בלבלה אותי לרגע שאלתה . 
כשהגעתי לביתם החדֿקומתי והנטוי על צדו של הקורדאים , ששכן בקהילה של חווֹת חלב מנוקדת בבוסתני אפרסקים ובמטעי שקדיות , קיבלו את פניי כמה וכמה כלבים גדולים אשר די וטום , בעזרת חמשת ילדיהם הביולוגים וששת הילדים האומנים , רובם מפגרים או בעלי הפרעה רגשית , שהתגוררו עמם באותו זמן , גידלו ככלבי נחייה לעיוורים . 
בעת שהסבנו לנו בחדר המגורים , די הראתה לי אלבום קטן מלא בתמונות של ליאה ( יש לה אלבום לכל ילד שטיפלה בו ) ובוֿזמנית חילקה חיבוקים לילדים בגדלים ומגזעים שונים שתעו להם פנימה והחוצה . 
אחרי שהגיעה לבית קורדה , בכתה ליאה במשך עשרה ימים ללא הפסק . 
" ליאה הייתה הילדה היחידה ששמעתי בחיים שלי שהייתה מסוגלת לבכות תוך כדי שאיפה ותוך כדי נשיפה " , אמרה די . 
" פנימה והחוצה , בקול רם וצורמני , עוד ועוד ועוד . 
ידעתי שהיא בוכה אליהם , אל אמא ואבא שלה , אפילו שהיא לא ידעה להגיד לי את המילים . 
הייתי מוצאת אותה מכורבלת באמבטיה , בפנים ממש מודאגות ומוטרדות ומבולבלות ועצובות . 
לפעמים היא הייתה הולמת על הדלת כמו חיה כלואה וצועקת , ' נא ! 
נא ! 
נא ! 
נא ! 
' . עכשיו אני יודעת שבמונגית זה אומר אבא . 
( למעשה , קרוב לוודאי שליאה אמרה נְיָא – שפירושה אמא ; המילה לאבא היא צִי . 
) הואיל והקורדאים לא דיברו מונגית , לא היה בכוחם לנחם את ליאה באורח מילולי . 
הדבר היחיד שנראה שעזר היה מגע פיזי תמידי . 
בשעות היום , נשאה די בוֿזמנית את ליאה במנשא גב ואת ילדה הצעיר ביותר , שהיה בן תשעה חודשים כאשר ליאה הגיעה , במנשא קדמי . 
בלילה , ליאה ישנה בדרך כלל במיטת הקורדאים , שהייתה ברוחב שלושה מטרים ויותר – גדולה דייה להכיל חלק נכבד מדרי הבית . 
כאשר שום ניחומים לא עזרו , היניקה אותה די , ששיערה נכונה כי ליאה מעולם לא נגמלה , יחד עם תינוקה שלה . 
" אם הייתה דרך כלשהי , זו תמיד הייתה הדרך של ליאה " , היא אמרה לי . 
" זה מה שהיא הייתה רגילה לו . 
המשפחה שלה נתנה לה לשלוט בבית ללא עוררין בגלל שהיא הייתה הילדה המיוחדת , הנסיכה . 
כמובן שליאה הייתה מסוגלת להיות עקשנית וסרבנית , אבל היא גם הייתה חומד . 
היא הייתה זוחלת לך על הברכיים כשישבת . 
היא הייתה כל כך יפה . 
בהתחלה היינו שוםֿכלום בשבילה , אבל היא למדה לאהוב אותנו . 
היא ידעה לאהוב ולתת לאנשים לאהוב אותה . 
התברכנו כשקיבלנו את ליאה . 
ג'נין הילט , העובדת הסוציאלית של השל"ה , ביקרה במשך אותה תקופה אצל הקורדאים לעתים קרובות וחיברה " דוח קשר עם שירותי הרווחה " הממחיש משהו כיצד נראו ימיהם הפחות ברוכים של הקורדאים עם ליאה . 
כמה מן הרישומים בדוח : 
בעיותיה של ליאה מאוד התנהגותיות . 
בוכה ללא הרף . 
מפריעה מאוד , כעס רב . 
בוכה בלי הפסקה 2 – 5 לפנות בוקר – בועטת . 
לא מוותרת . 
המשפחה מרוטת עצבים . 
התקף זעם . 
מסרבת לאכול . 
מסתכלת על די , מורידה את מכנסיה ומשתינה . 
עושה עכשיו קקי על הרצפה . 
נשכה לעצמה את השפה . 
ליאה בוכה 4 ימים ברציפות . 
מורחת צואה . 
שוב בכי אינטנסיבי . 
הפשיטה את עצמה , השתינה על הרצפה , המשיכה בגל של הרס . 
נאלצו לתת לה תרופת הרגעה . 
ג'נין הילט , שהבחינה שליאה " הסבה לילדים אחרים אינספור פגיעות החל בחבורות וכלה בחתכים הדורשים תפרים " ; שהיא הצריכה השגחה תמידית כדי להרחיק אותה מ " פעילויות שהניסיון לימד כי הן מזיקות או מסוכנות לה , כגון מים חמים , אמבטיות , מקומות גבוהים , ברכת שחייה וכו ' " ; ושהקורדאים סיפקו " רמת טיפול גבוהה ביותר " , הגישה לאגףֿמשאביֿאנוש בקשה , שנענתה בחיוב , לשלם לדי ולטום תשלום חריג בגובהו בסך אלף דולר לחודש עבור הטיפול בליאה . 
( הליאים ושבעה מתשעת ילדיהם שנותרו בחיים אשר התגוררו בבית , וליאה בכללם , התקיימו מ ֿ דולר בחודש מקצבאות , ועוד 84 דולרים שליאה , אשר האפילפסיה שלה הוכרה לה לצורך קצבת נכות , קיבלה כהשלמתֿהכנסה . 
) 
במכתבה לאגףֿמשאביֿאנוש , ג'נין הילט ציינה גם כי די קורדה לקחה את ליאה לשניים עד חמישה ביקורים בשבוע אצל רופאים . 
אף על פי שדי מילאה אחר ההוראות למתן התרופות נוגדות הפרכוסים בדקדקנות ( משימה שחייבה לפעמים להחזיק את ליאה ולחזור על המנות לאחר שירקה אותן על בגדיה ) , ליאה עדיין לקתה בהתקפים . 
לאמתו של דבר , אצל הקורדאים היא לקתה בהתקפים בתכיפות רבה יותר מאשר בביתה . 
היא אושפזה ארבע פעמים במרכזֿהרפואיֿעמנואל בטורלק , העיר הקרובה ביותר לבית הקורדאים , ובמקרה אחד הועברה מעמנואל למרק"ם , אשר לא הותיר רושם חיובי על די . 
" האחיות במרק"ם לא דיברו אליה ברוך ובנועם " , היא אמרה לי . 
" כשהיא הרטיבה במיטה , זה לא היה ' אוי מסכנה שלי ' , זה היה ' אוי אלוהים איזה טינופת' . 
הן היו קושרות את שתי הידיים ושתי הרגליים בחתיכות בד , כמו שעושים במוסדות סיעודיים לאנשים זקנים . 
זה היה משפיל . 
רופאיה החדשים של ליאה בטורלק שינו לה את המרשם כמה וכמה פעמים , מורידים תחילה את הפנוברביטל ואחר כך את הקַרבַּמאזֶפּין ומחליפים בין שילובים שונים של פניטואין , דֶפָּלֶפּט וריטלין . 
לדברי די , להוראות הטיפוליות החדשות היו פחות תופעות לוואי . 
" קַרבַּמאזֶפּין ופנוברביטל היו בשביל ליאה השילוב הכי גרוע " , היא אמרה . 
" הכי גרוע . 
כשהיא לקחה אותם היא הייתה שיכורה , היא לא הייתה מסוגלת לנווט או ללכת . 
אני חושבת שזו הסיבה שההורים שלה לא נתנו לה אותן . 
אחר כך היא הייתה חוטפת התקף וכולם היו מתרגזים עליהם . 
הקואורדינציה של ליאה השתפרה , אבל ההתקפים נמשכו . 
משנודע להם לאן נלקחה ליאה , ביקרו אותה בני משפחתה כל אימת שאחיינם , שהחזיק מכונית , יכול היה להסיעם . 
בביקורם הראשון , הראתה להם די איך היא נושאת את ליאה על גבה , ממש כפי שפוּאה נהגה לשאת אותה , ואת ליאה ישֵנה במיטת המשפחה . 
ילדי הקורדאים השאילו לילדי הליאים בגדי ים , וכולם שחו יחד בברכה שבחצר האחורית . 
פְּהָא זחלה על המדשאה יחד עם תינוקה של די . 
מֵי , בתם בת השתיםֿעשרה של הליאים , התחברה לבסוף עם וֶונדי , בתם בת העשר של הקורדאים , ועשתה פעם שבוע שלם בביתם . 
פוּאה רקמה בשביל די נְיָא , מנשא מונגי לתינוק . 
מקץ חודשים אחדים , התחילה די להשאיר את התינוק שלה אצל פוּאה בעת שלקחה את ליאה לבדיקות אצל רופאים – המקרה הראשון אולי בהיסטוריה של השירותֿלהגנתֿהילד שבו אם אומנת ביקשה מהורה שהוגדר לפי החוק כהורה מתעלל לשמש לה שמרטף . 
לא נדרש לקורדאים זמן רב להסיק שהשל"ה שגה כשהרחיק את ליאה ממשפחתה ( אף שבשל"ה לא הסכימו עם די כשהיא ציינה זאת בפניהם ) . " הייתי קשורה לליאה , אבל באמת שהיא הייתה צריכה להיות בבית " , אמרה די . 
" פוּאה ונאו ֹ קאו ֹ היו חמים כל כך , דואגים כל כך , והם כל כך אהבו את הילדה הזאת . 
אני ממורמרת . 
הם אף פעם לא היו צריכים להיכנס למערכת . 
כשפגשתי אני את די , כבר עברו תחת ידה שלושים וחמישה ילדי אומנה , שרובם הוכו קשות או נוצלו מינית בידי הוריהם . 
ליאה הייתה היחידה שהיא המליצה אי פעם להחזיר אל חיק משפחתה . 
בסוף כל אחד מביקורי הליאים , ניסתה ליאה להיכנס אתם למכונית וצרחה בפאניקה כאשר נסעו בלעדיה . 
נאו ֹ קאו ֹ אמר לי , " המשפחה באמת טיפלה בליאה ובאמת גם היה להם אכפת ממנה , אבל אולי היא התגעגעה אלינו יותר מדי ובגלל זה היא נהייתה יותר חולה . 
גם אנחנו התגעגענו אליה . 
אני לא יודע איך לתאר כמה התגעגענו אליה " . 
פוּאה אמרה , " המיטה שלנו הייתה ריקה בלעדיה . 
אהבתי אותה מאוד ותמיד החזקתי אותה בלילה ולא נתתי לה לישון לבד . 
בכיתי כל לילה כשנכנסתי למיטה והיא לא הייתה שם " . 
חודשיים אחרי שליאה נלקחה ממשפחתה , אמר נאו ֹ קאו ֹ לעובדת הסוציאלית שהוא רוצה להתאבד אם ליאה לא חוזרת הביתה . 
ארבעה חודשים לאחר מכן , חזר נאו ֹ קאו ֹ הביתה ומצא את פוּאה מכוונת אל גופה סכין . 
הוא לקח ממנה את הסכין . 
כעבור חודש , על פי רישומיה של ג'נין הילט בתיק , הייתה פוּאה היסטרית ואיימה שוב בהתאבדות . 
בשל"ה שקלו להכניס את המשפחה כולה לבית חולים פסיכיאטרי , אבל החליט להימנע מכך . 
ליאה לא שבה הביתה כעבור שישה חודשים כפי שהליאים ציפו . 
ב ֿ בדצמבר , 1985 ב " שימוע חציֿשנתי בדבר איחוד המשפחה " , פסק בית המשפט כי פוּאה ונאו ֹ קאו ֹ לא גילו יכולת היענות להוראות הטיפוליות בבתם . 
ראשית , הם סירבו לחתום על " תוכנית לשירותים חברתיים " שהוצגה בפניהם באוגוסט , אשר קבעה , בין היתר , כי כדי שיתקיים בסופו של דבר איחוד , הליאים חייבים להסכים " לקבוע לבתנו תורים לרופאים ולהגיע אליהם , ובכלל זה תורים לביקורת שִגרתית ובזמן מחלה , וללמוד כיצד לתת לה את תרופותיה כנדרש " . 
עובדת השל"ה כתבה על גבי התוכנית , " להרגשתם ליאה צריכה לחזור להשגחתם לאלתר ; לפיכך הם סירבו לחתום על ההסכם " . 
שנית , כאשר הותר לליאה לחזור בספטמבר הביתה לביקור בן שבוע , כמבחן להיענות הוריה , הם נכשלו בו כישלון צורב . 
בהצהרת השל"ה נגד האיחוד נכתב : 
ההורים שוב הונחו , באמצעות מתורגמן , לגבי הדרך הנכונה לתת את התרופות . 
בנוסף נעשה שימוש בסימונים צבעוניים לתמיכה בהנחיות . 
ההורים טענו כי מובן להם והעידו כי ימלאו לאלתר אחר ההוראות . 
במהלך אותו ביקור הותר להורים לטפל בילדה באמצעות שמאן מן התרבות המונגית . 
ביקורי בית על ידי עובדים סוציאלים בוצעו בזמן שהותה של הקטינה בבית והתרופות נבדקו ונראה היה שהן ניתנות לה . 
ההורים מדווחים כי לא היו התקפים . 
ליאה הוחזרה לבית האומנה ב ֿ בספטמבר 1985 ואושפזה מאוחר יותר באותו יום . 
בדיקות גילו כי בדמה של הקטינה אין עקבות לשום תרופה . 
ד"ר גוֹל [ רופאה ּ של ליאה במרכזֿהרפואיֿעמנואל ] קבע כי ההורים לא נתנו לליאה שום תרופה שהיא שכן התרופות נותרות בגוף לפחות עשרה ימים . 
בקבוקוני התרופות הוחזרו על ידי ההורים ריקים . 
כאשר ליאה חזרה אל הקורדאים , כתבה ג'נין הילט בדוח שלה בתיק כי חזה היה מכוסה בפצעים משפשוף מטבעות . 
פוּאה ונאו ֹ קאו ֹ ביכרו במובהק שיטות ריפוי מסורתיות , וכפי שג'נין ציינה , " נפטרו מהתרופות " . 
ארבעה ימים לאחר אותו ביקור בית , נתקפה ליאה שלושה התקפים גדולים ושישה התקפים קטנים , שלאחריהם נעשו ליקויי ההתפתחות שלה הרבה יותר בולטים . 
ההצהרה קבעה כי : 
ניכר עיכוב בדיבור , חלה נסיגה ביכולותיה המוטוריות , מסרבת לאכול ולשמור על קשר עין , ועסוקה בהתנהגות של הטחת ראש חוזרת ונשנית . 
ליאה איבדה שליטה בסוגרי הצואה עקב התאפקות וחסימה מלאה כמעט של המעי הגס באבני צואה , עסקה במגוון התנהגויות פוגעניות בעצמה כגון שריטות ונשיכות , לא הייתה מסוגלת לישון , הייתה תוקפנית כלפי ילדים אחרים , ואיבדה יכולת לחוש מצבים המקנים לה ביטחון . 
הרגרסיות היו קשורות כולן לאי מתן התרופות על ידי ההורים בזמן שליאה הייתה בהשגחתם . 
ההתנהגויות הרגרסיביות הללו נמשכות . 
למרות המכשלות והמפלות הללו , ג'נין הילט הייתה נחושה בדעתה לנסות להמשיך ולחנך את הליאים באשר לטיפול התרופתי של ליאה , כדי שהם יוכלו להחזיר לעצמם את החזקה עליה בטרם תחלוף שנה והיא תֹאבד להם מבחינה חוקית לעד . 
ג'נין הוציאה עשרות שעות בעבודה עם פוּאה . 
משימתה נסתייעה בזכות העובדה שההוראות הטיפוליות של ליאה פושטו בפברואר 1986 לבלי הכר . 
דִי לקחה את ליאה לביתֿהחוליםֿלילדיםֿואלי בפרזנו לשם בדיקות נירולוגיות מקיפות , ושם אִבחן טרי הצ'יסן , נירולוג ילדים , טנטטיבית , כי היא לוקה בתסמונת לנוקסֿגשטאוט , צורה נדירה של אפילפסיה המאופיינת בפיגור שכלי ובכמה וכמה צורות של התקפים קשים לשליטה . 
ד"ר הצ'יסן פסק כי דֶפָּלֶפּט לבדה היא התרופה הרצויה . 
( ניל ופגי שקלו מתן דֶפָּלֶפּט אבל החליטו להימנע ממנה שכן היא עשויה לגרום לאי ספיקת כבד ; ברגע שליאה התחילה ליטול אותה , הם הצטערו שהם לא רשמו לה אותה בעצמם . 
) דֶפָּלֶפּט לילדים היא סירופ בטעם טוב של דובדבנים , והיה הרבה יותר קל לתת אותו מאשר את השילובים הסבוכים של טבליות כתושות ומרירות שליאה נטלה לפני כן . 
ג'נין הראתה לפוּאה כיצד להשתמש במזרק פלסטיק כדי להזליף את הנוזל לתוך פיה של ליאה , על ידי הצמדת פיסת נייר דבק בשֶׁנֶת של 8cc , שכן פוּאה לא ידעה לקרוא מספרים . 
פוּאה תרגלה על מים עד שרכשה מיומנות , ואז עברה לדֶפָּלֶפּט . 
ג'נין הרגישה כי פואה לומדת אט אט לבטוח בה ומתקדמת יפה . 
היא לא פיתחה קשר קרוב דומה עם נאו ֹ קאו ֹ , שהמשיך לחשוש שליאה לעולם לא תחזור הביתה . 
הוא היה חשדני כלפי ג'נין , אבל הוא לא כעס עליה . 
הזעם שלו תועל כלפי סו ּ סיוֹנג , המתורגמנית שליוותה את עובדי השל"ה ביום הראשון שליאה הורחקה מביתה . 
סו ּ סיוֹנג , אישה מונגית משכילה מאוד , מבינתֿדבר ומתקדמת שנישאה לגבר אמריקאי , לא הייתה דמות אהודה בקהילה המונגית המסורתית של מרסד . 
נישואי תערובת אינם שכיחים בקרב המונגים . 
לדברי ג'נין הילט , " מבחינה תרבותית סו הייתה מאוד לבנה , היא התלבשה חמוד ממש ולא התאים לה להוליד תינוקות ולשמור כל כך על התרבות המונגית , ולכן הרבה מונגים באמת ראו בה בוגדת " . 
סו סיונג אמרה פעם לנאו ֹ קאו ֹ כי היא מסרה לשל"ה שלדעתה הוא לא צריך לקבל את בתו בחזרה . 
בפברואר , 1986 כשליאה הייתה בביתֿהחוליםֿלילדיםֿואלי בפרזנו , נאו ֹ קאו ֹ טוען שסו סיונג גערה בו , והוא השתכנע כי היא אינה מתרגמת את דבריו לרופאים במדויק . 
למחרת , שוב במרסד , באו ג'נין הילט , סו ּ סיונג ומפקחת מהשל"ה לבית הליאים . 
נאו ֹ קאו ֹ אמר לי , " הייתי בחוץ וסו ּ נכנסה פנימה והיא קראה לי ואמרה , בוא הנה , בוא הנה אתה . 
באותו רגע התחשק לי להרביץ לסו ּ , ובלי לחשוב פעמיים תפסתי אלת בייסבול . 
החתן שלי היה אתי , והוא משך אותי ואמר לי לא לעשות את זה . 
המפקחת וג'ני [ ג'נין ] שאלו מה העניין , והחתן שלי תרגם את מה שאמרתי , ואני אמרתי שאני לא אוהב את סו ּ ושאני הולך להכות את סו ּ למוות כאן ועכשיו . 
ואז סו ּ אמרה שיש לה הרבה עבודה והלכה . 
אמרתי למפקחת , האישה הזאת היא לא בן אדם טוב . 
אל תביאו אותה לפה שוב . 
אם תביאו אותה לפה שוב , אני אקח רובה ואירה בה " . 
( כשהתקשרתי לסו ּ סיונג לשאול אותה על אודות התקרית הזו , היא אמרה לי בתחילה – באנגלית האלגנטית ביותר ששמעתי מעודי מפי אדם מונגי – שהיא לא זוכרת לא את הוויכוח ולא את משפחת לי , דבר שהפליא אותי , שכן ידעתי כי לפני שהיא נישאה לבעלה האמריקאי , היא הייתה נשואה לאחיינו של נאו ֹ קאו ֹ . 
לבסוף היא אמרה , " המשפחה לא העריכה את שירותיי , ולכן לא רציתי להיות מעורבת יותר " . 
) 
לזכות אמונה ּ של ג'נין הילט בליאים נזקפת העובדה כי המפגש הקרוב של סו ּ סיונג עם אלת הבייסבול של נאו ֹ קאו ֹ לא פסל אותם לצמיתות מקבלת החזקה על בתם בחזרה . 
על פי תפישתה של ג'נין , לנאו ֹ קאו ֹ היו סיבות לרוב לכעוס , וכל עוד הוא לא פרק את זעמו בצורה של איֿהיענות רפואית , הדבר לא היה צריך למנוע את האיחוד מחדש של משפחתו . 
החל מ ֿ בפברואר , 1986 הותר לליאים להחזיק בליאה לסדרה של ביקורי לילה בהשגחת ג'נין . 
בדיקות דם הראו שהם נתנו לה דֶפָּלֶפּט בכמות הרצויה . 
בהצהרה שהגיש השל"ה ל " שימוע שנתי בדבר איחוד המשפחה " של ליאה , כתבה ג'נין הילט : 
הואיל וכשירותם של הליאים עלתה , הורחבו הביקורים . 
הח"מ סיפקה בזמן שהקטינה הייתה בבית השגחה מוגברת של שלוש פעמים ביום . 
ההשגחה פחתה ככל שהליאים גילו נכונות להקפיד על ההוראות הטיפוליות … הח"מ עבדה עם הליאים על שמירת לוח פעילויות יומיומי ובכלל זה תזונה מתאימה , חיתולים ומשמעת … יש לשבח את מר וגברת לי על שיתוף הפעולה שלהם ועל מאמציהם החיוביים בעבודה עם הח"מ , למרות תפישותיהם התרבותיות הנבדלות . 
כתוצאה מעבודתם הקשה , מן האמון ברופא [ הנירולוג טרי הצ'יסן ] ובח"מ , עשינו פריצת דרך מדהימה לפתרון בעייתה הרפואית החמורה של ליאה . 
ליאה חזרה הביתה ב ֿ באפריל 1986 . 
8 
פוּאה ונאו ֹ קאו ֹ 
ב ֿ , 1988 בשבועותיי הראשונים במרסד , שבעה רופאים במרכזֿהרפואי ֿ 
הקהילתיֿמרסד הזכירו באוזניי , כל אחד לחוד , את המקרה של ליאה לי , אולם כל אחד ואחד מהם אמר לי שהוא אינו שווה בדיקה , שכן הוריה אינם בוטחים באמריקאים וקרוב לוודאי יסרבו לתת לי לראות את תיקיה הרפואיים והמשפטיים של ליאה , או לדבר אתי בעצמם . 
אפילו יסכימו להיפגש אתי , הובטח לי כי אמצא אותם מחרישים , קהיֿמוחין , מנותקים וחסרי הבעה באורח פתולוגי כמעט . 
הייתי מוכנה לכך שינסו להניא אותי מהעניין . 
לפני שבאתי למרסד , לא פגשתי מונגים מעודי , אולם קיבלתי שפע עצות מאנתרופולוגים שקראתי או התייעצתי עמם לגבי מה שעלי לעשות כשכן אפגוש אותם : אל תדברי בקול רם . 
הסירי את נעלייך . 
אל תציעי ללחוץ ידיים עם גבר , אחרת יחשבו שאת זונה . 
אם גבר מציע לך ללחוץ יד , סמני את מעמדך הנמוך על ידי הצבת ידך השמאלית מתחת לפרק ידך הימנית , כדי לתמוך במשקל ידו הנכבדה והחשובה . 
אם את צועדת עם מנהיג מונגי , הישארי מאחוריו ולשמאלו . 
השתמשי במתורגמן גבר מבוגר יותר כדי לפצות על נחיתות מעמדך כאישה צעירה . 
לעולם אל תאמרי לא לאוכל , אפילו אלה רגלי תרנגולת . 
העובדה שידידי ביל סלווידג' , הרופא שהזמין אותי למרסד לפגוש את מטופליו המונגים , החזיק במדפי ספרים עמוסים לעייפה במונוגרפיות אתנוגרפיות על האיק , הקוֹנג והפָּלוּאים , אולם בשתי שנותיו במרסד מעולם לא ניהל שיחה ממושכת עם מונגי מעל גיל ארבעֿעשרה , מעולם לא הוזמן לבית מונגי , ולמד רק מילה אחת במונגית : מו ֹ ( " זה כואב " ) – לא נראתה סימן מבטיח לבאות . 
אם חייל ותיק בחילֿהשלום בעל נטיות אנתרופולוגיות עשה פריצת דרך קטנה כל כך , כיצד יכולתי אני לצפות להגיע לאנשהו בעצמי ? 
למען האמת , מפגשיי הראשונים עם מונגים היו איומים . 
מן הסתם לא סייע הדבר שמרוב פחד ואימה שמא אבצע משגה חמור כלשהו , הייתי מתוחה ועצבנית כאותה נסיכה מונגית אגדית , שהתחבאה בתוך תוף לוויות גדול לאחר שנשר בגודל אחדֿעשר בתים אכל את כל יתר תושבי כפרה ּ , ושחשבה בטעות את מושיעה הצעיר ויפהֿהתואר לַנשר ואמרה לו : " אם באת לאוכלני , אנא עשה זאת במהירות ! " , ואחר כך התעלפה . 
( מאוחר יותר , על כל פנים , היא נישאה לו . 
) 
פגישותיי הראשונות עם משפחות מונגיות אורגנו על ידי אישה דוברת מונגית משפלת לאוס , אשר עבדה ככוח עזר במרק"ם . 
לא מיד קלטתי שמצאתי את הדרך הטובה ביותר להבטיח לעצמי קבלת פנים צוננת , שכן כמעט כל המונגים לא נתנו אמון בבית החולים , ומשהסיקו שאני קשורה לסייעת ולפיכך למרק"ם , באופן אוטומטי לא נתנו אמון גם בי . 
מזל רע היה לי גם עם שני המתורגמנים הראשונים שלי . 
בעקבות הנחיות יועציי , שהקפדתי היטב למלא אחריהן , ביקשתי משני גברים בגיל העמידה , כל אחד מהם אישיות חשובה בשבטו , לתרגם בעבורי . 
התנסויותיי עם שניהם , בזה אחר זה , היו זהות . 
הייתי שואלת שאלה . 
המתורגמן היה מתרגם . 
המונגי שריאיינתי היה מדבר עם המתורגמן במרץ ובחִיּוּת במשך ארבע או חמש דקות . 
אחר כך המתורגמן היה פונה אליי ואומר , " הוא אומר שלא " . 
התחלתי כבר לחשוש שהקהילה המונגית היא בלתי חדירה , ואז פגשתי את סוּקי ווֹלֶר , הפסיכולוגית בשירותיםֿלשיחורֿקהילתיֿמרסד , שרופא אחד במרק"ם תיאר כ " מין מהפכנית בַסגנון ההיפי " , וביל תיארה כאמריקאית הכי מוערכת במקום בקרב המונגים . 
דיברתי עם סוקי לפני שבאתי למרסד בשיחת טלפון מניו יורק סיטי . 
היא אמרה לי , " הנה המספר שלי בבית . 
אם המשיבון יענה , תראי שאני מדברת לאט כל כך שזה נשמע כאילו אני בדיכאון נורא או על סמים . 
אל תדאגי בבקשה . 
העניין הוא שאני מקבלת המון שיחות מלקוחות שלא מבינים אנגלית מהירה " . 
בכרטיס הביקור של סוקי היה כתוב , במונגית ובלָאית , " מתקנת לבבות " . 
היא הסבירה לי , " מבחינת המונגים אין דבר כזה בעיות פסיכולוגיות , משום שהם לא מבחינים בין מחלה נפשית למחלה גופנית . 
הכול זה בעיה רוחנית . 
אי אפשר ממש לתרגם את מה שאני עושה למונגית – שמאן הוא האדם הכי קרוב לפסיכולוג – אבל תיקון לבבות היה המטפורה הכי טובה שמצאתי . 
הסכנה היחידה היא שהם עלולים לחשוב שאני עושה ניתוחי לב פתוח . 
זה?בטוח יגרום להם לברוח לכיוון השני " . 
סוקי הציגה אותי בפני חמישה מנהיגים מונגים , שייצגו ארבעה מבין ארבעהֿעשר השבטים הכי משפיעים במרסד , ומאחר שהגעתי לבתיהם ולמשרדיהם בחברתה , התקבלתי בחום על ידי כל אחד ואחד מהם . 
שניים מהם הפכו למקורות שאין להם תחליף , ובמשך הזמן לחברים יקרים . 
כששאלתי את סוקי מדוע הקהילה המונגית מקבלת אותה בנכונות שכזו , היא אמרה , " לי ולמונגים יש הרבה במשותף . 
יש לי תתֿאישיות אנרכיסטית . 
אני לא אוהבת כפייה . 
אני מאמינה גם שהדרך הארוכה העוקפת היא הרבה פעמים הדרך הכי קצרה מנקודה א' לנקודה ב ' . ולא ממש מעניין אותי מה שבדרך כלל נקרא האמת . 
בעיניי , ממשות קונצנזואלית עדיפה על עובדות " . 
סוקי פיכחה אותי חיש קל משתי סברות מוטעות . 
האחת , שבעניין הגינונים הראויים יש ללכת על קצות האצבעות , שאם לא כן אסון נורא רובץ לפתח . 
היא אמרה חד וחלק , " עשיתי מיליון טעויות . 
כשבאתי הנה כולם אמרו שאסור לך לגעת לאנשים בראש , אסור לך לדבר עם גבר , אסור לך לעשות את זה ואסור לך לעשות את ההוא , ובסופו של דבר החלטתי שזה מטורף , שאי אפשר שאני אהיה מוגבלת ככה ! 
אז פשוט זרקתי את כל זה הצדה . 
עכשיו יש לי רק כלל אחד . 
לפני שאני עושה משהו אני שואלת , מותר ? 
זה בסדר ? 
בגלל שאני אישה אמריקאית והם ממילא לא מצפים ממני שאתנהג כמו מונגית , הם בדרך כלל נותנים לי הרבה מרחב תמרון " . 
היא גם הוציאה את הרוח מכמיהתי ההולכת וגוברת למתורגמן אמריקאי . 
ראשית כול , היא הודיעה לי שאפילו שאלפי מונגים חיים במרסד , אין ולו אמריקאי אחד בעיר שמדבר מונגית . 
שנית כול , לדעתה , מישהו שפשוט ימיר מילים מונגיות לאנגלית , היינו הך באיזו רמת דיוק , לא יועיל לי במאום . 
" אני לא קוראת לצוות שלי מתורגמנים " , היא אמרה לי . 
" אני קוראת להם מתווכיֿתרבות . 
הם מלמדים אותי . 
כשאני לא יודעת מה לעשות , אני שואלת אותם . 
את צריכה למצוא לך מתווךֿתרבות . 
אז מצאתי את מֵיי יִינג סיוֹנג . 
מיי יינג הייתה פקידהֿקלדנית בת עשרים בלשכהֿהמחוזיתֿלפליטים של מרסד . 
" פרגֿאופיום " הוא פירוש שמה . 
היא הייתה הילדה שאביה , צ'אלי סיונג , פחד שתיטרף על ידי אריות אם תקבל את עבודת הקיץ בחיל השימור הצעיר ? , וגרם לדן מרפי לצאת לטיול לאיתור אריות ביוסמיטי . 
צ'אלי , שמת ב ֿ , 1983 היה סגן בצבא המלכותי של לאוס , אחד הקצינים המונגים המעטים שאומנו על ידי הסיֿאייֿאי בארצותֿהברית . 
הוא גם היה ציֿננג ידוע , ששמו הלך לפניו הודות לרכיבתו על ספסל השמאן שלו – גילום עשוי עץ של הסוס המכונף אשר נשא אותו בחיפוש אחר נשמות תועות – שבמהלכן , בזמן הטראנס הריטואלי , היה רועד חזק כל כך שנדרשו שני עוזרים כדי להחזיק בו . 
להשלמת הרזוּמֶה המכובד של מיי יינג , בגיל שמונהֿעשרה היא הוכתרה סגנית שנייה בתחרות מיס מונג הכללֿארצית , הנערכת מדי שנה באודיטוריום העירוני בפרזנו , שבה היא לבשה שלוש תלבושות שׂרד ( אחת מונגית , אחת לאית , אחת אמריקאית ) ונשפטה על פי יציבתה , חִנה , יופייה ויכולת הביטוי שלה . 
כאשר היא נשאלה " לו היית נבחרת למיס מונג , מה היית עושה בשביל לשמש דוגמה לנשים מונגיות צעירות ? " , השיבה מיי יינג , " הייתי מעודדת ילדים ללכת לבית ספר ונשים צעירות לא להתחתן צעירות כל כך " . 
כעבור חודש , היא התחתנה עם סטודנט להנדסה בשם פהֵנג לִי בטקס אמריקאיֿמונגי שכלל הקרבת תרנגולת וכילוי בקבוקים רבים של לוונבּראו . 
מיי יינג התגאתה מאוד בעובדה שפהֵנג שילם למשפחתה את המוהר החריג בגובהו בסך 1,800 דולר ; היא מצִדה תרמה נדוניה שכללה קרן נאמנות שהותיר אביה , ענק כסף , חגורת כסף , עגילי זהב , שלוש חצאיות רקומות , שתי תלבושותֿטקס מונגיות , שני מעשיֿרקמה מעוטרים במטבעות קולוניאליים צרפתיים עתיקים , ופורד גרנדה מודל 73 ' . 
למרות אזהרותיהם של שבעת הרופאים , גמרתי אומר לנסות להיפגש עם הוריה של ליאה , בליווי מיי יינג כמתווכתֿהתרבות שלי . 
הנחתי כי אם היא האישה המונגית השלישית בזקיפות קומתה בארצותֿהברית , יש לה סיכוי לא פחות טוב מאשר לאחרים להצליח להתמודד עם הליאים . 
למרות כישוריה המרשימים של מיי יינג , היא ואני , מכורח מיננו וגילנו , היינו צוות נחותֿמעמד בהחלט . 
דבר זה התברר כיתרון . 
לא נזקקתי ליותר מעמד בבית הליאים . 
אם כבר , נזקקתי לפחות מעמד . 
מאז הגיעו הליאים לארצותֿהברית , הם פגשו אמריקאים אשר אם מפאת השכלתם , אם מפאת הידע שלהם באנגלית ואם מפאת משרותיהם הסמכותיות יחסית , גרמו להם להרגיש שמשפחתם אינה שווה הרבה . 
המעטה בערכו היא הדבר ששום מונגי אינו מסוגל לשאת . 
כשהייתה לאוס תחת שלטון קולוניאלי צרפתי , נדרשו המונגים לזחול , פשוטו כמשמעו , כל אימת שנכח בסביבה פקיד ממשל לָאי , ונאסר עליהם לזקוף את ראשם כל עוד לא הוכרה נוכחותם . 
אין זה מקרה שבסיפור עם מונגי פופולרי , פקיד יהיר הופך לעכבר שגיבור האגדה , אבטיפוס מונגי במסווה של חתול , מפיק הנאה מלהסתער עליו . 
עם מיי יינג לצדי , לא הייתי פקידה של הממסד , לא היוויתי איום , לא מתחתי עליהם ביקורת , לא הייתי אדם שמנסה לשכנע את הליאים לעשות דבר מה שהם אינם חפצים לעשות , לא הייתי אפילו מישהי שיש להתייחס אליה ברצינות יתרה . 
כוחי היה בפחיתותי . 
פגישה עם מונגי היא כמו כניסה למסבאה לא חוקית בתקופה שהוטל איסור על מכירת משקאות חריפים : הכול תלוי מי שלח אותך . 
הפגישה שלי עם הליאים אורגנה על ידי בְּלִיאה יַאו ֹ מוּאָה , אחד המנהיגים המונגים שסוּקי הציגה אותי בפניו , גבר שלמרבה המזל לא היה קשור לבית החולים או לכל מוסד אמריקאי אחר שהוא . 
לא זו אף זו , בעלה של מיי יינג , פהֵנג לי , היה בן שבטו של נאו ֹ קאו ֹ , מה שגרם לו ולפוּאה להתייחס למתווכתֿהתרבות שלי כאל אחייניתם האובדת . 
בתוך שלושים שניות קלטתי שיש לי פה עסק עם משפחה , שדמיונה לזו שהרופאים תיארו קלוש ביותר . 
הליאים הרשימו אותי כפיקחים , משעשעים , דברנים ומלאי מרץ . 
הלוואי שיכולתי לומר שהכישרון שלי כמראיינת הוא שהפיק מהם את התכונות הנפלאות הללו . 
לאמתו של דבר , הבכתי את מיי יינג שוב ושוב כשביקשתי ממנה לתרגם שאלות שהעידו על בורות שלא נודע כמותה , שאחרי שעמדתי על טיבם של הליאים התחלתי להרגיש שעיקר תפקידי בביתם היה לשמש מקור לשעשוע . 
מיי יינג התייחסה לשאלות הללו ( " האם קברתם את שליות ילדיכם ? " ; " בלאוס , האם היו דָאים רבים שחיו בנהרות , באגמים ובעצים ? " ; " האם אתם מקריבים חזירים ? " ) כאל שאלות מסוג " האם השמש זורחת ביום ? " , שכן כל אוויל יודע שהתשובות עליהן הן כן . 
פעם , כששאלתי היכן בביתם בלאוס נצרכו בני המשפחה לנקביהם , פוּאה צחקה כל כך , שתכף הייתה נופלת משרפרף הבמבוק שלה . 
" ביער , כמובן ! " , היא הצליחה לומר לבסוף מבעד להתנשמויותיה הכבדות , כשדמעות זולגות במורד לחייה . 
הליאים היו זוג נאה . 
פוּאה נראתה כבת ארבעיםֿוחמש ונאו ֹ קאו ֹ כעשר שנים מבוגר יותר ; תאריכי הלידה שלהם מעולם לא נודעו להם . 
שניהם היו נמוכים , ואף על פי שאיש מהם לא היה שמן , הם נראו איתנים מאוד , כביכול תידרש סופה רצינית , אולי אפילו רעידת אדמה , כדי להפילם . 
לפוּאה היה שׂער שחור בוהק שנצנף על פי רוב על עורפה , אבל לפעמים בזמן שהיא דיברה היא פיזרה אותו בהיסח הדעת , והוא התגלגל עד מותניה . 
נאו ֹ קאו ֹ חבש משקפיים בעלי מסגרת שחורה עבה שגרמו לו להיראות אינטלקטואל ומעט יורמי , כמו מורה לענף מתמטיקה נידח בקולג' פחוּת וזניח . 
פרט למקרים מיוחדים שלכבודם הם עטו בגדים מונגים , שניהם לבשו בגדים אמריקאיים לא צמודים מפוליאסטר בצבעי פסטל . 
לפעמים פואה לבשה חצאית אפורה ארוכה מכותנה וחולצת טריקו ורודה מעוטרת בעצי דקל , שנשאה את הכיתוב קליפורניה , מילה שהיא כמובן לא הייתה מסוגלת לקרוא . 
כשפגשתי את פוּאה ונאו ֹ קאו ֹ לראשונה , עדיין היו להם שבעה ילדים בבית . 
התשעה התגוררו בדירת שלושה חדרים בבניין דוֿקומתי מצופה טיח מדרום למסילות הרכבת וממערב לקייֿמארט , בשכונה מוזנחת אשר עשרים שנה קודם לכן הייתה היספאנית ברובה וכעת היא ברובה מונגית . 
כמו רוב הדירות המונגיות , היא בקושי הכילה רהיטים פרט למקלט טלוויזיה , שבדרך כלל היה דלוק . 
ספרים לא היו . 
קרוב לתקרה , לאות כבוד , היה תלוי אוסף הטרוגני של תצלומים משפחתיים וכרזות , ובכלל זה לוח שנה של חברת אורז תאילנדית שפס זמנו , תרשים מאויר של טייםֿלייף של מטוסי קרב מכל העולם , ותמונה של כמה עשרות דרדסים מכונסים סביב מדורה . 
החדר שחלקו הילדים הגדולים יותר היה מצופה בכרזות של יו ֿ , 2 בון ג'ובי , ווייטסנייק ומוֹטלי קרו ּ . 
הרכוש היקר ביותר לדידם של בני המשפחה , קֵין מבמבוק באורך כמטר , שרק נאו ֹ קאו ֹ ידע לנגן בו , היה תלוי בזהירות מעל השירותים . 
החלק החשוב ביותר בבית הליאים היה מגרש החניה . 
שם , בתוך אוסף עולה על גדותיו של עשרות דליי פלסטיק ישנים בנפח חמישה גאלונים ושל פחיות שמן מנוע ריקות , טיפחה פוּאה את מלאי הפרמקופֵּיאה האישי שלה של צמחי מרפא , אשר לאחר הרתחה או כתישה בַּמכתש והעלי שלה , שימשו להביא מזור לגרון כואב , לבטן דאובה , לגפיים נקועות ולכאב שלאחר הלידה , בין שאר מיני תחלואים . 
הייתי עתידה להוציא בדירה הזו מאות שעות , בדרך כלל בערבים , אחרי שמיי יינג יצאה מהעבודה . 
היות שפוּאה ונאו ֹ קאו ֹ לא ידעו קרוא וכתוב בשום שפה , הם גילו עניין חריג ברשימת הערות והיו עצורים בעטייה , אולם עם רשמקול הם הרגישו נינוחים לגמרי . 
( רוב המונגים במרסד תקשרו עם קרוביהם במחנות פליטים תאילנדים באמצעות קלטות שמע . 
מעולם לא הצלחתי להכריע אם הדבר היווה נטע הייטקי זר , או שמא התפתחות אורגַנית של המסורת האוראלית שלהם טרם המצאת הכתב . 
) כאשר פנתה מיי יינג לפוּאה , היא הקדימה לכל שאלה את המילה פּו ֹ , תואר שמשתמעים ממנו כבוד וקרבה כאחד , ופירושו , מילולית , הוא " סבתא מצד האב " . 
אחרי חודשים אחדים פוּאה התחילה לפנות אל מיי יינג כמִי מֵיי , מיי הקטנה והיקרה , ואלי כמִי אַן . 
באותו זמן לערך , התחלתי , לבקשתם , לקרוא לפוּאה טַאי ( סבתא מצד האם ) ולנאו ֹ קאו ֹ יָאו ֹ צִי ( סבא מצד האם ) . 
בלי כל היסוס העניקו לי הליאים גישה לכל תיקֶיה של ליאה במרק"ם , בביתֿהחוליםֿלילדיםֿואלי בפרזנו , בלשכתֿהבריאותֿמחוזֿמרסד , ובשירות ֿ 
להגנתֿהילד . 
אולם אחרי שקראתי אותם , גיליתי עד מהרה שאין טעם לבקש ממיי יינג לתרגם שאלות כגון " האם תוכלו לספר לי על הפעם שבה ד"ר סלווידג' אשפז את ליאה במרק"ם ב ֿ ביוני 1986 בשעה 10:50 בלילה עקב דלקת ריאות באונה הימנית העליונה ? " . 
אבחנות הרופאים לא היו ניתנות לתרגום , וממילא היו אומרות מעט מאוד לליאים . 
יתרה מזו , פוּאה ונאו ֹ קאו ֹ הכניסו את עשרות נותני הטיפול הרפואי שבהם נתקלו במרק"ם תחת הסיווג הכללי " הדוקטורים של ליאה " . 
אפילו ניל ארנסט ופגי פילפ ּ , שפגשו את משפחתה של ליאה אינספור פעמים , סווגו מפאת מעמדם הרם והבלתי מעורער ( ואולי גם מחמת אי ניתנותם להגייה , מנקודת מבט מונגית ) בקטגוריה מרוחקת מכדי לאפשר גילויי קרבה כגון כינוים בשמם . 
הקושי לקבוע סדר זמנים מקביל בין תיקה הרפואי של ליאה לבין חוויית משפחתה את מחלתה , הסתבך עוד יותר מעצם העובדה שהליאים אינם מציינים את הזמן באותו אופן כפקידי הרישום בבית החולים . 
השנים זוהו לא לפי מספר אלא על פי אירוע בולט . 
שנת , 1982 למשל , הייתה " השנה שבה השד תפס את ליאה בפעם הראשונה והיא נפלה " ; שנת 1985 הייתה " השנה שליאה הפכה לרכוש ממשלתי " . 
כשגרו בלאוס , חילקו הליאים , כמו מונגים אחרים , את השנה לא לפי חודשי הלוח הגרגוריאני כי אם על פי מחזורי לבנה שנקראו על שם הפעילויות החקלאיות העיקריות בם . 
המחזור הראשון , לדוגמה , שבא לאחר חגיגת ראש השנה המונגי בשלהי נובמבר או בראשית דצמבר , היה המחזור שבו אורז ותירס הובלו הביתה וקציר האופיום החל . 
המחזור החמישי היה המחזור שבו נשתל התירס . 
המחזור השניםֿעשר היה זה שבו נקצר האורז והאופיום נעקר . 
הואיל והליאים היו עתה מובטלים נתמכי סעד ולא חקלאים , והפעילות בכל חודש ( או העדר הפעילות ) הייתה כמעט זהה לזו שבכל חודש אחר , הם לא כיוונו עוד את עצמם על פי הלוח המונגי ועל כן התקשו תדיר לזכור מתי – ואפילו באיזו עונה – התרחש אירוע מסוים . 
עם זאת , לציון שעות היממה , הם המשיכו לנקוט ביטויים מונגיים ( " קריאת התרנגול הראשונה " ; " קריאת התרנגול השנייה " , " השעה שבה השמש נוטה מטה " ; " השעה שצללים מכסים את העמק " ; " שעת האכלת החזירים " ; " חשכה מלאה " ) , גם אם שום תרנגולים או חזירים , ככל הזכור למי מתושבי מרסד , לא חיו ברחוב 12 מזרח . 
הליאים השלימו בנימוס עם שאלותיי על אודות ליאה , ופעמים רבות השיבו באריכות , אבל הייתה להם גם אג'נדה משלהם , שכפי שנאו ֹ קאו ֹ ניסח זאת , הייתה " לספר לך על התרבות המונגית כדי שתוכלי להבין את הדרך שלנו ולהסביר אותה לרופאים " . 
הזמן המועדף עליהם לשיעורי התרבות הללו היה בסביבות השעה עשר וחצי בלילה , אחרי שבמשך ארבע שעות לפחות הם צברו די קיטור לשיחה . 
לילה אחד , בדיוק כשמיי יינג ואני התכוננו ללכת , החליטה פוּאה להסביר לי מהו אובדןֿנשמה . 
" הנשמה היא כמו הצל שלך " , היא אמרה . 
" לפעמים היא פשוט תועה לה כמו פרפר וזה הזמן שבו את עצובה וזה הזמן שאת נעשית חולה , ואם היא חוזרת אלייך , זה הזמן שאת שמחה ושוב בריאה . 
נאו ֹ קאו ֹ הוסיף , " לפעמים הנשמה מסתלקת אבל הרופאים לא מאמינים בזה . 
הייתי רוצה שתאמרי לרופאים להאמין בנֶנג שלנו . 
( המילה ננג , " רוח מרפאת " , משמשת תדיר קיצור לאוּוָה נֶנְג קהו ֹ , הטקס השמאני המבוצע על ידי ציֿננג , שבו בעל חיים מועלה קורבן ונשמתו מוצעת בתמורה לנשמתו התועה של אדם חולה . 
) " הרופאים יכולים לרפא חלק מהמחלות שקשורות לגוף ולדם , אבל מבחינתנו המונגים , יש אנשים שנעשים חולים בגלל הנשמה שלהם , אז הם צריכים דברים רוחניים . 
עם ליאה זה היה טוב לעשות קצת תרופה וקצת נֶנג , אבל לא יותר מדי תרופה בגלל שהתרופה מחלישה את ההשפעה של הננג . 
אם היינו עושים קצת מכל דבר היא לא הייתה כל כך חולה , אבל הרופאים לא נתנו לנו לתת רק קצת תרופה בגלל שהם לא הבינו לגבי הנשמה . 
במקרה אחר שהיה בשעת לילה מאוחרת , הסביר נאו ֹ קאו ֹ כי לעתים קרובות המונגים נופלים למשכב בגלל היתקלויות בדָאים חורשי רע , אבל שהרופאים לא הבינו גם את זה ועל כן לא הסתייע בידם הטיפול בחולים אלה . 
" אני אתן לך דוגמה " , הוא אמר . 
" יש אדם בשם מר סיונג , ויש לו בן שהלך לשחות בבֵּר קְרִיק " . 
בֵּר קריק הוא נהר קטן ובוצי שזורם דרך פארק אפּלגייט , מצפון למרכז העיר במרסד . 
" וכשהבן של מר סיונג ישן , הדָא שחי בבר קריק בא אליו ודיבר אתו ועשה אותו חולה וחסרֿמנוחה ומשוגע . 
הרופאים והאחיות במרסד נתנו לבחור הזה זריקות ותרופות , והבחור שנא את הרופאים והאחיות , בגלל שהדרך היחידה לרפא את הסוג הזה של מחלה הוא להקריב כלב , והמדינה הזאת לא מרשה להרוג כלבים . 
פוּאה סיפרה לי שבדיוק שבוע קודם לכן דָא תפס אותה בשמורת המחוז . 
היא ידעה שזה קרה משום שאחרי שהיא חזרה הביתה היא הרגישה מפוחדת , וכשהיא עצמה את עיניה , היא הרגישה שדָא נמצא קרוב . 
היא השאירה באותו לילה את כל האורות דולקים כדי להפחיד את הדָא שיסתלק , ולא חלתה . 
( כעבור כמה חודשים , נודע לי כי הדָאים במרסד לא התגוררו רק בטבע . 
צ'וֹנג מוּאָה , אישה מונגית שניקתה אחת לשבוע את ביתו של ביל סלווידג' , סיפרה לי כי כל מונגי בעיר יודע על הדָא שמתגורר בהצטלבות של הכביש המהיר 99 עם רחוב ג'י . 
הדָא הזה אוהב לחולל תאונות בכך שגורם לנהגים מונגים להירדם על ההגה , או למכוניות מתקרבות של אמריקאים להיות בלתי נראות . 
) 
ככל שעשיתי זמן רב יותר בחברת הליאים , כך נהגה בי פוּאה ביתר תקיפות . 
היא שיפרה את הליכותיי כשלימדה אותי , באמצעות מיי יינג , כיצד לומר במונגית תודה ובבקשה . 
כשנודע לה כי מדי פעם תוקפים אותי כאבי ראש , היא נתנה לי הנחיות מפורטות כיצד לטפל בהם על ידי שפשוף מטבע טבול בביצה מעלה ומטה על גופי . 
אני חושבת שהיא התאכזבה שמעולם לא פיתחתי בדל"ת אמותיה כאב ראש של ממש , שהיה מאפשר לה לרפאו בו במקום . 
" אבל תזכרי " , היא אמרה . 
" בפעם הבאה , את עושה כמו שאמרתי . 
כשהכירה אותי פוּאה כבר כמעט שנה , היא החליטה לחתן אותי . 
במונגית ישנו הביטוי " פרח מלא דבש ומוכן לקראת הדבורה " , אשר משמש לתאר נערה בת חמשֿעשרה או ששֿעשרה שהגיעה לפרקה . 
אני הייתי בת שלושים וחמש ומוכנה אפוא לקראת הדבורה זה שני עשורים . 
כאשר בן זוגי בא לבקרני במרסד , פוּאה קלטה שסוף סוף נפלה לידה הזדמנות לעשות משהו בעניין המצב המביש הזה . 
תוכניתה , שעליה היא לא דאגה ליידע אותי מראש , הייתה להלביש אותי ככלה מונגית , טראנספורמציה מכרעת שברי היה לה שתהפוך אותי למי שאין לעמוד בפניה . 
שיפוץ יסודי נערך לי ביום קיץ מהביל . 
הטמפרטורה בחדר השינה של הליאים הייתה מן הסתם 38 מעלות לפחות . 
מתוך מזוודה חבוטה שנשמרה בירכתי הארון , שלפה פוּאה פְּריט אחר פריט של פָּא נְדוֹו עשוי לעילא . 
( פָּא נְדוֹו , שפירושו " בגד פרח " , הוא אוּמנות טקסטיל מונגית מסורתית שמשולבים בה קישוטים גאומטריים או דימויים לקוחים מן הטבע – קורי עכביש , ראשי איילים , גבות עיני נמרים , רגלי פילים – עשויים רקמה , בָּטיק , אפליקציות ואפליקציות הפוכות . 
בלאוס היה נהוג לומר שגבר מונגי מעריך שתי תכונות באשתו מעל לכול : כישרונה בשירה וכישרונה בפא נדוֹו . 
) פוּאה הכינה את הבגדים הללו עבור בנותיה . 
הם היוו את החלק הארי של נכסי המשפחה . 
בעזרת בתה בת הארבעֿעשרה מיי , הגדולה בבנות משפחת לי שעדיין התגוררה בבית , ובעזרת מיי יינג סיונג , הלבישה אותי פוּאה כפי שמלבישים בובה . 
הייתי נתונה לגמרי לחסדיהן , שכן לא היה לי מושג איזה מלבוש יהיה הבא בתור , וכשהגיע תורו , איזה חלק בגופי הוא אמור לפאר . 
פוּאה נטלה ראשית כול פְּהוּאָה , אבנט ורודֿשחור באורך שישה מטרים לפחות , וכרכה אותו סביב גופי כמו סרט סביב עמוד חגיגות אחד במאי . 
תכליתו הייתה הפוכה בדיוק לזו של מחוך : הוא היה אמור לעבות אותי , להפוך אותי לאיכרה מונגית בריאה , כזו שנראית מסוגלת לסחוב מטענים כבדים של אורז . 
אחר כך באה הטִיאָה , חצאית ורודהֿירוקהֿצהובה מכחמשֿמאות קפלי אקורדאון , אשר לו הייתה נפרשת , הייתה רחבה יותר מגובהי . 
התכים הצלובים בה היו כה מעודנים שהם נראו כחרוזים . 
מיי יינג אמרה לי אחר כך , שוודאי נדרשו לפוּאה כמעט שנתיים לתופרה , ושיידרשו לה כמה וכמה שעות לתפור מחדש חוטים בכל אחד מן הקפלים כדי להכינה שוב לאחסון . 
מעל זה בא סֶה מברוקד ורוד , מעין סינר אשר מלאכת הפא נדוֹו שבו הייתה מוגנת בשכלול אמריקאי – שכבה של עטיפת פלסטיק . 
על פלג גופי העליון לבשתי מקטורן כחול ושחור שנקרא צ ְ ' הו ֹ ( אותה מילה כמו המונח המונגי ל " שליה " , לבושו הראשון של אדם ) וארבעה הְנָא צ ְ ' הוֹאים , תיקים דמויי כיסים מקושטים במטבעות כסף משתלשלים , שנתלו על חזי בהצלבה כמעין חגורת נשק ושקלו טון . 
סביב צווארי היה ענק עשוי חמישה נדבכים מכסף חלול . 
סביב שוקיי כרכה מיי יינג זוג חותלות שחורות הקרויות נְהרוֹנג . 
ועל ראשי איזנה פוּאה את גולת הכותרת – קַאוּמו ֹ – כובע ורודֿירוקֿצהוב , מעוטר ברוב רהב במערך משלו של מטבעות כסף , שעוצב כפגודה והצטלצל עם כל תנועה שלי . 
אף שכמעט מתתי מתשישות חום בארבעים וחמש הדקות שנדרשו לפואה , למיי ולמיי יינג להיאבק כדי שכל זה יֵשב עלי , לראשונה בחיי הבוגרים והלא יותר מדי אופנתיים הרגשתי שאני מבינה את ההנאה של נשים מן הפולחן שבו הן מגנדרות זו את זו ומצחקקות כמשוגעות , בתוך חדרים שהכניסה אליהם אסורה לגברים . 
כל אותו זמן ישב ג'ורג' חברי בסלון הממוזג וצפה יחד עם נאו ֹ קאו ֹ בתחרות אגרוף בטלוויזיה , תוהה מה מעשיי . 
לא הוא ולא נאו ֹ קאו ֹ דיברו ולו מילה אחת בשפתו של השני , אבל הם תקשרו בשפה האוניברסלית הקושרת בין גברים על ידי ניפוף אגרופים באוויר והשמעת נהמות אוהדות . 
כשיצאתי מחדר השינה , ג'ורג' היה – במילה אחת – המום . 
זה לא שהוא חשב שנראיתי טוב . 
הוא סיפר לי אחר כך שנראיתי כמו טום חתלתול בפודינג רוֹליֿפּוֹלי , אחרי שגברת שפם קושרת אותו ומכסה אותו בבצק עוגה . 
אבל כנראה שמלאכתה של פואה השיגה איכשהו את ההשפעה הרצויה , שכן שבוע לאחר מכן ביקש אותי ג'ורג' להינשא לו . 
כשסיפרנו לפוּאה שאנחנו מאורסים , היא לרגע לא נראתה מופתעת . 
מאוחר יותר , כשהחמאתי לפוּאה על מלאכתֿהמחט היפהפייה שלה , היא אמרה כלאחר יד , " כן , החברות שלי גאות בי בגלל הפא נדוֹו שלי . 
המונגים גאים בי " . 
זו הייתה הפעם היחידה ששמעתי אותה אי פעם אומרת דבר מה טוב על עצמה . 
פרט לכך היא הייתה האישה הכי מצטנעת ומודעת לחסרונותיה שפגשתי מעודי . 
לילה אחד , כשנאו ֹ קאו ֹ לא היה בבית כל הערב , היא העירה , לפתע פתאום , " אני טיפשה מאוד " . 
כששאלתי אותה למה , היא השיבה , " בגלל שאני לא יודעת כאן כלום . 
אני לא יודעת את השפה שלך . 
אמריקאית היא כל כך קשה , אפשר לראות טלוויזיה כל היום ועדיין לא לדעת אותה . 
אני לא יכולה לחייג בטלפון בגלל שאני לא יודעת לקרוא את המספרים . 
אם אני רוצה להתקשר לחברה , הילדים שלי יגידו לי ואני אשכח והילדים יגידו לי שוב ואני שוב אשכח . 
הילדים שלי הולכים לחנות לקנות אוכל בגלל שאני לא יודעת מה יש בתוך האריזות . 
פעם אחת כשהלכתי לביתֿחולים הלכתי לשירותים , והמסדרון הלך לפה והלך לשם ולשם ולשם ולא ידעתי לאן ללכת ולא יכולתי לחזור לאיפה שהייתי בגלל שיותר מדי דברים עצובים קרו לי והמוח שלי כבר לא טוב " . 
כשאמרתי שאני הייתי חווה לכל הפחות אותו קושי למצוא את דרכי בכפרה בלאוס כשם שלה היה קשה למצוא את דרכה במרק"ם , אמרה פוּאה , " יכול להיות , אבל בלאוס זה היה קל . 
לא ידעתי לעשות שום דבר חוץ מחקלאות וטיפול במשק חי " . 
הסתכנתי בהשערה שמן הנמנע שהדבר היה פשוט כל כך כפי שהיא טענה , וביקשתי ממנה לתאר יום טיפוסי בחוּאַייסוֹי , הכפר שבו התגוררה משפחת לי , במחוז הצפוןֿמערבי סַאיַאבּוֹרִי . 
לרגע היא הטתה את ראשה לצד אחד והרהרה . 
אחר כך היא אמרה , " בעונה שאת צריכה לטפל בשדות האורז , את קמה עם קריאת התרנגול הראשונה . 
בעונות האחרות , את יכולה לקום בקריאת התרנגול השנייה או השלישית . 
אפילו בקריאת התרנגול השלישית זה לפני הזריחה , וחשוך , אז הדבר הראשון שאת עושה הוא להדליק מנורת שמן . 
המנורה הייתה כזאת " . 
פוּאה הלכה למטבח וחזרה כשהיא אוחזת בשלושתֿהרבעים התחתונים של פחית משקה , שהייתה מלאה בשמן ועם פתילת בד מתוצרת בית . 
" במרסד , כשהחשמל נגמר , אנחנו עדיין משתמשים באחת כזאת " , היא אמרה . 
" קודם כול " , היא המשיכה בתיאור יומה בכפר , " את מבשלת את האורז לילדים שלך . 
אחר כך את מנקה את הבית עם המטאטא שקשרת יחד בעצמך . 
אחרי שאת גומרת לטאטא את הולכת וגוזמת עשבי בר בשביל החזירים , ואת גוזמת עוד בשביל הפרות , ואת מאכילה את החזירים והפרות והתרנגולות . 
אחר כך את הולכת לשדות . 
את נושאת את התינוק על הגב שלך , ואם יש לך שני ילדים בעלך גם נושא אחד על הגב , ואם יש לך הרבה ילדים את יכולה להשאיר בבית חלק מהקטנים ביחד עם הגדולים . 
ההורים שלנו גידלו אופיום , אבל אנחנו גידלנו רק אורז , וגם פלפלים , תירס ומלפפונים . 
בעונת הזריעה , קודם כול עושים חור כזה באדמה " . 
היא הלכה שוב למטבח , ואחרי שפישפשה אחר דבר מה שבעזרתו תוכל להדגים לי את השימוש בדֶקֶר , חזרה עם גליל קרטון שהחזיק פעם מגבות נייר , שאותו היא חזרה ונעצה במרווחים של כשלושים סנטימטרים בתוך השטיח מקירֿלקיר החום שבסלון . 
" ככה . 
אחר כך את שמה את הזרעים בחורים . 
את ובעלך עושים את זה ביחד . 
בעונות אחרות את מבראת את השדות וקוצרת את האורז ודשה ומנפה את האורז וטוחנת את התירס . 
בנקודה זו של הסיפור , נכנסה בתה מֵיי , לבושה במכנסיים קצרים , בחולצת טריקו שהכריזה " זמן לחוף הים " , ועודה עגילי פלסטיק ורודים . 
מיי הייתה בת שלוש וחצי כשמשפחתה עזבה את לאוס . 
היא התיישבה על השטיח לרגלי אמה והסכיתה . 
" המקום של השדות היה רחוק מאיפה שגרנו " , אמרה פוּאה , " יותר רחוק מכאן ועד בֵּר קריק . 
אם את עוזבת את השדה כשעדיין אור , כשאת מגיעה הביתה כבר חשוך . 
כשאת מגיעה הביתה את הולכת לנחל ומביאה מים לבישול ולרחצה בחבית על הגב שלך " . 
פוּאה הראתה לי כיצד קלעה את מנשא החבית , מחווה באצבעותיה להדגים איך משׂתרג הבמבוק בכלונסות העץ . 
" את רוחצת את התינוקות אחרי הרתחה של המים ואז את יוצקת אותם בעזרת קערה קטנה יותר . 
הילדים הגדולים יותר יכולים להתרחץ בעצמם . 
את מביאה תירס לתרנגולות ואת מאכילה את החזירים , ואז את מבשלת למשפחה שלך . 
אנחנו אכלנו בדרך כלל רק שאריות אורז מהארוחה הראשונה שלנו עם קצת ירקות , בגלל שאכלנו בשר רק פעם בחודש בערך . 
את מבשלת על הגחלים החמות של האש ואת משתמשת בשומן מהחזיר האחרון ששחטת בשביל טיגון . 
העשן פשוט יוצא דרך רווחים בגג . 
אחרי ארוחת הערב את תופרת באור של העששית . 
בשדות את לובשת בגדים שהם ישנים ומלוכלכים וקרועים , אבל בשביל ראש השנה לילדים חייבים להיות בגדים טובים , אז את תופרת בשבילם בלילה . 
ביקשתי מפוּאה לתאר את הבית שלהם . 
" הוא עשוי מעץ מהיער " , היא אמרה , " חלק מהעץ גדול כמו עמוד טלפון . 
הסכך זה במבוק . 
עזרתי לבנות אותו . 
גם הקרוביֿמשפחה עזרו לנו , ואז אנחנו עוזרים לקרובים כשהם צריכים בית . 
הבית שלנו הוא חדר אחד הכול אבל הוא מאוד נחמד . 
הרצפה זה עפר . 
אם רוצים לישון , לוקחים קצת במבוק , חותכים אותו פתוח ומפצלים אותו לחתיכות קטנות קפיציות והופכים את זה למיטה . 
אנחנו ישנים ליד האח ששם חם בגלל שאין לנו שמיכות . 
בעלי ישן בצד אחד מחזיק תינוק , אני ישנה בצד השני מחזיקה תינוק אחר , והילדים הגדולים יותר מחממים אחד את השני " . 
בזמן שפוּאה סיפרה לי מהן עשרות המלאכות שהיו עבודתה ה " קלה " בלאוס , עלה על דעתי שכאשר היא אמרה שהיא טיפשה , מה שהיא התכוונה באמת הוא , שאת אף אחד מהכישורים הקודמים שלה לא ניתן היה להעתיק לארצותֿהברית – אף אחד , היינו , פרט להיותה אם מצוינת לתשעת ילדיה שנותרו בחיים . 
ואז הבנתי שכישור אחרון זה נשלל ממנה באורח רשמי , עם שהממשל האמריקאי הכריז עליה כעל הורה מתעלל . 
שאלתי את פוּאה אם היא מתגעגעת ללאוס . 
היא שתקה לכמה שניות , מתנדנדת הנה וכה על שרפרף הבמבוק הנמוך שלה בעוד בתה מתבוננת בה , ממתינה בסקרנות לתשובתה . 
ואז היא אמרה , " כשאת חושבת על לאוס ועל זה שלא היה מספיק אוכל ועל הבגדים המלוכלכים והקרועים ההם , את לא רוצה לחשוב . 
כאן זו מדינה נהדרת . 
נוח לך . 
יש לך משהו לאכול . 
אבל את לא מדברת את השפה . 
את תלויה באנשים אחרים בשביל קצבאות . 
אם הם לא נותנים לך כסף את לא יכולה לאכול , ואת תמותי מרעב . 
מה שאני מתגעגעת אליו בלאוס זה הנפש החופשית , לעשות מה שאת רוצה לעשות . 
יש לך שדות משלך , אורז משלך , מכנסיים משלך , עצי פרי משלך . 
אני מתגעגעת להרגשה הזאת של חופשיות . 
אני מתגעגעת להרגשה שמשהו באמת שייך לי " . 
9 
קצת תרופה וקצת נֶנג 
" כשליאה חזרה " , שִחזר נאו ֹ קאו ֹ , " המכונית באה לכאן וכשהדלת נפתחה , היא פשוט קפצה ורצה לתוך הבית שלה . 
האחיות והאח שלה היו שמחים מדי בשביל לעשות בכלל משהו . 
כולם רק יצאו וחיבקו אותה . 
באותו לילה היא הייתה במיטה שלנו והיינו מאושרים כל כך שהיא ישֵנה לידנו " . 
כשעברה פגי פילפ ּ על המסמכים הרפואיים המועטים של ליאה מאביב ומקיץ , 1986 בסביבות יום הולדתה הרביעי , היא סיכמה את החודשים הראשונים אחרי שובה מהשגחת האומנה בארבע מילים : " שום דבר מעניין כאן " . 
הליאים היו חולקים עליה . 
ניל ופגי הוציאו לפני כן שעות בשחזור פרטים של תקופות סבוכות בתולדות המחלה של ליאה , תקופות שפוּאה ונאו ֹ קאו ֹ תִמצתו לי בכמה דקות ; עתה התהפכו היוצרות , ותקופה שמנקודת המבט של הרופאים הייתה נטולת אירועים מיוחדים , התגלתה , מנקודת המבט של הליאים , כאחת התקופות העשירות בחייה . 
הדבר הראשון שפוּאה ונאו ֹ קאו ֹ עשו אחרי שליאה חזרה , היה לחגוג את שובה ולאשש את בריאותה על ידי הקרבת פרה . 
בלאוס , התרנגולות , החזירים , הפרות והתאואים שהחזיקו משפחות מונגיות היו מיועדים ברובם להעלאת קורבנות לשם פיוס אבות קדמונים או לשם ריפוי מחלות על ידי הצעת נשמות החיות השחוטות ככופר תמורת נשמות נמלטות . 
כך הובטח אפילו למשפחות עניות מכדי שיוכלו להחזיק בעלי חיים משלהן שיתווסף מדי פעם בשר לתזונתן , על ידי השתתפותן בטקסי נֶנג שערכו תושבי הכפר העשירים יותר . 
לדברי דווייט קונקרגוד , העלאת קורבן היא פעולה מקודשת המבוצעת ב " כבוד ויראה " . 
הוא כתב , " נשמות הזבחים יקרות וקשורות ביסודן לנשמות בני אנוש . 
בעלי החיים אינם נחשבים רחוקים מאוד מן המין האנושי , כפי שהם נתפשים בהשקפת העולם שלנו … היות שהזיקה בין נשמות החיים של המטופל ושל הקורבן היא קרובה כל כך , משווים אותה לנשמות שרותכו זו לזו " . 
אריק קריסטל , רכז המרכז ללימודי דרום מזרח אסיה באוניברסיטת ברקלי , נוקט גישה מחייבת דומה , גם אם לא נשגבת כל כך . 
" אז מה אם יש מונגים שמרגישים שהם צריכים לשחוט בעלי חיים כדי להעלות קורבנות ראויים לשמם ? " , הוא שאל אותי פעם שאלה רטורית . 
" למה לא ? 
זה קורה משום שאנשים בדרך כלל מציינים אירועים דתיים שחשובים להם בהתכנסות יחד עם קרובי המשפחה , וקשה מאוד בעולם הזה לכנס יחד חבורה שלמה של קרובי משפחה , בין אם אתה גר באיזה כפר בלאוס ובין אם אתה גר במנהטן , בלי להאכיל אותה . 
אז אתה הופך את האירוע לאירוע קדוש . 
החיה כולה מוקרבת , והחיה כולה נאכלת . 
אני מתכוון שהחיה בשלמותה , תשעים ושמונה אחוז ממנה , מעיים והכול , בצורה מאוד מוסרית מבחינה אקולוגית . 
אמריקאים משליכים לפח כמויות אדירות של בשר . 
אנחנו גם די מטאטאים מתחת לשטיח את זה שאנשים צריכים למעשה להרוג בעלי חיים כדי לאכול אותם . 
למען האמת , אמריקאים רבים עשויים להזדעזע אם יגלו שהחזהֿעוף ב ֿ דולרים לקילו שהם קונים נאלץ למעשה במפעל להיפרד לשלום מגרונו . 
ככה שהאמריקאים פשוט?מזועזעים?כשהם מגלים שהמונגים עושים את זה ממש בתוך הבתים שלהם . 
בעשור האחרון , אמריקאים מזועזעים הגיבו למעשי ההרג הפולחניים שבוצעו על ידי מאמיני דתות אחרות בהטלת סנקציות משפטיות . 
בהָיָלִיאָה שבפלורידה , העבירו ב ֿ פרנסי הקהילה ופעילים למען זכויות בעלי חיים תקנה האוסרת העלאת קורבנות , כדי למנוע מכוהני סאנטֵרִיָּה , דת קובניתֿאפריקאית , לשחוט בעלי חיים , מנהג שאחד התושבים המקומיים טען כי הוא " מזיק לדימוי של דרום פלורידה " . 
( האיסור נהפך על פיו , אולם נדרשו לכך ארבע שנים ופסיקה של בית המשפט העליון . 
) בלוס אנג'לס , שם נחשדו מאמיני סאנטֵריה ומאמינים של כמה פלגים היספאניים אחרים במִסמור לשונות של פרות לעצים ובהותרת חלקי קרביים על מדרכות , הועברה ב ֿ תקנה שגזרה בגין העלאת קורבנות מאסר של עד שישה חודשים וקנס של עד אלף דולר . 
התקנה עדיין מצויה בקובץ התקנות , אולם איננה נאכפת כיום . 
במרסד , כמעט כל משפחה מונגית שפגשתי העלתה דרך קבע זבחים . 
למעשה , נער בן ארבעֿעשרה שהכרתי , בן לשבט מוּאָה , התלונן פעם שבקושי יש לו די פנאי בסופי שבוע משום שהוריו מאלצים אותו להיות נוכח בטקסי ננג רבים כל כך של קרוביו . 
עם זאת , עד אמצע שנות התשעים ידעו רוב תושביה האמריקאים של מרסד רק מעט מן המעט על המתרחש , ואיש לא נראה מודאג שמא הדבר עלול להזיק לדימויה של מרכז קליפורניה . 
" טוב , אני אישית לא נתקלתי בשום תרנגולות מוקרבות " , אמר לי לפני כמה שנים בשעשוע מה פֶּט לאני , מפקד המשטרה . 
" העלאת קורבנות ? " , תמה סטיב נוֹרד , התובע העירוני . 
" הם באמת עושים את זה ? " 
למונגים יש ביטוי , יוֹו פּאי קוֹו , שפירושו כי בסופו של דבר האמת תצא לאור . 
מילולית , פירושו " הצואה תצא " . 
ידעתי שזה רק עניין של זמן עד שהצואה בנושא העלאת קורבנות בעלי החיים על ידי המונגים תצא , ואכן , ב ֿ החלו תושבי מרסד , שסיקור מקומון על הקרבת כלב בפרזנו הביא את העניין לידיעתם , להבין שייתכן כי דברים דומים מתרחשים בעירם הם . 
העובדה שהחיות נהרגו במהירות ובצורה נקייה – ושלא כמו מוצרים של מפעל לאריזת בשר , הודו להן באמת ובתמים על שירותיהן – לא הצליחה לכפר במשהו על מה שנתפש כהתנהגות סוטה . 
התוצאה הייתה תקנה שאסרה שחיטת בקר ועופות בתחומי העיר . 
לדידם של מרבית המונגים , הצורך לרפא בני משפחה חולים גבר לאין ערוך על חזקתו של איזשהו חוק , ולפיכך הם לא שעו לו כלל , וכמה שכנים היו חטטנים דיים לדווח עליהם . 
אולם השמועות על אודות מיעוט הכלבים והחתולים בעֶברה הדרומי של מרסד , שבמשך כמה שנים נפוצו להן חרש מפה לאוזן , הגבירו את עוצמתן . 
השמועות היו כוזבות , אבל לא היה בכך כדי לשים להן קץ . 
דן מרפי סיפר לי מאין הן נבעו . 
" לפני כמה שנים התרחשה כאן בבית מונגי שרפה קטנה מתנור " , הוא אמר , " ואחד הכבאים פתח את המקרר . 
בפנים היה חזיר צלוי . 
הכבאי חשב שזה כלב והוא סיפר לחברים שלו , והם סיפרו לחברים שלהם , ומיד אנשים התחילו לומר שהסיבה שאין כאן יותר בעלי חיים משוטטים רבים כמו קודם , היא שהמונגים אוכלים את כולם , ושעדיף לך לסגור את הכלב בלילה . 
דַאנג מוּאָה שמע את זה , " [ דאנג מוּאָה הוא מנהיג מונגי מקומי ] " והוא הלך והשיג את מפקד מכבי האש והביא אותו לבית ופתח את המקרר ואמר , ' זה חזיר . 
האנשים שלך לא מסוגלים להבדיל בין חזיר לכלב ? 
' וזה היה אמור ליישב את כל העניין . 
אבל את יודעת , זה לא כל כך כיף לספר על פתירת העניין כמו שזה כיף לספר איך הוא קרה , אז החלק הזה לא התפשט יותר מדי רחוק " . 
המונגים של מרסד אינם מקריבים כלבים – שידוע להם כי הם מוגנים על פי החוק והמנהג האמריקאיים – אם כי מקצתם , כמו קורבן הדָא בבר קריק שנאו ֹ קאו ֹ סיפר לי עליו , אולי היו רוצים לעשות זאת . 
עם זאת , הם לעתים קרובות מקריבים חזירים ותרנגולות , שנקנים חיים מחוואים מונגים או אמריקאים . 
הקרבת פרה , כפי שהליאים עשו , היא אירוע נדיר ורבֿחשיבות . 
זו הייתה הפעם הראשונה שהם עשו זאת בשש שנותיהם בארצותֿהברית . 
הפרה של ליאה עלתה שלושֿמאות דולר , סכום אדיר למשפחה בת תשע נפשות שהתקיימה מ ֿ דולר לחודש ומתלושי מזון . 
כששאלתי את נאו ֹ קאו ֹ מנין בא הכסף , הוא אמר , " לליאה היה כסף משלה מהממשלה " . 
נדרש לי רגע להבין : הוא קנה את הפרה שהועלתה קורבן בכספי השלמתֿההכנסה של ליאה משלושה חודשים ומחצה , שימוש חסר תקדים ודאי בסיוע פדרלי לבעלי מוגבלויות . 
מאחר שלנאו ֹ קאו ֹ לא הייתה כל דרך להוביל פרה חיה לרחוב 12 מזרח , הוא קנה פרה מחוואי אמריקאי שהתגורר ליד מרסד , דאג שישחטו אותה , ובעזרת כמה מבני שבטו ביתר אותה לחתיכות קטנות דיין להידחס בתוך שקיות אשפה ואל בין מושבי מכוניתו הפחותֿמקומפקטית של דודנו ואל תוך תא המטען שלה . 
אחרי שובם הביתה , ביצע ציֿננג את המזמור הטקסי אשר ליווה את מסעו אל מחוזות הבלתי נראה . 
בעת שהמזמור הושר , ישב ראשה הכרות של הפרה על המדרגות בחזית ביתם של הליאים , מקדם לברכה את נשמתה של ליאה . 
כששאלתי את הליאים אם עוברֿאורח אמריקאי כלשהו לא עלול להיות מופתע מן המראה הזה , ענתה פוּאה , " לא , אני לא חושבת שהם יופתעו , בגלל שזו לא הייתה פרה שלמה על המפתן , רק הראש " . 
נאו ֹ קאו ֹ הוסיף , " חוץ מזה , אמריקאים היו חושבים שזה בסדר בגלל שהייתה לנו קבלה על הפרה " . 
משהושלם החלק הטקסי של הנֶנג , הסבו הליאים וקרובי המשפחה הרבים שהוזמנו לארוחה גדולה וחגיגית של בשר בקר מטוגן , בשר בקר מבושל , מאכל מתובל מבשר בקר טחון שנקרא לָא , ותבשיל שנקרא קוּו קוֹו . 
כששאלתי את מיי יינג מהו הקוּו קוֹו , היא אמרה , " זה עשוי ממעיים של פרה ומהלב והכבד והריאות , שמקוצצים דק דק , ויש חלק שהוא מה שבתוך המעיים , וגם אותו קוצצים . 
אחר כך מבשלים את כל זה יחד ושמים בפנים לימונית ריחנית ועשבים . 
כשמתרגמים את זה יש לזה שם נוראי . 
אני משערת שאפשר לקרוא לזה , אְהְם , מרק קקי " . 
( מילולית , קוּו קוֹו הוא צואה נוזלית . 
) " זה פשוט מעדן . 
האווירה החגיגית של ימיה הראשונים של ליאה בבית החלה להתפוגג עם שהליאים התחילו להרגיש , בעוצמה רבה יותר ויותר עם כל שבוע חולף , שהילדה שנלקחה מהם הוחזרה במצב פגום . 
לדברי מֵיי לי , ליאה הייתה מסוגלת פעם לספור באנגלית ובמונגית והכירה את כל המנגינות והלחנים של השירים המסורתיים שהושרו בראש השנה המונגי . 
" לפני שהאמריקאים לקחו אותה , ליאה הייתה ממש חכמה " , אמר נאו ֹ קאו ֹ . 
" אם היית בא לבית , היא הייתה אומרת שלום ומביאה לך כסא . 
אבל אחרי החודשים האלה שהיא הייתה רכוש ממשלתי , אני לא יודע מה הם עשו לה . 
אולי הם נתנו לה יותר מדי תרופות , ואולי היא נהייתה חולה בגלל שהיא התגעגעה אלינו יותר מדי , בגלל שאחרי זה , כשאנשים באים , זה נראֶה כאילו היא לא מכירה אותם , והיא יכלה לדבר רק קצת . 
הליאים התרשמו כי בית המשפט החזיר להם את ליאה בגלל שהשגחת האומנה עשתה אותה חולה יותר , ראיה ניצחת לכך שטיפול משפחתה היה טוב יותר . 
כשאמרתי את זה לניל ופגי , הם היו מופתעים . 
גם הם הבחינו בליקויי ההתפתחות המחריפים של ליאה , אבל לשיטתם ההידרדרות באינטליגנציה שלה החלה לפני שנלקחה ממשמורת הוריה , נעצרה זמנית הודות למילוין הסדיר של ההוראות הטיפוליות בתקופת האומנה , ולאחר מכן הוחרפה קשות בעקבות ההתקפים שהיו לה אחרי אותו ביקור בית קטסטרופלי בספטמבר 1985 שנמשך שבעה ימים , שבהם לא נתנו לה הוריה שום תרופה . 
ניל ופגי הופתעו – והצטערו – אף יותר לגלות שהליאים סברו כי ליאה נלקחה מהם מלכתחילה לא כדי לשמור על בריאותה , אלא " כי הרופאים כעסו עלינו " בגלל איֿההיענות שלהם , וביקשו להענישם . 
וכאשר אמרתי להם שפוּאה ונאו ֹ קאו ֹ , בנכונותם ללכת בשביל הזהב של " קצת תרופה וקצת ננג " , חשבו את עצמם להגיוניים ביותר ואת רופאיהם לבלתי נכונים להתפשר , ניל ופגי נענעו בראשיהם בפליאה ובתדהמה . 
כדי למנוע ממצבה של ליאה להוסיף ולהידרדר , העלו הליאים מדרגה את תוכנית הטיפול המסורתית שלהם . 
לעתים קרובות שמעתי רופאים במרק"ם מלינים שהמונגים כנראה דואגים פחות מאשר האמריקאים אם ילדיהם החולים מחלימים , שכן הם מזלזלים בטיפול הרפואי שניתן להם בבית החולים בחינם . 
למעשה , המונגים התייחסו לבריאות ילדיהם ברצינות כזו , שלעתים קרובות , אף כי הדבר נעלם מידיעת רופאיהם , הם הקצו חלקים ניכרים מקצבאות הרווחה שלהם או לוו מקרובי משפחה כדי לשלם על שירותים יקרים שאינם מכוסים על ידי מֶדיֿקַל . 
הליאים , לדוגמה , הוציאו אלף דולר על קמעות שליאה ענדה תמיד סביב צווארה , והיו מלאים בעשבי מרפא מקודשים מתאילנד . 
הם גם ניסו שפע טיפולים יקרים פחות אבל גוזלי זמן . 
פוּאה הכניסה מטבע כסף שנשא את הכיתוב " הודוֿסין הצרפתית " 1936 לתוך חלמון ביצה שלוקה , עטפה את הביצה בפיסת בד ושפשפה בה את גופה של ליאה ; כשהביצה השחירה , משמעות הדבר הייתה שהמחלה נספגה . 
היא עיסתה את גופה של ליאה בקוער הכף . 
היא שאבה מתוך גופה של ליאה את ה " לחץ " על ידי הידוק ספל קטן מחומם בגחלים כנגד עורה , יוצרת רִיק זמני שעה שהאוויר דליל החמצן בתוך הספל התקרר . 
היא צבטה את ליאה כדי להוציא החוצה משביֿרוח מזיקים . 
היא הגישה לליאה חליטות תה צמחים שלוקטו מגינת עשבי המרפא שלה במגרש החניה . 
לבסוף , ניסו היא ונאו ֹ קאו ֹ לשנות את שמה של ליאה לקו ּ , אֲרוּכָה מונגית השמורה למצבים שבהם כלו כל הקיצין , ומבוססת על ההנחה שאם מעניקים למטופל שם חדש , הדָא שגנב את נשמתו יתפתה לחשוב שהוא מישהו אחרת , והנשמה תוכל לחזור . 
לדברי פוּאה , תוכנית זו הוקדחה משום שרופאיה של ליאה התעקשו לקרוא לה ליאה , וכך סיכלו את התחבולה . 
הפעולה השאפתנית ביותר של הליאים בתחום הייתה לקיחתה של ליאה אל ציֿננג ידוע במינסוטה . 
" שמענו שהציֿננג הזה מאוד מיוחד בגלל שהוא מסוגל לרפא אנשים ונותן תרופות טובות " , הסביר נאו ֹ קאו ֹ , בקול אומר כבוד של מי שמתאר מומחה דגול ממאיו ֹ קליניק ? , שמאמץ וממון רבים הושקעו כדי להיוועץ בו . 
" כשהציֿננג הזה היה צעיר יותר הוא חלה בעצמו אותו דבר כמו ליאה , כשהשד תופס אותך ואתה נופל . 
כי המונגים , הם בדרך כלל חולים בסוג הזה של המחלה לפני שהם הופכים לציֿננגים , ואולי כשליאה הייתה גדולה , זה היה קורה גם לה , והיא הייתה נהיית ציֿננג . 
הציֿננג הזה גם היה משבט לי , אז בגלל זה לקחנו את ליאה למינסוטה . 
נאו ֹ קאו ֹ , אחד מאחיו , בת אחת מבנותיו הגדולות , חתנו וליאה עשו שלושה ימים בנסיעה למינסוטה . 
" ישנו לילה אחד בסולט לייק סיטי ולילה אחד בוויומינג " , אמר נאו ֹ קאו ֹ , " ואז לקחנו עוד יום להגיע לנברסקה ואז לקחנו את כל הלילה מנברסקה להגיע למינסוטה . 
עצרנו רק למלא דלק . 
נהגתי רק שלוש שעות בוויומינג בגלל שליאה כל הזמן ניסתה לחבק אותי , כך שלא יכולתי לנהוג , אז מישהו אחר נהג ואני רק החזקתי אותה " . 
הוא לא זכר היכן התגורר הציֿננג , אבל זכר שזה היה במרחק כמה וכמה שעות אחרי סנטֿפול . 
" הציֿננג קשר חוטיֿרוח סביב פרק היד של ליאה ונתן לה איזו תרופה ירוקה משורשים ודברים כאלה . 
חלק מזה היה מורתח ושותים את המיץ וחלק מזה אתה מרתיח עד שזה מתגבש ונעשה ממש דביק , ואחרי שזה מתייבש אתה אוכל את זה . 
שלושת בני המשפחה שהתלוו אליהם נשארו במינסוטה אצל קרובי משפחה , ונאו ֹ קאו ֹ , שהשתמש שוב בכספי השלמתֿההכנסה , טס הביתה עם ליאה , מלא אופטימיות באשר לרווחתה העתידית . 
שאלתי פעם את ביל סלווידג' מדוע רופאי מרסד מעולם , כפי הנראה , לא שאלו את מטופליהם המונגים כיצד הם?מטפלים במחלותיהם , והוא השיב כי היות שהמונגים התלבשו , בקירוב למצער , בבגדים אמריקאיים , החזיקו ברישיונות נהיגה וערכו קניות במרכולים , מעולם לא עלה על דעת עמיתיו – ורק לעתים נדירות על דעתו שלו – שייתכן כי הם עוסקים באומנויות ריפוי אזוטריות . 
" אם היית הולכת אל יערות הגשם ומדברת עם היאנוֹמאמוֹאים ? " , הוא אמר , " היית מופתעת אם הם לא?היו באים לך עם כל מיני סיפורי רוחות דמיוניים . 
היית מופתעת אם הם היו יושבים שם ומתחילים לומר , ' איפה הפניצילין לאימפֵּטיגו שלי ? 
' . 
אבל אם היית לוקחת אותם לסביבה ולהקשר שלנו , כמו שהמונגים באו לכאן , והיית מלבישה אותם והם היו נוהגים במכוניות ובאים למרק"ם , לא היית מצפה יותר לשמוע את סיפורי הרוחות האלה " . 
לניל ופגי לא היה כל מושג מה הליאים עשו כדי לרפא את ליאה , שכן מעולם לא עלה בדעתם לשאול . 
האדם האמריקאי היחיד שכן שאל , ושלפיכך נודע לו על קמעות אלף הדולרים ולפחות על מקצת הקורבנות , היה ג'נין הילט . 
הייתי מצפה מהליאים למקד את רוב נתזי העוינות היוקדים שלהם בג'נין , נציגה רשמית של אותה לשכה ממש שהחרימה מהם את בתם . 
אבל אדרבה , הליאים בחרו לסווג אותה לא כחוטפתה של ליאה כי אם כפטרוניתה , " האדם שנתן לליאה את כספי המוגבלות שלה " . 
פרט לדי קוֹרדָה , ג'נין הייתה האדם האמריקאי היחיד שדיברתי עמו שלא תיאר את הליאים כשתקנים ורפיֿמוחין ; שלא במקרה , היא גם הייתה האדם האמריקאי היחיד ששמעתי את פוּאה או נאו ֹ קאו ֹ מתייחסים אליו בשמו . 
הם קראו לה ג'ני . 
היא נענתה בלמידת שמות כל שמונה אחיה ואחיותיה של ליאה : צ'וֹנג , שוּאָה , צ ֵ ' נג , מֵיי , יֶר , דו ּ , מאי ופְהָא . 
בהשוואה לדוקטורים מהאולימפוס ארנסט ופילפ ּ , שמעולם לא נידבו את שמותיהם הפרטיים , ג'נין נראתה חמה ובלתי נפוחה . 
אפילו גודלה ּ – 1.55 מטר ועגלגל משהו – היה קרוב יותר לטווח המונגי . 
גובהם של ניל ופגי היה 1.89 
ו ֿ מטר בהתאמה , והם נראו גבוהים אף יותר הודות לזקיפות קומתם הכה מושלמת . 
ג'נין גם רשמה יתר הצלחה בשמירה על קווי תקשורת נטולי קשרים , בין היתר משום שכעובדת סוציאלית היה בידה לקיים ביקורי בית . 
( בכל השנים שעשו בהתמודדות עם הליאים , ניל מעולם לא ביקר בביתם ופגי ביקרה רק פעם אחת . 
) היא נקטה את הצעד ההגיוני של שימוש במֵיי , הבת הכי " אמריקאית " של הליאים , כמתורגמניתה . 
לא זו בלבד שהאנגלית של מֵיי הייתה מעולה – כמו המתורגמנית שלי , מֵיי יינג סיונג , היא רכשה אותה בתיכון אמריקאי , כך שהדקדוק שבפיה ואוצר המילים שלה עלו על אלה של כל מבוגר מונגי כמעט – אחרי לכתה של ג'נין , יכלו פוּאה ונאו ֹ קאו ֹ לבקש ממיי , פעמים רבות ככל שנדרש , שהיא " תסביר שוב מה ג'ני אמרה " . 
הזדהותה של ג'נין עם הליאים ייתכן שהועמקה על ידי שני גורמים : היא הבינה מה פירוש הדבר לחיות עם מחלה כרונית , שכן בעצמה סבלה מקצרת קשה ; והיא העריצה את הקִרבה שאפיינה משפחות מונגיות , שכן יחסיה עם בני משפחתה שלה , שהיו נוצרים קנאים , היו זה שנים רבות מתוחים , מאז נודע להם שהיא מתגוררת עם בת זוג לסבית . 
לא היו לה ילדים משלה . 
שלא כמו אחיות המרק"ם שראו בליאה עול ומטרד , ג'נין חשבה אותה לילדה משובבת נפש . 
" פשוט התאהבתי בה כל כולי " , היא זכרה . 
" ליאה לא הייתה הילדה הטיפוסית שתשחק יפה בצעצועים ושתעשה , את יודעת , את כל הדברים הנכונים . 
היא הייתה כמו זבוב קטן שמרחף לו , בלי כל שליטה ופראי ובלתי מחובְרת אבל – נו , פשוט מקסים . 
מבחינה חיצונית , היא הייתה ילדה מאוד יפה בעיניי . 
היא הייתה חומד אמִתי ומאוד חיבוקית . 
זאת אומרת , הילדה הזאת יכלה לתת לך חיבוק כמו ששום ילד לא יכול . 
היא הייתה מטפסת אל בין הידיים שלך ויושבת בחיקך ופשוט נותנת לך חיבוק דוב נפלא ותופסת לך את המשקפיים וצובטת את הלחיים עד כאב . 
מעורבותה של ג'נין במקרה של ליאה עלתה והפכה במהירות ממשימה מקצועית לעניין כפייתי . 
מכתב הילטי טיפוסי , שנכתב במסירות עולצת הגם שמופרזת לג'ודית אֶפְּלַיי , יועצת בלשכה אזורית לבעלי מוגבלות התפתחותית : 
בעניין : ליאה לי 
ג'ודי היקרה , 
אנא העבירי , אליי , העתקים של כל חוות הדעת , ההערכות , הדוחות , הפסיכולוגיים , הנירולוגיים , הבדיקות הרפואיות , הרשמים , המחקרים , הסקירות , ההרהורים , המשובים , הדעות וכו' לגבי הקטינה הנ"ל . 
אני מקווה שזה מכסה הכול . 
תודה על שיתוף הפעולה ! 
בהוקרה , 
ג'נין הילט , 
עובדת סוציאלית 
בעינֵי ניל , ג'נין הייתה " קוץ גדול בתחת " . 
הוא זכר אינספור פעמים שבהן היא נדנדה לו לקבל מידע על ליאה או מרשמים לציוד רפואי שהוא חשב לבלתי נחוץ , כמו מדחום דיגיטלי חשמלי שהיא קיוותה ללמד את פוּאה להשתמש בו , עם עזרה של מיי בקריאת המספרים . 
כל מה שהיא ביקשה תמיד היה דרוש " מיידית " וללא כל עלות לליאים . 
" ג'נין התלבשה על הליאים כמו על מסע צלב " , אמר ניל . 
" היא רצתה שיודיעו לה תמיד על כל שינוי במצבה של ליאה , וזה לא כאילו שלא היו לנו שישה מיליארד דברים אחרים לחשוב עליהם . 
אם שכחת להתקשר אליה היית מקבל על הראש . 
אני חושב שהיא לא הצליחה להבין שליאה הייתה רק אחת ממאות או אלפי חולים שטיפלנו בהם ולא יכולנו לעזוב הכול ולעשות בדיוק מה שהיא רוצה . 
אבל זו הייתה חרב פיפיות . 
היא גם הייתה טובה . 
ג'נין הייתה מסנגרת מדהימה למען רווחת הילד . 
לא היה דבר שהיא לא הייתה עושה בשביל הילדה הזאת . 
אחד הדברים שג'נין דאגה לו היה הסעתה של ליאה שלוש פעמים בשבוע למרכזֿשֶׁלבּיֿלחינוךֿמיוחד , בית הספר האזורי לילדים בעלי פיגור שכלי ומוגבלים . 
היא קיוותה ששֶלבּי יעזור לחַברֵת את ליאה וגם יאפשר מדי פעם לפוּאה לפוש קמעה . 
מורתה של ליאה , סאני ליפֶּרט , אמרה , " ליאה הייתה מאוד מפונקת . 
ג'נין הילט סיפרה לנו שהמשפחה חושבת שהיא מדברת בזמן ההתקפים שלה עם האלים ושיש להם הרעיון האופורי הזה שהיא נסיכה . 
הם הכינו בשבילה מאכלים מיוחדים , וכל מה שהיא רצתה , הם עשו . 
אם היא הייתה מרימה את הידיים אמא שלה הייתה נושאת אותה בכל הבית . 
היא נעשתה די שמנמנה , וככל שהיא ישבה ונתנה לאנשים לעשות בשבילה דברים , כך היא נעשתה כבדה יותר . 
היא הייתה ילדה יפהפייה . 
אמא שלה טיפחה אותה ממש עד שהיא הייתה מצוחצחת למשעי . 
ליאה הייתה מסוגלת להקסים כל אחד . 
היא הייתה מסוג הילדים שפשוט רצית להרים על הידיים , אבל בכיתה שלי היה חוק : לאף אחד אסור להרים את ליאה . 
כמובן שברגע שהיא חזרה הביתה , המשפחה מיד המשיכה לשרת אותה " . 
ג'נין , שהאמינה כי בעיות ההתנהגות של ליאה נבעו בין היתר מהעדר סדר יום קבוע , תלתה על קיר בדירת הליאים את הלוח הבא : 
סדר היום של ליאה 
7 – יקיצה 
ארוחת בוקר 
מקלחת 
8 – תרופות 
יציאה לבית ספר 
1 – חזרה מבית ספר 
2 – תרופות 
תנומה קלה 
4 – שעת משחק 
6 – ארוחת ערב 
7 – מקלחת 
פיג'מה 
8 – תרופות 
מיטה 
למרות עזרתה של מֵיי בקריאת הלוח , סדרֿהיום מעולם לא קנה לו לגמרי אחיזה , בין היתר משום ההתכווננוּת של פוּאה ונאו ֹ קאו ֹ לפי קריאות התרנגול ולא לפי השעון . 
מאמץ חסר פרי נוסף היה רשימה של הנחיות כיצד לתת אקמול וּואליום למניעת התקפים כתוצאה מחום כשחומה של ליאה עלה בצורה חדה . 
ג'נין השקיעה מאמץ רב בתרגום הרשימה לכתב לָאי מתפתל , בלי להביא בחשבון שאיש במשפחת לי לא דיבר או קרא לָאית . 
אבל במשימתה החשובה ביותר – לשכנע את הליאים לתת לליאה את תרופותיה – ג'נין רשמה לזכותה הצלחה מדהימה . 
בדיקות דם הראו כי ליאה שמרה באופן סדיר על רמה תרפויטית של דֶפָּלֶפּט . 
בארבעת חודשיה הראשונים בבית היה לה רק התקף אחד , שיא של כל הזמנים מאז ינקותה . 
ג'נין ייחסה את התקופה הזו של בריאות יוצאת מגדר הרגיל לדֶפָּלֶפּט ; הליאים ייחסו אותה לפעולתו המוצלחת של הציֿננג במינסוטה . 
בספטמבר , 1986 ליאה נפלה מנדנדה במרכז שֶלבּי , נחבלה בראשה ונכנסה לסטטוס אפילפטי , המצב שממנו חששו כל רופאיה , כשבמקום שההתקפים יסתיימו אחרי כמה דקות מעצמם , הם נמשכים בזה אחר זה , בלי הפוגות של הכרה . 
לא ברי אם ליאה נפלה בגלל שלקתה בהתקף או אם היא לקתה בהתקף בגלל שנפלה , אולם מכל מקום , כשהיא נלקחה לבית החולים נמצאה במחזור הדם שלה רמת דֶפָּלֶפּט נאותה . 
איֿהיענות הורית , לשם שינוי , במובהק לא הייתה הגורם . 
אבחנתו של נאו ֹ קאו ֹ הייתה ש " המורה הכריחה אותה לרדת מהנדנדה וכשהיא נפלה היא פחדה וגם הנשמה שלה הסתלקה , אז היא שוב נהייתה חולה " . 
בתקציר הקבלה של ליאה במרק"ם , תואר סיפור מחלתה כ " מסובך " והרקע המשפחתי שלה כ " מסובך מאוד " . 
ניל זוכר את האשפוז הזה , שהותה הארבעֿעשרה במספר של ליאה במרק"ם , כאשפוז המחריד ביותר שלה מאז ומעולם . 
" היא הייתה ממש בסדר – ממש , ממש בסדר – ואז בא הרצף הלא ייאמן הזה של בעיות . 
היה לה התקף רע , כל האיכס הזה של האוכל התחיל לצאת לה מהפה והרבה ממנו היא שאפה לתוך הריאות , היא נכנסה לאיֿספיקה נשימתית , היא לא יכלה לנשום בעצמה אז היינו צריכים לעשות לה צנרור קנה , אחר כך הטוּבּוּס גרם כמה גירויים מקומיים של קנה הנשימה , אז אחרי ששלפנו אותו החוצה היא התחילה לנשום בקושי רב והיינו צריכים לעשות אינטובציה חוזרת , ואז מהגירוי היא חטפה את הזיהום המאוד חריג הזה בדרכי הנשימה . 
ההורים היו צריכים להשלים עם הרבה דברים , מסכת חמצן , הרבה חיבורים תוךֿורידיים , לקיחות דם , צנתר עורקי למדידת החמצן והפחמן הדוֿחמצני בדם שלה , דברים מאוד פולשניים . 
נאו ֹ קאו ֹ זכר זאת בתור הזמן שבו ליאה " הייתה מכוסה כולה בפלסטיק " . 
הוא או פוּאה ישנו לצד ליאה בכל אחד מארבעהֿעשר לילות האשפוז . 
הוא נזכר , " הרופאים עשו שליאה תישאר כל כך הרבה זמן בבית החולים , וזה פשוט עשה אותה יותר ויותר חולה " . 
ניל ופגי היו שותפים לחיבור מאמר שהתפרסם בכתב העת למחלות ילדים מידבקות , בשם " דלקת קנה נשימה בקטריאלית שנגרמת על ידי ברנהמלה קַטַרַהלִיס " , אשר עסק בזיהום קנה הנשימה של ליאה . 
" ליאה התפרסמה ! " , הגדיר זאת ניל כשהראה לי את המאמר כמה שנים מאוחר יותר . 
במאמר הם כתבו : 
המקרה שלנו מדגים בבירור כי לגורם הזה [ ב' קטראליס ] יש הפוטנציאל להוות זיהום תוּרפה בדרכי נשימה שאינן מתפקדות כראוי אצל ילדים חולים . 
הזיהום אצל המטופלת , שנרכש בבית החולים , היה קרוב לוודאי תוצאת חבלה מקומית בקנה הנשימה מצינורית אנדוטרכאלית שפגעה בו ומשינוי הפלורה הבקטריאלית האוראלית על ידי פניצילין שניתן דרך הווריד . 
לא כל רופא היה בוחר לפרסם זיהום שמקורו בבית החולים , בעיקר אם היה זה הוא , כמו במקרה זה , ולא המתמחה חסר הניסיון שאחראי לגרימת ה " חבלה המקומית " . 
כשקראתי את המאמר , השתאיתי , כפי שהשתאיתי תדיר קודם לכן , נוכח העניין הרב של ניל ופגי באמת , הרבה יותר מאשר בדאגה לתדמיתם . 
השתאיתי גם נוכח העובדה שנאו ֹ קאו ֹ צדק לחלוטין : בית החולים אכן עשה את ליאה חולה יותר . 
שלושה שבועות בלבד לאחר שליאה שוחררה היא אושפזה שוב , למרות רמות נאותות של התרופה בדם , כשהיא סובלת מפרכוסים קשים ומחום גבוה . 
ניל ופגי היו מבועתים . 
" באמת קיבלתי את הרושם שעם הדֶפָּלֶפּט היא בשליטה מצוינת " , נזכר ניל , " ואז בתוך חודש היו לה שני התקפים ואמרתי לעצמי , אוי אלוהים , הנה זה מתחיל שוב . 
הדֶפָּלֶפּט לא עובדת ! 
לא הצלחתי לחשוב על שום דרך טובה לדאוג שההתקפים שלה לא יחריפו . 
אני זוכר ששקלנו להרדים אותה בפעם הבאה שהיא תגיע , כדי להפסיק את הרעידות שלה , שלפחות נוכל לפתוח לה חיבור לווריד . 
ואני זוכר שדן מרפי ואני דיברנו כמה פעמים אם כדאי שננסה ניתוח , כדי לנסות לצרוב חלק במוח של ליאה . 
ממש לא ידעתי מה לעשות . 
נאחזתי בקש , לא יותר מזה " . 
פגי אמרה , " ההתקפים הלכו ונהיו מאוד מאוד ממושכים . 
לפני כן , הם היו נפסקים לפעמים מעצמם , אבל אלה לא . 
הרושם היה שנדרש יותר טיפול תרופתי כדי לעצור אותם , וחששנו שיום אחד ננסה לפתוח וריד ופשוט לא נצליח , מפני שליאה הייתה שמנה כל כך ובגלל שכבר קרענו לה כל כך הרבה ורידים . 
אם היא הייתה מפרכסת מספיק זמן היא הייתה מקצרת לעצמה את המוח . 
בתחילת אותו סתיו התחלנו להרגיש שהגורל נחרץ . 
דיברנו על זה המון . 
היה קשה לדמיין שעידן ליאה יסתיים אי פעם , אבל אני זוכרת שאמרתי לעצמי שזה מה שעומד לקרות . 
חיכינו רק להתקף הגדול " . 
ניל אמר , " הרגשתי שישנו הכדור שלג הענק הזה שמתגלגל מההר ואנחנו מנסים להחזיק אותו שם למעלה והוא פשוט הודף והודף אותנו . 
אני זוכר שדיברתי עם ההורים ואמרתי להם שההתקפים של ליאה נעשים חריפים ותכופים יותר ושיכול להיות שיום אחד יהיה לה התקף שלא נוכל לעצור . 
זה ממש רדף אותי . 
התחילו לי סיוטים בלילה שזה עומד לקרות , ושאני אהיה זה שבכוננות , ושלא אוכל לעצור את זה ושהיא עומדת למות ממש מול העיניים שלי . 
זה היה בלתי נמנע . 
זו הייתה רק שאלה של זמן " . 
10 
מלחמה 
אגדת עם שלוקטה ב ֿ על ידי המיסיונר הצרפתי פרנסואה מארי סבינָה , מספרת כי כאשר התגוררו במולדת הצפונית הקדמונית , שבה נמשכו הימים והלילות שישה חודשים , היו המונגים מעורבים פעם בסכסוך קרקעות עם כמה שבטים שכנים . 
מַלכם פתר אותו באופן הבא . 
כל שבט נדרש לבחור שליח שילך רחוק ככל שיישאו אותו רגליו בששת החודשים שבין שקיעה לזריחה , ועם תום מסעו יחזור אל ארמון הזהב של המלך . 
השטח שהוא יכסה ישתייך כולו לשבטו . 
אם לא יעלה בידי מי מהשליחים להגיע לארמון , יידון שבטו להתגורר באותו מקום שבו הוא יעמוד ברגע זריחת החמה . 
בשעת הזריחה , עמד השליח המונגי על פסגה גבוהה , וזו הסיבה שמאז ועד היום , חיים המונגים בהרים , שם הם הראשונים לראות את זריחת החמה והאחרונים להביט בה שוקעת . 
לו , חֵלף זאת , היה ההלך דאובֿהרגליים ניצב אז בערבות , היה גורל המונגים אחר לגמרי . 
כמעט כל פן בהיסטוריה של השבט ושל אופיו נובע מן העובדה היסודית כי אנשיו הם תושבי ההרים . 
כפי שמנסחת זאת אִמרה מונגית , " דגים שוחים במים ; ציפורים עפות באוויר ; המונגים חיים בהרים " . 
בשפה המונגית ישנם עשרות מונחים להרים בצורות שונות , בעלי מדרונות שונים ורמות שונות . 
" שאל מיאו ֹ [ מונגי ] לשם ארץ מוצאו " , כתב סבינה , " והוא ינקוב בשם של הר . 
כך וכך הוא ההר שבו נולדתי , הוא יאמר . 
שאל אותו היכן ניצב אותו הר , והוא יצביע לך כי צפונה מכאן , דרומה , מערבה או קדמה , במקום לומר אם בסין , בטונקין , או בלאוס " . 
כשנאלץ המונגי מכורח הנסיבות לרדת אל השפלה , ציין סבינה , בקלות אפשר היה לזהותו על פי הילוכו הייחודי . 
" הוא , המורגל במשעולים טרשיים , תלולים … היה שוכח כי הוא צועד בדרך חלקה , שטוחה , ועם כל צעד היה מרים את רגלו גבוה מדַי , כאילו עלה בגרם מדרגות או חשש כי תכף ימעד . 
במישור , היה המיאו מחוץ לסביבתו הטבעית ממש כמו מלח על אדמת יבשה . 
בלאוס קודם המלחמה , היו הקבוצות האתניות המגוונות מרובדות כמו פּוּסֿקפה ? . 
הלָאים התגוררו בשפלה . 
הקָרָאן והקהְמו ּ התגוררו מעל רוּם 50 מטרים . 
המִיאֵן התגוררו מעל רום 400 מטרים . 
" ואחרונים " , כתב האב ז'ן מוֹטָא , " בקווי הרוּם הגבוהים ביותר לאנשי האזורים הללו , בין 1,000 ל ֿ מטר אם אפשרי הדבר , גרים המונגים . 
חפש בין ההרים הגבוהים ביותר והבלתי נגישים מכול , ושם תמצא אותם , שכן שם הוא המקום שבו הם מרגישים בבית ! " הלאים אנשי השפלה היו אולי עשירים יותר , רבים יותר וחזקים יותר מבחינה פוליטית , אבל המונגים , שהביטו על אדוניהםֿלכאורה כעיטים המשקיפים על עכברים , החזיקו תמיד בתחושת עליונות שלא היה אפשר לקחת מהם . 
כמו בסין , זהותם האתנית נותרה טהורה . 
היה קל לעמוד בפני התבוללות שכן מגעיהם עם התרבות השלטת היו מועטים כל כך . 
רק לעתים נדירות הם ביקרו בשפלה , שאותה הם כינו " ארץ העלוקות " , מתוך אמונה – מוצדקת במידה מסוימת , בהתחשב בשכיחות הגבוהה יותר של מחלות טרופיות ברמות הנמוכות – כי הדבר יגרום להם לחלות . 
איש לא עבר בשטחם בדרכו למקום כלשהו אחר . 
ואם כי ביקרו אותם מדי פעם סוחרים יוּנאנים שהביאו כסף , בדים , חוטים , נעליים וסירי בישול , הם הצליחו לשמור על רמה מזערית של סחר הודות לכך שאת רוב צורכיהם הם היטיבו לספק בעצמם . 
הם גידלו והפיקו את כל מזונם בעצמם , כמו גם את כל המספוא למקנה . 
באמצעות רובים בעלי מנעל חלמיש שהיו מעשה ידיהם , או קשתות עשויות עץ , במבוק וקנבּוֹס , הם צדו ציפורים , חולדות , קופים , גיבונים , צבאים , חזירי בר וטיגריסים . 
הם דגו בנחלי ההרים . 
הם ליקטו פירות , ירקות , פטריות בר , פקעות ונצרי במבוק . 
בקָרַת השחר הם אספו מתחת לעלים חגבים אִטיים , וצלו אותם . 
הם קשרו נוצות תרנגולות סביב בית החזה של דבורים , עקבו אחריהן אל כוורותיהן , עישנו אותן החוצה , רדו את הדבש , אספו את רימות הדבורים ובישלו אותן . 
כאשר חשו צמא ביער , הם תלשו עלים גדולים שפניהם נשואים אל על וצורתם קעורה ושתו את הטל . 
לשפה המונגית מאות ביטויים פיוטיים בני שתי מילים – לא בשירה כי אם בשפה היומיומית – אשר מתארות באופן אונומטופֵּאי מגוון צלילים . 
הביטויים המצלוליים הללו , שקובצו על ידי הבלשנית מרתה רטליף , מעניקים מושג מה באשר ליחסי הקרבה שהיו למונגים של לאוס עם עולם הטבע . 
כמו רוב האנשים שחיים קרוב לאדמה , היו המונגים חקלאים . 
פוּאה יאנג סיפרה לי פעם שכולם בכפרה עשו אותה עבודה , כך שאיש לא היה חשוב יותר מרעהו . 
לא היו מעמדות . 
מאחר שאיש לא ידע לקרוא , איש לא הרגיש מקופח או מוטרד מאי ידיעתו קרוא וכתוב . 
כל מה שהדור הבא היה צריך לדעת הונחל לו בעל פה ובמתן דוגמה : כיצד לסגוד לאבות הקדמונים , כיצד לנגן בקֵין , כיצד לקיים לוויה , כיצד לחזר אחר אהובה , כיצד להתחקות אחר עקבות צבי , כיצד לבנות בית , לרקום חצאית , לשחוט חזיר , לדוש כמות גדולה של אורז . 
אם כי המונגים קצרו די אורז , תירס וירקות לצורכיהם הם , היבול היחיד שאין חולק שהם גידלו טוב יותר מהלאים אנשי השפלה , היות שהיה יבול המותאם במיוחד לטמפרטורות הקרות ולאדמות האלקליות של הרמות , היה פְּרַג האופיום . 
ישנה , כמובן , אגדה על כך . 
פעם , לפני שנים רבות , הייתה יפהפייה מונגית מופקרת , אשר הוללותה הביאה עליה את מותה בטרם עת . 
מקברה צמח פרח . 
הֶלקֵטו ֹ שפע עסיס , שריחו גרם לכל מי ששאף אותו לחוות מחדש את השתלהבות היצרים האדירה שלפנים התענגו עליה מאהביה . 
דרך החלומות , היא הכניסה את מעריציה שלאחר מותה בסוד גידול האופיום והפקתו . 
החלומות היו מן הסתם מאלפים ביותר , שכן מאז שלהי המאה השמונהֿעשרה , כשחברת הודו המזרחית הבריטית הביאה לראשונה את פרג האופיום לסין , היו המונגים מגדלי אופיום מומחים , שנגררו בעל כורחם לסחר בינלאומי שלא הם פיתחו ולא הם שלטו בו . 
בלאוס , עודדה אותם הממשלה הקולוניאלית הצרפתית לשלם את מסיהם באופיום גולמי , כדי לצייד באספקה את רשת מאורות הסמים הרשמית , ברישיון הממשלה , שפעלה בשפלה . 
המונגים נענו בלי קושי . 
הם ידעו כיצד לבחור את האדמה הטובה ביותר לגידול אופיום על ידי טעימתה לבדיקת תכולת הגיר שלה . 
הם ידעו כיצד לפזר את זרעי הפָּרג בשדות התירס כך שהשתילים הצעירים יהיו מוגנים על ידי גבעולי התירס . 
הם ידעו כיצד לחתוך את ההלקטים בסכינים בעלי שלושה להבים ( הם חתכו לא יותר מדי עמוק , שמא יטפטף העסיס לקרקע , ולא שטחית מדי פן יילכד בתוך הפירות ) , להמתין שהעסיס המחלחל יתגבש וישחים , לגרד אותו , לעטוף אותו בעלי כותרת של הפרג או בעלי בננה , ללוש אותו וליצור ממנו לבֵנים . 
המילון המונגי שלי מביא עשרים ותשעה מושגים הקשורים בגידול אופיום ובעישונו , החל ביִיאָה יֵנג ( הסכין המשמשת לחריצת ההלקטים ) וכלה ביֵנג טְסֵנג ( כלי שצורתו כצורת מחט ומשמש להחזיק גוש קטן של אופיום בזמן הכנתו לעישון ) . במפליא רק מְתי מעט מונגים , פרט לחולים הכרונים ולזקנים , היו מכורים . 
האופיום יועד בעיקר לסייע לציֿננגים להיכנס לטראנסים הפולחניים ; לשכך כאבי ראש , כאבי שיניים , הכשות נחש וחום גבוה ; לשים קץ לשלשול ; ולהקל את מֵיחוּשׁי הזקנה . 
מכורים צעירים , שרובם היו גברים , נשאו על כתפיהם נטל כבד של חרפה . 
אות הקלון שדבק בם בשל כושר העבודה הירוד שלהם , לא זו בלבד שהקשה עליהם למצוא לעצמם כלות , הוא גם הפחית את סיכויי אחיהם ודודניהם להינשא . 
המונגים שמרו פחות מעשירית מתפוקת האופיום לשימושם הם , ואת היתר מכרו . 
זה היה היבול היחיד שהניב להם מזומנים . 
קשה להמציא סחורה מושלמת יותר לתעבורה הררית : נישאת בקלות , חסינה מפני השחתה , ובעלת יחס מסחרר של ערך למשקל . 
ערכו של קילוגרם אופיום אחד היה שווה לזה של חצי טון אורז . 
שקי האוכף של שיירת פונים צנועה אחת , מובלת בידי סוחר מן השפלה , יכלו לשאת תנובה שנתית של כפר שלם בצורת לִבנֵי אופיום גולמי . 
המונגים לא קיבלו שטרות נייר תמורת האופיום שלהם , רק מטילי כסף או פיאסטרים ? מכסף , שאותם הם התיכו לשם צריפת תכשיטים או צברו לצורך מוהר . 
הפקת אופיום משמעה היה עושר . 
אין תמה שכאשר מיסיונרים צרפתים הגיעו לראשונה ללאוס , לא אחת הם מצאו בתוך צלחות התקרובת שלהם כדורי אופיום קטנים , עטופים בקפידה . 
אין תמה שהוריה של המתורגמנית שלי סברו כי מֵיי יינג – פְּרַג אופיום – הנו השם היפה ביותר שיוכלו להעניק לבתם . 
המונגים גידלו את האופיום , כשם שגידלו את האורז והתירס , בשיטת כרותֿושרוף . 
בעונת היובש , הנשים ביראו את צמחיית היער הנמוכה בסכינים , והגברים כרתו את העצים בגרזינים . 
אחרי כן היו הגברים רצים מהר במורד צלעות הגבעה , ומציתים בלפידים את ערמות הצמחייה . 
הלהבות היתמרו תדיר לגובה כ ֿ מטרים באוויר , והעשן המסתחרר נראה למרחק מילין רבים . 
כשהגזם החרוך התקרר די כדי מגע , עמלו משפחות שלמות יחדיו לפנות את שרידי הבִּיעור טרם השתיל , והותירו במקומם רק סלעים כבדים וגדמי עצים . 
חקלאות בשיטת כרותֿושרוף לא הצריכה חריש , השקיה , הקמת טרסות , דישון . 
שכבת הקרקע העליונה הועשרה תוך זמן קצר על ידי אפר העֵצָה , אולם ארבע או חמש שנות מונסונים סחפו אותה , והאדמה שנותרה הייתה מדולדלת כל כך , שאפשר היה שיעברו עשרים שנה בטרם תחזור להיות פורייה . 
על פי ההערכה , בשנות ה ֿ של המאה העשרים , שרפו המונגים של לאוס מדי שנה כ ֿ אלף קילומטרים רבועים של כברות אדמה , ובכך שהניחו לשכבת הקרקע העליונה לחלחל ולהישטף , גרמו לסחף שדי היה בו להסיט אפיקי נהרות . 
האופיום היה מזיק בולט במיוחד , שכן במקום לצַמח בסופו של דבר מחדש יער כמו חלקות אורז שבוראו בדרך זו , התכסו חלקות אופיום חרוכות במִשְׁיָן , עשב גס שאפילו בעלי החיים מיאנו לאכול . 
חקלאות בשיטת כרותֿושרוף קשורה קשר הדוק בזהות הנוודית של המונגים . 
תושבי כפר עיבדו את כברת הקרקע הקרובה , זנחו אותה מקץ שנים אחדות כשהאדמה הידלדלה , עיבדו את הקרקע שבמרחק הליכה , זנחו אותה , הקימו מחנות עראי ללילה כדי לעבד אדמה רחוקה אף יותר , ואז , לבסוף , העתיקו ממקומו את הכפר כולו . 
כמו אליזבת הראשונה מלכת אנגליה , שבעידן קודם להמצאת צנרת הביבים תִזמנה את המעבר מטירה לטירה על פי המועד שבו הריח הפך קשה מנשוא , נעו המונגים הלאה כאשר הצטברות הפסולת וצואת בעלי החיים של הכפר הפכה בלתי מלבבת או החלה גורמת לאנשים לחלות . 
אם הצפיפות בכפר הייתה רבה מדי , ייסדו לפעמים בסמוך קבוצות של משפחות מורחבות כפרי לוויין . 
בתים מונגיים – קני במבוק חצויים או קורות עץ קשורים יחדיו בחבלים ובגידים – עוצבו כך שיהיה ניתן לפרקם , להובילם ולהרכיבם מחדש בקלות . 
אמנות ואוּמנויות מונגיות היו ניידות אף הן : פיסול עצום ממדים לא היה ; היו בדים , תכשיטים , מוזיקה וסיפור סיפורים מפותחים ביותר . 
הואיל והם תמיד נעו בקבוצות ולא כיחידים , מבנה השבט שלהם , דתם וזהותם התרבותית ליוו אותם בכל אשר הלכו , ויצרו תחושה חיונית של " בית " , אשר חיסנה אותם מפני געגועי עד . 
חיי נווד כורתֿושורף העידו על אמונה פזרנית משהו בעושרה הבלתי נדלה של הארץ , על הביטחון כי היינו הך אם תאבדנה פוריותו של שדה , בריאותו של כפר או שפעת האזור – הרי " תמיד יהיה עוד הר " , הצהירה האִמרה המונגית . 
הגישה לא נבעה מעצלות . 
המעברים קשים . 
כאשר עזבו המונגים את סין ושמו פניהם אל הודוֿסין , הם גזרו על עצמם חיי נדודים , האסטרטגיה המפרכת ביותר שהם יכלו להעלות בדעתם לפתרון בעיותיהם , ובשנות השישים והשבעים , כשהפכה לאוס לשדה קרב של מלחמת וייטנאם , הם מצאו את עצמם חוזרים מחדש על התהליך , ובקיצוניות רבה אף יותר , בתחילה בתחומי המדינה ובסופו של דבר הרבה מעבר להם . 
ב ֿ , 1961 קונן מלך לאוס סָוואנג וַטְתַאנָה , אינטלקטואל שוחרֿטוב אך חסר השפעה , בן לשושלת מן המאה השמינית , אשר ציטט לעתים מזומנות את פּרוּסט ונהג בפורד אֵדסֶל , כי " ארצנו היא הארץ השלווה בעולם … הלָאים מעולם לא העלו בדעתם לחמוד את עושרם של אחרים , לריב עם שכניהם , ובטח ובטח שלא להילחם בהם . 
ואף על פי כן , בעשרים השנה האחרונות ארצנו לא ידעה לא שלום ולא ביטחון … אויבים מכל הסוגים ניסו לחצות את גבולותינו , להשמיד את עמנו ולהחריב את דתנו ואת הילת השלום וההרמוניה של אומתנו . 
למדינות זרות לא אכפת לא מן האינטרסים שלנו ולא מהשלום ; כל מעייניהן באינטרסים שלהן בלבד " . 
הסכמי ז'נבה משנת , 1954 שנחתמו אחרי שהצרפתים הפסידו בקרב דִיין בִּיין פּהו ּ , הכירו בשלוש מדינות עצמאיות במה שהייתה קודם לכן הודוֿסין הצרפתית : לאוס , קמבודיה וּוייטנאם , שחולקה זמנית לחלק צפוני ולחלק דרומי אשר היו אמורים להתאחד שוב בתוך שנתיים . 
לאוס הייתה אמורה להיות ניטרלית . 
אבל המדינה הנחשלת ובעלת הכלכלה המפגרת , שב ֿ היה בעיר הבירה שלה רמזור אחד ומוצרי הייצוא שלה ( אם לא כוללים בחישוב את האופיום ) הכניסו רק שלושה מיליוני דולרים , קוללה במיקומה האסטרטגי . 
כשתאילנד ובורמה ממערב , וייטנאם ממזרח וקמבודיה מדרום – כולן חזקות יותר ומאוכלסות יותר , ואף לא אחת מהן תחומה ופרושׁה על ידי גבולות טבעיים – מן הנמנע היה שלאוס תישאר ניטרלית לאורך זמן . 
בסיוע וִיֵּטֿמִין , כוחות הצבא הצפון וייטנאמי של הו צ'י מין , הסתבכו הפַּאתֶטֿלָאו ֹ הקומוניסטים במאבק ממושך עם הממשל המלוכני האנטיֿקומוניסטי של לאוס על השליטה בארץ . 
בשלב זה הגבירה את מעורבותה ארצותֿהברית , שמאז 1955 סיפקה הכשרה חשאית לצבא המלכותי של לאוס . 
" במבט לאחור אפשר שזה יישמע מדהים " , כתב בזיכרונותיו קלארק קליפורד , יועץ לנשיאים טרומן , קנדי , ג'ונסון וקרטר , " אבל [ הנשיא אייזנהאואר ] ראה בגורל הממלכה הדרוםֿמזרח אסייאתית הזעירה ונעדרת הגישה לים את הבעיה החשובה ביותר הניצבת בפני ארצותֿהברית " . 
ב ֿ , 1961 ביומו האחרון בתפקיד , אמר אייזנהאואר לנשיא הנבחר קנדי , כי אם תידרדר לאוס לקומוניזם , יהיה זה רק עניין של זמן עד שווייטנאם הדרומית , קמבודיה , תאילנד ובורמה יידרדרו אף הן . 
קנדי היה תמים דעים עמו . 
הייתה רק בעיה אחת . 
בוועידת ז'נבה שהתקיימה ב ֿ – 1962 , 1961 הסכימו ארצותֿהברית , בריתֿהמועצות , וייטנאם הצפונית וּוייטנאם הדרומית ועוד עשר מדינות על מערך חדש של הסכמים , שבהם הן אישרו מחדש את הניטרליות של לאוס והתחייבו לא לשלוח לשם " שום כוחות זרים או אנשי צבא " . 
כאן נכנסו לתמונה המונגים . 
ארצותֿהברית השתוקקה לתמוך בממשלה האנטיֿקומוניסטית בלאוס ולחתוך את קו האספקה הצבאית של הצפון ֿ 
וייטנאמים אל וייטנאם הדרומית שעבר לאורך נתיב הו צ'י מין – מערכת מסועפת של נתיבים ושבילים בדרוםֿמזרח לאוס , סמוך לגבול עם וייטנאם . 
אבל כיצד יצלח בידה להתערב ובה בעת לשמור למצער על מראית עין של לגיטימיות ? 
בלי להפר את ההסכמים , חיילים אמריקאים יוכלו אולי להגיע לווייטנאם , אך לא ללאוס ? . 
הפתרון היה להילחם באמצעות שלוּחיםֿמטעם . 
קֶנֶדי פתר את הבעיה על ידי שיגור חבורת יועצי סיֿאייֿאי – לא " כוחות זרים " כשלעצמם , אם כי במבט לאחור ברור שהם היו " אנשי צבא " – אשר גייסו , אימנו וחימשו צבא גרילה חשאי של חיילים מונגים . 
בסופו של דבר נמנו עם הצבא המונגי החשאי , שזכה לתמיכה רצופה מטעם ממשלי ג'ונסון וניקסון , יותר מ ֿ אלף איש . 
חיילי הצבא נלחמו את מלחמת היבשה , הטיסו מטוסי קרב , ניווטו מתקפות אוויר שביצעו טייסי אֵירֿאמריקה ? , חילצו מִנשרים אמריקאיים מוצנחים , הוצנחו ממסוקים להילחם מעבר לקווי האויב , אספו מידע מודיעיני על תנועות הפאתטֿלאו ושל הכוחות הצפוןֿוייטנאמיים , חיבלו בכבישים ובגשרים , שתלו משדרים אלקטרוניים ביחידות אויב להתחקות אחר מיקומן והפצצתן , ויירטו ציוד ואספקה צבאיים בנתיב הו צ'י מין . 
בשיאו , היה הצבא החשאי גְדול מבצעי הסיֿאייֿאי בעולם , אולם עד , 1987 כאשר עיתונאיֿחוקר בריטי בשם כריסטופר רובינס פרסם ספר בשם העורבים : האנשים שטסו במלחמתה הסודית של אמריקה בלאוס , שמע על כך הציבור האמריקאי מעט מאוד פרט לשמועות והכחשות . 
( דוגמה אופיינית מתוך ניו יורק טיימס , 4 ביולי 1962 : " דובר מחלקת ההגנה כינה היום כ ' בלתי נכונות' את ההאשמות כי מטוסי ארצותֿהברית הצניחו נשק לאנשי שבט המֶאו ֹ [ המונגים ] בלאוס " . 
) ב ֿ , 1965 העיר ג'ונסון בצדקנות כי " הבעיה של לאוס היא סירובם של הכוחות הקומוניסטים לכבד את הסכמי ז'נבה " . 
מה שהוא לא ציין היה שגם ארצו שלו לא כיבדה אותם ; היא פשוט היטיבה יותר לשמור על חשאיות הפרותיה . 
לפי רובינס , המלחמה הייתה מסווגת כל כך , שטייסי חיל האוויר האמריקאי בווייטנאם שגויסו להטיס מטוסים למען אירֿאמריקה , חברת התעופה שבבעלות הסיֿאייֿאי בלאוס , לא ידעו אלא לאחר שהגיעו ללאוס באיזו ארץ הם התנדבו ללחום . 
היא כונתה בפשטות " הזירה האחרת " . 
במבט ראשון , נדמה הדבר כטירוף שהסיֿאייֿאי גייסה את המיעוט האתני הפָּרוּש ׁ והנידח ביותר בלאוס – מיעוט הידוע לשמצה בחוסר התודעה הלאומית שלו – ולא את הלָאים הדומיננטים אנשי השפלה . 
ההסבר היה טמון הן בחסרונות הלָאים והן באיכויותיהם המיוחדות של המונגים . 
הצבא המלכותי של לאוס היה קיים אמנם , אולם חייליו מעולם לא נודעו ברוחם חדורת הקרב . 
במאמר של כתב העת לייף מאותה תקופה נכתב כי " [ הלָאים ] הם מן העמים המקסימים ביותר באסיה – עם שקורץ מחומר אחר , והנו גם הפחות לוחמני מכולם . 
כתוצאה מכך , חיילים לָאים יורים לפעמים מעל לראשי האויב , שמא יפגעו חלילה במישהו , לתסכולם הרב של היועצים האמריקאים " . 
הטענה הייתה כי חיילים לָאים עשויים להניח את נשקם בפעם הראשונה שיותקפו , או למכור אותם בשוק השחור . 
למונגים , לעומת זאת – שהסיֿאייֿאי כינתה אותם , כמו את הלָאים , " מֶאו ֹ " – היה מוניטין בן ארבעתֿאלפים שנה של לוחמים ששים אלי קרב . 
בלאוס , הם כבר הוכיחו את עוז רוחם בתור לוחמי גרילה בזמן מלחמת העולם השנייה , כאשר לחמו לצד הלָאים והצרפתים בתקופת הכיבוש היפני , ולאחר המלחמה הוכיחו זאת שוב כאשר התייצבו באותה ברית כוחות נגד הוִיֶּטֿמין . 
כך , למרבה הנוחות , ירשה הסיֿאייֿאי רשת נגדית של לוחמי גרילה מונגים , שאורגנה בצפון לאוס על ידי הצרפתים שני עשורים קודם לכן . 
כשקראתי בעיתונות האמריקאית ידיעות מתחילת שנות השישים ועד תחילת שנות השבעים על אודות המלחמה , חשתי בלבול מן ההתנשאות ובה בעת ההערצה כלפי המונגים , שצוירו כפראים אצילים בעלי מזג אכזרי להסעיר : " כמו עמים פרימיטיביים רבים , המילה שלהם ל ' אויב ' ול ' זר ' היא אותה מילה , ובה במידה שהם עשויים לקדם פני אורח בברכה , הם עשויים לשפדו על חץ " . 
" בני שבט המֶאו [ הם ] פרימיטיבים קטנים וקשוחים המיומנים בטכניקות הפראיות של מארבים ותקיפות ליליות . 
" דיווחים כלליים מטפטפים מן הגבעות ומספרים על נזק כבד שהמיטו בני המֶאו ֹ על שיירות רכב קומוניסטיות בנתיב המלחמה של תומכי השלטון . 
" המֶאו ֹ מעולם לא היססו להרוג . 
לא זו בלבד שהם מוכנים ומסוגלים להשתמש בכלי נשק , הם גם מטפסים ויורדים בהרים בזריזות של עזי הרים , מציבים מארבים , משמידים שיירות , זורעים אימה בעורף האויב ואחר כך נעלמים אל ההרים כלעומת שבאו . 
למונגים רבים היו סיבות משל עצמם להגן על הממשל המלוכני של לאוס , ולפיכך לשיתוף פעולה עם ארצותֿהברית . 
כחמישית מהם – רובם בני שבט לו ֹ ותומכיו – שבט שבינו לבין השבט האנטיֿקומוניסטי לִי הייתה תלויה יריבות ותיקה – צידדו בפאתטֿלאו . 
אולם הרוב הגדול , ובכלל זה אלו שהסיֿאייֿאי התקשרה עמם , תמכו במחנה המלוכני , לא משום שהקומוניזם היה פחות מושך אידאולוגית מהקפיטליזם , אלא משום שהקומוניזם היה מועד יותר לאיים על האוטונומיה שלהם . 
לא סביר היה שמְתַקנים קומוניסטים אגרריים יראו בעין יפה את החקלאות המונגית בשיטת החריכה . 
יתרה מזו , היות שלפני קריסת הודוֿסין הקולוניאלית צידדו רוב המונגים בצרפתים , הם חששו מפעולות תגמול של הצפוןֿוייטנאמים , שבתקופה האחרונה הציתו איבות עתיקות יומין בכך שהחרימו יבולי אופיום של המונגים לשם החלפתם בנשק . 
היו גם סיבות חברתיות משכנעות ללחימה בצד המלוכני . 
המונגים , שזכו ברגיל ליחס מתנשא מצד הלָאים אנשי השפלה , היו עתידים לרכוש לעצמם מעמד אם יהיו לגיבוריו של ניצחון צבאי . 
ודבר אחרון , למונגים רבים היה עניין אישי עצום במלחמה שכן הם התגוררו בהרים המקיפים את זירת הפעולה המכרעת ביותר : מישור הכדים , רמה גבוהה בצפוןֿמזרח לאוס שדרכה יהיה על חיילים קומוניסטים מצפון לצעוד בכל ניסיון לכבוש את הבירה המינהלית ויינטיין , על הגבול עם תאילנד . 
זה שהמונגים הכירו את האזור האסטרטגי הזה כמו את כפות ידיהם , לא נעלם מעיני אנשי הצבא האמריקאים שגייסו אותם . 
שבטי הרים אחרים תמכו אף הם בצד המלוכני , אולם את מרבית הלחימה ביצעו המונגים . 
ב ֿ , 1971 בהעידו בפני ועדתֿכוחותֿהביטחון של הסנאט , אמר תתֿמזכיר המדינה , אדם בשם יו ּ אלקסיס ג'ונסון , " אני אישית מרגיש שעל אף שהדרך שבה נוהל המבצע [ בלאוס ] היא חריגה , חסרת תקדים , במובנים רבים אני חושב שהיא דבר שאנחנו כאמריקאים יכולים להיות גאים בו . 
למעשה הוא לא כלל שום אבדות בנפש של אמריקאים . 
מה שאנחנו מקבלים תמורת הכסף שלנו הוא , כמו שאומרים , מאוד כְּדָאִי . 
מה שג'ונסון אמר , למעשה , הוא שחיי המונגים זולים . 
העלות השנתית של מימון הצבא החשאי ( באמצעות הסיֿאייֿאי , מחלקת ההגנה , והסוכנותֿהאמריקאיתֿלפיתוחֿבינלאומי ) הייתה כ ֿ מיליון דולר . 
העלות השנתית של מלחמת וייטנאם הייתה כ ֿ מיליארד דולר . 
אחת הסיבות לפער הזה הייתה שב ֿ , 1971 טוראים בווייטנאם השתכרו בין 197.50 ל ֿ דולרים לחודש ; חיילים מונגים בלאוס השתכרו בממוצע 2,000 קיפ ּ ( שלושה דולרים ) לחודש . 
חיילים אמריקאים בווייטנאם אכלו מנות קרב צבאיות ( מקרוני , קציצות הודו , ירך חזיר וביצים , נקניקיות מעושנות ושעועית ) , ובצד זה תוספות עונתיות של אומצות , גלידה ובירה ; חיילים מונגים בלאוס אכלו אורז . 
טייסים אמריקאים נשלחו הביתה אחרי שנה , או , אם טסו מעל וייטנאם הצפונית , אחרי גיחתם המאה ; סגן לי לו ּ , הטייס המונגי המפורסם ביותר , יצא ליותר מחמשתֿאלפים גיחות בטרם הופל . 
" לא הייתה שום מִכסת שירות " , כתב כריסטופר רובינס , " לא מנוחה ונופש בהונגֿקונג או באוסטרליה , לא שום קץ למלחמה שנראה באופק . 
' טוס עד שתמות' , אמרו הטייסים המאואים " . 
בהשוואה לחיילים אמריקאים בווייטנאם , חיילים מונגים מתו בשיעור גבוה פי עשרה לערך . 
הכינוי " שכירי החרב " של האמריקאים שהודבק למונגים פעמים רבות , אינו מביא בחשבון כי שכיריֿחרב , בין אם הכסף הוא הפיתוי ובין אם ההרפתקה , בוחרים במקצוע שלהם . 
לא כל המונגים היו לחיילים מרצונם החופשי . 
מקצתם נאלצו להצטרף למלחמה משום שההפגזות בצפון לאוס חייבו אותם לנטוש את שדותיהם , ושום תעסוקה אחרת לא הייתה בנמצא . 
על מקצתם נכפה הדבר . 
על גנרל ואנג פַּאו ֹ , מפקדו המונגי של הצבא החשאי , שזכה בגיבוי הסיֿאייֿאי , נאמר כי העניש כפריים שלא מילאו את מכסות החיילים שלהם על ידי הפסקת אספקת המזון שלהם , ואפילו בשליחת חייליו הוא לתקוף אותם . 
ג'ונאס ואנגיי , מנכבדי הקהילה המונגית במרסד , סיפר לי זמן קצר אחרי שפגשתי אותו , " ואנג פאו גייס בכוח . 
לי היה הרבה מזל . 
לאבא שלי היה כסף והוא משלם ארבעה גברים אחרים לשרת במקום שלושת האחים שלי ואותי . 
אבא שלח אותנו בחשאי לבית ספר וארבעת הגברים האלה נלחמים " . 
ג'ונאס לא פירט עוד . 
רק כשהיטבתי להכיר אותו , חודשים לאחר מכן , העזתי לשאול מה קרה לחיילים ששירתו במקומם . 
" כל ארבעה מתים " , הוא אמר , ואחרי רגע של שתיקה לא נעימה , שינה את הנושא . 
ואנג פאו היה בעת ובעונה אחת אבן הפינה של המלחמה והאישיות הסודית ביותר בה . 
מהיותו מנהיג טבעי שהחל את נתיבתו המקצועית הצבאית בגיל שלושֿעשרה כמתורגמן וכשליח בג'ונגל עבור הצרפתים , הוא טיפס במהירות בסולם הדרגות של הצבא המלכותי של לאוס , עד שבתחילת שנות החמישים הומלץ לקצונה . 
כאשר הבחין הסרן שהשגיח על בחינת הכניסה כי המועמד המבטיח בקושי יודע צרפתית כתובה , הוא פתר זאת בלי הנד עפעף על ידי כך שהכתיב לו את התשובות . 
( כעבור שנים ואנג פאו לא הביע כל מבוכה ממעשה המרמה ; אולם הוא דאג להדגיש כי הסרן רק אמר?לו את התשובות , ולא כפי שסיפרו לפעמים , ממש הנחה את ידו . 
" בולשיט ! " , הוא אמר למראיין מונגי . 
" לכתוב אני יודע ! " ) ראוי לציין כי תקרית זו הייתה רחוקה מרחק רב מלהכתים את המוניטין של ואנג פאו – כשם שהכתימה למשל תרמית הבחינה בספרדית בהרווארד את המוניטין של טד קנדי – אדרבה , היא רק תרמה למיתולוגיוּת שלו : זה היה סוג האדם שמכשולים זניחים כמו חוקים לעולם לא יעצרו בעדו . 
ב ֿ , 1961 כשמשכה אותו הסיֿאייֿאי לפקד על צבא הגרילה שלה , ואנג פאו כבר היה קולונל – הדרגה הגבוהה ביותר שמונגי הגיע אליה – שביסס והבטיח את ההשפעה שלו על המונגים בכך שלקח לו רעיות משלושה שבטים מרכזיים . 
ב ֿ הוא כבר היה אלוף . 
הוא ראה בעצמו מתקן מודרני שדגל בחינוך , גינה את שיטת הכרותֿושרוף , והאיץ במונגים להתערות בחברה הלָאית ; ועם זאת הוא גייס פעם ציֿננג מפורסם להקריב שני בניֿבקר צעירים כדי לשדל מונגי ניטרלי בעל השפעה לעבור לצד הימני , ודחה לפחות גיחה אחת להפצצה משום שעצמות הרגל של התרנגולות שאכל לארוחת הערב הסתדרו באופן שלא בישר טובות . 
הוא עינה אסירים צפוןֿוייטנאמים במכות חשמל והפציץ כפרים מונגיים ששיתפו פעולה עם הפאתטֿלאו ; ועם זאת הוא שימש סנדק ומפרנס חלופי למאות אלמנות מלחמה ויתומים . 
אפילו אויביו נאלצו להכיר בעוז רוחו . 
הוא התלווה תדיר אל חייליו בדרכם לקווי החזית , ושרד כמה וכמה נחיתות אונס , כמו גם פצעי ירי בזרועו ובצד גופו . 
הסיֿאייֿאי החשיבה את ואנג פאו – לפי דברי הקריינות בסרט תעמולה מאותה תקופה – ל " גבר כריזמטי , מלא להט ומסור , פטריוט בלי מדינה " . 
הוא הוטס פעמיים לארצותֿהברית , הוזמן אל הבית הלבן , וכפי שציין הניו יורק טיימס , במהלך ביקור ב ֿ לדיסנילנד " ניתנה לו כמחווה חליפת זוֹרו ֹ [ שאותה ] הוא לבש לאחרונה , לדברי מקורות מקורבים לו , כשסייר במישור הכדים , הטריטוריה האסטרטגית שכוחותיו תפסו לאחרונה " . 
הסיֿאייֿאי , שהבינה כי הדרך הטובה ביותר להבטיח את שיתוף הפעולה של המונגים היא לתמוך בסחר האופיום שלהם , השתמשה בצי אֵירֿאמריקה שלה לאסוף לִבני אופיום גולמי בכפרים מרוחקים , והעניקה לואנג פאו חברת תעופה משלו , תעבורה אווירית סיינג חואנג ( שזכתה לכינוי " אֵירֿאופיום " ) , אשר הטיסה אופיום מבסיס הצבא המונגי הסודי בלוֹנג טיינג , בצפון לאוס , לשווקים בויינטיין . 
אחרי שזוקק , הגיע רוב יבול האופיום המונגי לדרום וייטנאם , שם הוא תרם למיכור 30 אלף חיילים אמריקאים , על פי השיעור , להרואין . 
חלק גדול סבסד באורח עקיף את הצבא החשאי – אחת הסיבות לכך שהמלחמה הייתה עסקה משתלמת כל כך . 
" לא ידעתי מזה דבר " , אמר ריצ'רד הֶלמס , לשעבר ראש הסיֿאייֿאי , לכתב פרונטליין ? , שניכר בבירור כי לא האמין לו , ב ֿ . 1988 " זו לבטח לא הייתה המדיניות . 
חלק ממגויסיו של ואנג פאו נשלחו למחנות אימונים של הצבא בתאילנד . 
אחרים התקבצו בלונג טיינג , שדה אופיום נטוש , מוגן משלושה עברים במחסה של הרי גיר , אשר במהלך המלחמה הפך ליישוב המונגי הגדול בעולם . 
מגויסים חדשים התאמנו על מסלול הנחיתה שנסלל על ידי הסיֿאייֿאי לטובת מטוסי התובלה . 
באמצעות מטרות קרטון שנשותיהם חתכו מאריזות עודפות של חמאה , הם התאמנו בצליפה בקרבינים M-1 וֿM - 2 אמריקאים , וכן בתתֿמקלעים סובייטיים שנתפסו . 
הם גם למדו כיצד לתפעל מרגמות ופגזים עודפים של חיל האוויר , שאותם הם שיגרו ממשגרים מתוצרת עצמית . 
היות שהם לא ידעו לקרוא , צוידו תצפיתנים שהוטל עליהם לאתר שיירות צפוןֿוייטנאמיות במשדרי רדיו שעל כפתוריהם הודבקו תמונות של משאיות וטנקים . 
יועצי הסיֿאייֿאי השתוממו נוכח המהירות שבה המונגים , אשר היו מורגלים בקשתות ובבריחי חלמיש , רכשו מיומנות בטכנולוגיית הלוחמה המודרנית . 
" אתה נותן לאחד הברנשים הקטנים האלה בבוקר קרבין M-1 וחמישים חגורות תחמושת " , אמר מדריך אמריקאי אחד ב ֿ , 1961 " וכשהוא חוזר בלילה הוא מסוגל להרוג אדם ממרחק מאתיים מטר " . 
כריסטופר רובינס הביא את הסיפור – אמתי או לא – כי בימיה הראשונים של המלחמה הציצו כפריים מונגים מתחת למרכבי מטוסים כדי לקבוע אם הם זכרים או נקבות . 
כעבור שנים אחדות , כמה מן הכפריים הללו איישו או הטיסו מטוסי אימון מוּנעיֿמדחף מסוג T - 28 , שהוסבו למטוסי תקיפה . 
המונגים גם הרשימו את האמריקאים בסתגלנותם . 
רק מעט עץ היה זמין , וחיילים שהעתיקו את משפחותיהם אל לונג טיינג הקימו בתים משׂקי אורז ריקים , מארגזי תחמושת רמוסים , ומחביות נפט משוטחות של חמישים וחמישה גלונים . 
בשביל לדוג הם השתמשו ברימונים , ודחסו אותם בתוך תרנגולות כפתיון לנמרים . 
חבל מצנחים שימש להם פלצור ללכידת תאואי מים . 
בארצותֿהברית כונה הסכסוך בלאוס " המלחמה השקטה " – בניגוד לזו הרועשת בווייטנאם , שהסלמתה הפכה את מלחמת האזרחים הלָאית לקטטה בינלאומית פתוחה לכול , כאשר בריתֿהמועצות והרפובליקה העממית של סין מתייצבות מאחורי הפאתטֿלאו , וארצותֿהברית ממשיכה לתמוך בלאים המלוכניים . 
אולם עבור המונגים , המלחמה לא הייתה שקטה כלל וכלל . 
יותר משני מיליוני טונות של פצצות הוטלו על לאוס , רובן על ידי מטוסים אמריקאים שתקפו כוחות קומוניסטיים בשטחים מונגיים . 
במשך תשע שנים עמד הממוצע על גיחת הפצצה אחת לכל שמונה דקות . 
בין 1968 ל ֿ , 1972 כמות הפצצות שהוטלו על מישור הכדים לבדו עלתה על הכמות שהוטלה בזמן מלחמת העולם השנייה על ידי מטוסים אמריקאיים באירופה ובאוקיינוס השקט גם יחד . 
ב ֿ , 1971 טס כתב אמריקאי בשם טיֿדי אַלמֶן מעל מישור הכדים ודיווח כי ספר כמה מאות מכתשי פצצות על גבעה אחת של שלושים מטר ; כי רוב צמחיית הרמה הושלה על ידי חומרים משירי עלווה אמריקאיים ; וכי דלקות נַפַּלְם בערו יום ולילה . 
מישור הכדים עדיין מצולק במכתשים ומלא בפצצות מצרר מתוצרת ארצותֿהברית שלא התפוצצו , מוכנות לפעול עם כל מכה אקראית של מכוש או חיטוט סקרני של ילד . 
בשנותיה האחרונות של המלחמה , ככל שעלו אבדות המונגים בנפש , חיילים צעירים יותר ויותר גויסו להילחם בשטף התמידי של צפוןֿוייטנאמים מאומנים היטב , שהתחלפו מדי שנה . 
בספרה הרים טראגיים : המונגים , האמריקאים והמלחמות הסודיות ללאוס , – 1992 , 1942 ציטטה ג'יין המילטוןֿמֶריט חייל לשעבר בשם ואנג סו ּ שהתנדב למלחמה ב ֿ , 1968 כאשר היה בן שלושֿעשרה : 
כולם ידעו שואנג פאו היה חייל בגיל , 13 אז הרבה נערים צעירים התנדבו להילחם להגן על הארץ שלנו . 
אני הייתי ילד קטן וחלש אבל נחוש לעזור לעמי … בקרב הראשון שלי , גיליתי שאני לא מסוגל לירות בנשק שלי על ידי אחיזתו ביד ; הוא היה כבד מדי . 
לפני הירי הייתי צריך למצוא סלע או עץ בשביל לייצב אותו . 
זה היה מסוכן . 
אז ביקשתי מואנג פאו להיות צנחן . 
הוא הסכים ואני התחלתי באימונים . 
בקפיצה הראשונה שלי , הייתי כל כך קל שריחפתי וריחפתי ונחתתי רחוק מהיחידה שלי . 
כדי לפתור את בעיית הרחיפה שלי , קפצתי בפעם הבאה עם מטול רימונים B - 40 . 
זה הוריד אותי למטה . 
אבל ברגע שהייתי על הקרקע , לא הייתי חזק מספיק להפעיל ביעילות את הֿB - 40 . 
שאלתי את ואנג פאו אם אוכל לעבור הכשרת מודיעין . 
הוא הסכים . 
זה היה המקום הנכון בשבילי . 
ב ֿ , 1968 אדגר " פּוֹפ ּ " בּיוּל , חוואי בגמלאות מאינדיאנה שניהל את תוכנית הסיוע בצפון לאוס של הסוכנותֿהאמריקאיתֿלפיתוחֿבינלאומי , סיפר לרוברט שפּלן מהניו יורקר , " לפני כמה ימים , הייתי עם הקצינים [ של ואנג פאו ] בזמן שהם קיבצו שלושֿמאות מגויסים [ מונגים ] טריים . 
שלושים אחוז מהילדים היו בני ארבעֿעשרה או פחות , וכתריסר היו בני עשר בלבד . 
עוד שלושים אחוזים היו בני חמשֿעשרה או ששֿעשרה . 
השאר היו בני שלושיםֿוחמש ומעלה . 
איפה היו אלה שבין לבין ? 
אני אגיד לך – כולם מתים " . 
ב ֿ , 1960 חיו בלאוס בין 300 ל ֿ אלף מונגים . 
מחלוקת גדולה שוררת באשר לשיעור המונגים שמתו במהלך המלחמה ובעקבותיה , כשהאומדנים נעים בין עשירית ( בידיעה מ ֿ בוושינגטון פוסט ) למחצית ( בדיווח מ ֿ לתתֿהוועדה המשפטית של הסנאט לענייני פליטים וניצולים ) . מקצתם היו חיילים שמתו בקרב ; רובם היו אזרחים שנהרגו מאש תותחים ומרגמות , מפצצות , ממוקשים , מרימונים , ממעשי טבח לאחר המלחמה , מרעב וממחלות . 
אם היה אחד הגורמים למוות אמצעי לחימה כימי בצורת " גשם צהוב " רעיל – דבר זה נתון לוויכוח נרחב , שמסיט את תשומת הלב מן השואה שבלי עוררין המיט על המונגים נשק קונוונציונלי ? . 
אף על פי שהמונגים ספגו הרבה יותר אבדות לראש מאשר הדרוםֿוייטנאמים , שסבלם תפס מדי יום מקום מרכזי בעיתונות האמריקאית , הם זכו להתעלמות כמעט מוחלטת , בין היתר משום שכל הכתבים היו מנועים מלהיכנס ללונג טיינג . 
( במקרה היחיד שבו אמריקאי , בריטי ועיתונאי צרפתי כן הצליחו להתגנב לתוך לונג טיינג , היה ואנג פאו מודאג כל כך מחשיפת בסיסו הסודי , שהוא גמר אומר לפוצץ את הג'יפ שלהם , ורק בקושי רב הניאו אותו מכך יועצי הסיֿאייֿאי שלו . 
) כאשר הוזכרו כבר המונגים , הגורם המכריע של המעורבות האמריקאית נעדר על פי רוב מן הדיווח , אם משום שלא עלה בידי הכתב לאשר זאת ואם משום שהמידע צונזר . 
בצפון לאוס , הושפעו מן המלחמה תשעים אחוזים מהכפרים – היינו , התושבים סבלו אובדנות בנפש או נעקרו מבתיהם , או שניהם גם יחד . 
כפרים שלמים נמלטו בהמוניהם לאחר שבתיהם הועלו באש ומנהיגיהם הוכו או נהרגו במהלך פשיטות ליליות של פאתטֿלאו או של צפוןֿוייטנאמים . 
כמה כפרים העתיקו את מקומם כדי להימנע מהפגזה אקראית של מטוסים אמריקאים או של הלאים המלוכניים . 
( ב ֿ נשאל אחד מפרנסי הכפר המונגי לונג פּוֹט , השוכן במרחק כחמישים קילומטרים מצפוןֿמערב ללונג טיינג , מפני מה הוא הכי חושש , ממתקפות של הפאתטֿלאו , האויבים , או מפצצות שהוטלו על ידי בעלי בריתו . 
" הפצצות ! " , הוא השיב , " הפצצות ! " ) חלקם פונו על ידי אירֿאמריקה , על סמך ההשערה כי באזורים שבהם הפאתטֿלאו התקדמו בלי שיהיה אפשר למנוע זאת מהם , יופחתו השגיהם הצבאיים של הקומוניסטים אם יעלה בידם לתפוס קרקע בלבד , לא אנשים . 
כמה כפרים פשוט התמוטטו משום שכל הגברים החסונים מתו או נלחמו , והנשים , הילדים והזקנים שנותרו לא היו מסוגלים לעבד די שדות כדי להזין את עצמם . 
ב ֿ , 1970 לאחר שנאלצו לסגל את הרגלי הנדידה שלהם לעתות מלחמה , כבר היו יותר משליש מהמונגים בלאוס לפליטים בארצם הם . 
יאנג דאו , משכיל מונגי ויועץ לממשל , כתב באותם ימים : 
בפרובינציות חוּאָה פְּהַן וסיינג חוּאנג , הגיעה המלחמה לכל בית ובית ואילצה כל אדם , עד לצעיר ביותר , לבחור את הבררה המייסרת בין בריחה לבין מוות … [ העקורים ] מצאו מקלט ביישובי עראי מדרום , שם המזון מועט , בתי ספר אינם בנמצא , התנאים הסניטריים מחפירים , וחוסר התקווה והייאוש הם בני לוויה קבועים . 
באותם זמנים קשים , שרר איֿסדר מוחלט ; הרשויות שעוד היו קיימות התערבו רק לשם טיפול במצבים הדוחקים ביותר . 
החום והגשמים , שעליהם נוסף חוסר ההיגיינה בקרב אנשים שהיו רגילים לחיות בבידוד יחסי , הובילו עד מהרה להתפשטות מחלות ומגפות , שקטלו באוכלוסיית הפליטים העולה על גדותיה , ובילדים בייחוד . 
בתוך שנים אחדות בלבד " התעייר " החלק הדרוםֿמערבי של מישור הכדים , אשר בימים עברו היה יער ירוק שופע שנמרים הילכו בו , בלחץ עזיבה המונית נעדרת כל קשר עם הסוג הרגיל של התפתחות כלכלית הנובע מתהליכי תיעוש . 
כיום יותר מ ֿ אלף איש חיים ביישובים ובבסיסים צבאיים שמספר תושביהם נע בין חמשֿמאות איש ל ֿ אלף , התחומים ברצועה הררית ששטחה 50 על 90 קילומטרים בלבד . 
שאר הפרובינציה הוא שממה מוחלטת . 
בכמה תחומים הגיבו המונגים לתהפוכות הללו כשם שהגיבו לכל אורך ההיסטוריה שלהם לאסונות גדולים – בדבקות רבה עוד יותר בתרבותם המסורתית . 
יאנג דאו דיווח כי המשפחות העקורות שאיבדו את המקנה שלהן המשיכו כרגיל , כביכול , בהעלאת הקורבנות הטקסית , אולם חלף בעלי חיים , הן השתמשו באבנים . 
המנהג ההולך ונמוג של פוליגמיה , שבתחילת המלחמה נשמר בעיקר על ידי מנהיגים כמו ואנג פאו בתורת סמל סטטוס , הפך נפוץ שוב כתגובה לשיעורי ההישרדות הבלתי תואמים של עתות המלחמה בין גברים ונשים . 
מנהג הייבום , שלפיו אמורה האלמנה להינשא לאחיו הצעיר של בעלה המת , אף הוא חידש ימיו כקדם . 
מנהג זה שמר את הילדים ואת הירושה שלהם בתוך שבט אביהם , אולם לעתים קרובות כבל את הבעל החדש , שעשוי היה להיות בן חמשֿעשרה או אב לעשרה ילדים כבר , באחריות כבדה מנשוא . 
אולם על פי רוב הייתה חוויית ה " פליטים בארצם " נחיתת אונס כאוטית ובלתי רצונית אל תוך תרבות המאה העשרים . 
דעה רווחת היא כי הפליטים המונגים שבאו לארצותֿהברית אחרי המלחמה הועתקו , כפי שניסח זאת כתב עיתון אחד , " מעידן האבן לעידן החלל " . 
לא זו בלבד שההשקפה הזו ממעיטה מאוד בערך המורכבות של התרבות המונגית המסורתית , היא גם מתעלמת מן השינויים החברתיים , התרבותיים והכלכליים העצומים שמונגים רבים כבר עברו במהלך המלחמה עצמה . 
דרך החיים אשר שרדה מאות שנים של רדיפות בסין , וכן את מסע הבריחה ההמוני במאה התשעֿעשרה אל לאוס , השתנתה בתוך שנים אחדות באורח בלתי הפיך , לפחות בהבטיה החיצוניים . 
ביקשתי פעם מג'ונאס ואנגיי לסכם את השפעות המלחמה על המונגים . 
" ההורים שלי היו הולכים ממקום למקום ברגליים יחפות ועל סוס " , הוא אמר . 
" חיינו באזור כפרי והררי שלא ראינו בו אף פעם מכונית או אוטובוס . 
פתאום , ב ֿ , 1960 הכול התהפך . 
המלחמות הצרפתיות לא באמת השפיעו עלינו הרבה כל כך . 
פחות מעשרים אחוז מהמונגים היו מעורבים בקרב דיין בּיין פּהו ּ . 
אבל במלחמה האמריקאית , זה היה תשעים אחוז . 
לא יכולת להישאר בכפר שלך . 
הסתובבת והסתובבת והסתובבת . 
אחרי ארבע שנים , כשהלכתי לוויינטיין , מה שהדהים אותי הוא שאתה כבר לא יכול לראות הרבה מונגים עם הלבוש השחור שלהם . 
כולם לובשים חאקי ובגדים ירוקים של חיילים . 
ואיפה שאנחנו גרנו , לפני המלחמה הכול היה מכוסה ביערות . 
אחרי ההפצצות … il n’y a plus de for?ts , il n’y en a plus , il n’y en a plus , il n’y a rien du tout . 
לג'ונאס הייתה נטייה לגלוש לצרפתית – שפתו הרביעית , אחרי מונגית , לָאית ותאילנדית – כשלא היה מסוגל לבטא את רגשותיו באנגלית , שפתו החמישית , בצורה מספקת . 
( " אין עוד יערות , אין עוד , אין עוד , מאומה אין . 
) 
היו אמנם מונגים שנחשפו לחיי השפלה בזמן מלחמת העולם השנייה ולאחריה , אך רבים מהם ראו לראשונה בחייהם מכוניות , משאיות , טרקטורים , אופניים , מקלטי רדיו , פנסים , שעונים , מזון משומר וסיגריות כאשר אולצו לעזוב את כפריהם למחנות מעבר זמניים . 
חקלאות בשיטת כרותֿושרוף דעכה . 
את מקומה החלה לתפוס כלכלת שוק , שתומרצה הודות למשכורות שקיבלו החיילים במזומן ולזמינוּת של מוצרים מוגמרים . 
הקיפ ּ הלָאי החליף את הכסף כאמצעי חליפין . 
לונג טיינג הפכה לכרך גדול ואנדרלמוסי של יותר מ ֿ אלף איש , לעיר נטולת דרכים סלולות וביוב , שבה הפעילו המונגים דוכני נודלס , תיקנו נעליים , תפרו בגדים , תיקנו מקלטי רדיו , העניקו שירותי הסעה בג'יפים צבאיים , ושימשו מתורגמנים עבור טייסים אמריקאים ועובדי סיוע . 
פרט לאירועים חגיגיים , נטשו נשים מונגיות רבות את מלבושיהן השחורים הרקומים ואימצו להן חצאיות לוֹנגי של שפלת לאוס וחולצות קצרות מחומרים מלאכותיים . 
גברים ונשים כאחד לבשו תחתונים זעירים מפוליויניל . 
מקצת הילדים פקדו את בית הספר ; אחרים נשרכו אחרי האמריקאים והתחננו לגומי לעיסה ולמטבעות , או השתופפו בעפר ושיחקו בתרמילי קליעים , במקום בצעצועים עשויים משִׁזרוֹתֿתירס ומנוצות תרנגולות . 
אפילו השפה המונגית הסתגלה . 
רבים מן הביטויים האונומטופאיים המסורתיים התרחבו ופתחו פתח לאסוציאציות חדשות . 
לפְּלִי פְּלו ֹ , צליל במבוק נשבר , התווספה המשמעות של " פגיעת כדור " . 
וי וו ּ , שאגת רוח או אש , משמעו היה עתה גם " נהמת מנוע של מטוס קטן " . 
פְּלהי פְּלהַו ּ , קול ציפורים שעפות להן מענף לענף , התפרש עתה גם כ " מדחפי הליקופטרים " . 
ביטוי חדש , נְצ ִ ' י נְצ ִ ' ייה , שפירושו " דריכת או משיכת הבריח בֿM-16 " , נכנס לשימוש . 
התמורה הקיצונית ביותר שגרמה המלחמה הייתה אובדן הנכס היחיד שהמונגים הוקירו יותר מכול : היכולת לספק את מלוא צורכיהם בכוחות עצמם . 
משנותרו שדותיהם להרקיב , מקנם ננטש והריהם נתרוקנו מחיות ציד , הוסיפו יותר ממאה אלף מונגים להתקיים הודות לחבילות מזון במימון אמריקאי שהוצנחו אליהם – בתנאי שהתירו זאת מזג האוויר ואש האויב – חמישים טון אורז ליום , שהונחתו במצנח ממטוסי תובלה של אירֿאמריקה . 
" ישנו " , ניסח זאת אחד הטייסים , " דור שלם של מאואים שיהיו מופתעים מאוד לגלות שאורז לא גדל בשמים " . 
השלכה אחת של אספקת המזון למונגים הייתה , שאלה מביניהם שעדיין התגוררו באזורים ניתנים לעיבוד , יכלו לעשות יותר זמן בגידול פרגים לטובת סחר האופיום . 
לא כל הכפרים ומחנות המעבר המונגיים זכו באספקת אורז , ובאלה שכן קיבלו , הייתה ההקצבה היומית לאדם כחצי קילו – מחצית הכמות שהמונגים היו רגילים בה . 
זכר הצנחות האורז עדיין מעורר תרעומת רבה . 
כאשר שאלתי על כך את ג'ונאס ואנגיי , הוא אמר , " האם את מאשימה את המונגים בבטלנות או בעצלות ? 
את חושבת שהם רק חיכו לאורז מהשמים ? 
המונגים תמיד?גידלו את האורז שלהם בעצמם . 
הלָאים היו מקבלים אורז מהמונגים בתמורה למלח ובדים . 
המונגים מעולם לא קנו אורז מהלָאים ! 
אבל באזור של המישור , אין מספיק אורז במלחמה . 
Ils n’ont plus de choix " . 
( " אין להם יותר בררה . 
) 
בינואר , 1973 חתמה ארצותֿהברית על הסכם פריז , והתחייבה להסיג מווייטנאם את כל כוחותיה . 
כעבור שבועיים , בדרכו להאנוי , עצר הנרי קיסינג'ר בוויינטיין לשוחח עם הנסיך סוּבאנָה פּהוּמָה , ראש ממשלת לאוס , שחשש כי ארצותֿהברית תסיג באורח דומה את תמיכתה מלאוס , ותותיר אותה לחסדי וייטנאם הצפונית . 
" עצם קיומה של לאוס מונח על כתפיך " , אמר סוּבאנה פּהוּמה לקיסינג'ר . 
" אבל כתפיך רחבות מאוד . 
אנו סומכים עליך שתגרום לשכנינו להבין שכל רצוננו הוא שלום . 
אנחנו ארץ קטנה מאוד ; איננו מהווים סכנה לאיש . 
אנו סומכים עליך שתגרום להם להבין שהלָאים רודפי שלום הם על פי מסורתם ועל פי דתם . 
רצוננו היחיד להיות ריבונים ועצמאיים . 
בקשתנו שיניחו לנו לחיות בשלום על חלקת אדמה קטנה זו שנותרה לנו מממלכתנו העתיקה … אשר על כן עלינו לסמוך על האמריקאים , ידידינו האדירים , שיעזרו לנו לשרוד . 
קיסינג'ר , שכתפיו , הסתבר , היו הרבה פחות רחבות ממה שהנסיך קיווה , כתב ב ֿ בזיכרונותיו , " אפילו היום איני מסוגל להיזכר בתחינתו הנכמרת של סוּבאנה פּהוּמה בלי מדקרת אשם " . 
בפברואר , 1973 נחתם הסכם ויינטיין , אשר קרא להפסקת אש בלאוס , לממשלה קואליציונית , ולסיום התמיכה האווירית האמריקאית . 
הסוכנותֿהאמריקאיתֿלפיתוחֿבינלאומי עצרה את תוכנית הסיוע שלה , וביוני 1974 המריא מלאוס אחרון מטוסי אירֿאמריקה . 
ב ֿ במאי , 1975 שבועיים לאחר שהחמרֿרוּז' השתלטה על פנוםֿפן , שלושה ימים אחרי שהצפון ֿ 
וייטנאמים כבשו את סייגון , ושבעה חודשים לפני שהדמוקרטיהֿהעממית ֿ 
הלָאית הקומוניסטית תפסה את מקום המונרכיה הלָאית בת ששֿמאות השנים , חצתה פאתטֿלאו את קו הפסקת האש אל תוך שטח שהוחזק בידי ואנג פאו . 
ב ֿ במאי הכריז עיתון המפלגהֿהעממיתֿהלָאית , פאתטֿלאו חַאו ֹ סֵיין : " יש להשמיד את המֶאוֹאים [ המונגים ] עד האחרון שבהם " . 
ב ֿ במאי , מוקף בחיילי פאתטֿלאו ובחיילים צפוןֿוייטנאמים , מגובה במעט מאוד טייסי קרב מונגים ששרדו בחיים ובאפס תמיכה מבצעית אמריקאית , נכנע ואנג פאו באיֿרצון לעצת ממוּניו בסיֿאייֿאי , והודה כי אין עוד ביכולתו להחזיק בלונג טיינג . 
בארבעת הימים הבאים , בין אלף לשלושתֿאלפים מונגים – ברובם קציני צבא בכירים ומשפחותיהם , ובכלל זה משפחת המתורגמנית שלי , מיי יינג סיונג – הוטסו ברכבת אווירית של מטוסים אמריקאים לתאילנד . 
( בחודש שלפני נפילת סייגון ב ֿ באפריל , פינו רכבות אוויריות וימיות יותר מ ֿ אלף דרוםֿוייטנאמים . 
) המונגים נלחמו על העלייה למטוסים . 
פעמים מספר קרה שהמטוסים היו עמוסים כל כך , שהם לא היו מסוגלים להמריא ועשרות אנשים שעמדו ליד הדלת נהדפו החוצה אל מסלול ההמראה . 
ב ֿ במאי אמר ואנג פאו , כשדמעות בעיניו , לקהל המכונס , " היו שלום , אחיי , איני יכול לעשות עוד דבר למענכם , אסב לכם רק סבל וכאב " , ועלה על מסוק פינוי . 
אחרי שנעלם אחרון מטוסי התובלה האמריקאיים , נותרו יותר מעשרתֿאלפים מונגים בשדה ההמראה , מצפים באמת ובתמים לעוד מטוסים שיחזרו . 
כשהלך והתחוור שלא יהיו עוד שום מטוסים , עלתה מן הקהל תַאֲנייה רבתי והדהדה בהרים . 
הפגזת לונג טיינג החלה באותו יום אחר הצהריים . 
טור ארוך של מונגים , נושאים את ילדיהם ואת זקניהם , החל לחצות את הרמה , פניו מועדות אל תאילנד . 
11 
ההתקף הגדול 
ב ֿ בנומבר , 1986 ערב חג ההודיה , היו הליאים בעיצומה של ארוחת הערב . 
ליאה , שסבלה זה כמה ימים מדליפת חוטם קלה , ישבה על כסאה הקבוע ליד שולחן הפורמייקה הלבן והעגול במטבח , מוקפת בהוריה , חמש מאחיותיה ואחִיה . 
בדרך כלל היא הייתה אכלנית להוטה , אולם הערב לא היה לה תיאבון , והיא הזינה את עצמה רק במעט אורז ומים . 
אחרי שסיימה לאכול , עטו פניה את המבע המוזר , המפוחד , שקדם תמיד להתקף אפילפטי . 
היא רצה אל הוריה , חיבקה אותם , ונפלה , זרועותיה ורגליה מתקשות בתחילה , ואחר כך מיטלטלות בפראות . 
נאו ֹ קאו ֹ הרים אותה והניח על המצע הכחול המרופד שתמיד היה מוכן למענה על רצפת חדר המגורים . 
" כשהשד תפס את ליאה והיא הייתה נופלת " , אמר נאו ֹ קאו ֹ , " היא בדרך כלל הייתה חולה במשך עשר דקות בערך . 
אחרי כן היא הייתה חוזרת להיות שוב כרגיל , ואם נתנו לה אורז , היא הייתה אוכלת . 
אבל הפעם היא הייתה ממש חולה במשך הרבה זמן , אז היינו צריכים לקרוא לאחיין שלנו בגלל שהוא דיבר אנגלית והוא ידע איך להזמין אמבולנס " . 
בכל המקרים הקודמים שליאה לקתה בהתקף , נשאו אותה אל בית החולים נאו ֹ קאו ֹ ופוּאה . 
שאלתי את נאו ֹ קאו ֹ מדוע החליט לקרוא לאמבולנס . 
" אם אתה מביא אותה באמבולנס , בבית החולים יקדישו לה יותר תשומת לב " , הוא אמר . 
" אם אתה לא מזמין את האמבולנס , הטְסו ֹ טו ֹ האלה שם לא יסתכלו עליה . 
מֵיי יינג היססה לפני שתרגמה את טְסו ֹ טו ֹ , שפירושו " נשיכת נמר " . 
נמרים הם סמל לרשעות ולדוֿפרצופיות – באגדות עם מונגיות , הם חוטפים רעיות ואוכלים את צאצאיהם הם – וטסו ֹ טו ֹ היא קללה חריפה מאוד . 
נכון הוא , כי בין אם אתה מונגי ובין אם אמריקאי , הגעה לבית חולים באמבולנס תפטור אותך בדרך כלל מן ההמתנה הרגילה בת השעתיים . 
אולם כל מטופל במצב קטסטרופלי כל כך כשם שליאה הייתה באותו לילה , היה מוזנק מיד לראש התור , בלי תלות באופן שבו הגיע לשם . 
למעשה , לו היו הוריה רצים את שלושת הבלוקים עד למרק"ם כשליאה בזרועותיהם , הם היו חוסכים כמעט עשרים דקות , אשר במבט לאחור ייתכן שהיו קריטיות . 
אך מה שקרה הוא , שחלפו כחמש דקות עד שאחיינם הגיע לביתם וחייג למוקד החירום ; דקה אחת נדרשה לאמבולנס להגיב לקריאת המְשַׁלֵּח ַ ; שתי דקות נדרשו לאמבולנס להגיע לבית הליאים ; ארבעֿעשרה דקות ( משך זמן חריג , ובמקרה זה הרהֿאסון אולי ) עד שהאמבולנס עזב את המקום ; ודקה נוספת ארכה הנסיעה לבית החולים . 
שנים לאחר מכן , כשעבר על דוח האמבולנס , נאנח ניל ארנסט ואמר , " הפראמדיק הזה לא ידע מהחיים שלו . 
פשוט לא ידע " . 
לפי הדוח , כשהגיע האמבולנס בשעה 18:52 לרחוב 12 מזרח מס' , 37 היו ממצאי הפראמדיק כדלהלן : 
גיל : 4 
מין : ? 
מחלה : התקף אפילפטי / פרכוסים 
דרכי נשימה : כושלות 
מאמץ נשימתי : אין 
דופק : חלש מאוד 
צבע עור : כיחלוני 
אישונים : לא מגיבים לאור 
אגן הירכיים : אי שליטה בסוגרי שתן 
עיניים מגיבות לקול או לכאב : לא 
תגובה מילולית : אין 
ליאה הייתה על סף מוות . 
הפראמדיק החדיר לה מנתב אוויר , כדי שהלשון לא תחסום את גרונה . 
אחרי ששאב לה את הליחה והרוק , הוא הניח מסכה מעל אפה ופיה והחדיר חמצן אל קנה הנשימה באמצעות לחיצות על מפוח הנשמה ידני . 
אחר כך הוא ניסה לפתוח לה וריד בקַדמת המרפק , כדי לתת לה תרופה נוגדת פרכוסים . 
הוא לא הצליח , הבין כי דקות קריטיות הולכות לאיבוד , והורה לנהג לנסוע למרק"ם במהירות שיא ולהפעיל את אזעקת החירום הדחופה ביותר , כשהאורות מהבהבים והסירנה מייללת בחוזקה . 
בדרך ניסה הפראמדיק נואשות לפתוח שוב את הווריד , ופעמיים נוספות נחל כישלון . 
" מטו ' המשיכה לפרכס " , הוא ציין מאוחר יותר , בכתב יד רועד . 
האמבולנס הגיע למרק"ם ב ֿ . 19:07 האלונקה של ליאה הובהלה לתא ב ' . מבין ששת התאים של חדר המיון , זה היה התא שנשמר למקרים הדחופים ביותר , שכן היו בו עגלת החייאה , דפיברילטור וציוד אינטובציה . 
ליאה הייתה שם כמה וכמה פעמים קודם לכן . 
תא ב' הוא הוא תא בצבע בז'ֿממסדי בגודל שישה מטרים על שישה שמדיף ריח קלוש של חומר מחטא , ומצופה מן המסד ועד הטפחות בחומרים סינתטיים שמתנקים בקלות מדם , משתן ומקיא : תפאורה נקייה , רוגעת , אשר מאות דרמות נוראות התחוללו על רקעה ואחר כך קורצפו להן . 
ליאה חבטה על סביבותיה בפראות . 
שפתיה ומצעי ציפורניה היו כחולים . 
לא היה פנאי להפשיטה . 
אחות קרעה את השמיכה שעטפה אותה , ובעזרת מספרי חבישה גזרה והסירה את חולצת הטריקו השחורה , גופייה ותחתונים . 
רופא מומחה ברפואת חירום , שני מתמחים ברפואת משפחה והאחות הקיפו את ליאה בניסיון לפתוח לה וריד . 
יותר מעשרים דקות נדרשו להם כדי להחדיר לה מחט פרפרית , מחוברת לצינורית צרתֿקוטר , בחלק העליון של כף רגלה השמאלית – מיקום לשעות חירום , שכן כל תנועה מצדה של ליאה הייתה עלולה לגרום למחט , שנותרה בתוך הווריד , לדקור את דופן כלִי הדם ולנסוך את התמיסה שהוחדרה דרכה אל תוך רקמותיה במקום אל מחזור הדם שלה . 
מינון גבוה של ואליום , תרופת ארגעה שדרך כלל בולמת פרכוסים על ידי דיכוי מערכת העצבים המרכזית , נדחס לתוך החיבור הוורידי . 
לא הייתה לו כל השפעה . 
" נתַנו לה ואליום , עוד ואליום ועוד ואליום " , שִׁחזר סטיב סֵגֶרסטרוֹם , אחד המתמחים . 
" עשינו הכול , והפרכוסים של ליאה רק החמירו . 
מהר מאוד עברתי מרוגע לפאניקה . 
סטיב חזר וניסה לפתוח וריד בטוח יותר , לשווא . 
ליאה המשיכה לפרכס בהתפרצויות שנמשכו עשרים שניות . 
קיא של אורז החל ניגר מאפה ומפיה . 
שאיפת הקיא , בשילוב עם יכולתה הלקויה של הסרעפת להזרים אוויר לריאותיה , פגמה ביכולת שלה לנשום . 
פיזיותרפיסט נשימתי הוזעק . 
בדיקת גזים בדם העורקי הראתה כי בשעה האחרונה לערך , דמה של ליאה הכיל כנראה רמות חמצן נמוכות עד אנושות כמעט : היא הייתה במצב של חנק . 
למרות פרכוסיה ולסתה החשוקה , הצליח איכשהו אחד המתמחים להכניס לקנה הנשימה שלה צינור תוךֿקני , והיא חוברה למפוח ההנשמה הידני . 
הזימונית של ניל צפצפה ב ֿ . 19:35 הוא ופגי אכלו ארוחת ערב בחברת שני בניהם . 
הם תכננו לעשות את הערב בבית , באריזה לקראת חופשת חג ההודיה שלהם בבקתת המשפחה למרגלות הרי סיירה , שאליה הם התעתדו לצאת בבוקר המחרת . 
ניל התקשר לחדר המיון . 
נאמר לו כי ליאה במצב אפילפטי מתמשך ; שאיש לא הצליח לפתוח וריד טוב ; ושהוואליום אינו פועל את פעולתו . 
" ברגע ששמעתי את זה " , הוא נזכר , " ידעתי שזה זה . 
שזה ההתקף הגדול " . 
חודשים חשש ניל כי כאשר יגיע הרגע הזה , יהיה הוא הכונן , והוא אכן היה . 
הוא הורה למתמחה לתת לליאה עוד ואליום , ושאם זה לא יעבוד , לעבור ללוֹרָזֵפּאם , סם ארגעה נוסף , שכאשר ניתן במינונים גבוהים , צפוי פחות ביחס לוואליום לגרום למטופל להפסיק לנשום . 
הוא זינק למכוניתו , נהג למרק"ם מהר ככל האפשר בלי לעבור את המהירות המותרת , ובשעה 19:45 פסע בחופזה – היינו הך כמה נסער הוא היה ומיהר , הוא קבע לעצמו מנהג לעולם לא לרוץ – דרך דלת חדר המיון . 
" המראה היה לא ייאמן " , אמר ניל . 
" כמו משהו מתוך מגרש השדים זה היה . 
ליאה פשוט זינקה , מילולית , מהשולחן . 
היא הייתה כבולה ברצועות , אבל הפעילות המוטורית שלה הייתה כל כך חריגה , שהיא פשוט זינקה , פשוט ניתרה מהשולחן , עוד ועוד ועוד ועוד . 
זה היה שונה מכל התקף שראיתי לפני כן . 
אני זוכר שראיתי את ההורים עומדים בחוץ במסדרון , ממש מחוץ לחדר המיון . 
הדלת הייתה פתוחה ואנשים רצו פנימה והחוצה . 
הם בטח ראו הכול . 
כמה פעמים קלטתי את העיניים שלהם אבל הייתי עסוק מכדי לדבר אתם באותו זמן . 
היינו חייבים להכניס חיבור יותר רציני לווריד והיו הבעיות הרגילות – השומן שלה , הוורידים הסקלרוטיים שלה מחיבורים קודמים – רק שהפעם הרבה יותר גרוע בגלל הפעילות השרירית האדירה המדהימה שלה . 
סטיב סֵגֶרסטרוֹם אמר , אתה חושב ששווה לנסות חיתוך של וריד הסַפֶנָה ? " ( כדי לבצע " חיתוך " , הרופא חותך חתך בעור , בוצע חריץ בכלי דם – במקרה זה וריד גדול מעל לקרסול הימני של ליאה – בעזרת אזמל , מרחיב את החור במלקחיים , מכניס צנתָר תוך ורידי , ותופר אותו בחזרה למקומו . 
) " ואני אמרתי , סטיב , בשלב הזה , שווה לנסות כל דבר , קדימה , לך על זה . 
האווירה בחדר הייתה פשוט טעונה . 
אנשים שכבו , פשוטו כמשמעו , על הרגליים של ליאה כשסטיב התחיל את החיתוך . 
והוא הצליח ! 
ואז נתנו לליאה איזה טונה של תרופות , ימבה , המון , המון . 
וסופסוף היא הפסיקה לפרכס . 
היא סופסוף הפסיקה . 
לקח הרבה זמן , אבל היא סופסוף הפסיקה . 
מעולם לא ראיתי את ניל נסער כל כך כפי שהוא היה כאשר סיפר לי זאת . 
סטיב סֵגֶרסטרוֹם נשמע נסער אף הוא כאשר שִחזר את המקרה , אבל סטיב הוא אדם נרגש ומדבר מהר , ולכן הניגוד בין גון קולו הרגיל לבין גון הקול שבו הוא תיאר את הסצנה בחדר מיון ב ' , היה הרבה פחות מורגש לעומת ההבדל אצל ניל , השלֵו כל כך בדרך כלל . 
כאשר הוא סיים לדבר , יכולתי לשמוע אותו מתנשם – לא בכבדות , אבל באופן שנשמע לאוזן , כביכול הופרע באמצע ריצת שלושהֿעשר הקילומטרים היומית שלו . 
זה היה אשפוזה השישהֿעשר במניין של ליאה במרק"ם . 
הכול בבית החולים – אחיות חדר המיון , המתמחים , הפיזיותרפיסט הנשימתי , ניל – כולם הניחו שליאה סבלה מאותו דבר עצמו שלא היה כשורה בחמישהֿעשר אשפוזיה הקודמים , רק גרוע יותר . 
כל הבדיקות הרגילות בוצעו : ספירות דם , כימיה של הדם , לחץ דם , וצילום רנטגן של בית החזה לאשר את מיקום הצינור התוךֿקני . 
כמובן שדמה של ליאה נבדק כדי לבחון אם הוריה נתנו לה את הכמות הרשומה של דֶפָּלֶפּט . 
כבכל בדיקת דם מאז חזרתה הביתה מהשגחת האומנה , היא הראתה שהם אכן נתנו לה את הכמות הדרושה . 
איש לא חשב למדוד את חומה , שעמד על 38.3 מעלות צלזיוס , אלא לאחר שניל חזר הביתה . 
שני סימנים חריגים אחרים – שלשול וספירת טסיות נמוכה מאוד – צוינו בפשטות ובלי התייחסות בתיקה של ליאה , נעלמים מעין מחמת פרכוסיה המדהימים . 
שום תרופות אנטיביוטיות לא ניתנו היות ששום חשד לזיהום לא הועלה . 
התקף של מצב אפילפטי בן עשרים דקות נחשב למְסַכֵּן חיים . 
ליאה פרכסה ברצף במשך שעתיים כמעט . 
כאשר חדלו הפרכוסים , היא הייתה חסרת הכרה , אך נשמה . 
הואיל ולמרק"ם אין יחידת טיפול נמרץ בילדים , היה ברור שיש להעביר את ליאה , כמו את כל המקרים החמורים בילדים במרסד , אל ביתֿהחוליםֿלילדיםֿואלי בפרזנו . 
בשיאו של מצב החירום , איש לא אמר ולו מילת הסבר אחת לפוּאה ולנאו ֹ קאו ֹ , שהכניסה לחדר מיון ב' נאסרה עליהם . 
בדוח הניתוח שמילא סטיב סֵגֶרסטרוֹם עבור חיתוך וריד הסַפֶנָה , מצוין קצרות , " הסכמה משתמעת מחומרת מחלתה של המטופלת " . 
בשלב מסוים , אחות הושיטה לפוּאה את הבגדים המושחתים שנגזרו מעל גופה של בתה . 
משהתייצבו סימניה החיוניים של ליאה , יצא ניל לאט אל תוך המסדרון . 
כתמי זיעה התפשטו מבתי שחיו אל מותניו . 
באמצעות האחיין דובר האנגלית , הוא הסביר לפוּאה את המצב . 
" אמרתי לה שזה היה ההתקף הגדול " , הוא נזכר לימים . 
" זה היה ההתקף החמור ביותר אי פעם אצל ליאה , והיה מאוד , מאוד קשה לעצור אותו , אבל עצרנו אותו . 
היא עדיין הייתה מאוד , מאוד חולה . 
אמרתי לאם שיהיה צורך לעבור לפרזנו , בגלל שליאה תצטרך כל מיני דברים שפגי ואני לא יכולנו לעשות . 
אמרתי לה גם שאנחנו עוזבים את העיר אבל שנחזור בשבוע הבא . 
והיא הבינה את זה . 
בגיליון המעקב של ליאה , ניל שרבט , " אורגן פינוי לביחל"ו יט"ן . 
הורים קיבלו הסבר ומבינים חומרת המצב " . 
לאמתו של דבר , ההורים הבינו גרסה שונה לגמרי של המציאות מזו שניל התכוון למסור . 
כאשר שאלתי אותם מדוע לדעתם נשלחה ליאה לפרזנו , ענה נאו ֹ קאו ֹ , " הרופא שלה יצא לחופשה , אז לא היה כאן רופא , אז הם שלחו אותה משם " . 
פוּאה אמרה , " הרופא של ליאה היה טוב בטיפול בליאה . 
לפעמים כשהיא הייתה מאוד מאוד חולה , היינו לוקחים אותה אליו והוא היה עושה בתוך כמה ימים שהיא תהיה יותר טוב והיא הייתה קופצת ומסתובבת לה . 
אבל באותה פעם הוא הלך לשחק , אז הם היו צריכים לשלוח את ליאה למישהו אחר " . 
במילים אחרות , הליאים סברו שמפנים את בתם לא בשל מצבה הקשה , אלא בגלל תוכניות הנופש של ניל , וכי לו הייתה נשארת במרק"ם , הוא היה מחזיר אותה לאיתנה , כשם שעשה בכל המקרים הקודמים . 
ב ֿ , 21:30 אחרי שדאג לאמבולנס שייקח את ליאה לפרזנו , הנחה את הצוות שלו כיצד להכין אותה לפינוי , ודן במקרה שלה בטלפון עם היחידהֿלטיפול ֿ 
נמרץֿבילדים בביתֿהחוליםֿלילדיםֿואלי , נסע ניל הביתה . 
הוא אמר לפגי , " זה היה זה . 
הפעם היא עשתה את זה " . 
שניהם דיברו כמעט עד חצות , משחזרים כל רגע ורגע במצב המצוקה של ליאה וכל אחת ואחת מהכרעותיו של ניל . 
" הייתי נסער כל כך " , הוא נזכר , " שפשוט לא יכולתי להירגע . 
כשאני כזה אני מתקשה להירדם , ואני מתחיל לבלוס אוכל – אני פשוט מתחיל לדחוס דברים לתוך הפה . 
ואני חייב לספר לפגי הכול על מה שקרה " . 
פגי הייתה רגילה לדבר עם ניל על מקרי החירום שלו עד שנרגע , אבל היא מעולם לא ראתה אותו נרעש כל כך . 
" באותו לילה הרגשות שלי היו מעורבים " , סיפר ניל . 
" זה היה ממש כמו בסיוטים שלי – שלליאה יהיה ההתקף הכי נורא בחיים שלה ושזו תהיה אשמתי בגלל שאני לא אצליח להחזיק אותה בחיים – אבל היא לא?מתה , ובעזרת כמה אנשים מאוד מוכשרים , עצרתי את זה וטיפלתי בזה והצלחתי לעמוד באתגר . 
אז הרגשתי מידה מסוימת של סיפוק . 
אבל גם הרגשתי עצוב להחריד בגלל שלא ידעתי איך ליאה תהיה כשהיא תצא מזה . 
הייתי די בטוח שהיא לא הולכת להיות אותו דבר . 
בשבעים דקות הנסיעה לפרזנו באמבולנס , ליאה " רק השמיעה חרחורים " , כפי שניסח זאת ניל כאשר הסתכל בתיק שלה מאוחר יותר . 
היא הגיעה לביתֿהחוליםֿלילדיםֿואלי ממש לפני חצות , בעיצומו של עוד התקף גדול , כשכל ארבע גפֶּיה ָ חובטות לכל עבר . 
אצבעותיה ובהונותיה היו כחולות , חזה היה מוכתם בכתמים בגוונים שונים וקר , לחץ הדם שלה היה נמוך באורח מסוכן , ספירת תאי הדם הלבנים גבוהה באורח מסוכן , וחומה היה 40.5 מעלות . 
בדוח שנשלח לניל ארנסט , ציין מומחה לרפואת חירום בשם מצי קופטש , כי במשך שעה שלמה בלתי אפשרי היה לפתוח חיבור עורקי " הואיל ובשום מקום לא הורגש דופק " . 
ד"ר קופטש העיר גם כי בזמן שביצע ניקור מותני ( הליך שבו היה אפו במרחק של פחות משלושים סנטימטרים מעכוזה של ליאה ) , " היה למטופל שלשול רב שניכרו בו כמות גדולה של מים , חומרים צואתיים מצחינים , ומופע של מוגלה " . 
קשה להעלות על הדעת מקרה יותר קשה או לא נעים משהיה מן הסתם המקרה של ליאה בזמן אשפוזה , שכמו להכעיס התרחש באשמורת ראשונה של חג ההודיה . 
ולמרות זאת סיים ד"ר קופטש , שהשתמש בנוסח השגור והאדיב עד כדי ביזאריות של טופס הבדיקה הסטנדרטי , את דיווחו – שלושה עמודים במרווח של שורה אחת המפרטים אסון אחר אסון – במילות הפרֵדה העולצות , " אנו מודים לכם מאוד שהפניתם מטופל זה ליחידהֿלטיפול ֿ 
נמרץֿבילדים . 
מומחי רפואתֿהחירוםֿבילדים ישמחו להמשיך לעקוב אחריו " . 
שמחים או לא , חברי צוות המומחים לרפואת חירום – בתגבורם של נירולוגים , מומחים למחלות זיהומיות , מתמחים ברפואת ילדים , פיזיותרפיסטים נשימתיים , רדיולוגים , טכנאים , אחיות וכוח עזר – אכן עקבו אחר המטופלת . 
הציוד שלהם היה החדשני ביותר ומיומנויותיהם הקליניות ללא דופי . 
אולם בתחילה הם היו עסוקים מדי בניסיון להציל את חייה של ליאה מכדי להתמקד בדברים אחרים מעבר לפתולוגיה שלה . 
ד"ר קופטש , למשל , שעמל על הטיפול בליאה במשך יותר משתיםֿעשרה שעות ברציפות , לא השגיח במינה הנקבי . 
" החֲמֶצֶת המטבולית שלו ירדה לאחר הזרקה ראשונית של ביקרבונט " , הוא כתב . 
" הפרפוזיה הפריפֶרית השתפרה והחִמצון הוטב אף הוא . 
התחילו קריאות על מד האוקסימטר ששיקפו את מידת חִמצון הדם של החולה . 
זו הייתה הרפואה האמריקאית במירעה ובמיטבה : המטופלת עברה רדוקציה מילדה לאוסף של סימנים בני ניתוח , והרופא , שיכול כך לחסוך באנרגיות שלו , הצליח להחזיק אותה בחיים . 
מיד כשראה את ליאה , אבחן ד"ר קופטש את מצבה כ " הלם עמוק , ככל הנראה ממקור זיהומי " . 
הלם זיהומי , תולדה של חדירת בקטריות למערכת הלב וכלי הדם , הנו מצור על המערכת אשר מכריע את הגוף כולו , תחילה גורם כשל חריף של מחזור הדם ולאחר מכן , אם הרעלנים אינם מפורקים והדם אינו מסוגל להעביר די חמצן , גורר כשל של איבר אחר איבר . 
הריאות על פי רוב כושלות ראשונות , ולאחריהן הכבד והכליות . 
הירידה בפֶּרפוזיה של הרקמות פגעה גם בזרימת הדם למערכת העיכול : השלשול של ליאה היה סימן טיפוסי . 
לבסוף המוח מתחיל לגווע מחוסר בחמצן , כפי שהיה גווע לו היה המטופל טובע או נחנק על ידי אדם אחר . 
שיעור התמותה מהלם זיהומי הוא בין ארבעים לשישים אחוזים . 
כל כך הרבה דברים השתבשו אצל ליאה בעת ובעונה אחת , שמהלך טיפול רגיל , תָּווּי במחשבה מסודרת , לא בא בחשבון . 
היא חייבה מתקפה משולבת מיידית ובלתי פוסקת בכמה חזיתות . 
תחילה , כמו במרק"ם , היה צריך לעצור את הפרכוסים . 
ואליום לא פעל . 
בייאושו , הציף אותה ד"ר קופטש בתִיּוֹפֶּנטַל – ברביטורט חזק כל כך , שלמעשה היא הייתה נתונה בהרדמה כללית . 
חיש קל עברה ליאה מתזוזה עוויתית מתמדת לדום תנועה הלוּם והמוּם . 
מאותו רגע והלאה , רק לעתים נדירות מוזכרת בתיק בית החולים שלה המילה " אפילפסיה " . 
לרופאים היו יותר מדי דברים אחרים לדאוג לגביהם . 
כדי להחיותה , הם חיברו אותה למכונת הנשמה שסיפקה מאה אחוז חמצן – השיעור המרבי . 
כדי לעקוב אחר לחץ הדם ולתת לה תרופות – השלשול שלה לא אִפשר מתן דבר מה דרך הפה – הם החדירו עוד שני צנתרים תוךֿורידיים , אחד לעורק הירך השמאלי ואחד לווריד הירך הימני . 
כדי לפקח על תפקוד הלב , הם החדירו צנתר עלֿשם סוואןֿגַנץ דרך שתי לשכות של הלב אל תוך עורק הריאה . 
אחרי כל אחת מן הפעולות הפולשניות האגרסיביות ביותר הללו , רשם ד"ר קופטש , " המטופל סבל את ההליך ולא פיתח תופעות לוואי " . 
כוונתו בכך לא הייתה שליאה לא התלוננה ( אם כי גם זה היה נכון , שכן כל אותו זמן היא הייתה מחוסרת הכרה ) , אלא פשוט שהוא לא נתקל בשום בעיות טכניות , ולא הרג את המטופל . 
בשעה 11:00 בְּבוקר חג ההודיה , קרסו מערכות גופה של ליאה . 
כתוצאה מההלם הזיהומי , היא פיתחה מצב המכונה קרישה תוךֿכלית מפושטת . 
יכולת הדם שלה להיקרש נפגעה כליל , והיא התחילה לדמם ולדלוף בה בעת מן החיבורים הוורידיים ומאיבריה הפנימיים . 
ספירת הטסיות הנמוכה במרק"ם הייתה סימן מוקדם , שלא זוהה , של המצב הזה . 
ד"ר קופטש החליט לנסות דבר נואש : החלפת דם בנפח כפול . 
מעט מעט , על פני משך זמן של חמשֿעשרה שעות , הוקז כל מלאי הדם שלה והוחלף פעמיים בדם טרי שיכולתו להיקרש לא הייתה פגומה . 
הדם הישן יצא דרך עורק הירך ; הדם החדש נכנס דרך וריד הירך . 
אם כי לחץ הדם שלה צנח בחצי השעה הראשונה באורח אנוש כמעט , החלפת הדם פעלה לבסוף את פעולתה . 
לראשונה בשלושיםֿושמונה שעות , שפתיה , אצבעותיה ובהונותיה היו ורודות . 
מכל הניסיונות הקשים שעבר גופה של ליאה , היה הניקור המותני – הליך שִגרתי ופולשני באורח מתון בלבד שנועד לגלות אם האלח עבר מהדם והגיע אל מערכת העצבים המרכזית – ההליך שהטריד יותר מכול את אביה , ששמע על כך אחרי שבוצע . 
" הרופאים שמו חור בגב שלה לפני שהגענו לבית החולים " , הוא אמר . 
" אני לא יודע למה הם עשו את זה . 
עוד לא הייתי שם והם לא נתנו לי שום נייר לחתום . 
הם רק שאבו ככה את עמוד השדרה שלה וזה עושה אותי מאוכזב ועצוב בגלל שככה ליאה הלכה לאיבוד . 
במילים אחרות , נאו ֹ קאו ֹ ייחס את מצבה המידרדר של ליאה לניקור המותני , הליך שמונגים רבים מאמינים כי עשוי להסב נכות בחיים אלה וגם בגלגולים הבאים . 
ההסבר של פוּאה היה , " הם פשוט לקחו אותה לבית החולים והם לא הבריאו אותה . 
היא חלתה מאוד ואני חושבת שזה בגלל שהם נתנו לה יותר מדי תרופות " . 
תרופות רבות אכן ניתנו לליאה . 
כדי למנוע מנוזלים לפעפע מתוך כלי הדם שלה , ניתנה לה תמיסת פְּלַסְמָה . 
כדי להעלות את לחץ הדם שלה ולהמריץ את הלב , ניתנו לה דוֹבּוּטָמין , דוֹפָּמין ואֶפּינֵפרין . 
כדי לשפר את מחזור הדם שלה , ניתנה לה ניטרוֹפְּרוּסיד . 
כדי להילחם באֶלח , ניתנה לה שורה של תרופות אנטיביוטיות : אמפיצילין , כלורַמפֵניקוֹל , גֶנטָמיצין , נַפצילין , צֶפטריאַקסוֹן , קְלינדָמיצין , טוֹבְּרָמיצין וצֶפטָזידים . 
כדי לייבש את ההפרשות האוראליות שלה , ניתנה לה רוֹבּינוּל . 
כדי למנוע התקפים , ניתנה לה לוֹרָזֵפּאם . 
( טרי הצ'יסן , הנירולוג המטפל שלה , העדיף דֶפָּלֶפּט , אולם לא ניתן לתתה דרך הווריד . 
) כדי להזין אותה , נתנו לה דרך זונדה פֶּדיאָלייט ואוֹסמוֹליט . 
בשבוע הראשון של ליאה בואלי , היא עברה גם סדרה של בדיקות מעבדה . 
כדי לנסות לאתר את הזיהום שגרם אצלה את ההלם הספטי , היא עברה אולטרסאונד בטני ומיפוי גאליום , שלשמו הוזרק חומר עיקוב רדיואקטיבי לתוך זרם הדם שלה . 
המיפוי רימז כי האתר שבו יש לתלות את האשם עשוי להיות רגלה השמאלית , אם כי ממצא זה לא היה חדֿמשמעי . 
כדי לזהות את האלח עצמו , נלקחה דגימה מדמה לתרבית , ובה נמצא פְּסֵאוּדוֹמוֹנַס אארוֹגינוֹזָה , חיידק קטלני שאוהב להיטפל , פעמים רבות בבתי חולים , אל מטופלים מדוכאיֿחיסון . 
בתוך כך , בעוד כל זה מתרחש , התגוררו פוּאה ונאו ֹ קאו ֹ בחדר ההמתנה של ביתֿהחוליםֿלילדיםֿואלי , וישנו תשעה לילות רצופים בכסאות . 
קרובי משפחה טיפלו במרסד בילדיהם האחרים . 
הליאים לא הבינו מדוע נאסר עליהם להישאר לצד מיטתה של ליאה , כפי שהם נהגו תמיד במרק"ם . 
כאן התירו להם רק ביקור בן עשר דקות אחת לשעה : נוהל רגיל באותו זמן ביחידות לטיפול נמרץ . 
לא היה להם כסף לשלם עבור חדר במוטֵל או לקנות אוכל במזנון בית החולים . 
" קרובי המשפחה שלנו במרסד הביאו לנו אורז " , סיפר לי נאו ֹ קאו ֹ , " אבל רק פעם ביום , אז הרגשנו רעבים " . 
בפרקי הזמן הקצרים שהם עשו לצד בתם , הם ראו צינור נשימה מפלסטיק יוצא מתוך גרונה , מחובר למכונת הנשמה ; צינור הזנה יוצא מאפה ; צינורות עירוי מלאים בנוזלים צלולים מתפתלים כנחשים אל תוך זרועותיה ורגליה ; סדים פלסטיים מוצמדים לגפיה כדי לקבע את החיבורים לווריד ; שרוול לחץ דם על זרועה שאוטומטית התנפח והתכווץ ; אלקטרודות על חזה , מחוברות לחוטים שבעצמם היו מחוברים למשגוח לב שניצב לצד מיטתה . 
מכונת ההנשמה נשפה , משאבת העירוי צפצפה , שרוול לחץ הדם פִּחפֵּח ַ ונאנח . 
הוריה של ליאה הבחינו כי ישבניה אדומים ומכוּיבים מן השלשול . 
כפות ידיה ורגליה היו נפוחות מנוזלים שפעפעו מנימיה אל תוך רקמותיה . 
קצה לשונה היה מלא קרישי דם משום שבזמן ההתקף היא נשכה אותו . 
" נפגשתי עם האב בחדר ההמתנה של יטנ"י [ יחידתֿטיפולֿנמרץֿילדים ] , באמצעות יִי , מתורגמן ביהחי"ו " , כתבה עובדת סוציאלית של בית החולים בתחילת שהותה של ליאה . 
" איני בטוחה עד כמה מבין האב את חומרת מצבה הקריטי של בתו , שכן הוא משווה את האשפוז הזה עם אשפוזים קודמים . 
ביתֿהחוליםֿלילדיםֿואלי היה מוסד גדול ועשיר בהרבה לעומת המרק"ם , ויכול להרשות לעצמו לא רק טיפולים רפואיים מרשימים יותר , אלא גם להעסיק מתורגמנים בחלק מהמשמרות . 
למרות זאת , הליאים נותרו נבוכים ממרבית ההתרחשויות . 
ואף כי ואלי היה ידוע היטב במאמציו לטפח את הקשר עם משפחות המטופלים , פוּאה ונאו ֹ קאו ֹ לא הבינו שפגישות ה " ייעוץ " שקיימו אתם , שבדרך כלל הותירו אותם מבולבלים וכעוסים , נועדו להפחית את הלחץ והמתח שלהם . 
ביומה השביעי של ליאה בפרזנו , ניסו רופאיה להסביר לפוּאה ולנאו ֹ קאו ֹ כי ברצונם לבצע עוד שתי בדיקות פולשניות : ברונוכוסקופיה , לבחון אם מקור הזיהום היה בריאתה הימנית , ושטיפת סינוסים , כדי לראות אם הסינוסים היו מקורו . 
הם ביקשו גם לבצע פיום קנה , חור שנפער דרך הצוואר וקנה הנשימה , ממש מתחת לבית הקול , כדי להקל את אופן הנשמתה ּ . 
" להורים הוסברו סיכונים / תועלות / חלופות ע"י מתורגמן " , ציין אחד מרופאיה . 
" נראה שמבינים ורוצים לבצע . 
לאמתו של דבר , להוריה של ליאה לא היה שום מושג מה כרוך בכל אותם הליכים כירורגיים , שנקבעו לביצוע ביומיים הבאים . 
הם גם לא הבינו מדוע ליאה שרויה בתרדמת . 
בעזרת קרוב משפחה שתרגם , שאלה פוּאה אחות אם הרופאים נתנו לליאה " זריקות שינה " . 
מאוחר יותר באותו יום , ערכו לה רופאיה של ליאה מיפוי סיֿטי ובדיקת אק"ג , לראות כיצד עמד מוחה במחסור הממושך בחמצן . 
נירולוג ציין קודם לכן כי לליאה אין רפלקס בליעה , רפלקסים קורניאליים , ושהיא אינה מגיבה כלל ל " גירויים כואבים מאוד " . 
אלה היו ממצאים לא טובים . 
הבדיקות החדשות היו קטסטרופליות . 
" מיפוי מוח ממוחשב … הראה על בצקת מוחית ניכרת וטשטוש הגבולות בין החומר האפור ללבן " , כתב אחד המתמחים . 
" התקבל רישום EEG שרשם פעילות של גלי מוח שטוחים מאוד . 
ליאה הייתה למעשה במצב של מוות מוחי . 
ג'נין הילט , העובדת הסוציאלית המסורה של הליאים , קיבלה ערב אחד בשעה שש שיחה שבה דווח לה על מצבה של ליאה . 
היא שאלה רכב רבֿמושבי של לשכתֿהתעסוקה והסיעה חצי תריסר קרובי משפחה ליאים לפרזנו . 
" אני לא יודעת מי הם היו " , היא שִחזרה . 
" הם פשוט נדחסו פנימה . 
כשהגענו לשם , הרופאים הכינו את המשפחה לכך שליאה תמות . 
באותו לילה , בכתב יד זעיר , בלתי קריא , היא סיכמה במחברת המעקב שלה את מצבה של ליאה בתמציתיות של לב דווּי : " ליאה לקתה בהתקף ב ֿ / 11/86 . 
25 הועברה לואלי . 
רעלת דם מסיבית . 
החלפות דם . 
שלשול . 
תרדמת . 
נזק מוחי . 
צמח . 
דִי וטום קורדה , לשעבר הוריה האומנים של ליאה , נסעו אף הם לפרזנו . 
" זה היה נורא " , נזכרה די . 
" הרופאים אפילו לא הסתכלו על פוּאה ונאו ֹ קאו ֹ . 
הם הסתכלו רק עלינו ועל ג'נין . 
הם תפשו אותנו כנבונים ולבנים , ומבחינתם , הליאים היו לא זה ולא זה . 
בין הערות המעקב לגבי הפיכתה של ליאה , ניקויה ושאיבת הפרשותיה , רשמה אחת מאחיות היחידה לטיפול נמרץ את ההערות הבאות : 
1/12/86 . 
17:00 . 
EEG שטוח . 
18:00 . 
ד"ר סינג [ רופא מטפל ] מדבר בחדר ההמתנה עם המשפחה , כשהבן מתרגם . 
משפחה נכנסת לחדר מטו ' . 
אב נקרא על ידי אם . 
בוכים מאוד . 
20:00 . 
משפחה מתעקשת להישאר לצד מיטה . 
מחסום שפה מונע תקשורת מילולית אבל לאם ניתן יחס חם ותומך . 
21:00 . 
אב נמצא עם מתורגמן מהמשפחה , שואל שאלות . 
21:15 . 
משפחה מציינת " רוצה תרופה שתבריא את המוח " . 
האחות ניסתה להסביר כי אין שום תרופה שתוכל להבריא את מוחה של ליאה להבריא . 
בבוקר המחרת בשעה שלוש , היא כתבה , " אם לצד המיטה מאוד נסערת , בוכה ושרה " . 
פוּאה הייתה עם ליאה כאשר לחדר נכנסה אחת הרופאות של היחידה לטיפול נמרץ וניתקה את החיבורים לוורידים . 
" הרופאה נראתה כאילו שהיא רופאה טובה " , אמרה לי פוּאה , " אבל היא לא הייתה טובה . 
היא הייתה רעה ממש . 
היא נכנסה והיא אמרה שליאה הולכת למות ואז היא הוציאה את כל הדברים מגומי והיא אמרה שהמוח של ליאה הוא כולו רקוב ושהיא הולכת למות . 
אז היא רצתה לקחת מליאה את הרפואה שלה ולתת אותה למישהו אחר . 
באותו רגע כל כך פחדתי שזה היה כאילו משהו פשוט עלה וירד לי בתוך הגוף וחשבתי שאני הולכת למות גם " . 
הרופאה רק מילאה אחר הוראותיו של טרי הצ'יסן – שסבר כי המשפחה הסכימה להן – לנתק את כל האמצעים תומכיֿהחיים כדי שליאה תוכל למות בצורה הכי טבעית שאפשר . 
ד"ר הצ'יסן גם ביטל את הברונכוסקופיה , את שטיפת הסינוסים ואת פיום הקנה . 
לבסוף , הוא קיבל החלטה אשר מתועדת במשפט המחריד ביותר בתיק הארוך והעגום של ליאה בביתֿהחולים ֿ 
לילדיםֿואלי : " המטופלת הפסיקה לקבל תרופות נוגדות פרכוסים [ עקב ] אק"ג אבנורמלי " . 
היות שלא הייתה פעילות חשמלית בקליפת המוח שלה , דבר לא יכול לגרום לה עוד לפרכס . 
האפילפסיה שמשלה בחייה של ליאה מאז הייתה בת שלושה חודשים , חלפה ותמה . 
רופאיה של ליאה צפו שהיא תמות בתוך זמן קצר , והניחו כי היא תישאר בואלי , היכן שיוכלו לדאוג לה לנוחות בשעותיה או בימיה הנותרים . 
עובדת סוציאלית אחת , בניסיון להיות לעזר , המליצה על בית לוויות מקומי שהליאים יוכלו להתקשר עמו . 
נאו ֹ קאו ֹ זעם . 
" הם רצו לשמור אותה שם והם לא רצו לשלוח אותה למרסד והם כבר מצאו לה בית לוויות בפרזנו " , הוא נזכר . 
" אבל אני לא הסכמתי לשמוע . 
אמרתי , לא , אני רוצה שהם ישלחו אותה הביתה . 
אני רוצה שהם יביאו אותה למרסד ככה שהיא תוכל למות כאן כדי שהילדים הגדולים יוכלו לראות . 
ואז הם רצו שאני אחתום על איזה ניירות כי הם אמרו שכשהיא תצא מבית החולים היא בכל מקרה תמות . 
הניירות היו צו בית משפט שארגנה ג'נין הילט , בשיתוף פעולה מלא מצד ביתֿהחוליםֿלילדיםֿואלי , ברגע שנודע לה רצון הליאים . 
אם כי פוּאה ונאו ֹ קאו ֹ ביכרו לקחת את ליאה בחזרה אל דירתם , הוחלט כי היא תועבר למרק"ם לטיפול תומך . 
בית המשפט של מדינת קליפורניה רשם בפניו את ההצהרה הבאה , שנכתבה על ידי ג'נין בשם פוּאה ונאו ֹ קאו ֹ , " בעניין ליאה לי , קטינה בחזקת בית המשפט לנוער " : 
ליאה לי היא בתנו וחזרה להתגורר בביתנו מאז אפריל 1986 לאחר שהייתה בהשגחת אומנה במשך עשרה חודשים … היא לקתה מאז בדלקת ריאות [ כך במקור ] וכעת מצויה בתרדמת עם נזק מוחי בלתי הפיך . 
המרכזֿהרפואיֿלילדיםֿואלי אינו מסוגל בשלב זה לספק כל טיפול רפואי נוסף , ואנו מבקשים כי ליאה תועבר באמבולנס בחזרה אל המרכזֿהרפואיֿהקהילתיֿמרסד ולאחר מכן תשוחרר לביתה על פי רשות מאת ד"ר ניל ארנסט . 
ברצוננו להביא את ליאה הביתה להיות לפני מותה בחיק המשפחה . 
אנו מצהירים , בידיעתנו את העונשים הקבועים בחוק על הצהרת שקר , כי הדברים דלעיל אמתיים ונכונים למיטב ידיעתנו . 
נמסר בתאריך 5 בדצמבר 1986 בעיר מרסד , מדינת קליפורניה . 
על החתום : האב , נאו ֹ קאו ֹ לי 
האם , פוּאה יאנג 
12 
בריחה 
" כשהייתי בת שלוש וחצי , החליטה משפחתי כולל כל שאר הקרובים לעבור לתאילנד " , כתבה אחותה של ליאה מֵיי בחיבור אוטוביוגרפי שהוטל עליה לכתוב בכיתה ח' בשיעור אוריינות בחטיבתֿהבינייםֿהובר של מרסד . 
בדרכנו לתאילנד היה משהו שההורה שלי אף פעם לא ישכח . 
זה היה אחד הזמן הכי מפחיד בחיי , ואולי גם ההורים שלי . 
היינו צריכים ללכת ברגל . 
אבל חלק ממשפחה משאירים את הילדים שלהם מאחור , הורגים או מכים אותם . 
לדוגמה , אחד הקרוב משפחה ניסה להרוג את אחד הילד שלו , אבל למרבה המזל הוא לא מת . 
והצליח לבוא עם הקבוצה . 
היום , הוא באמריקה נושא צלקת על המצח . 
ההורים שלי היו צריכים להחזיק אותי ושתי אחיותיי קטנות יותר , טְרו ּ ויֶר . 
אמא שלי יכלה החזיקה רק אותי , ואבא שלי יכל רק את אחותי , טְרו ּ עם הרבה דברים אחרים שהם צריכים לסחוב כמו , אורָזים ( אוכל ) , בגדים , ושמיכות ללילה . 
ההורים שלי משלמים לאחד הקרוב משפחה לסחוב את יֶר . 
אחת האחות שלי שמתה בתאילנד הייתה כל כך עייף מהליכה ואמרה שהיא לא יכולה להמשיך יותר . 
אבל היא נגררה עם כולם והצליחה להגיע לתאילנד . 
היו ירייה , וחייל היו קרובים לכל מקום . 
אם הייתה ירייה , היינו צריכים לחפש מקום להתחבא . 
בטיול שלנו לתאילנד , היו הרבה יריות ובמקום לחפש מקום להתחבא , ההורים שלי היו גררו את הידיים שלנו או שמים אותנו על הגב שלהם ונמלטים על חייהם . 
כשנהייה כבד מדי , ההורים שלי היו השליכו חלק מהדברים שלהם . 
כמה מהדברים שהם זרקו יקרים להם , אבל החיים שלנו היו יותר חשובים להם מאשר החפצימים . 
" היו לך חיים מסעירים ! " , כתבה מורתה בסוף החיבור . 
" אנא שימי לב לפעלים בזמן עבר . 
" הטיול לתאילנד " של הליאים , שהתקיים ב ֿ , 1979 היה ניסיונם השני להימלט מלאוס לאחר המלחמה . 
בניסיונם הראשון , ב ֿ , 1976 הם וכארבעים משפחות אחרות מחוּאַייסוֹי שעמן הם נמלטו , נתפסו על ידי חיילים וייטנאמים ביום השלישי למסעם , בעת שהסתתרו בשדה אורז נטוש . 
באיומי רובים הם הובלו כעדר בחזרה לכפרם . 
" אפילו כשהילדים שלנו היו צריכים ללכת לשירותים ביער , הם עדיין כיוונו אליהם רובה , והרובים היו גדולים כמו הילדים " , נזכר נאו ֹ קאו ֹ . 
פּהוּאָה , אחת מבנות הליאים , חלתה ומתה סמוך לחזרתם . 
" באותו זמן הרבה אנשים הידרדרו ולא הייתה רפואה , אז כבר לא היו לנו שמונה ילדים . 
היו לנו שבעה . 
הליאים עשו עוד שלוש שנים בחואייסוי , תחת שמירה לא סדירה . 
כמו רוב הכפרים המונגיים בסַאיַאבּוֹרִי , חואייסוי לא ידע קרבות בזמן המלחמה , ואיש מן הגברים בו לא גויס על ידי ואנג פאו . 
סייבורי הוא המחוז היחיד בלאוס אשר שוכן ממערב למקונג , וגבול טבעי זה בודד אותו מן הלוחמה הממושכת אשר החריבה מאות כפרים מעברו השני של הנהר . 
אולם לאחר המלחמה הוטל חואייסוי למערבולת הפוליטית יחד עם שאר המדינה . 
בהיותם מונגים , קיבלו תושבי הכפר יחס השמור לבוגדים והיו נתונים להתעמרות שיטתית מידי כוחות הכיבוש מווייטנאםֿהצפונית לשעבר . 
" אם עשית לא משנה מה " , אמר נאו ֹ קאו ֹ , " הווייטנאמים היו הורגים אותך . 
אם גנבת סכין או אוכל , הם היו קוראים לאזרחים לבוא להסתכל והם פשוט היו יורים בך על המקום . 
אם קצרת שלושֿמאות דליים של אורז בשנה , הווייטנאמים היו לוקחים מאתיים . 
אם היו לך חמש תרנגולות , הם היו לוקחים ארבע ומשאירים לך אחת . 
הווייטנאמים היו נותנים לך רק שני מטר בד " – כאן התערבה פוּאה ואמרה , " וזה לא היה מחומר איכותי ! " – " לעשות בגדים לכל המשפחה . 
אני שואל אותך , אם זה ככה , איך את מחלקת את הבד הזה בין עשרה אנשים ? " 
באביב , 1979 מת יִי , בנם התינוק של הליאים , מרעב . 
" לתינוק הקטן שלי היה קר והוא היה רעב וגם אני הייתי רעבה " , אמרה פוּאה . 
" לא היה לי שום דבר לאכול , והתינוק רק אכל את החלב שלי , ולא היה לי יותר חלב . 
פשוט החזקתי אותו ככה והוא מת לי בידיים . 
חודש לאחר מכן החליטו הליאים , יחד עם עוד כארבעֿמאות מבני השבטים לי , יאנג , ואנג וסיונג , לנסות להימלט בשנית . 
זה היה המסע שמיי תיארה בחיבורה . 
" הדבר הכי עצוב היה שהיו לי שני סוסים ממש יפים " , אמר נאו ֹ קאו ֹ , " ונאלצתי פשוט להסיר את החבל ולתת להם ללכת ליער ואף פעם לא ידעתי אם הם חיים או לא . 
אחרי זה פשוט עזבנו . 
קנינו הרבה רובים והחבאנו אותם , והבחורים היו הולכים מקדימה ובצד , והם היו מחזיקים את הרובים . 
הווייטנאמים גילו שאנחנו בורחים . 
הם התחילו לשרוף הכול מסביבנו שלא נוכל ללכת . 
הלהבות היו גבוהות כמו הבניין שלנו כאן במרסד . 
כמה שרֵפות היו מקדימה וכמה שרפות היו מאחור , והילדים היו ממש מפוחדים . 
אבל כמה אנשים היו ממש אמיצים והם פשוט קפצו דרך הלהבות ואיכשהו ניצלנו . 
אחרי שעברנו את האש , הווייטנאמים חשבו שאנחנו הולכים בנתיב הרגיל שרוב המונגים הלכו בו , והם הטמינו כמה מוקשים בקרקע . 
אבל הלכנו בדרך אחרת , והווייטנאמים נכנסו לתוך המלכודת של עצמם והם נפגעו . 
החזקנו את התינוקות וכשהגענו להרים תלולים קשרנו חבלים לילדים ולזקנים ומשכנו אותם למעלה . 
היה קר והילדים היו רעבים . 
פחדתי מאוד בגלל שהיו לנו הרבה ילדים והיה קל לחיילים לירות בהם . 
כמה אנשים אחרים שבאו מהכפר שלנו ממש לפנינו , שניים מהילדים הקטנים שלהם התחילו לרוץ בשדה אורז , והווייטנאמים ירו בהם , אני לא יודע כמה פעמים הם ירו בהם , אבל הראשים שלהם היו מעוכים לגמרי " . 
אחרי עשרים ושישה יום של צעידה ברגל , חצו הליאים את הגבול אל תאילנד , שם הם שהו במשך שנה בשני מחנות פליטים בטרם קיבלו אישור להגר לארצותֿהברית . 
בתם גֶה , שמיי תיארה בחיבורה כמי ש " הייתה כל כך עייף מהליכה ואמרה שהיא לא יכולה להמשיך יותר " , מתה במחנה הראשון . 
הליאים מעולם לא שקלו להישאר בלאוס . 
הם ו ֿ אלף המונגים האחרים שאחרי המלחמה נמלטו לתאילנד נהגו כמנהג המונגים מקדמת דנא , וביכרו בריחה , התנגדות או מוות על פני רדיפה והתבוללות . 
המונגים למדו עד מהרה כי הואיל ורובם תמכו בארצותֿהברית , או לחלופין ניסו להישאר ניטרלים , הרפובליקה הדמוקרטית העממית לאוס רואה בהם אויבי מדינה . 
( עשרים האחוזים שתמכו בצד הקומוניסטי תוגמלו ביחס עדין , ובמקרים מסוימים במשרות ממשלתיות . 
כדי ללמד את הלקח של עליונות עקרונות המפלגה על המוצא האתני , נבחרו כמה מהם להוציא להורג שבויים מונגים פרוֿאמריקאים . 
) שלושה שבועות אחרי שגנרל ואנג פאו הוברח לתאילנד במטוס , צעדו המונגים אל ויינטיין , כמעט 40 אלף גברים , נשים וטף . 
יש אומרים כי הם קיוו לחצות את נהר המקונג ולחבור שוב אל מנהיגם ; אחרים טוענים כי היה בכוונתם לבקש מממשלת ויינטיין ערובות לביטחונם . 
מחוץ לעיירה הין הוּפ ּ , פתחו חיילי פאתטֿלאו באש על כמה מאות מאותם מונגים בעת שחצו גשר צר מעל לנהר נאם ליק . 
לפחות ארבעה נהרגו מירי או בטביעה . 
עשרות נפצעו . 
כאשר שמע על הטבח בהין הופ , העיר , כך נטען , ראש הממשלה לשעבר סוֹבאנה פּהוּמה , ניטרליסט שהושאר על תקן " יועץ " לממשלה החדשה , באוזני דיפלומט זר , " המאואים [ המונגים ] שירתו אותי היטב . 
מזל ביש הוא שמחיר השלום בלאוס הוא חיסולם " . 
יום אחד אחר הצהריים , הוזמנתי במרסד לכוס תה בדירתו הקטנה והסגפנית של בְּליאָה יַאו ֹ מוּאָה , המנהיג המונגי שארגן את פגישתי הראשונה עם הליאים . 
אביו של בְּליאה היה הג ַ ' או ֹ מוּאוֹנג , המנהל האדמיניסטרטיבי , של העיר סיינג חוּאנג . 
הוא נרצח , ככל הנראה על ידי הפאתטֿלאו , כאשר היה בְּליאה בן תשע . 
שניים מאחיו של בְּליאה מתו בזמן המלחמה . 
שאלתי את בְּליאה מה עלה בגורל המונגים אחרי ההפסד במלחמה . 
באנגלית מצוחצחת אך ייחודית – כמו ג'ונאס ואנגיי , הוא רכש אותה אחרי שהיה כבר רהוט במונגית , בלאית , בתאילנדית ובצרפתית – הוא השיב , " אנשים מחצי הכדור המערבי אינם מסוגלים להבין איך זה היה . 
על פי החזון החדש של מדינת לאוס , אין סיבה להניח למונגים לחיות . 
אם אינך מסכים עם הפאתטֿלאו , הם יכולים פשוט להרוג אותך כמו חזיר או תרנגולת . 
הם מנסים לדחוק אותך לרדת לשפלה . 
אם לא תלך , הם יהרגו את החיות וישרפו בכפר שלך הכול : את ביתך , את האורז שלך , את קלחי התירס שלך . 
הם מפרידים משפחות מונגיות ושולחים את הילדים הרחק מההורים . 
הם מאלצים אותך לשנות את שמך כך שלא יהיו עוד שמות שבטים . 
הם אומרים לך להפסיק לדבר מונגית . 
אסור לך לערוך טקסים מונגיים . 
כשהייתי ילד , אמי הייתה מזמינה הביתה את הציֿננג כל פעם שהיינו חולים , אפילו אם זה היה רק כאב ראש , אבל אחרי המלחמה , כל מי שהיה עושה זאת , הביטחון היה שומע על כך , וכמה ימים לאחר מכן הם היו באים לקחת אותך למעין פגישה , ושואלים אותך לפשר הדבר , ואם ההסברים שלך יותר מדי ימניים , הם היו לוקחים אותך . 
הם רצו שהתרבות המונגית תיכחד . 
אבל אי אפשר לבולל את המונגים . 
הסינים אינם מסוגלים לבולל את המונגים . 
פאתטֿלאו אינם מסוגלים לבולל את המונגים . 
אחרי אלפיים שנה אנחנו עדיין יכולים לומר שאנחנו מונגים " . 
הליאים מחשיבים עצמם בני מזל על שהותר להם אחרי תפיסתם ב ֿ לחזור לכפרם , הגם שתנאי המחיה היו עלובים . 
מונגים רבים אנשי הרמות יושבו מחדש בכפייה באזורי שפלה או מישור , שם הם נשלחו לעבודה בקולקטיבים בבעלות המדינה . 
החשש המונגי המסורתי מפני השפֵלה התגלה כמוצדק . 
משפחות שיושבו מחדש לקו ּ תדיר במחלות טרופיות שהן מעולם לא היו חשופות אליהן קודם – בעיקר מלריה , המועברת על ידי יתושים שאינם מסוגלים להתקיים ברמות הגבוהות . 
בכפרי ההרים שנותרו ללא פגע , כל מונגי שנתפס מעבד אדמה בשיטת כרותֿושרוף , נלקח למעצר . 
אל רוב רובם של הכפרים הסתננו חיילי פאתטֿלאו . 
" בנימוס רב , מי שהיה כנראה המנהיג ביקש מכל משפחה ומשפחה מונגית לתת מחסה , על פי תור , לשניים מחבריהם אשר ' רק רוצים לשרת אתכם ' " , כתב המלומד המונגי יאנג דאו . 
אבל עד מהרה המונגים הבינו שמשימתם היחידה של שני הפאתטֿלאים שהוצבו במשפחתם , היא להשגיח עליהם יומם וליל … מהר מאוד הבעל לא העז עוד לדבר עם אשתו , וההורים עם ילדיהם . 
שני הפאתטֿלאים היו מאזינים לכל מילה ומרגלים אחר כל תנועה . 
איש לא יכול לבטוח באיש . 
מדי פעם , היו מעירים את האנשים באישון לילה ועורכים חיפוש בבתים בטענה ש " ראקציונר " מסתתר שם . 
אחר כך היה הבעל או הבן מורחק , כשרובה מוצמד לגבו , אל יעד בלתי ידוע . 
היעד הבלתי ידוע היה פעמים רבות " מחנה סמינרי " סמוך לגבול לאוסֿוייטנאם . 
מחנות סמינריים , ששילבו עבודות כפייה עם חינוך פוליטי מחדש , לא היו שמורים למונגים בלבד , אם כי מונגים רבים שהחזיקו במשרות ממשלתיות או עבדו למען סוכנויות אמריקאיות נשלחו לשם , מקצתם למשך שנים . 
יותר מעשרתֿאלפים אינטלקטואלים , עובדי מדינה , מורים , אנשי עסקים , אנשי צבא ושוטרים לאים , וכל מי שנחשד באהדת המלוכה , נכלאו אף הם במחנות , כמו גם המלך , המלכה ונסיך הכתר , ששלושתם מצאו שם את מותם . 
האסירים ביראו אדמה , עיבדו שדות , כרתו עצים , סללו כבישים ומשכו מחרשות כבהמות . 
חלקם אף אולצו , באיומי רובים , לחפש אחר פצצות מצרר שלא התפוצצו ולסלקן . 
" אני מכיר שני אנשים שנשלחו למחנות סמינריים " , סיפר לי בְּליאה יַאו ֹ מוּאָה . 
" אחד מהם אשתי ואני הזמנו אותו לארוחת צהריים כאן במרסד . 
הוא לא רוצה לאכול . 
זה מאוד מוזר בגלל שהוא הרבה שנים היה רעב . 
יום אחד כשהוא עובד במחנה הוא רואה לטאה . 
הוא מרים אותה מהר מאוד בגלל שאם שומר יראה אותך עושה את זה הוא יכה אותך למוות . 
הוא מכניס אותה לכיס וכשאף אחד לא רואה הוא מוציא אותה ואוכל אותה מיד . 
הוא מאוד שמח . 
הלטאה הזאת זה בשר טרי ! 
הוא סיפר לי את הסיפור הזה . 
האיש הזה , כל יום הוא היה צריך לחתום על וידוי שמקבל את זה שאתה טועה בשיתוף פעולה עם האמריקאים . 
כל יום הווידוי שלו נעשה יותר טוב . 
אחרי שנתיים , שלוש שנים , חמש שנים , הדיבור הזה הפך לחלק ממנו . 
לפני שהוא היה במחנה הייתה לו אישיות חזקה מאוד . 
עשר שנים אחרי , זה שינה אותו . 
המחנה שבר את האישיות שלו לגמרי . 
בזמן שאלפיים או שלושתֿאלפים מונגים " חונכו מחדש " במחנות הפאתטֿלאו – תרגיל בכניעה שפגע בלבֿלבו של המזג המונגי – הגיבו עשרות אלפים למשטר החדש בדרך מונגית אופיינית יותר , במאבק מזוין . 
אחרי עזיבתו של ואנג פאו , ארגנו לוחמים לשעבר בצבא החשאי תנועת התנגדות שבסיסה היה בגוש ההרים פְּהו ּ בִּיאָה , רכס ההרים הגבוה ביותר בלאוס , מדרום למישור הכדים . 
בשלהי , 1975 אחרי שכוחות פאתטֿלאו תקפו קבוצה של מונגים , מרביתם נשים וילדים , שעבדו בשדה בפהו ּ בִּיאה , פתחו מורדים מונגים במסע נקמה זועם . 
באמצעות נשק שהוסלק במערות , הם ירו בחיילי פאתטֿלאו , פוצצו גשרים בדינמיט , חסמו דרכים , הפגיזו שיירות מזון – וכשם שלוחמים מונגים גלגלו 
ב ֿ סלעי ענק על ראשיהם של חיילי הצבא הסיני במזרח קוֵויצ'ו ֹ – דרדרו סלעים ממצוקים בעת שחיילי האויב צעדו בסך מתחת . 
אם כי כמעט 50 אלף מונגים מתו , פּהו ֹ בִּיאָה לא נפל אלא ב ֿ . 1978 לאחר מכן הוסיפו לוחמי גרילה מונגים להתגורר בג'ונגלים משני עברי הגבול בין לאוס ותאילנד , חצו אותו הלוך ושוב וביצעו פשיטות פתע על צבא לאוס העממית . 
רוב המורדים השתייכו לקבוצה משיחית בשם צ ַ ' או ֹ פָא ( " אדוני השמים " ) , שבראשה עמד פָּא קַאו ֹ הַאו ּ , סגן לשעבר של ואנג פאו שערק משורותיו ; מקצתם השתייכו לנֶאו ֹ הוֹם ( חזיתֿהשחרורֿהלאומיתֿהלאיתֿהמאוחדת ) , קבוצה שיוסדה בארצותֿהברית ושבראשה עמד ואנג פאו ? . 
התנגדות בלתי סדירה על ידי שתי הקבוצות – שכל אחת מהן הידלדלה מאלפי לוחמי גרילה לשלושֿמאות או ארבעֿמאות – ממשיכה עד היום , יותר משני עשורים לאחר סיומה הרשמי של המלחמה . 
אולם התגובה המונגית הרווחת לאימֵי לאוס שלאחר המלחמה , הייתה הגירה : אותה אסטרטגיה לפתרון בעיות שזה שלושתֿאלפים שנה ויותר העבירה אותם לאורכה ולרוחבה של סין ואחר כך , מראשית המאה התשעֿעשרה , הביאה אותם ללאוס . 
רובם חששו מנקמה , אם כי את חלקם הניע באורח מיידי יותר הרעב , תולדת מיעוט המשאבים בארץ כולה ותלותם הגוברת , לקראת סוף המלחמה , של המונגים במשלוחי האורז המוצנחים של ארצותֿהברית , בתרומות ביישובים שאליהם נעקרו ובמשכורות החיילים . 
לעשרתֿאלפים מונגים כמעט לא היה יבול לקצור . 
( מקצת המונגים שעזבו בגלל שגוועו ברעב הוקעו לאחר מכן כ " מהגרים כלכליים " חדלי אישים , ולא כפליטים פוליטיים לגיטימיים . 
) ביוני , 1975 שידרה תחנת הרדיו הרשמית של ויינטיין את פרשנותה של הממשלה לבריחה ההמונית של המונגים : " עם התמוטטות הקליקה הראקציונרית התאילנדית , אילצו האימפריאליסטים האמריקאים את אנשי המֶאו ֹ להימלט עתה מלאוס לתאילנד . 
מטרת פינוי שכזה אינה נשענת על הבסיס הקרוי הומניטרי , כביכול , אלא נועדה לנצל את כוח העבודה שלהם בזול ולטפח לעצמם תומכים כדי שיוכלו בעתיד להישלח בחזרה ללאוס לחַבֵּל בשלום בארץ זו " . 
באמתחתו של כל פליט מונגי יש סיפור של עזיבה המונית . 
במדרג של מי ששיחק להם המזל , התברגו מֵיי יינג סיונג , המתורגמנית שלי , ומשפחתה יחד עם משפחות קציני הצבא האחרים שנלקחו מלונג טיינג ברכבת אווירית , במקום בצמרת . 
כל שהיה עליהם לעשות הוא להשאיר מאחור כל שארֿבשר שלא היה קרוב משפחה מדרגה ראשונה , וכן את כל רכושם , ובן לילה להמיר את המעמד הגבוה שהיה להם בלאוס , במגורים משותפים במחנה פליטים תאילנדי , שבו הוקצתה למשפחתם בת שמונה הנפשות מיטה אחת , ובשביל כל ארוחה הם עמדו בתורים ארוכים , אוחזים בקערות למנות האורז הקצובות שלהם . 
" איזה מזל היה לכם ! " , שמעתי לילה אחד את נאו ֹ קאו ֹ אומר למיי יינג , כאשר השוו זה עם זה את חוויותיהם לאחר המלחמה . 
שלב אחד נמוך יותר – אפשרות שעמדה למעט משפחות מיוחסות בלבד – הייתה בריחה מוויינטיין או מאזור עירוני אחר ב " מונית " , שפירושה היה מסירת חסכונות חיים שלמים לנהג לאי , אשר יחד עם נוסעיו היה עלול להיעצר או לא טרם הגעתו לגבול עם תאילנד . 
רוב המונגים הלכו ברגל . 
חלקם נעו בחבורות קטנות של משפחה מורחבת , אחרים בשיירות של עד שמונתֿאלפים איש . 
מעולם לא שמעתי על מונגי שברח בגפו . 
בחודשים הראשונים לאחר נפילת לונג טיינג , כאשר ניסיונות הפאתטֿלאו לעצור את הבריחה ההמונית המונגית היו עדיין בלתי מאורגנים , ניתן היה לפעמים להוביל את המקנה לאורך נתיבים ראשיים . 
" האנשים האלה יכלו פשוט להרוג בדרך את החיות שלהם , אז הם לא רעבו " , סיפר לי נאו ֹ קאו ֹ . 
" הם לקחו את זה ממש בקלות . 
קבוצות שעזבו מאוחר יותר יותר הלכו בנתיבי נמרים ופילים , וככלל שמרו מרחק מדרכים מקובלות וצעדו בקווי הרכס כדי לחמוק ממוקשים וממעקב כל אימת שעלה הדבר בידם . 
למרבית המשפחות , כמו גם למשפחת לי , נדרש כחודש ימים להגיע לתאילנד , אם כי היו שחיו ביערות במשך שנתיים ויותר , נעים בהתמדה כדי לחמוק משבי , ישנים מתחת לעלי במבוק , מתקיימים על בשר ציד ( אף כי בשר זה הפך עד מהרה יקר המציאות ) , ועל פירות , שורשים , חוטרי במבוק , ליבות עצים , וחרקים . 
בנואשותם למלא את בטנם , היו אנשים שקצצו לחתיכות את בגדיהם ספוגי הזיעה , ערבבו אותם במים ומלח , ואכלו אותם . 
הם הבעירו מדורות רק בלילה , כדי שהעשן לא ייראה . 
לפעמים הם השתמשו באש אורגאנית , מעצה נרקבת המשמשת בית גידול לפטרייה זרחנית , להאיר את דרכם בחשכה . 
אנשים רבים נשאו את טפם על גבם . 
התינוקות היוו בעיה שיכלה להיות הרתֿגורל : הם הקימו רעש . 
השקט היה חיוני כל כך , שאישה מונגית אחת , המתגוררת עתה בוויסקונסין , סיפרה כי בנה , שהיה בן חודש ימים כשעזבה המשפחה את ביתה בכפר , לא ידע ולו מילה אחת כעבור שנתיים , עם הגיעם לתאילנד , שכן איש לא דיבר במהלך כל אותה תקופה פרט ללחישות מדי פעם בפעם . 
כמעט לכל משפחה מונגית שפגשתי במרסד היה סיפור לספר על תינוק – ילד של קרובים , ילדה של שכנים , תינוק בקבוצה שעמה הם נמלטו – שסומם באופיום . 
" כשהתינוקות בכו " , סיפרה לי אם צעירה בשם יִיאָה תאו ֹ סיוֹנג , " היינו מערבבים את האופיום בתוך ספל עם מים ונותנים להם את זה כדי שהם יהיו בשקט והחיילים לא ישמעו , כי אם הם היו שומעים את התינוקות , הם היו הורגים את כולנו . 
בדרך כלל התינוק פשוט נרדם . 
אבל אם בטעות נתנו לו יותר מדי , התינוק מת . 
זה קרה הרבה מאוד פעמים " . 
כששמעתי את הסיפורים הללו , נזכרתי בדבר שקראתי פעם על אודות פעוטה ישראלית ששהתה במסתור מפני מְפַגעים פלשתינאים , שכאשר החלה לבכות , נחנקה שלא במתכוון למוות על ידי אמה . 
על אותו מוות , שאירע ב ֿ , 1979 אמרו כי הכניס את מדינת ישראל כולה לאבל . 
זוועת האופיום במינון יתר לא הייתה רק בכך שדברים כאלה קרו למונגים , אלא בכך שהם קרו תדיר כל כך , שלא זו בלבד שהם לא הכניסו מדינה שלמה לאבל , הם מעולם לא השיגו כותרות , מעולם לא הגיעו לידיעת כלל הציבור העולמי , מעולם לא יצאו מחוץ לקהילה של משפחות שבקיהיונה קיבלה אותם כעובדת חיים . 
לעתים קרו דברים גרועים יותר . 
כאשר שאלתי את נאו ֹ קאו ֹ על אודות הנער עם הצלקת על מצחו שמֵיי לי הזכירה בחיבורה מכיתה ח ' , הוא אמר , " היית צריך להיות שקט מאוד . 
אביו של התינוק הקטן הזה ניסה להרוג אותו כדי שהוא לא יבכה וכולם ייהרגו . 
היה לו חתך על המצח . 
מישהו הציל אותו ועכשיו הוא חי במרסד " . 
מבוגרים חסונים בגופם בדרך כלל התחלפו ביניהם בנשיאת הזקנים , החולים והפצועים , עד שכוחם לא עמד להם עוד לעשות זאת . 
בנקודה זו , בתהליך קשה ומייסר של ברִירת עדיפויות בשעת חירום , הושארו קרובי המשפחה שהיוו נטל בצד הדרך , בדרך כלל עם מעט צידה של מזון ואופיום . 
אנשים שמתו בדרך נעזבו להרקיב . 
מסוכן מדי היה להוציא זמן על קבורתם . 
כדי לתפוש משל למה היו אותן ברֵרות , חשוב לזכור שהמונגים רוחשים כבוד עצום לזקניהם , וגם כי נפשו של אדם שאינו זוכה לטקסי הקבורה הראויים – רחצה , הלבשה בתכריכים מיוחדים , העלאת קורבנות , נחייה מילולית בחזרה למקום שבו קבורה השליה שלו , קינה בליווי תוףֿמוות וקֵין , והנחת הגופה בתוך ארון שגולף ביד על כתף הר משתפל – נגזר עליה נצח של תעייה ללא מנוח . 
ג'ונאס ואנגיי אמר , " אי הבאת המתים לקבורה היא דבר איום . 
אי סחיבת קרוביך היא דבר איום . 
הדבר הכי גרוע בעולם הוא שאתה צריך לבחור בינך לבינם " . 
בדרכן לתאילנד , עברו משפחות תאילנדיות דרך כפרים נטושים ושדות לא מעובדים . 
הן עברו על פני ערמות של תכשיטים , מטילי כסף ומחלצות רקומות – פוּאה השליכה את כל נדוניית הפא נדוֹו שלה – אשר פליטים קודמים השליכו . 
הם חלפו גם על פני גופות מרקיבות לרוב . 
דאנג מוּאָה , איש עסקים ממרסד שמשפחתו התקיימה בשלושת שבועות מסעה על ציפורים שהוא צד באמצעות חץ מקשת שבנה במו ידיו וחִצי במבוק שחודיהם רעילים , ראה ביער עשרות ילדים מיותמים לבושים בבלויי סחבות , אוכלים עלים ועפר . 
הוא נתן להם אוכל אבל המשיך ללכת הלאה . 
אשתו מצאה תינוק , בן פחות משנה , מנסה לינוק מחזה של אמו המתה . 
גם על פניו הם עברו והמשיכו הלאה . 
היות שחואייסוי שכן ממערב למקונג , יכלו הליאים לחצות את הגבול עם תאילנד ברגל . 
דרומה משם , המקונג , שרוחבו מגיע עד כקילומטר ומחצה , יוצר את החיץ בין לאוס ותאילנד לאורך יותר משמונהֿמאות קילומטרים . 
רוב הפליטים המונגים נאלצו לחצות אותו . 
" המקונג גדול פי עשרה מנהר מרסד " , אמר ג'ונאס ואנגיי . 
" אז איך אתה חוצה ? 
רוב המונגים לא שוחים . 
אם יש לך כסף אתה אולי יכול לשלם ללאי תמורת סירה . 
אתה יכול להחזיק ענף עץ . 
במבוק צף יותר טוב מעץ , אז אתה יכול לקשור אותו יחד , אבל אחרי כמה זמן כל הבמבוק נעלם בגלל שאנשים כבר כרתו אותו , ואתה צריך לשאת אותו כל הדרך למטה מההרים . 
החצייה של הנהר הזה , כולם כאן בארצותֿהברית ממשיכים לחלום על הסיוט הזה . 
היו אנשים שניסו לצוף לרוחב המקונג כשענפי במבוק מתחת לבתי שחיים , על רפסודות מעץ בננה , או באבובים שנרכשו מסוחרים לאים . 
אבובים היה קשה למצוא והם היו יקרים מאוד , שכן שומרי הגבול של הפאתטֿלאו הרגו אנשים שמכרו אותם . 
הרבה תינוקות וילדים קטנים שהצליחו עד אז לשרוד את המסע , טבעו בעת חציית הנהר כשהם כבולים לגביהם של ההורים . 
גופותיהם ננטשו במקונג . 
" מעט [ פליטים מונגים ] מצליחים להביא מכלי פלסטיק ריקים של ארבעה ליטר בערך , ואילו אחרים מנפחים שקיות רגילות מפלסטיק " , כתבה דומיניקה גארסיה , רופאה שעבדה במחנה פליטים תאילנדי , במכתב משנת 1978 למנהל ועדתֿההצלהֿהבינלאומית . 
" אין זה בלתי רגיל למצוא את הניצולים הללו נצמדים ל ' מצילי החיים ' המאולתרים שלהם אפילו אחרי זמן רב שהם שוהים במרכזי הריתוק . 
הם נושאים אותם אל מחלקות בית החולים , שם הם סוף סוף מקבלים טיפול הולם . 
אחד מתושבי מרסד היה בן ששֿעשרה כאשר משפחתו המורחבת והוא הגיעו אל המקונג . 
הם הצליחו להשיג סירה גדולה דייה להכיל חצי מהחבורה . 
הוא ומבוגר אחר חצו את הנהר ראשונים , ועמם כל הילדים . 
האיש השני חתר והשיט את הסירה בחזרה לצד הלאי ואסף את המבוגרים האחרים . 
בדרך חזרה , כשהייתה הסירה באמצע הנהר , הטביע אותה סיור של משמר הגבול וירה על הנוסעים . 
מן החוף התאילנדי , ראו הנער בן העשרה והילדים את הוריהם , דודיהם ודודותיהם נהרגים כולם מן הירי וטובעים . 
מוּאה קִי , דודנו של דאנג מוּאה , ניסה פעם בלא הצלחה להשיג קצבת נכות פדרלית לאישה מונגית פגועת נפש ממרסד , אשר עשור קודם לכן ניסתה לחצות את המקונג ביחד עם חבורה של 170 איש . 
" הם מחכים שהשמש תרד לעשות חצייה לילית " , הוא הסביר , " ואז , קבוצה אחת של פאתטֿלאו פותחת שלושה מקלעים . 
הגברת הזאת , היא ראתה יותר מעשרים אנשים נופלים ומתים במקום אחד , ואחד מהם היה בעלה . 
אני חושב שהיא חולה עכשיו אולי בגלל שהיא ראתה יותר מדי צרות " . 
יום אחד אחר הצהריים , כשבְּליאה יַאו ֹ מוּאה ואני פטפטנו , כמו פעמים רבות בעבר , קרה שהערתי הערה אגבית על אודות לכידותה של החברה המונגית . 
הוא אמר , " כן , אם אדם מחוץ לקהילה רואה אדם מונגי , הם מסתכלים לכיוון הזה . 
אבל בפנים יש להם אשמה . 
הרבה רגשות של אשמה . 
אתה הולך מהצפון של לאוס ואז אתה חוצה את המקונג , וכשחיילים של הפאתטֿלאו יורים , אתה לא חושב על המשפחה שלך , רק על עצמך בלבד . 
כשאתה בצד השני , אתה לא תהיה כמו שהיית לפני שעברת את המקונג . 
בצד השני אתה לא יכול לומר לאשתך , אני אוהב אותך יותר מאשר את החיים שלי . 
היא ראתה ! 
אתה לא יכול לומר את זה יותר ! 
וכשאתה מנסה להדביק מחדש את הדבר הזה יחד זה כמו לשים דבק על זכוכית שבורה " . 
שיעור בלתי ידוע של המונגים שניסו להימלט מלאוס – יש ניצולים המעריכים כי הוא עמד על חצי , יש הסבורים שהרבה פחות – מת בדרך , מקליעים וממוקשים של הפאתטֿלאו ושל הווייטנאמים , כמו גם ממחלות , מרעב , מפגעי מזג האוויר , מהכשות נחשים , מתקיפות נמרים , מאכילת צמחים רעילים ומטביעה . 
סופם של מרבית המונגים שהגיעו לתאילנד , לא אחת אחרי שנשדדו ובמקרים מסוימים אחרי שנאנסו על ידי שודדים תאילנדים , היה בתחנות משטרה מחוזיות . 
משם , הם נשלחו למחנות פליטים . 
עם הגעתם , נמצא ששמונה מכל עשרה מהם סובלים מתתֿתזונה , ממלריה , מאנמיה ומזיהומים , בעיקר בכפות הרגליים . 
בתחילה , שוכנו המונגים ברצועה של מחנות עראי ליד הגבול עם לאוס . 
באורח רשמי , היות שתאילנד לא חתמה על אמנת ז'נבה מ ֿ על מעמדם של פליטים , הם היו מהגרים בלתי חוקיים , אולם ממשלת תאילנד ניאותה להעניק להם תושבות זמנית כל עוד מדינות אחרות שילמו את החשבונות והבטיחו להם מקלט קבע . 
בסופו של דבר אוחדו רוב המונגים – שעד תחילת שנות התשעים המשיכו לזרום דרך הגבול עם לאוס – למחנה גדול אחד בצפוןֿמזרח תאילנד , עשריםֿוארבעה קילומטרים מדרום לנהר המקונג . 
בשיאו , בשנת , 1986 היו במחנה באןֿוינאי 42,858 תושבים , שמתוכם תשעים אחוזים היו מונגים . 
זה היה היישוב המונגי הגדול בהיסטוריה , גדול יותר אפילו מלונג טיינג , לשעבר בסיסו הצבאי של גנרל ואנג פאו . 
באןֿוינאי היה , לאמתו של דבר , מוסד צדקה ענק אשר המשיך את המלאכה שהחלה למעשה בהצנחות האורז בזמן המלחמה , של שחיקת יכולתם של המונגים לספק את מלוא צורכיהם בעצמם . 
החיים שם היוו עקירה הרתֿאסון מסביבתם הטבעית , או – תלוי איך מסתכלים על זה – חזרה גנרלית מועילה לקראת החיים בשכונות המצוקה האמריקאיות , שאליהן יועתקו בסופו של דבר רבים מתושביו . 
אף על פי שלא היו במחנה חשמל , מים זורמים ומערכת לסילוק שפכים , היה באןֿוינאי מאוכלס בצפיפות רבה כל כך , שלמעשה הוא היה יישוב אורבני . 
מחקר מ ֿ שנערך על ידי סוכנות סיוע קתולית הסיק כי " כמו קהילות אורבניות עניות אחרות , באןֿוינאי סובל מבעיות של בריאות לא תקינה , צפיפות יתר , תלות בקצבאות סעד , אבטלה , התמכרויות , זנות ואנומיה ( התאבדות , נטישה , בדידות ) " . ג'ונאס ואנגיי אמר לי , " בבאןֿוינאי , אין לך זכות לעשות שום דבר חוץ מלקבל קצבת אורז ושעועית וללכת לאוהל שלך , ואתה עושה את זה במשך חמש או עשר שנים . 
אנשים נולדו וגדלו שם . 
הצעירים משחקים כדורגל וכדורעף . 
הזקן פשוט ישן יום ולילה , הם רק מחכים ורואים ומחכים ואוכלים ומחכים ומתים ומחכים ומתים " . 
דווייט קונקרגוד , האתנוגרף הנלהב מוועדתֿההצלהֿהבינלאומית שארגן את " מצעד הכלבת של באןֿוינאי " , טוען כי עובדי המחנה נטו לראות במונגים את האחראים לתלותם , לבריאותם הלקויה ולחוסר הניקיון . 
" במקום לראות את המונגים כמי שנאבקים בתוך הקשר כובל של כוחות היסטוריים , פוליטיים וכלכליים שדרדרו את מעמדם מאנשי הר גאים ועצמאיים לפליטים חסרי אדמות , מואשמים המונגים במצבם האומלל " , הוא ציין . 
קונקרגוד נדהם מעוצמת התיעוב שיתר העובדים המערביים במחנה רחשו ברובם כלפי המונגים , שהוא עצמו חיבב מאוד . 
הוא כתב : 
התחלתי ללקט את הביטויים ששימשו דרך הרגל את עובדי הלשכה בבאןֿוינאי לתיאור המונגים . 
המילה ששמעתי הכי הרבה פעמים הייתה " מטונפים " , ומיד אחריה באה " מלוכלכים " , ולא אחת היא הייתה חלק מצרור מונחים שכללו את " מוכי גרדת " , " אבצסים " , " צואים " ו " ערמות זבל " . 
ביטוי ששימש דרך קבע לכיסוי מספר רב של חטאי היגיינה מוחשיים היה : " הם שלב אחד אחרי עידן האבן , אתה יודע " . 
מילה טעונת משמעים שנשמעה כמעט מדי יום ביחס למונגים הייתה " קשים " , ונגזרותיה המסועפות : " קשים לעבודה " , " הקבוצה הכי קשה " , " מקובעים " , " נוקשים " , " עיקשים " , " אי אפשר להגיע אליהם " , " מפגרים " . 
אחד מעובדיה המסורים של סוכנות הומניטרית , שעבד עם המונגים כמה וכמה שנים , אמר לי ש " יד אלוהים שורה על המקום הזה " , אבל באשר למונגים החיים כאן , " הם נוראים … אי אפשר לעבוד אתם " . 
קונקרגוד האמין כי ההתמקדות הזו ב " מלוכלכות " וב " קושי " הייתה למעשה " ביטוי לאיֿנוחות של בני המערב הרחוקיםֿמארצם בהתמודדותם עם ה ' שונות' , עם ה ' אחר ' . 
מפגשו של עובד סיוע מן המערב עם המונגים הוא עימות עם שונוּת קיצונית – בקוסמולוגיה , בהשקפת העולם , באתוס , במרקם החיים … לרוע המזל , כפי שמזכיר לנו צְוֵוטאן טוֹדוֹרוֹב [ המבקר הצרפתי ] , ' התגובה הראשונה , הספונטנית , ביחס לזר היא לצייר אותו כנחות , משום שהוא שונה מאתנו ' " . 
האנשים שהעירו את ההערות המזלזלות הללו ביחס למונגים באו ברובם מארצותֿהברית , שאליה היגרו בסופו של דבר רוב תושבי באןֿוינאי . 
כעשרתֿאלפים מונגים התיישבו בצרפת , קנדה , אוסטרליה , ארגנטינה , גיאנה הצרפתית ובמקומות אחרים ; אולם בשל קשריהם הצבאיים עם ארצותֿהברית , ומשום שואנג פאו כבר הקים לו בית במונטנה , ביכר רובם הגדול את ארצותֿהברית . 
ב ֿ , 1975 הסכימה ארצותֿהברית לקבל פחות משלושֿמאות מונגים – מרביתם קציני צבא ובני משפחותיהם – אולם הן המְּכָסות הן תנאי הזכאות הפכו במשך השנים ליברליים יותר , וב ֿ לבדה קיבלה הארץ כ ֿ אלף מונגים . 
בגל ההגירה הראשון , כמו אצל הפליטים הווייטנאמים והקמבודים , הגיעו לאמריקה המשכילים ביותר מבין המונגים והלאים , ואילו מעוטי ההשכלה באו בגלים המאוחרים יותר . 
הואיל ובמשך כמה וכמה שנים סירבה ארצותֿהברית לקבל קבוצות של משפחות מורחבות בנות יותר משמונה איש , אולם לא הגבילה את גודל המשפחות הגרעיניות , התרגלו המונגים , שלאיש מהם לא הייתה תעודת לידה , לשקר בתשובותיהם לפקידי ההגירה . 
אישה שנייה הפכה לבת או אחות ; אחייניות ואחיינים נהיו לבנות ולבנים . 
משרד הנציבֿהעליוןֿשלֿהאו " םֿלענייניֿפליטים , שפיקח על באןֿוינאי , מציע שלושה " פתרונות בני קיימא " אפשריים לכל בעיה של פליט : השתלבות במקום , חזרה מרצון למולדת , והתיישבות במדינה אחרת . 
תאילנד , שהוכתה בוֿזמנית בפליטים מלאוס , מווייטנאם ומקמבודיה , דחתה נחרצות את הפתרון הראשון . 
המונגים דחו נחרצות את הפתרון השני . 
ב ֿ הם גם החלו לדחות את הפתרון השלישי , וגרמו לבאןֿוינאי להיהפך למעין מחנהֿעד , או , כפי שמינח את הפתרון הזה פקיד אמריקאי לענייני פליטים , " איֿפתרון איֿאפשרי " . 
אריק מוריס , סגן נציג האו"ם לענייני פליטים בתאילנד , אמר ב ֿ במבוכה , " זהו מצב ייחודי מבחינה היסטורית . 
המונגים הם הפליטים הראשונים שאנחנו מכירים שהוצע להם יישוב מחדש ואשר רבים מהם פשוט דחו את ההצעה " . 
היו שחששו שמא תנועת ההתנגדות המונגית בלאוס , אשר שאבה מבאןֿוינאי את כוח האדם ואת ההנהגה שלה , וכמו כן כסף שתועל דרך המחנה מפליטים בארצותֿהברית , תתמוטט אם הם יֵצאו את אסיה . 
אולם רובם שמעו שמועות ממהגרים שהיגרו קודם על אודות החיים באמריקה , ופשוט מאוד פחדו : מבתי דירות , מהאלימות בערים , מתלות בקצבאות סעד , מכך שלא יוכלו עוד לעסוק שוב בחקלאות , מן האיסור להעלות קורבנות , מהשלכתם לכלא היה וסביהם יעשנו אופיום , מענקים אוכלי אדם , מדינוזאורים – וכפי שהם הבהירו באותה אספה ידועה ב ֿ במגרש הכדורגל של באןֿוינאי – מרופאים שאכלו את הכבד , את הכליות ואת מוחם של מטופלים מונגים . 
באןֿוינאי לא נראה פתאום רע כל כך . 
הוא אולי היה מלוכלך , צפוף ורוחשֿמחלות , אולם מבחינה תרבותית הוא היה עדיין מונגי ביותר . 
נשים תפרו פא נדוֹו ( אם כי חלקן זנחו את המוטיבים הישנים של רגלי פילים וקרני איילים לטובת חיילים רקומים אוחזים בכידונים ) ; גברים עשו תכשיטים ( הגם שכאשר לא נמצא כסף , התיכו חלקם פחיות אלומיניום ריקות ) ; משפחות רבות גידלו תרנגולות ועיבדו חלקות ירק קטנות . 
הכי משכנע , לפי דווייט קונקרגוד , היה ש : 
לא משנה לאן פנית במחנה , כמעט בכל שעה של היום או הלילה יכולת לשמוע בוֿזמנית שניים או שלושה מופעים , החל בסיפור סיפורים ובשירה עממית פשוטים וכלה בטקסים קולקטיביים נרחבים למען המתים … בכלל זה תיפוף , קינה ייחודית , זמירות טקסיות , שימוש בפריטי לוויות , קטורת , אש , ריקוד והקרבת בעלי חיים . 
כמעט בכל בוקר העירו אותי לפני הזריחה התיפוף והזמירות האקסטטיות של שמאנים העוסקים במלאכתם . 
ככל שאדם מונגי היה זקן יותר , כך היו הוא או היא נכונים פחות לעזוב . 
" במחנה , המסורת התרבותית עדיין הייתה שם " , סיפר לי בְּליאה יַאו ֹ מוּאָה . 
" הייתה פטריליניאליוּת . 
ילדים הקשיבו עדיין לסבא . 
מה טעם ללכת לשם לאמריקה אם כל זה משתנה ? 
והרבה אנשים זקנים , אפילו שהם אף פעם , אף פעם , לא אומרים את זה בגלוי לזרים , מה שבאמת הטריד אותם זה שהם מפחדים שבאמריקה לא יהיה להם טקס קבורה טוב וקבר טוב , וזה חשוב להם יותר מאשר כל דבר אחר בעולם . 
תאילנד סגרה את באןֿוינאי ב ֿ . 1992 ל ֿ תושביו נאמר כי עומדות בפניהם שתי בררות בלבד : להגיש בקשה להתיישב בארץ אחרת , או לחזור ללאוס . 
כאמצעי ביניים , היה על מי שבחרו להתיישב מחדש לעבור למחנה אחד , ועל השבים לארצם לעבור למחנה אחר . 
פניקה השתררה . 
מונגים שבמשך יותר מעשור נמנעו מלבוא בשערי ארצותֿהברית , החליטו עתה כי היא הבטוחה יותר מבין שתי הבררות המאוסות – ואז נדחו . 
בתמיכת ארצותֿהברית , שם החלה העוינות למהגרים לצבור תאוצה , קבעו ממשלת תאילנד והנציבֿהעליוןֿשל ֿ 
האו " םֿלענייניֿפליטים דרישות חדשות ונוקשות יותר לזכאות , ועל פיהן נדחו כמעט אלפיים בקשות של מונגים לקבל מעמד של פליטים . 
מאז , 1991 כ ֿ מונגים חזרו לא בקלות ללאוס , משוכנעים כי תנאי הדיכוי שם התמתנו : לא עוד קולקטיביזציה בכפייה , לא עוד מחנות סמינריים . 
אם כי אלה החוזרים לארצם בקבוצות מיושבים באזורי השפלה , אינם רשאים לחזור לכפריהם ואינם רשאים לגדל גידולים בשיטת כרותֿושרוף , משפחותיהם לפחות לא יהיו עוד ( או כך הבטיחו להם ) בסכנה . 
אף על פי כן היו וישנם דיווחים – שכולם הוכחשו על ידי ממשלות לאוס , תאילנד וארצותֿהברית ועל ידי הנציבֿהעליוןֿשלֿהאו"ם ֿ 
לענייניֿפליטים – כי מקצת המונגים שאולצו על ידי הרשויות התאילנדיות לחזור ללאוס נגד רצונם , נרדפו או נהרגו ברגע שכף רגלם דרכה שם ? . 
יותר מעשרתֿאלפים מונגים , תושבי באןֿוינאי ברובם , פשוט אמרו לא לשתי הבררות ונמלטו – אם זמנית או לתמיד , אין איש יודע – למתחם המקודש וָואט טהַאם קְהָאבּוֹק , מנזר בודהיסטי מצפון לבנגקוק . 
נתונים בין הפטיש לסדן , הם מצאו , כמו בפעמים רבות כל כך קודם בהיסטוריית המרי והסירובֿלכניעה שלהם , נתיב מילוט דרך הליכה בכיוון שאיש מהמחזיקים בהם לא צפה מראש . 
הרשויות התאילנדיות נדהמו , לפי הדיווחים , מכך שעשרתֿאלפים מונגים הצליחו לחמוק להן מבעד לאצבעות . 
הן לא היו אמורות להיות מופתעות . 
מאז היו מונגים בעולם , היו דרכים לצאת ממצבים קשים . 
אגדת העם המונגית הגדולה מכולן , מספרת כיצד הותקף פעם שִׁי יִי , מרפא ומכשף אשר היה אביהם הקדמון של הציֿננגים של היום , על ידי תשעה אחים דָאים רעים שאכלו בשר אדם ושתו את דמו . 
בגרסה שלוקטה על ידי צ'רלס ג'ונסון , ארבו האחים לשִי יִי בצומת דרכים הררי , אשר תשעה נתיבים הובילו ממנו לכל פאתי תבל , ושהסלעים בו דמו לנמרים ולדרקונים . 
כאשר שינו האחים את צורתם לתאואי מים , נהג כך גם שִי יִי . 
כאשר הניפו אותו על קרניהם , הוא השתנה בחזרה לאדם , ובחרב הקסמים שלו קיצץ אותם לחתיכות קטנות . 
משהצטרפו יחדיו החתיכות וחזרו לחיים , הוא הפך לענן ועלה מעלה ברקיע . 
כאשר הפכו האחים לרוח חזקה , הפך שִי יִי לטיפת מים . 
כשאחד האחים נעשה לעלה כדי ללכוד את טיפת המים , הוא היה לצבי ורץ אל תוך היער . 
האחים הפכו לזאבים , והבריחו את שִי יִי עד שהשמש שקעה נמוך בשמי מערב , תלויה בקצה הארץ . 
שמונה מהאחים עייפו כבר , אולם הבכור המשיך לרוץ . 
שִי יִי , שהבחין במחילה נטושה , שינה עצמו לעכברוש . 
האח הבכור הפך לחתול , והמתין בקצה המחילה . 
שִי יִי השתנה לצרצר בעל פלומה עוקצנית , והחתול ירק אותו בחזרה לתוך הפתח . 
בעוד הוא ממתין בחור , הלך שִי יִי ונתקף חמת זעם . 
כאשר החתול נרדם , הפך את עצמו 
שִי יִי לנמלת אש זערורית . 
מהר וחזק , הוא נשך את החתול באשך . 
ואז חזר הביתה לאשתו . 
13 
צופן X 
בלילה שבו סיפרו לי הליאים את חוויותיהם שלאחר המלחמה , אני זוכרת שאמרתי , מכיוון שלא ידעתי מה לומר , " זה ודאי היה נורא " . 
ופוּאה נתנה בי מבט חטוף , עמום , ואמרה , " כן , זה היה עצוב מאוד . 
אבל כשברחנו מלאוס לפחות קיווינו שהחיים שלנו יהיו יותר טובים . 
זה לא היה עצוב כמו אחרי שליאה הלכה לפרזנו ונהייתה חולה " . 
בהתחלה חשבתי שלא הבנתי אותה נכון . 
בלאוס , פוּאה ונאו ֹ קאו ֹ איבדו בתוך שלוש שנים שלושה ילדים . 
הם חמקו מקליעים , ממוקשים ומחומות של אש . 
הם הותירו מאחור את כפרם , ואחר כך את ארצם , בידיעה שלעולם לא יראו אותם שוב . 
כיצד יכול דבר מה , אפילו מחלתה האיומה של בת אהובה מכול , להיות גרוע מזה ? 
אבל לא הבנתי אותה לא נכון . 
אלימות , רעב , עוני מנַוול , גלות ומוות , כל כמה שהיו זוועתיים , היו בתחום האסונות המוכרים , או לכל הפחות אלה הנתפשים . 
מה שקרה לליאה היה מחוץ לתחום הזה . 
ב ֿ בדצמבר , 1986 אחרי אחדֿעשר יום ביחידהֿלטיפולֿנמרץֿלילדים בביתֿהחוליםֿלילדיםֿואלי , הועברה ליאה באמבולנס למרק"ם . 
היא נבדקה על ידי דייב שניידר , מתמחה בשנתו השנייה בעל מוניטין של צעיר מבריק ומתוח מאוד . 
בגיליון הבדיקה , תיאר דייב את ליאה כ " ילדה לָאית בתרדמת , בעלת עודף משקל " , שהאבחנות לגביה בעת קבלתה לאשפוז היו : 
נזק מוחי היפוקסי חמור . 
סֶפְּטיסמיה מפסאודונומס . 
הפרעת פרכוסים חמורה . 
לאחר קרישה תוךֿכלית מפושטת . 
לאחר הלם ספטי . 
" הייתי בביקור רופאים במחלקת ילדים " , נזכר דייב , " וכששמעתי שליאה לי מגיעה חזרה מפרזנו , בגדול במצב של מוות מוחי – הלב שלי צנח . 
לא הכרתי כל כך טוב את המשפחה , אבל שמעתי שהם לא מגלים היענות ושהם קשים . 
כולם שמעו . 
אני עדיין רואה את התמונה הזאת של ליאה כשהיא הגיעה לשם , פשוט שוכבת במיטה ולא דומה בכלל למה שהיא פעם הייתה . 
היא הייתה מאוד חמה וקדחה מחום , העיניים שלה היו מגולגלות חלקית לאחור בתוך הראש , והיא נשמה בצורה לא סדירה והרבה יותר מדי מהירה . 
היה לה המון ריר ופיחס בגרון , אבל היה כמעט בלתי אפשרי לשאוב לה את ההפרשות בגלל ששרירי הלסת שלה היו נעולים בהידוק . 
היא לא עשתה שום דבר שדמה לתנועות רצוניות . 
הרגליים שלה היו פשוטות קדימה והזרועות החליפו בין פישוט קדימה לכיפוף אל החזה , שזה סימן לדברים מאוד מוזרים ולא טובים שמתרחשים באזור המוטורי של קליפת המוח . 
היא כן הגיבה ברתיעה לגירויים כואבים , למשל כשלחצתי חזק על מצעי הציפורניים שלה . 
מטופלים בדרך כלל אומרים לך ללכת קיבינימט כשאתה עושה את זה . 
ליאה לא יכלה לומר לי ללכת קיבינימט , אם כי ברמה מסוימת אני בטוח שזה מה שהיא הייתה רוצה שאני אעשה " . 
ליאה אושפזה במחלקת ילדים . 
" אני זוכרת את הפעם הראשונה שעליתי לראות אותה " , אמרה פגי פילפ ּ . 
" היא הייתה במצב נורא . 
ליאה הייתה ילדה קטנה חמודה ממש – זאת אומרת , היו לה התקפים קשים , אבל היא הייתה כל כך חיונית – ועכשיו , היא הייתה פשוט … נו , שם . 
אבל היא לא הייתה שלווה וישֵנה , לכאורה , כמו שהיית מצפה במצב של תרדמת . 
זאת אומרת , דבר אחד זה אם היא הייתה שוכבת לה שם כמו היפהפייה הנמה , יפה ושלווה , אבל היא לא . 
היא נראתה כאילו שכואב לה . 
היא התקשחה כל פעם שנגעו בה . 
היא נאבקה . 
היא השמיעה קולות חזקים איומים כשהיא נשמה " – פגי הדגימה על ידי חרחור מהיר ומְעַנֶה – " ואני כל הזמן אמרתי לעצמי , אלוהים , היא לא תוכל להמשיך ככה , זה מתיש אותה , היא הולכת לסחוט את עצמה לגמרי ובכל דקה למות . 
אני זוכרת שמאוד כעסתי על הץ' " – טרי הצ'יסן , הנירולוג של ליאה בפרזנו – " כאילו , אלוהים אדירים , את זה?שלחת לי ? " 
כשפגי סיימה לדבר , פניתי לניל לשאול מה היה הרושם שלו . 
הוא נע בכסאו באיֿנוחות . 
" אני , אהם , לא ראיתי אותה מיד . 
ידעתי שהיא הועברה בחזרה להשגחה שלנו עד שהיא תמות . 
הנה היא הייתה שם , וזה היה מה שחששתי ממנו , והייתי כל כך – זאת אומרת , המקרה ההוא בחדר מיון שרף אותי , הוא רוקן אותי מבחינה רגשית , ולעמוד מול ליאה היה לי מאוד קשה באותו שלב . 
" אז אני טיפלתי בה " , קטעה אותו פגי . 
" נכון . 
זאת אומרת , את כנראה טיפלת בה כמעט לבד . 
אני כנראה העדפתי להתחמק מזה קצת . 
יותר מקצת . 
העדפתי להתחמק מזה . 
אני חייב להודות , הוצאתי את עצמי מהעסק . 
שלושה ימים , שבהם חלף ניל אינספור פעמים על פני חדרה של ליאה , נדרשו לו בטרם היה מסוגל להביא את עצמו להסתכל על המטופלת , שכמעט ארבע שנים תמימות תפסה מקום מרכזי בחייו המקצועיים ובהרהוריו בחדרי לבו . 
שאלתי אותו מה הוא גילה כשראה אותה לבסוף . 
" היא הייתה במצב של צמח . 
אבל זה היה חתיכת צמח עצבני … " 
הדבקת הכינוי ' צמח ' לליאה הייתה , כך נראה לי , רק עוד צורה של התחמקות . 
בתארם את שאירע לה , נקטו פגי וניל גם יחד את אותם המונחים שהיו חביבים על הרופאים במאש , סלנג ציני שחור המופעל בעתות של מתח קיצוני , בהנחה שאם תצחק על משהו , הוא לא יצליח לשבור לך את הלב . 
" ליאה תפסה חרופ ּ . 
" סגרה את הבסטה . 
" עשתה לעצמה שקשוקה מהמוח . 
" נהייתה עציץ . 
" דפקה את הראש . 
" החזירה ציוד . 
" הלכה לעזאזל . 
" גמרה את הקריירה . 
ברשומות הצוות הסיעודי הראשונות אחרי אשפוזה של ליאה נכתב : " דופק מהיר 130 וחום . 38.9 אין תגובה לגירוי חיצוני . 
זונדה במקום . 
אחר כך , בלי הרחבה : " משפחה בחדר ושמאן עורך טקס " . 
כאשר שאלתי את גלוריה רודריגז , האחות שטיפלה בליאה באותה משמרת , לגבי ההערה הזאת , היא אמרה , " אה כן , הם הכניסו לשם מרפא . 
הוא הביא איזה מין משחה לבנה , והם שרו מזמורים ושפשפו את זה על כל הגוף של ליאה . 
זה הריח כמו וודקה עם עשבי מרפא . 
אני זוכרת שאמא שלה לא נתנה לנו לרחוץ אותה בגלל שזה היה מוריד את החומר הלבן " . 
פוּאה ממילא העדיפה לטפל בבתה בעצמה . 
היא ישבה לצד מיטתה של ליאה יומם וליל . 
" אם מעוּדדת להחזיק ילדה בזמן החלפת מצעים " , רשמה אחת האחיות . 
" אם מלטפת ושרה לילדה . 
האחיות הראו לה כיצד למרוח וזלין על שפתיה הסדוקות של ליאה , למרוח דֵזיטין על תפרחת החיתולים שלה , לצנן את מצחה במטלית לחה , לשאוב את הפרשותיה , ולהזין את בלילת המזון שלה דרך הזונדה . 
פעם אחת , פוּאה ונאו ֹ קאו ֹ הכניסו למחלקה תרופה מעשבי מרפא – פגי זכרה אותה כ " נוזל ירוק צמיג , חוטי , דביק , מגעיל " – וניסו להזין בה את ליאה . 
כשהם הבינו שליאה לא מסוגלת לבלוע , הם החליטו לשפוך את הנוזל דרך הזונדה , ופגי , שהייתה סמוכה ובטוחה שליאה תמות ממילא , הנחתה את האחיות להניח להם לעשות זאת . 
ראש השנה המונגי , חג מרובהֿימים אשר לפי המסורת נחגג בחודש השניםֿעשר של השנה , החֵל בקריאת התרנגול הראשונה ביום הראשון של הירח ההולך ונמלא , נקרה וחל בזמן אשפוזה של ליאה במרק"ם . 
זהו החג החשוב והשמח מכול בשנה המונגית , עת לגרש דָאים מזיקים , לבקש את עזרת רוחות הבית המיטיבות , לזמן הביתה את רוחותיהם של אבות קדמונים מתים , ובאופן כללי להבטיח מזל טוב לשנה הנכנסת . 
זוהי גם עת לרקוד , לשיר , לשחק משחקי חיזור ולהתלבש במיטב המחלצות הרקומות , שאפילו באמריקה נשים מונגיות רבות מקדימות ותופרות חודשים מראש . 
על פי האמונה , הלובש בגדים ישנים בראש השנה ימיט על משפחתו דלות ועוני . 
באותה שנה , הכינה פוּאה לכל בנותיה פא נדוֹו חדש , מבד תאילנדי שנרקם בחוט אמריקאי וקושט במטבעות הודוֿסיניים עתיקים . 
היא הראתה לי פעם את המלבושים הללו . 
חצאיתה של ליאה הייתה מהודרת לאין שיעור לעומת האחרות , עם פסים רקומים בוורוד , בירוק ובשחור , וחרוזים רבים ועדינים כל כך , שהם נראו כמו דפים של פטריות . 
" אלה הבגדים שליאה עמדה ללבוש " , היא סיפרה לי . 
" הם היו הבגדים הכי יפים בגלל שאהבנו אותה כל כך . 
לאף אחד אחר אסור ללבוש אותם בגלל שהם של ליאה ורק של ליאה . 
הכנתי אותם בגלל שחשבתי שליאה תקום ותתרוצץ לנו בכל הבית בראש השנה , אבל במקום זה היא חלתה , אז היא לא לבשה אותם , וזו הייתה הפעם היחידה בחיים שלנו שהחמצנו את חגיגות ראש השנה . 
מֵיי לי אמרה , " לא עשינו כלום בראש השנה , אפילו לא את הטקס של זימוןֿנשמות , בגלל שהרופאים אמרו לנו שליאה הולכת למות והמשפחה שלי פשוט בכתה כל הזמן " . 
במקום לחגוג , הביאה פוּאה לבית החולים חליפת בגדים שונה : תכריכי קבורה . 
" ככה זה בתרבות המונגית " , הסביר נאו ֹ קאו ֹ . 
" בשבילנו המונגים , אם אתה לא מלביש אותם , אז אחרי שהם מתים , אתה תמיד חולם עליהם ערומים . 
זה לא ממש טוב לראות אדם ערום , אז אנחנו מלבישים אותם בבגדים מיוחדים . 
אמא של ליאה תפרה לה אותם . 
הבגדים המיוחדים היו כובע שחור , מקטורן שחור , וחצאית אפליקציות בעלת מותן גבוה . 
האחיות אמרו לפוּאה כי ליאה לא תוכל בפועל ללבוש את המקטורן , שכן הן זקוקות לגישה לפלג הגוף העליון שלה , ולכן בתחילה הניחה אותו פוּאה על חלוק בית החולים של בתה . 
מאוחר יותר , כשהיו האחיות מחוץ לחדר , היא הפרה את ההוראות והלבישה את ליאה כיאוּת . 
חדרה של ליאה היה מוצף תמיד באחים ואחיות , דודנים , דודים , דודות , ובני שבט לי ושבט יאנג שבאו מחוץ לעיר כדי להצטרף ל " משמרת " , כפי שכינתה זאת אחת האחיות בהערותיה . 
מקצת האחיות אמנם עשו כל שביכולתן להתחשב ולהיות אדיבות , אולם רובן רגזו בשל ההמולה הבלתי פוסקת . 
" כל האנשים האלה היו מקשקשים ומרימים את הקול שלהם ועושים אחד לשני תנועות בידיים ובגוף " , אמרה האחות אוולין מרסיאל . 
" לגמרי נמאס להם מאתנו . 
הם היו שואלים מה אנחנו עושות ? 
למה אנחנו עושות את זה ? 
לא הייתה שאלה אחת שלא נענתה כבר עשר פעמים . 
כל מה שעשינו היה לא טוב . 
די קורדה ביקרה אף היא לעתים קרובות – פגי זוכרת אותה יושבת לצד המיטה ובוכה – וג'נין הילט הייתה שם מדי יום . 
" בדרך כלל לא היה מתורגמן " , שִחזרה ג'נין , " אבל כמו שאת יודעת , פוּאה ואני ממילא תקשרנו יותר דרך הנשמה . 
החזקנו הרבה זו את זו . 
כשהיה שם מישהו לתרגם , פוּאה ונאו ֹ קאו ֹ תמיד דיברו על כמה שהם אוהבים את ליאה וכמה שהיא מיוחדת בשבילם . 
אמרתי להם שהיא מאוד מיוחדת גם בשבילי . 
רק על דבר אחד שמחתי , שזה לא קרה בבית האומנה . 
זה היה הפחד הכי גדול שלי , שיהיה לה התקף אדיר בהשגחתֿאומנה . 
בחיי , זה כל כך בקלות היה יכול לקרות , ואם זה היה קורה הם היו מאשימים אותי לנצח . 
עוד היו לזה אחר כך השלכות קשות בכל הקהילה המונגית : השל"ה חוטף ילדים והם מתים " . 
ביומה השני של ליאה בחזרה במרק"ם , דרש נאו ֹ קאו ֹ להסיר את החיבור לווריד התתֿבריחי של ליאה – וריד מרכזי שפתיחתו בביתֿהחוליםֿלילדים ֿ 
ואלי הושגה במאמץ רב , לנתק את העירוי , ולא לתת לה עוד את תרופותיה . 
פגי ציינה בגיליון המעקב של ליאה : 
ניהלתי שיחה ארוכה עם שני ההורים בסיוע מתורגמן . 
עובדת השל"ה ג'נין הילט נכחה . 
ההורים מבינים כי התרופות האנטיביוטיות נלחמות בזיהום חמור ושבלעדיהן עשוי הזיהום לחזור וליאה תמות בהקדם . 
הם מבינים כי ברגע שנסיר את החיבור , לא יוחדר עירוי חדש . 
הם מבינים ובכל זאת מסרבים לטיפול התרופתי . 
לפיכך , התרופות והעירוי יופסקו . 
" הרושם שלי היה " , שִחזרה פגי , " שהם רצו לתת לליאה שלווה , בלי שירדפו אותה יותר . 
ביסודו של דבר , הם רצו שהיא תמות בכבוד " . 
פגי טעתה . 
היא סברה שפוּאה ונאו ֹ קאו ֹ רוצים להפסיק את הטיפול התרופתי משום שהוא מאריך את חייה של ליאה בצורה מלאכותית . 
למעשה , אף כי הליאים האמינו שליאה חולה כל כך שהיא עלולה למות , הם ביקשו להפסיק את הטיפול היות שהם סברו שהתרופות הן שהורגות אותה . 
אחרי שהוסר העירוי , פוּאה ונאו ֹ קאו ֹ הכריזו כי ברצונם לקחת את ליאה הביתה . 
הנזק המוחי שלה פגם במנגנוני האיזון אשר ויסתו את חום גופה , וחומה הרקיע אף ל ֿ מעלות , טמפרטורה קטלנית בכוח . 
פגי הודיעה על כן לליאים כי ליאה תצטרך להישאר במרק"ם לכמה ימי השגחה . 
" הייתי בטוחה שהיא גוססת " , היא נזכרה , " אבל זאת הדילמה הגדולה של הרפואה המערבית , שאי אפשר לתת לאנשים למות " . 
ג'נין , שביקשה לדאוג לכך שליאה תרגיש בנוח בימיה האחרונים בנוח , כתבה את המזכר הבא : 
אל : ארנסט – פילפ ּ 
מאת : הילט 
בעניין : חזרתה של ליאה הביתה 
לפני שנשחרר את ליאה לביתה , הבה נאמוד מחדש את רצון המשפחה לעשות זאת … האם הם מסוגלים מבחינה פיזית , רגשית וכלכלית לקחת זאת על עצמם ? 
האם יש להם מיטה , מצעים , המזון הנדרש , סטטוסקופ , חיתולים וכו' וכו' זמינים ? 
כל זה חייב להיות להם , ובנוסף על כך טיפול סיעודי ביתי מסודר , לפני שאהיה מוכנה להגיד אוֿקיי . 
האם אתם סמוכים ובטוחים כי הם מסוגלים להאכיל את ליאה כיאות ? 
האם הם מגלים את ההבנה ואת היכולות הדרושות ? 
האם הם יאכילו אותה כל ארבע שעות ? 
ג'נין ופגי הספיקו לדאוג עד 9 בדצמבר לביקורי בית סיעודיים ולכל הציוד הדרוש , ובכלל זה מכונת שאיבה לסילוק הפרשותיה של ליאה , וכפי שדייב שניידר ציין , ל " אספקה גדולה של חיתולים , שכן הילדה חסרת שליטה בסוגרים וכרגע סובלת משלשול " . 
אחות כתבה את הוראות השחרור הבאות : 
שירותיֿבריאותֿגלאסרוֹק יגיעו היום ב ֿ בערב . 
לתת להם מרשם . 
לדאוג להגיע למרפאה ביום ה' הזה , 11 בדצמ ' ב ֿ בבוקר . 
לדאוג שתהיה תמיד רפידת מגן מקרטוני ביצים . 
להפוך אותה כל שעתיים שלא תקבל פצעי לחץ דלקתיים . 
לשאוב הפרשות כל כמה שנדרש . 
הוראות הזנה : להאכיל [ בִבְלילה ] כל 4 שעות בשעות היום ( 5 האכלות ביום ) – מ"ל 300 5 פעמים ביום . 
כל המזון והתרופות דרך הזונדה . 
פוּאה לא הבינה את ההוראות , וממילא לא הייתה לה כל כוונה לתת לליאה תרופות או כל דבר שהוא דרך זונדה ( שנועדה לעקוף את הרפלקסים הפגועים אצל ליאה של בליעה וקיא ולמנוע מן המזון להגיע לקנה הנשימה שלה . 
אף על פי כן , היא חתמה על השורה שבה נכתב , " הנחיות אלה הוסברו לי ואני מבין/ה אותם " . 
חתימתה – בדיוק כמו במסמכי השחרור אחרי לידתה של ליאה במרק"ם , ארבע שנים וחצי קודם לכן – הייתה המילה היחידה פואהיאנג . 
בשלב כלשהו באותו יום , התבקש נאו ֹ קאו ֹ אף הוא לחתום על דבר מה . 
הוא איננו נמצא בתיק של ליאה , כך שאיש אינו יודע בדיוק מה זה היה , אם כי ודאי היה לכך קשר עם החלטתם של הליאים להוציא אותה מן המרק"ם . 
סביר להניח כי נאמר לנאו ֹ קאו ֹ שבתוך שעתיים , לאחר שתושלם עבודת הניירת , היא תשוחרר והוא יוכל לקחת אותה למות בבית . 
הפירוש שלו היה שונה משהו . 
הוא נזכר , " אדם אחד נותן לליאה תרופה " – מן הסתם אקמול להורדת החום , אשר ברשומות הסיעודיות מצוין לגביה כי " האב סירב " – " ואחר כך אישה אחרת באה ויש לה נייר על הלוח ומראה לי לחתום ואומרת שבתוך שעתיים ליאה תמות . 
הם לא ריפאו אותה . 
חשבתי שאפילו אם הם מרפאים אותה היא תמות פה , ואם הם לא מרפאים אותה , היא תמות פה , אז עדיף אם כבר שאביא אותה הביתה מיד כדי שהילדים הגדולים יוכלו לראות אותה . 
אני לא מרוצה . 
אני מאוד מאוכזב מבית החולים . 
אני רותח . 
זה בית החולים שמרפא אנשים או עושה שהם ימותו ? " 
זו לא הייתה הפעם הראשונה בשבועיים האחרונים שבה נאמר לליאים כי ליאה תמות , אולם מסיבה כלשהי – אולי משום שנאו ֹ קאו ֹ סבר כי היא כוללת תחזית ספציפית כל כך של שעה מדויקת – היא הייתה הפוגעת ביותר . 
על פי קוד המוסר המונגי , ניבוי מראש של מוות הוא בגדר טאבו מוחלט . 
עלבון שאין לו מחילה הוא לומר " אחרי שתמות … " לסב או לסבה באים בימים . 
חלף זאת , אומרים " כאשר ילדיך יהיו בני 120 … " . 
שאלתי כמה מונגים שהכרתי כיצד הם היו מרגישים לו רופא היה אומר להם שילדם עומד למות . 
" אסור לרופא אף פעם לומר דבר כזה , אף פעם ! " , קראה צ'וֹנג מוּאָה , אם לשלושה . 
" זה עושה שהדָא יתקרב יותר לילדה . 
זה כמו לומר , בסדר , בסדר , קח אותה . 
קוּאָה הַאו ּ , מתורגמן של לשכתֿהבריאות , אמר , " בלאוס , זה אומר שאתה הולך להרוג אדם . 
להרעיל אותו אולי . 
כי איך אתה יכול לדעת בוודאות שהוא ימות אלא אם אתה הולך להרוג אותו ? " 
לילה אחד סיפרתי לביל סלווידג' שהליאים תפשו את הערות הרופאים לא כפרוגנוזות כנות אלא כאיומים . 
" אני לא מופתע " , הוא אמר . 
" כל זמני הפועַל האלה ! 
ליאה תמות , ליאה עלולה למות , יש סיכוי של תשעיםֿוחמישה אחוז שליאה תמות . 
הדקויות האלה יהיו מאוד מבלבלות כשיעברו דרך מתורגמן . 
ואם ההורים חשבו שאנשים במרק"ם אומרים שליאה צריכה למות , יכול להיות שהם צדקו . 
אני משער שהיו כאן הרבה אנשים שחשבו שאם ליאה בתרדמת ולא מסוגלת לתקשר והתחושה היחידה שהיא מסוגלת להרגיש היא כאב , אז עדיף לה באמת למות . 
נאו ֹ קאו ֹ , שחשב שמאלצים אותו לחתום על נייר שנכתב בו כי בתו עומדת למות בתוך שעתיים , עשה מה שכל מונגי שנדחק לפינה בלתיֿאפשרית , החל בשִׁי יִי האגדי , היה כנראה שוקל לעשות : הוא ברח . 
הוא חטף את ליאה , שהייתה לבושה בחליפת הקבורה שלה , ממיטתה במחלקת הילדים שבקומה השלישית , והתחיל לרוץ במדרגות למטה . 
אחת האחיות הכריזה על צופן X . 
( לכל בית חולים מערך של צופני חירום אשר מוכרזים במערכת הכריזה : צופן כחול למטופלים גוססים הזקוקים בדחיפות להחייאה ; צופן אדום לדלֵקה ; צופן X להפרות של כללי האבטחה . 
) נאו ֹ קאו ֹ שִׁחזר , " הם רדפו אחריי . 
הם קראו לשני שוטרים " – מאבטחי בית החולים – " והם רצו שאחזור לַביתֿחולים . 
כשהם קראו למשטרה , הגיברת שאמרה לי שליאה הולכת למות באה לנזוף בי ואמרה , מה אתה עושה ? 
באותו זמן כעסתי כל כך שדחפתי את האחות הזאת והראש שלה חטף זבנג " . 
דייב שניידר הוזעק בזימונית להגיע בדחיפות . 
זו הייתה שעת דמדומים ביום שישי , בסוף מה שכבר ממילא היה שבוע רע מבחינתו , ועתה עמד להיות גרוע אף יותר . 
דייב , שהיה מותש מכל המתחים של רופא מתמחה – מִשְׁמרוֹת של שלושיםֿושלוש שעות , הצקות תמידיות של מטופלים ממורמרים , החשש מעשיית טעות קטלנית – ביקש קודם לכן מן המרק"ם חופשה ללא תשלום לשלושה חודשים , ונותרו לו רק כמה ימים , שהוא קיווה כי יהיו רגועים , בטרם יפרוש . 
" הייתי פחות או יותר בשפל הכי גדול של החיים שלי " , הוא אמר לי , " ולא הייתי במצב לספוג שום חנטרושים מאיזה אב , אפילו אם הוא אב דואג וחרד שהיו לו מנהגים שונים או לא משלי . 
זאת אומרת שלא בדיוק התחשק לי לנהל אתו באותו רגע דיון על פערים תרבותיים " . 
כשדייב הגיע , בריצה , לקומת הילדים , המאבטחים כבר ליוו את נאו ֹ קאו ֹ וליאה בחזרה לחדרה . 
" הם מצאו את הלָאי הזה מוציא על הידיים את הילדה הזאת שבגדול הייתה חסרת תנועה , וכשהגעתי לשם , הם והאחיות צרחו עליו כולם בשפה שהוא לא הבין . 
אני לא צרחתי עליו , אבל כעסתי מאוד . 
מה שהכי עצבן אותי זה שהוא הוציא את הזונדה שלה . 
הוא הכחיש את זה , אבל היא הייתה מושלכת על המדרגות . 
היה ברור שהם רוצים לקחת את ליאה הביתה ולתת לה למות , ואנחנו היינו מוכנים לזה , אבל זה היה צריך להיעשות באופן ראוי מבחינה רפואית , לא על ידי הרעבה שלה למוות , שזה מה שהיה קורה אם לא הייתה לה זונדה . 
אז הנחינו אותם איך להשתמש בה והכול . 
ואז האבא חוטף אותה , רץ למטה במדרגות , ומוציא את הצינור . 
כאילו , היו להם רק כמה דקות?עד שהם היו הולכים , או לכל היותר שעה או שעתיים , לפני שהיינו נותנים להם ממילא לקחת אותה הביתה , אבל הם פשוט לא יכלו לחכות . 
בקול חד , חזר דייב ואמר לנאו ֹ קאו ֹ שאם הוא היה מחכה בסבלנות , ליאה בקרוב הייתה משתחררת , אבל שכעת לא ניתן לשחררה , מכיוון שצריך להחדיר מחדש את הזונדה ואחר כך לעשות צילום רנטגן לוודא שהוא יושב במקומו . 
למעשה , הצינור החדש לא הוחדר טוב , והיה צריך להכניסו שוב ולחזור על צילום הרנטגן . 
לכך , ולעבודת הניירת בנוסף , נדרשו כמעט ארבע שעות . 
סגל בית החולים , ובכלל זה האחות שנאו ֹ קאו ֹ דחף אל הקיר – היא לא נפגעה – פנה לענייניו , כביכול הייתה התקרית , שלאחר מכן התייחסו אליה כאל " החטיפה " , אירוע שגרתי . 
אם כי הכול רתחו וזעמו , איש לא חשב להגיש נגד נאו ֹ קאו ֹ תלונה במשטרה בגין תקיפה או למנוע ממנו , בשעה שתימצא לנכון , לקחת את בתו הביתה . 
בשעה 22:15 עזבה ליאה , בזרועות אמה , את המרק"ם . 
בעת שחרורה היה חומה 40 מעלות . 
הוריה נשאו אותה בחזרה לדירתם , הסירו את חליפת הקבורה שלה , והניחו אותה על וילון אמבטיה שנפרש על רצפת חדר המגורים . 
" ליאה הייתה מתה אם היא הייתה נשארת בבית החולים " , אמר נאו ֹ קאו ֹ , " אבל הרתחנו כמה עשבים ורחצנו את הגוף שלה . 
בבית החולים היא הייתה כל כך חולה , שכשהיא ישנה במיטה היא הזיעה כל כך הרבה שכל המיטה שלה נרטבה . 
היא קיבלה יותר מדי תרופות והגוף שלה פשוט התמוטט . 
אבל אז הרתחנו את העשבים ורחצנו אותה והזיעה שלה נפסקה , והיא לא מתה " . 
14 
כור ההיתוך 
משפחת לי – נאו ֹ קאו ֹ , פוּאה , צ'וֹנג , שוּאָה , צ ֶ ' נג , מֵיי , יֶר ודו ּ – הגיעה לארצותֿהברית ב ֿ בדצמבר 1980 . 
המטען שלהם כלל מעט בגדים , שמיכה כחולה ומכתש ועלי מעץ שפוּאה גילפה בחואייסוי מחתיכת עץ . 
הם טסו מבנגקוק להונולולו , ואחר כך לפורטלנד שבאורגון , שם הם שהו שנתיים לפני שעברו למרסד . 
פליטים אחרים סיפרו לי כי טיסותיהם במטוס – צורת נסיעה שמתחה את גבולותיו של מושג ההגירה המונגי המוכר – היו כרוכות בחרדה ובבושה : הם סבלו מבחילות , הם לא ידעו כיצד להשתמש בשירותים אולם חששו ללכלך את עצמם , הם חשבו שעליהם לשלם תמורת המזון שלהם אבל לא היה להם כסף , הם ניסו לאכול את מטליות הלחות . 
הליאים , אף על פי שהיו מבולבלים ונבוכים , קיבלו את החידושים וההפתעות שבמסע בקור רוח . 
נאו ֹ קאו ֹ זוכר את המטוס " פשוט כמו בית גדול " . 
אולם השבוע הראשון שלהם בפורטלנד היה מבלבל ומאמלל . 
לפני שהושמו על ידי לשכה מקומית לפליטים בבית קטן שכור , הם עשו שבוע בשינה על הרצפה אצל קרובי משפחה . 
" לא ידענו כלום אז הקרובים שלנו היו צריכים להראות לנו הכול " , אמרה פוּאה . 
" הם ידעו בגלל שהם גרו באמריקה כבר שלושה או ארבעה חודשים . 
הקרובים שלנו סיפרו לנו על החשמל ואמרו שאסור לילדים לגעת בתקעים האלה בקיר כי הם יכולים להיפגע . 
הם סיפרו לנו שהמקרר זה קופסה קרה שבה שמים בשר . 
הם הראו לנו איך לפתוח את הטלוויזיה כדי שנוכל לראות אותה . 
אף פעם קודם לא ראינו אסלה וחשבנו שאולי המים שם זה לשתייה או לבישול . 
אחר כך הקרובים שלנו סיפרו לנו מה זה , אבל לא ידענו אם אנחנו צריכים לשבת או צריכים לעמוד על זה . 
הקרובים שלנו לקחו אותנו לחנות אבל לא ידענו שבתוך הפחיות והאריזות יש אוכל . 
יכולנו לדעת איזה בשר היה , אבל התרנגולות והפרות והחזירים היו חתוכים כולם לחתיכות קטנות עם פלסטיק מעליהם . 
הקרובים שלנו אמרו לנו שהתנור זה בשביל לבשל את האוכל , אבל פחדתי להשתמש בו כי הוא היה יכול להתפוצץ . 
הקרובים שלנו אמרו שבאמריקה את האוכל שלא אוכלים פשוט זורקים . 
בלאוס תמיד האכלנו בו את החיות וזה היה מוזר לבזבז אותו ככה . 
בארץ הזאת היו הרבה דברים מוזרים ואפילו עכשיו אני לא יודעת הרבה דברים והילדים שלי חייבים לעזור לי , ועדיין זו נראית ארץ מוזרה . 
שבעֿעשרה שנה אחרי כן , פוּאה ונאו ֹ קאו ֹ משתמשים במכשירי חשמל , אבל עדיין מדברים אך ורק מונגית , חוגגים רק חגים מונגיים , עובדים רק את הדת המונגית , מבשלים רק מאכלים מונגיים , שרים רק שירים מונגיים , מנגנים רק בכלי נגינה מונגיים , מספרים רק סיפורים מונגיים , ומתמצאים הרבה יותר בהתרחשויות פוליטיות עכשוויות בלאוס ובתאילנד מאשר באלה שבארצות ֿ 
הברית . 
כאשר פגשתי אותם לראשונה , בשנתם השמינית בארץ זו , רק אדם מבוגר אמריקאי אחד , ג'נין הילט , הוזמן אי פעם לביתם כאורח . 
קשה להעלות על הדעת דבר מה רחוק יותר מהאידאל האמריקאי הרברבני של ההתערות , שלפיו מצפים מן המהגרים להצניע את הבדלי התרבות כדי לאמץ לעצמם זהות לאומית משותפת . 
אֶה פְּלוּרִיבּוּס אוּנוּם ? : מֵרַבִּים , אחד . 
בשלהי העשור הראשון של המאה העשרים ותחילת שנות העשרים , קיבלו פועלים מהגרים במפעל האוטומובילים פורד בדירבורן שבמישיגן , חינם , שיעורי חובה ב " אמריקניזציה " . 
בנוסף על שיעורי האנגלית , ניתנו הרצאות בדבר הרגלי עבודה , גיהות אישית ונימוסי שולחן . 
המשפט הראשון שהם שיננו בעל פה היה " אני אמריקאי טוב " . 
בטקס הסיום הם התאספו ליד סיר עץ עצום , שמוריהם סובבו באמצעות מצקות באורך שלושה מטרים . 
התלמידים נכנסו לתוך הסיר דרך דלת , לבושים בתלבושות מסורתיות מארצות מוצאם ושרים שירים בשפותיהם . 
דקות אחדות לאחר מכן , נפתחה דלת הסיר והתלמידים יצאו שוב החוצה לבושים בחליפות ובעניבות , מנופפים בדגלי ארצותֿהברית ושרים את ההימנון האמריקאי . 
המהגרים האירופים שיצאו מתוך סיר ההיתוך של החברה המוטורית פורד , באו לארצותֿהברית מפני שקיוו להיטמע במרכז החברה האמריקאית . 
המונגים באו לארצותֿהברית מאותה סיבה שבמאה התשעֿעשרה הם עזבו את סין : משום שהם ניסו למנוע היטמעות והתבוללות . 
" הם " , הבחין האנתרופולוג ז'ק למואן , " לא באו לארצותינו רק כדי להציל את חייהם , אלא כדי להציל את זהותם , היינו , את קבוצתם האתנית המונגית " . 
לו הייתה קבוצתם האתנית המונגית בטוחה בלאוס , הם היו מבכרים להישאר שם , בדיוק כשם שאבותיהם – שלדידם ההגירה היוותה תמיד אסטרטגיה לפתרון בעיות , לא דחף רגעי של אדם חופשי מדאגה – היו מבכרים להישאר בסין . 
שלא כמו הפועלים בפורד ששרו בהתלהבות , או לפחות בלי להתאונן , את " הדגל זרוע הכוכבים " ( שמתוכו פוּאה ונאו ֹ קאו ֹ לא יודעים אף לא מילה ) בקול ובעזוז , המונגים הם מה שהסוציולוגים מכנים " מהגרים מאונס " . 
ידוע היטב כי מהגרים מאונס , היינו הך לאיזה סיר יושלכו , קרוב לוודאי שהם לא יותכו . 
מה שהמונגים רצו כאן היה להיעזב לנפשם ולהיות מונגים : מקובצים במובלעות כלֿמונגיות , מוגנים מפני התערבות השלטונות , מספקים את מלוא צורכיהם בעצמם , ועובדים בחקלאות . 
חלקם הביאו באמתחתם מעדרים . 
גנרל ואנג פַּאו ֹ אמר , " במשך שנים רבות , ישר מהתחלה , אני אומר לממשלה האמריקאית שאנחנו צריכים קצת קרקע שבה נוכל לגדל ירקות ולבנות בתים כמו בלאוס … אני אומר להם שזו לא חייבת להיות הקרקע הכי טובה , רק קצת אדמה שבה נוכל לחיות " . 
ההצעה הזו מעולם לא נשקלה ברצינות . 
" זה פשוט לא בא בחשבון " , אמר דובר מטעם תוכנית הפליטים של מחלקתֿהמדינה . 
" זה היה עולה יותר מדי , זה היה לא פרקטי , אבל מעל לכול זה היה מצית מחאות פראיות מצד [ אמריקאים אחרים ] ומצד פליטים אחרים שלא קיבלו אדמה . 
( היה מעניין – אם כי למיטב ידיעתי איש לא עשה זאת – להשוות את העלויות המשוערות של תוכנית הקרקעות של ואנג פאו עם העלויות בפועל של כספי הממשל הפדרלי והמדינה ששולמו בעשרים השנה האחרונות למונגים נתמכי סעד שיושבו מלכתחילה באזורים עירוניים . 
) ? 
ממש כשם שמהגרים חדשים שהגיעו זה לא כבר נקראו בעידנים קודמים " סט " מים " – סחורה טרייה מהסירה – היו עובדים סוציאלים שכינו את המונגים החדשים , יחד עם הפליטים האחרים מדרוםֿמזרח אסיה שנכנסו לארצותֿהברית אחרי המלחמה הווייטנאמית , " צפל " דים " : צהובים פעורים לחים ודביקים . 
שלא כמו הגלים הראשונים של פליטים וייטנאמים וקמבודים , שרובם זכו לכמה חודשים של הכשרה מקצועית ולימודי שפה ב " מרכזי קליטה " אזוריים , ה " צפל " דים " המונגים , שהגיעו אחרי שהמרכזים נסגרו , נשלחו כולם ישירות לבתיהם החדשים . 
( מאוחר יותר הועברה למקצתם סדנת " אוריינטציה תרבותית " בתאילנד , לפני שטסו לארצותֿהברית . 
השיעורים בסדנה טיפלו בנושאים כגון איך להבחין בין שטר של דולר לשטר של עשרה דולרים וכיצד להשתמש בחור ההצצה בדלת . 
) הפרטים הלוגיסטיים של יישובם מחדש נמסרו על ידי הממשל הפדרלי בזיכיון לסוכנויות פרטיות ללא כוונת רווח הידועות כ " ווֹלאג " ֿ ים ? , כלומר מלכ " רים להתיישבות , אשר איתרו מממנים מקומיים . 
בשבועותיהם הראשונים בארץ , משפחות שהגיעו זה מקרוב היו צפויות להתמודד עם עובדי וולאג , עם פקידי הגירה , עם עובדי הלשכהֿלבריאותֿהציבור , עם עובדי השירותים הסוציאליים , עם פקידי שירות התעסוקה ועם פקידי הרווחה . 
המונגים אינם ידועים כמי שרוחשים כבוד רב כלפי ביורוקרטים . 
אחת מאמרות הכנף המונגיות שמיטיבה לנסח זאת היא " ראית ָ נמר – נטרפת ָ ; ראית פקיד – התרוששת " . 
במחקר על אודות בעיות הסתגלות בקרב פליטים הודוֿסיניים , דירגו הנשאלים המונגים את " קושי מול גופים רשמיים אמריקאיים " כבעיה חמורה יותר מאשר " זיכרונות מלחמה " או " פירוד מן המשפחה " . 
היות שלרבים מהוולאגים היו זיקות דתיות , מצאו עצמם ה " צפל " דים " מתמודדים גם עם כמרים נוצרים , אשר לא במפתיע לא ראו בעין יפה את האנימיזם השמאניסטי . 
כומר במינסוטה , אחד המממנים בפרויקט , אמר למקומון , " זאת תהיה רשעות אם רק נביא אותם הנה ונאכיל ונלביש אותם ונניח להם להגיע לגיהינום . 
האלוהים שברא אותנו רוצה שהם יומרו על דתם . 
אם מישהו חושב שכנסייה המטיפה את בשורת הנצרות תביא אותם הנה ולא תספר להם על אדוננו , הוא יצא מדעתו " . 
ההמרה חזרה כבומרנג . 
לפי מחקר שעסק בבעיות בריאות הנפש בקרב המונגים , פליטים שמומנו על ידי ארגונו הדתי של אותו כומר נטו ביחס לפליטים אחרים , לדרוש טיפול פסיכיאטרי הרבה יותר . 
המונגים היו מורגלים לחיים בהרים , ורובם הגדול מעולם לא ראה שלג . 
כמעט כל אתרי ההתיישבות שלהם היו שטוחים מבחינה טופוגרפית והחורפים בהם מקפיאים . 
רובם נשלחו לערים גדולות , ובכלל זה מיניאפוליס , שיקאגו , מילווקי , דטרויט , הרטפורד ופרובידנס , הואיל ושם היו מרוכזים השירותים לפליטים – שירותי בריאות , שיעורי אנגלית , הכשרה מקצועית , דיור ציבורי . 
כדי לעודד התערות בחברה , ולא להכביד על קהילה מסוימת בפליטים יותר מאשר " חלקה ההוגן " , אימץ שירותֿההגירהֿוההתאזרחות מדיניות של פיזור ולא של קיבוץ . 
מונגים שהגיעו זה לא כבר נשלחו לחמישים ושלוש ערים בעשרים וחמש מדינות שונות : נוצקו לתוך כור ההיתוך במנות זעירות , ניתנות לעיכול , או , כפי שניסח זאת ג'ון פינק , שעבד עם מונגים בלשכהֿליישובֿפליטים של רודֿאיילנד , " נמרחו על פני כל הארץ כמו שכבה דקה של חמאה כדי שייעלמו " . 
היו מקומות ששבטים התפרקו . 
באחרים , יושבו בני שבט אחד בלבד , כך שהצעירים , שנאסר עליהם בטאבו תרבותי להתחתן עם בני שבטם , לא יכלו למצוא בני זוג מקומיים . 
דינה של הסולידריה הקבוצתית , עמוד התווך של המרקם החברתי המונגי זה יותר מאלפיים שנה , היה התעלמות גמורה . 
אם כי רוב המונגים יושבו בערים , היו משפחות גרעיניות , בלי שארים מהמשפחה המורחבת , שהושמו באזורים כפריים מבודדים . 
משפחות אלה , שהיו מנותקות ממקורות תומכים מסורתיים , גילו רמות חריגות בגובהן של חרדה , דיכאון ופרנויה . 
באחד המקרים הללו , אבי המשפחה טרוףֿהדעת והשוגה בהזיות של משפחת יאנג – המשפחה המונגית היחידה שהייתה בחסות הכנסייה הבפטיסטית הראשונה של פיירפילד שבאיווה – ניסה לתלות את עצמו במרתף בקתת העץ שלו יחד עם אשתו וארבעת ילדיהם . 
אשתו חזרה בה ברגע האחרון , חתכה את החבל ושחררה את בני המשפחה , אבל היה מאוחר מכדי להציל את בנם היחיד . 
חבר מושבעים מורחב באיווה סירב להרשיע מי מההורים , בנימוק שהאב סבל מעקה פוסטֿטראומטית , ושלאם , שנותקה מכל מקור מידע פרט לבעלה , לא הייתה כל דרך לפתח גרסה עצמאית של המציאות . 
בסוקרו במבט של כמה שנים לאחור את היישוב הראשוני של המונגים , הודה ליונל רוזנבלט , לשעבר ראש לשכתֿהתיאוםֿלפליטים האמריקאית בתאילנד , כי עניין היישוב טופל בצורה קטסטרופלית . 
" ידענו מלכתחילה שהמצב שלהם שונה , אבל פשוט לא יכולנו להציע להם תנאים מיוחדים כלשהם " , הוא אמר . 
" אני עדיין סבור שזו לא הייתה טעות להביא לכאן מונגים , אבל אתה מסתכל עכשיו לאחור ואומר , ' איך הצלחנו לעשות את זה כל כך גרוע ? 
' " יוג'ין דגלס , שגרירוֿהנודד לענייני פליטים של הנשיא רייגן , קבע ביובש , " הם נחתו לתוך מין גיהינום . 
למען האמת , הרבה יותר גרוע לא היה אפשר לעשות את זה " . 
המונגים שביקשו מקלט בארצותֿהברית כמובן לא היו עשויים מקשה אחת . 
אחוז קטן מביניהם , רובו על טוהרת קציני הצבא הבכירים שקיבלו אשרה ראשונים , היה רבֿלשוני וקוסמופוליטי , ואחוז גדול יותר נחשף באורח שטחי לכמה פנים של התרבות והטכנולוגיה האמריקאית בזמן המלחמה או בעת ששהה במחנות פליטים בתאילנד . 
אולם עשרות אלפי מונגים חוו חוויה שהייתה דומה מאוד לזו של הליאים . 
ניתן לקבל מושג עד כמה עצומה הייתה כנראה משימת ההסתגלות , על ידי הצצה בכמה מן העלונים , קלטות השמע וסרטי הווידאו שהפיקו סוכנויות פליטים למען הצפל " דים הדרוםֿמזרח אסיאתיים . 
לדוגמה , חוברת הדרכה שפרסם מרכזֿהמשאביםֿלשפהֿולהכוונה בוושינגטון הבירה , " חייך החדשים בארצותֿהברית " , כללה את העצות הבאות : 
למד את המשמעות של רמזור ירוק ורמזור אדום כאשר חוצים את הרחוב . 
כדי לשלוח דואר , חייבים להשתמש בבולים . 
כדי לדבר בטלפון : 
הרם את השפופרת 
המתן לצליל חיוג 
חייג כל ספרה בנפרד 
המתן שיענו 
דבר . 
יש לסגור את דלת המקרר . 
לעולם אל תכניס יד למגרסת האשפה . 
אל תעמוד ואל תכרע על האסלה , היא עלולה להישבר . 
לעולם אל תניח אבנים או חפצים קשים אחרים באמבטיה או בכיור , זה מזיק להם . 
בקש תמיד רשות לפני שתקטוף פרחים , פירות או ירקות של שכנך . 
באזורים קרים עליך לנעול נעליים , לגרוב גרביים וללבוש לבוש עליון מתאים . 
אחרת , אתה עלול לחלות . 
השתמש תמיד במטפחת אף או בממחטות נייר לקנח את אפך במקומות ציבוריים או בתוך בניין ציבורי . 
לעולם אל תשתין ברחוב . 
זה יוצר ריח שאינו נעים לאמריקאים . 
הם גם מאמינים כי הדבר גורם מחלות . 
יריקות ברשות הרבים נחשבות התנהגות לא מנומסת ומזיקה לבריאות . 
השתמש בממחטה או במטפחת . 
בארצותֿהברית לא רואים בעין יפה חיטוט באף או באוזניים ברבים . 
המנהגים שלפיהם ציפו מהם לנהוג נראו מוזרים כל כך , החוקים והתקנות רבים כל כך , השפה קשה כל כך ללמידה , והדגש על ידיעת קרוא וכתוב ופיענוח שאר סמלים בלתי מוכרים כה חזק , שמונגים רבים נתקפו הלם . 
ג'ונאס ואנגיי סיפר לי , " באמריקה , אנחנו עיוורים כי אפילו שיש לנו עיניים , אנחנו לא יכולים לראות . 
אנחנו חירשים כי אפילו שיש לנו אוזניים , אנחנו לא יכולים לשמוע " . 
היו בין המהגרים החדשים שלבשו בתור בגדי חול כותנות שינה ; ששפכו מים על תנורים חשמליים כדי לכבותם ; שהבעירו בחדרי המגורים שלהם מדורות מפחמים ; שאחסנו שמיכות במקררים ; ששטפו אורז באסלות ; שכיבסו את בגדיהם בברֵכות שחייה ; שחפפו את שערם בחומר ניקוי ; שטיגנו מזון בשמן מנוע ובתכשירי הברקה לרהיטים ; ששתו חומר מלבין ; שאכלו מזון לחתולים ; ששתלו מיני גידולים בגנים ציבוריים ; שיָרו בבואשים , בדורבנים , בנקרים , באדומיֿחזה , באנפות , בדרורים ובעיטים ואכלו אותם ; ושצדו יונים בחץ וקשת ברחובות פילדלפיה . 
אם ארצותֿהברית נראתה למונגים בלתי מובנת , הרי בה במידה נראו המונגים בלתי מובנים לארצותֿהברית . 
עיתונאים הסתערו בהתלהבות על התווית שעדיין נשלפת במרווחי זמן קבועים : " הפליטים הכי פרימיטיבים באמריקה " . 
( במכתב זועם לניו יורק טיימס , שב ֿ נקט את הביטוי הזה בידיעה חדשותית , ציין איש מחשבים מונגי , " כמובן שלא היינו פרימיטיבים מכדי לשמש תחליף לחיילי ארצותֿהברית במלחמה בלאוס " . 
) ביטויים אופייניים שהופיעו בכתבות בעיתונים ובמגזינים בשלהי שנות השבעים והשמונים היו , בין היתר : " שבט הררי נחות " , " עידן האבן " , " עולים מנבכי הזמן " , " כמו עליסה הנופלת דרך מחילת הארנב " . 
איֿדיוקים לא חסרו . 
במאמר משנת 1981 בכריסצ'ן סיינס מוניטור כונתה השפה המונגית " פשטנית ביותר " ; נטען כי המונגים , ששילבו זה מאות שנים מוטיבים אורגניים ברקמת הפא נדוֹו , אינם מסוגלים לקשור " שום קשר בין תמונה של עץ לעץ אמתי " ; וצוין כי " למונגים אין שום מסורת ספרותית אוראלית … ככל הנראה לא קיימים שום סיפורי עם " . 
היו עיתונאים שדומה כי השילו כל עכבה , ואף הרבה מן השכל הישר , כאשר ניתן בידם החופש לעוט על המונגים . 
הקטע החביב עלי הוא מאמר מערכת שהתפרסם ב ֿ בניו יורק טיימס , בעניין מספרם הרב של גברים מונגים שמתו במפתיע בשנתם ; סיוטיהם הם – כך האמינו אז רבים – הרגו אותם ? . 
אחרי שהסביר כי המונגים " ייחסו לחפצים טבעיים חיים ותודעה " , שאל הכותב , 
מה היה טיבם של הסיוטים הללו ? 
האם עלי דקל הפכו לאצבעות מאיימות ? 
האם יער נע וצעד לקצב הגאות והשפל חסרי המנוח ? 
האם התמתחה שושנה על גבעולה וחנקה למוות את האיש השקוע בשנתו ? 
או שמא זרנוק דלק נכרך סביבו כפיתון וריסק את עצמותיו ? 
הֲרוּתק בעל החלום למקומו על ידי תיבת דואר מהלכת ? 
או נדקר על ידי מספריים תקוּפי אמוק ? 
( " או שמא היה כותב המאמר על טריפ טוב ? " , כתבתי בשולי העיתון כאשר קראתי זאת לראשונה . 
) 
טימותי דאניגן , אנתרופולוגֿבלשן שמלמד באוניברסיטת מינסוטה קורס סמינריוני בנושא ייצוג המונגים והאמריקאים הילידים בתקשורת , העיר פעם באוזניי , " סוגי הלשון המטפורית שאנחנו נוקטים כדי לתאר את המונגים אומרים הרבה יותר עלינו , ועל הזיקה שלנו למסגרת ההתייחסות שלנו , מאשר על המונגים " . 
דבר שמעמיד משהו בצל את תאוריית " תיבת הדואר המהלכת " . 
הערתו של דאניגן עולה בקנה אחד עם אבחנתו של דווייט קונקרגוד באשר לאיֿהנוחות שחשים אנשי המערב כאשר הם נתקלים ב ' אחר ' – שכן מי כבר יותר ' אחר ' מאשר המונגים ? 
לא זו בלבד שהם כרעו מעל אסלות ואכלו בואשים , לא זו בלבד שהם היכו בגונג והקריבו פרות , העניין שהם גילו באימוץ מנהגים של תרבות הרוב היה לדעת רבים סלקטיבי עד כדי עלבון . 
מונגים רבים , למשל , למדו חיש קל כיצד להשתמש בטלפונים ולנהוג במכוניות , שכן מיומנויות אלה תואמות את הצורך היומיומי שלהם בתקשורת עם מונגים אחרים , אולם לא למדו אנגלית . 
ב ֿ , 1987 כאשר כינה הסנאטור אלן סימפסון – אז בכיר נציגי המיעוט בוועדתֿהמשנהֿשלֿהסנאטֿלענייניֿהגירהֿופליטים – את המונגים " הקבוצה הקשה ביותר לעיכול בחברה " , הוא נשמע דומה להפליא לממסד בסין לפני זמן רב , אשר נפגע עד עמקי נשמתו כאשר המונגים סירבו לדבר סינית או לאכול במקלות אכילה . 
אין להכחיש שהמונגים אכן היו אגוז קשה לפיצוח – הרבה יותר מאשר הווייטנאמים והקמבודים , למשל , שזרמו לארצותֿהברית באותה עת . 
איש בקושי ידע כיצד הוגים את המילה " מונגים " . 
איש – פרט לסטודנטים לתואר שני באנתרופולוגיה , שגילו לפתע כי באפשרותם לכתוב תזות על מבנים שבטיים אקסוגמיים פטריליניאליים בלי לצאת את עיר מגוריהם – בקושי ידע איזה תפקיד מילאו המונגים בזמן המלחמה , או אפילו איזו מלחמה זו הייתה , שכן ממשלתנו השכילה נפלא כל כך לדאוג ש " המלחמה השקטה " תישאר שקטה . 
איש בקושי ידע שלמונגים יש היסטוריה עשירה , תרבות מורכבת , מערכת סוציאלית יעילה , וערכי משפחה שראוי להתקנא בם . 
הם היוו אפוא משטח ריק אידאלי להקרין עליו מִקסָמים של שנאת זרים . 
הצורה היעילה ביותר להקרנה הייתה מאז ומתמיד השמועה , והמונגים משכו אליהם רבות כאלה , יחסית . 
זה היה צפוי . 
אחרי ככלות הכול , המונגים של סין צימחו כנפיים מתחת לבתי שחיים וזנבות קטנים . 
בשכיחותן וברשעותן , השמועות שנפוצו באמריקה על אודות המונגים הן לכל הפחות מתחרות שוות לשמועות המונגיות על אודות אמריקה שנפוצו במחנות הפליטים של תאילנד . 
כמה דוגמאות לסבר את האוזן : המונגים סוחרים בעבדים לבנים . 
המונגים מקבלים מהממשלה מכוניות במתנה . 
המונגים מאלצים את ילדיהם לרוץ לפני מכוניות כדי להוציא סכומי כסף גדולים מהביטוח . 
המונגים מוכרים את בנותיהם וקונים את נשותיהם . 
נשים מונגיות חושבות שפסי האטה הם קרשי כביסה לקרצוף בגדים ונדרסות על ידי משאיות גדולות . 
המונגים אוכלים כלבים ? . 
( לשמועה זו נלווית תדיר סדרה שלמה של בדיחות גזעניות . 
מה שם ספר הבישול המונגי באנגלית ? 
101 Ways to Wok Your Dog ) השמועה על אכילת הכלבים הצטרפה לפנתאון הלאומי של אגדות אורבניות אלמותיות , והתברגה גבוה בצמרת יחד עם התנינים בביבים והתולעים ב " ביג מק " . 
רוג'ר מיטשל , פרופסור אמריטוס לאנתרופולוגיה באוניברסיטת וויסקונסין באוֹֿקלֵיר , קיבץ כמה גרסאות נוספות : 
השיטות [ לפי השמועות ] להשגתם [ של כלבים ] מגוונות . 
מקצתם מפותים אל הבית על ידי ילדים מונגים . 
מקצתם אומצו במקלט לחיות ( עד שהאחראים נתנו את דעתם לשיעור האימוץ הגבוה ) . כלבים אחרים הם הכלבים התועים . 
ההאשמה הרווחת ביותר היא של גנבה , לעתים קרובות מחצרות , לפעמים תוך השארת הראש והקולר עדות דוממת להליכתו של רקסי מן העולם … הכלב יקר על פי רוב , ולא אחת הבעלים הוא רופא . 
הגנבה נצפית , מספר לוחית הרישוי נרשם . 
כאשר המשטרה בודקת , הכלב כבר מתבשל בתוך הסיר של משפחה מונגית זו או אחרת . 
ההוכחות לכאורה מגוונות . 
עובד התברואה , אותה דמות קבע באגדה האורבנית , מדווח על שרידי כלב בפחי אשפה של תושבים מונגים . 
קוראי מונים , רוכלים או מי שלא יהיה מבחינים במרתף בפגרים תלויים . 
תלמידי בתי הספר היסודיים מזהים בשר כלבים בכריכים מונגיים . 
המקפיאים , כך אומרים , מלאים בכלבים קפואים . 
נופך ביזארי מוסיפה הטענה שהכלבים נפשטים מעורם בעודם בחיים , כדי לשפר את טעמם . 
לא כל מי שרצו לגרום למונגים להרגיש בלתי רצויים הגבילו את עצמם להוצאת דיבתם . 
" בשר מובחר לחיות טרף " , היו המילים שתיאר בהן מנהל מרכז נוער במיניאפוליס את שכניו המונגים באמצע שנות השמונים . 
בלאוס , לא היו לבתי המונגים מנעולים . 
לפעמים לא היו להם דלתות . 
איסורים תרבותיים נגד גנבות ואלימות פניםֿקהילתית לא היו הכנה טובה לחיים בשכונות הדחק מוכות הפשיעה שבהן שוכנו רוב המונגים . 
מקצת האלימות שהופנתה כלפיהם לא הייתה קשורה כלל למוצאם ; הם פשוט היוו טרף קל . 
אולם חלק ניכר ממנה , בעיקר באזורים עירוניים , הונע על ידי עוינות כלפי מה שנתפש כיחס מועדף בחלוקת קצבאות הרווחה ? . 
במיניאפוליס שוספו צמיגים ונותצו חלונות . 
תלמיד תיכון שירד מאוטובוס ספג חבטה בפניו ואת הקריאה " תחזור לסין " . 
אישה ספגה בעיטות בירכיה , בפניה ובכליותיה , וארנקה , שהכיל את כל חסכונות המשפחה בסך ארבעֿמאות דולר , נגנב ; היא אסרה לאחר מכן על ילדיה לשחק בחוץ , ובעלה , שפיקד בעבר על יחידה של חמישים איש בצבא החשאי , נשאר בבית לשמור על רכוש המשפחה . 
בפרובידנס הוכו ילדים בדרך חזרה מבית הספר . 
במיזוּלָה נרגמו בניֿעשרה באבנים . 
במילווֹקי , חלקות ירק הושחתו ומכונית הוצתה באש . 
ביוּריקָה שבקליפורניה הוצבו שני צלבים בוערים על מדשאת ביתה של אחת המשפחות . 
בתקיפה אקראית ליד ספרינגפילד שבאילינוי , נער בן שתיםֿעשרה נורה ונהרג על ידי שלושה גברים , שאילצו בכוח את המכונית שבה נסעה משפחתו לסטות מן הכביש , ואז דרשו כסף . 
אביו אמר לכתב , " במלחמה , אתה יודע מי האויבים שלך . 
כאן , אתה לא יודע אם האדם שבא מולך יפגע בך " . 
בפילדלפיה , תקיפות באזורים ציבוריים , מעשי שוד , חבטות , רגימות באבנים ומעשי ונדאליזם היו בשנות השמונים המוקדמות חזון כה נפרץ , שוועדתֿהבדיקהֿליחסיֿאנוש של העיר קיימה שימועים ציבוריים לשם חקירת מקרי האלימות . 
מקור אחד למתיחות היה כפי הנראה מענק פדרלי בסך מאה אלף דולר לסיוע תעסוקה למונגים , שהרתיח תושבים מקומיים , שבעצמם היו ברובם מובטלים וסברו כי את הכסף היה צריך להקצות לאזרחים אמריקאים , לא לתושבים זרים . 
באחת התקריות החמורות יותר , סֵנג ואנג , תושב מונגי מקוויבק שביקר אצל אמו , אחיו ואחיותיו במערב פילדלפיה , הוכה במוטות פלדה ובאבן גדולה , ונעזב ברחוב כשהוא סובל משתי רגליים שבורות ומפגיעה מוחית . 
מאוחר יותר באותו יום , נורתה יריית רובה לתוך דירת אמו , וניפצה חלון קרוב למקום שבו היא עמדה ושטפה כלים . 
כאשר טופל ואנג בבית החולים של אוניברסיטת פנסילבניה , ניתן לו עירוי דם שהיה כנראה מזוהם . 
חודשים ארוכים ריתקה אותו למיטה צורה נדירה של דלקת כבד קשה , ומכיוון שהוא נתקף בפרנויה שאפשר להצדיקה , הוא השתכנע כי גם רופאיו ניסו להורגו . 
בכל המקרים האלה דבר אחד בולט : המונגים לא השיבו מלחמה . 
תהיתי על כך באחד הימים כשדפדפתי במפתח ספרו של צ'רלס ג'ונסון דא ננג מונג : מיתוסים , אגדות וסיפורי עם מן המונגים של לאוס , שהכיל את הערכים הבאים : 
לחימה 
לחימה באויבים … – 46 , 29 – 58 , 52 , 198 , 227 470 – 471 
נקמה 
אדם שנרצח מתגלגל מחדש כדי לנקום את מותו … 308 – 309 
תשע לשונותיו של עיט אכזרי משוספות … 330 
נְגו ֹ נְג'וּאָה מבשלת מלך שגירש את בעלה … 362 
משפחה הורגת טיגריס שקטל בת , בעל וילדים … 403 
תרנגול מענה והורג חתולֿבר שקטל את אשתו … , 433 436 – 437 
אישה מענישה ומשעבדת זוג סיני ששִעבד את הבעל … 456 – 457 
יָא יִי לֵנג מתנקש במורהו המלך האכזר והעריץ … 470 – 471 
מעשי נקם 
ענישת עושיֿהרע על ידי מכת ברק … , 11 20 
חתולֿבר מעונה ומומת בנקמה על חיסול אישה … 436 – 437 
ציטוט מתוך אגדת העם האחרונה : " חיש קל ירד התרנגול , תפס את החתול , השליך אותו אל מכתש טחנת האורז , ומיד התחיל לכתוש אותו בעלי כבד : דָא דָה ּ נְדו ּ ! 
דָא דָה ּ נְדו ּ ! 
הוא הלם והלם עד שכל עצמות החתול היו שבורות ומרוסקות . 
וכך מצא חתולֿהבר את מותו , וכך מסתיים הסיפור " . 
ברי כי המונגים לא בדיוק ענו על הסטראוטיפ המקובל של האסיאתי הפסיבי , הצייתן והמעודן . 
מדוע לא היה סופם של האמריקאים שהתנכלו למונגים כזה של אותו חתולֿבר ? 
הערות שהוסיף צ'רלס ג'ונסון לאגדה אחרת בדא ננג מונג מספקות הסבר חלקי : 
הריאיונות שלנו מצביעים על כך שהמונגים אינם מרבים להילחם . 
כאשר הם כן נלחמים , הם עושים זאת באגרופים וברגליים . 
( בניגוד לכמה עמים שכנים [ בלאוס ] שנוטים להילחם רבות , מתייחסים לכך למראית עין בקלילות ועשויים להתרועע שוב לאחר מכן – כאשר שני מונגים נלחמים פעם אחת , סביר שהם יתייחסו לכך ברצינות רבה , כאל עניין נכבד שלא יישכח , והם עשויים להישאר אויבים לנצח . 
) 
… המונגים אכן מחזיקים באידאל של סבלנות ושל איפוק וריסון סטואים , אשר נרמזים בביטוי האידיומטי שמשמש את המונגים תדיר לנזוף במי שפועל בחוסר סבלנות או בנמהרות , או את ההורים כדי לחנך את ילדיהם להתנהגות טובה : או ּ שיאָה נְטֶה ( שתרגומו המילולי הוא ' עשה , בצע או פעל באורך כבד' , היינו , ברוח או בגישה נכונה לסבל ממושך , לעמידה סבלנית בעוולות או בקשיים ) . 
אף על פי שבשדה הקרב היו המונגים ידועים יותר בחירוף נפשם מאשר באורך כבדיהם , בארצותֿהברית רבים מהם היו גאים מכדי להשפיל את עצמם לדרגת הפושעים הקטנים שהתאנו להם , או אפילו להודות בכך שנפלו קורבן . 
אנתרופולוג בשם ג'ורג' מ' סקוט הצעיר , שאל פעם קבוצה של מונגים בסןֿדייגו , כולם קורבנות להתנכלות לרכוש או לתקיפה , מדוע הם לא הגנו על עצמם או נקמו . 
סקוט כתב , " כמה קורבנות מונגים של התעמרות שכזו , צעירים וזקנים כאחד , השיבו כי מלבד הזמנת התנכלות נוספת , נקמנית , היה הדבר גורם להם להרגיש ' נבוכים ' או נכלמים לו היו נוהגים כך … זאת ועוד , כאשר נשאל הנשיא המכהן של משפחה לאית [ ארגון מונגי לעזרה הדדית ] , מדוע אנשיו לא ' השיבו מלחמה שׁערה ' כאשר הותקפו כאן , כפי שעשו בלאוס , הוא השיב בפשטות , ' מכיוון שאין כאן שום דבר ששווה להגן עליו ' " . 
היו , כמובן , מקרים יוצאים מן הכלל . 
כאשר אוים אדם מונגי במה שנתפש אצלו כפּו ֹ נטסֶה מוּאָה ( עלבון ) , גמלה בלבו לעתים החלטה כי בושתו וכלימתו יהיו גדולות אף יותר אם הוא לא יתבע את עלבונו . 
מונגים מפרזנו , שאת אוזניהם צדה השמועה כי קצבאות הסעד עלולות להישלל מהם בגלל המכוניות שבבעלותם , שלחו איומים במוות ( " תעזו לגעת לי בקצבה ואני אפוצץ לכם את הראש " ) ללשכת הרווחה של המחוז . 
כעזרי המחשה ויזואליים , הם צירפו קליעים ותמונות של חרבות בנדניהן . 
( הקצבאות לא נשללו , ובקליעים ובחרבות מעולם לא נעשה שימוש . 
) בשיקאגו , גבר מונגי מבוגר ובנו , שחשו מבוזים על ידי נהג אמריקאי שחזר וצפר להם בקולי קולות , היכו את האמריקאי בראשו במנעול הגה . 
שלושהֿעשר תפרים נדרשו לתפירת הפצע . 
כאשר הובאו למשפט בגין תקיפה חמורה , ביקשו הגברים , צ'ינג ובראוו ֹ סיונג , מהשופט לאפשר לכל צד לספר את גרסתו ולאחר מכן לשתות תמהיל של מים ודם של זבח תרנגול . 
לפי המסורת המונגית , מי ששותה דם תרנגול אחרי שאמר דבר שקר , דינו למות בתוך שנה , ועל כן אדם שמשתף פעולה מרצון נחשב לדובר אמת . 
השופט דחה את הבקשה . 
חלף זאת , הוא גזר על סיונג הצעיר שני סופיֿשבוע בכלא וששֿמאות שעות של עבודות שירות . 
הוא גם הורה לשני הגברים ללמוד אנגלית ולהרחיב את הידע שלהם בתרבות האמריקאית . 
תקריות כאלה היו נדירות . 
רוב המונגים שמרו מרחק בטוח ממערכת הענישה האמריקאית , שהייתה שונה באורח קיצוני מזו שלהם . 
בכפריהם בלאוס לא היו בתי כלא . 
חוש הצדק המונגי היה פרגמטי ואישי : במה תועיל לקורבן כליאה ? 
עונש גופני אף הוא לא היה בנמצא . 
חלף זה , ננקטו צורות שונות של השפלה בפומבי – הרתעה רבת עוצמה בחברה שבה ביזיון נתפש כגורל קשה ממוות . 
את הגונב ארבעה מטילי כסף , למשל , אפשר היה לאלץ להחזיר לקורבן הגנבה חמישה מטילים ולאחר מכן להובילו אל ראש הכפר כפות בידיו , בעוד הקהילה כולה קוראת לעברו קריאות גנאי . 
כך יצא הקורבן עשיר יותר , הפושע ספג את החרפה שהיה ראוי לה , משפחתו החפה מפשע של הפושע לא איבדה את מפרנסה ּ העיקרי , והעדות למחזה המביש הניאה כל גנבֿבכוח בכפר ממעשים דומים . 
המונגים שבאו לארצותֿהברית שמעו כי היה ויפגעו באדם כלשהו , מכל סיבה שהיא , הם יושלכו לבית כלא אמריקאי , ורובם היו מוכנים לעשות כמעט כל דבר כדי להימנע מאסון כה נורא עד כי קשה לדמיינו . 
צ'או ֹ וַואנג ואנג , תושב פרזנו שהואשם בהריגה בעקבות תאונת דרכים קטלנית , תלה את עצמו בבית הסוהר המחוזי לפני שתיקו הגיע לדיון בבית המשפט , בלי לדעת כי יש לו הזכות למשפט ובהאמינו כי ייכלא לשארית חייו . 
בכל מקרה , מונגים שנרדפו על ידי שכניהם יכלו לנקוט חלופה מכובדת עתיקתֿיומין לאלימות : בריחה . 
( כדאי לזכור כי כאשר תשעת האחים הדאים הרשעים ניסו להרוג את שִי יִי , הוא ביצע רק מתקפתֿנגד הגנתית אחת בטרם שינה את האסטרטגיה להתחמקות . 
) בין 1982 ל ֿ , 1984 שלושה רבעים מן האוכלוסייה המונגית של פילדלפיה פשוט עזבו את העיר והצטרפו לקרובי משפחותיהם בערים אחרות . 
במשך אותה תקופה בקירוב , שליש מכל המונגים בארצותֿהברית עקרו מעיר אחת לעיר אחרת . 
כאשר החליטו המשפחות המונגיות לשנות מיקום , הן הסתלקו להן לא אחת בלי להודיע מראש לתומכיהן , שבלי יוצא מהכלל חשו פגועים . 
כאשר לא נותר מקום במכונית או באוטובוס או במשאית התובלה לאחד מחפציהם , כמו למשל מקלט הטלוויזיה , הם הותירו אותו מאחור , לכאורה בלי לזכותו ולו במבט חטוף אחרון . 
מקצת המשפחות נסעו לבדן , אבל לעתים קרובות יותר הן נעו בקבוצות . 
כאשר יצאה נהירה המונית מפורטלנד שבאורגון , שיירה ארוכה של מכוניות עמוסות לעייפה נסעה בכביש , 5 המוביל לסנטרל ואלי של קליפורניה . 
ב " הגירה תניינית " זו , כפי שכינו אותה הסוציולוגים , טורפד סופית ניסיון הממשל לצקת את המונגים לתוך כור ההיתוך בצורה שוויונית . 
הגם שאלימות מקומית הייתה תדיר הגורם המעורר , היו סיבות נוספות להגירה . 
ב ֿ , 1982 כאשר חדל סיועֿהמזומנים לכל הפליטים שחיו בארצותֿהברית למעלה משנה וחצי – תקופת הזכאות קודם לכן הייתה שלוש שנים – מונגים רבים שלא היו להם לא עבודה ולא תקווה לעתיד עקרו למדינות שהעניקו קצבאות סעד למשפחות דוֿהוריות . 
מדינותיהם המקוריות פעמים רבות שמחו להיפטר מהם . 
לזמן מה , מחלקתֿמשאביֿאנושֿאורגון , שהייתה כבולה על ידי תקציב הדוק , שלחה לפליטים מכתבים שפירטו חד וחלק את דרגות קצבאות הרווחה שניתנות בכמה וכמה מדינות אחרות . 
הקצבאות בקליפורניה היו בין הגבוהות ביותר . 
אלפי מונגים עקרו לקליפורניה , גם משום ששמעו כי זוהי מדינה חקלאית שבה אולי יוכלו לעבד אדמה . 
אולם הסיבה העיקרית להעתקת מגוריהם , שקדמה בהרבה לכל האחרות , הייתה איחוד מחודש עם בני שבט אחרים . 
שבטים מונגיים נתונים לעתים בעימות זה עם זה , אבל בתוך השבט , שאלפי בניו ובנותיו נחשבים לאחים , יכול כל אחד להיות תמיד סמוך ובטוח שיזכה לתמיכה ואהדה . 
מונגי שמנסה להתקבל בקבוצתֿשארים אחרת משלו נקרא פּוּאָה , כלומר עטלף . 
הציפורים דוחות אותו מקרבן משום שיש לו פרווה , והעכברים משום שיש לו כנפיים . 
רק כאשר המונגי חי בקרב בני מינו , הוא יכול להפסיק לרפרף בחוסר נחת בין קבוצה אחת לאחרת , רדוף בחרפת איֿהשייכות . 
ייתכן כי המונגים פעלו על פי האמרה העתיקה שלהם , " תמיד ישנו עוד הר " , אולם בעבר , כל הר חדש הניב מקור מִחיה . 
לרוע המזל , באזורים הפופולריים להתיישבות תניינית היו שיעורי אבטלה גבוהים , והם המשיכו ועלו . 
בסנטרל ואלי , לדוגמה – שב ֿ לא הייתה בו אוכלוסייה מונגית ומקץ שבע שנים היו בו יותר מ ֿ אלף – המיתון הכלכלי של 1982 הביא לסגירתם של עשרות מפעלים ובתי עסק אחרים , דבר שדחף מעלה את האבטלה המקומית ואילץ את המונגים להתחרות עם אמריקאים בטלים מעבודה אפילו על העבודות הפחותות שלא הצריכו שום כישורים כמעט . 
חלום עבודת האדמה נגוז במהירות אצל כולם פרט לכמה מאות איש . 
חקלאים מונגים ידעו רבות על הצתת שדות בשיטת כרותֿושרוף , על שתילת אורז הרים במקלות דֶּקֶר ועל מיצוי הלקטי אופיום , אבל נותר להם ללמוד הרבה ( אם לצטט מתוך תוכנית קורס במסגרת לאֿממשֿמצליחה להכשרת מונגים ) על אודות – 
זני גידולים , הכשרת הקרקע , מיכון וציוד , עיתוי שתילה ורצף , זרעים ושתילים , חומרי דישון , טיפול במזיקים ובעשבים שוטים , טיפול במחלות , השקיה , שליטה בסחף , ניהול רישומים , קצירה , שטיפה וטיפול , מיון ובחירת גדלים , אריזה , קירור , בחירת שווקים , תכנון מוצר , אסטרטגיות תמחור , שילוח וקבלה , פרסום , שיווק , מיומנויות תקשורת מילוליות ולאֿמילוליות להתמודדות עם צרכנים , וכו ' . 
ב ֿ , 1985 לפחות שמונים אחוז מהמונגים בַּמחוזות מרסד , פרזנו וסןֿוָואקין היו נתמכי סעד . 
הדבר לא בלם את ההגירה . 
איחוד משפחות נוטה להיות כדור שלג מתגלגל . 
ככל שהיו יותר סיונגים או תַאוֹאים במקום אחד , כך היה בכוחם לספק יותר עזרה הדדית , וקהילתם הייתה יציבה יותר . 
אלא שהאמריקאים נטו לראות בהגירה התניינית סימן לאיֿיציבות ולתלוּת . 
דווייט קונקרגוד תיאר את הפער בין האידאל האמריקאי של אינדיבידואליזם מוצק והאידאל המונגי של תלות הדדית בתוך הקבוצה : 
באלף דרכים מתבטאת מדי יום מערכת הערכים האינדיבידואליסטית , הבדלנית , שלנו : כלי שולחן נפרדים בארוחות , החשיבות של " חדר משלי " אפילו לילדים , פניות של מפרסמים וג'ינגלים כגון " זאת הדרך שלך " ו " את כל זה אנחנו עושים למענך " . 
הביצוע של התרבות המונגית , לעומת זאת , הוא כמו בסימפוניה ; כל צד מבצע את התמוֹת של חזרה , החזרה , קימום , שילוב מחדש , שמירה על אחדות ואיחוד מחדש של חלקים נפרדים ליצירת זהות קיבוצית . 
אמרה מונגית מציינת : " מקל אחד אינו יכול להכין ארוחה או לבנות גדר " . 
אם צריך להכין ארוחה או לבנות גדר , אין למקלות בררה אלא להרים את עצמם ולהתלכד . 
הלשכהֿהפדרליתֿליישובֿפליטים , שהבחינה כי המונגים מתפזרים כראות עיניהם , וכי הם הופכים לנטל כלכלי על המקומות שאליהם הם בחרו לעקור , ניסה להאט את גל ההגירה . 
יוזמת הלָאים ההרריים מ ֿ , 1983 " מבצע חירום " שתוקצב בשלושה מיליוני דולרים כדי לעודד את התעסוקה ואת היציבות הקהילתית בקהילות מונגיות מחוץ לקליפורניה , הציעה למונגים הכשרה מקצועית , שיעורי אנגלית ותמריצים אחרים להישאר במקום שהנם . 
אם כי היוזמה התהדרה בקומץ הצלחות מקומיות צנועות , לא באמת ניתן היה לעמוד בפרץ ההגירה הקליפורנית . 
רוב הצפל " דים המונגים כבר נתמכו אז כספית על ידי קרובי משפחה באמריקה ולא על ידי ארגונים התנדבותיים , כך שלממשל לא הייתה עוד שליטה גאוגרפית על ההתמקמות שלהם . 
השטף הגיע אפוא – ובמינונים נמוכים יותר עדיין מגיע – מתאילנד וכן מאזורים אחרים באמריקה . 
לפיכך , בנוסף על הניסיון למנוע מהמונגים לעבור למדינות נדיבות בקצבאותיהן , החלה הלשכהֿליישובֿפליטים לנסות לעודד את מי שכבר היו שם לעזוב . 
בהוצאה ממוצעת של 7,000 דולר למשפחה בגין עלויות מעבר , השמה לתעסוקה וחודש או שניים של דמי שכירות וסבסוד מזון , התוכנית להגירה תניינית מתוכננת , שבוטלה בהדרגה ב ֿ , 1994 העתיקה את מקומן של כשמונהֿמאות משפחות מונגיות ממה שכונה על ידה " אזורים גדושים " לקהילות בעלות " אפשרויות תעסוקה עדיפות " – היינו , עבודות פחותות שאינן מצריכות כישורים מיוחדים , שהשכר בצדן נמוך מכדי למשוך מכסות מלאות של פועלים אמריקאים מקומיים . 
במגבלות הכלכליות של עבודת הצווארון הכחול , הסתדרו אותן שמונהֿמאות משפחות טוב יחסית . 
תשעים וחמישה אחוזים הפכו לבתיֿאב המתקיימים בזכות עצמם . 
הם עובדים במפעלים בדאלאס , בפסי ייצור של מכשירי אלקטרוניקה באטלנטה , במפעלי רהיטים וטקסטיל במורגנטון שבצפון קרוליינה . 
יותר מרבע מהם חסכו די כסף לקנות להם בתים משלהם , וכך גם שלושה רבעים מהמשפחות המונגיות המתגוררות בלנקסטרֿקאונטי שבפנסילבניה , מחוז שבו הגברים עובדים בחקלאות או במפעלי מזון , והנשים עובדות אצל האַמישים , תופרות שמיכות שתיוגן כ " תוצרת מקומית " אכן נאמן למציאות . 
במקומות אחרים המונגים מועסקים כחנוונים , נגרים , מעבדי עופות , מכונאים , רתכים , מכונאי רכב , בוני כלים ומַבלטים , מורים , אחיות , מתורגמנים ומגשרים לקהילה . 
בסקר שנערך במינסוטה , נשאלו מעסיקים " מה דעתכם על המונגים כעובדים ? " שמונים ושישה אחוז מן הנשאלים דירגו אותם כ " טובים מאוד " . 
דבר זה היה נכון במיוחד בחברות שבהן הועסקו המונגים בהרכבה או בעבודות בקבלנות … באופן כללי , המעסיקים מתרשמים מאוד מפריון העבודה של המונגים . 
בהתחלה , כפי הנראה , יש תקופה של קושי מסוים בהכשרה בגלל האנגלית . 
אולם מרגע שהוכשרו , הטענה היא כי המונגים הם עובדים טובים יותר מאשר העובדים האמריקאים הממוצעים . 
כמה מן המונגים הצעירים יותר היו לעורכי דין , רופאים , רופאי שיניים , מהנדסים , מתכנתים , רואי חשבון ועובדי השירות הציבורי . 
איגוד הפיתוחֿהארציֿהמונגי , אשר מקדם יכולת לקיום עצמאי בקרב המונגים , מעודד את החיל הקטן הזה של אנשי מקצוע לשמש יועצים ותומכים למונגים אחרים שאולי יושפעו כך ללכת בעקבותיהם . 
המורשת התרבותית של סיוע הדדי הייתה סתגלנית ביותר . 
מאות סטודנטים מונגים משוחחים באמצעים אלקטרוניים , מחליפים מידע ורכילות – דעות על אודות הרלוונטיות של מנהגים מסורתיים , עצות לגבי קבלה למכללות , מודעות אישיות – דרך תוכנת הממסרים של מונג צ'אנל באינטרנט . 
( ביניהם דו ּ , אחותה הגדולה של ליאה לי , שהוריה משתוממים על השעתיים שהיא עושה מדי יום רכונה מעל מסוף מחשב בבית ספרה . 
) במרשתת ישנו גם Hmong Homepage ( http://www.hmongnet.org/ ) וכמה וכמה פורומים מונגיים שהולכים ומתרבים , ובכלל זה Hmongforum וֿHmong Language Users Group ? . 
בעלי התארים ברפואה ובמשפטים והפריקיםֿלמחשבים מהווים מיעוט קטן , אך הולך וגדל . 
אף על פי שהמונגים הצעירים יותר , דוברי האנגלית שרכשו השכלה בארצותֿהברית , מתנאים בנתוני תעסוקה טובים יותר מאשר המבוגרים מהם , הם עדיין משתרכים מאחורי רוב קבוצות המיעוטים האסיאתיים האחרות . 
אשר לעובדים מונגים מעל גיל שלושים וחמש , רובם נותרים מקובעים ברמה שהגיעו אליה או קרוב לה . 
הם אינם יכולים להשיג עבודות שמחייבות אנגלית טובה יותר , ואין באפשרותם ללמוד אנגלית בעבודותיהם הנוכחיות . 
המחקר הפדרלי בעניין יישוב המונגים הביא , בתור דוגמה , פועל מונגי בדאלאס , שאחרי שלוש שנים באותה עבודה לא היה מסוגל לנקוב בשם המכונה שהפעיל . 
הוא ציין כי מעולם לא ציפה לקידום או להעלאות שכר מעבר לתוספות היוקר . 
מונגים אחרים הונאו מכך בשל הצבת ערך הסולידריות הקבוצתית מעל לאמביציות אישיות : בסןֿדייגו , מנהל מפעל אלקטרוניקה התפעל כל כך מפועל ייצור מונגי , שהוא ניסה לקדם אותו להיות מפקח . 
האיש התפטר , שכן בוש לקבל תפקיד שיציב אותו מעל לחבריו לעבודה המונגים . 
לדידם של המונגים הרבים אשר מתגוררים באזורים של אבטלה גבוהה , שאלת הקידום על פי רוב אינה עומדת על הפרק . 
אין להם עבודה בכלל . 
זו הסיבה שפעמים רבות כל כך מכנים את המונגים " הפליטים הכי פחות מצליחים " בארצותֿהברית . 
ראוי עם זאת לציין שהמבחנים האמריקאים הסטנדרטיים של הצלחה שבהם הם נכשלו הם כמעט תמיד מבחנים כלכליים . 
לו חלף זאת היו בוחנים מדדים חברתיים – כגון שיעורי פשיעה , הזנחת ילדים , הולדת ילדים מחוץ לנישואין וגירושין – המונגים ודאי היו עוברים טוב יותר מאשר רוב קבוצות הפליטים ( וגם טוב יותר מרוב האמריקאים ) , אולם אלה אינם מדדי ההצלחה שתרבותנו מציבה בראש סדר העדיפויות . 
תחת זאת , כיוַונו את הזרקור אל המדד הכי אהוב עלינו לכישלון , קצבאות הרווחה . 
במדינות קליפורניה , מינסוטה וּֿוויסקונסין , שבהן , לא במקרה , הקצבאות נדיבות יחסית ודרישות הזכאות יחסית רופפות , אחוז המונגים נתמכי הסעד הוא ארבעים וחמישה , ארבעים , ושלושים וחמישה בקירוב ( שיפור לעומת המצב לפני חמש שנים , אז עמד אחוז הנתמכים על שישים וחמישה , שבעים , ושישים בקירוב ) . מעגל התלות שהחל בהצנחות האורז בלאוס והתגבר עם חלוקת המצרכים היומיומית במחנות הפליטים בתאילנד , הושלם כאן בארצותֿהברית . 
המבנים המתנגשים של התרבות המונגית ושל מערכת הרווחה האמריקאית , עושים זאת לבלתי אפשרי כמעט עבור המשפחה המונגית הממוצעת להפוך לעצמאית . 
בקליפורניה , למשל , הורה לשבעה ילדים – גודלה של משפחה מונגית טיפוסית – ייאלץ להשתכר 10.60 דולרים לשעה ולעבוד ארבעים שעות בשבוע כדי להגיע לסכום שווה לקצבת הסעד ובולי המזון שלו . 
אולם כשיש לך מעט מאוד יכולות להציע בשוק וידע מועט בשפה , מן הסתם לא תתאים לרוב העבודות שבהן משתכרים יותר משכר המינימום , 5.15 דולרים לשעה , שבהן תיאלץ לעבוד שמוניםֿושתיים שעות בלתי סבירות בשבוע כדי להגיע לסך הקצבה . 
יתרה מזו , עד אמצע שנות התשעים , ברוב המדינות , אם עבדת יותר ממאה שעות בחודש – כעובד במשרה חלקית המנסה לרכוש מיומנויות מקצועיות , למשל , או כחקלאי בשלבים הראשוניים – היו בני משפחתך מאבדים את כל מענקי הרווחה שלהם , את בולי המזון , ואת ביטוח הבריאות שלהם ? . 
חוק הרפורמה בקצבאות מ ֿ , 1996 אשר בצורתו הנוכחית אומר לשלול סעד ממהגרים חוקיים , עורר גלי חרדה עצומים בקרב המונגים . 
נוכח האפשרות שהסיוע להם ייפסק , הגישו חלקם בקשה לאזרחות , אף על פי שמונגים רבים בגיל העמידה רואים בדרישה לידיעת השפה האנגלית מכשול בלתי עביר . 
( המשוכות מונמכות עבור מונגים קשישים יותר שהגיעו לארצותֿהברית זמן קצר לאחר תום המלחמה בלאוס . 
ל " תושבים קבועים חוקיים " בני חמישים ומעלה שחיים בארץ לפחות עשרים שנה , ולאלה שהנם בני חמישיםֿוחמש ויותר וחיו כאן לפחות חמשֿעשרה שנה , מוותרים על דרישת השפה . 
הליאים , ששוקלים לבקש אזרחות , עונים על הדרישות האלה . 
) כמה מונגים עברו , או מתכננים לעבור , למדינות ששוק העבודה בהן טוב יותר . 
חלקם ייעשו תלויים בקרוביהם . 
הואיל ומעט מדינות מן הסתם יבחרו להשתמש בכספיהן לסייע למהגרים חוקיים , חלקם פשוט ימשיכו להתקיים מקצבאות סעד בצורות שונות , לאֿבטוחות ומופחתות יותר . 
אין הרבה דברים שמרגיזים את המונגים יותר מאשר הביקורת הנמתחת עליהם משום שהם מקבלים סיוע מכספי ציבור . 
ראשית , הם מרגישים שהכסף מגיע להם . 
כל מונגי מחזיק בגרסה אחרת של מה שמכונה בדרך כלל " ההבטחה " : חוזה כתוב או על פה , מאת אנשי הסיֿאייֿאי בלאוס , שאם הם יילחמו למען האמריקאים , האמריקאים יסייעו להם במקרה שהפאתטֿלאו ינצחו במלחמה . 
אחרי שסיכנו את חייהם להציל טייסים אמריקאים שהופלו , ראו את כפריהם נחרבים על ידי פצצות אמריקאיות מזדמנות ונאלצו להימלט מארצם בגלל שתמכו ב " מלחמה האמריקאית " , ציפו המונגים להתקבל כאן כגיבורי חיל . 
לדברי רבים מהם , הבגידה הראשונה התרחשה כאשר הרכבות האוויריות האמריקאיות חילצו מלונג טיינג רק את הקצינים , והותירו מאחור כמעט את כל היתר . 
הבגידה השנייה התרחשה במחנות בתאילנד , כאשר המונגים שביקשו לבוא לארצותֿהברית לא התקבלו כולם אוטומטית . 
הבגידה השלישית הייתה כאשר הם הגיעו הנה וגילו שהם אינם זכאים לגִמלת ותיקי מלחמה . 
הבגידה הרביעית קרתה כאשר האמריקאים גינו אותם בגלל " אכילת קצבאות " , כפי שהמונגים מכנים זאת . 
הבגידה החמישית הגיעה כאשר האמריקאים הכריזו שקצבאות הסעד ייפסקו . 
לבד מכמה אנשים מבוגרים שרואים בסעד מעין קצבת פרישה , רוב המונגים היו מעדיפים כמעט כל בררה אחרת – לו היו בררות אחרות קיימות . 
איזה מונגי צלול בדעתו יבחר לקשור את עצמו לאחד המוסדות הכי מוכיֿביורוקרטיה באמריקה ? 
( טיפ מתוך " חייך החדשים בארצותֿהברית " לגבי בקשה לסיועֿמזומנים : " עליך לבוא מצויד בכמה שיותר מבין המסמכים הבאים : איי ֿ – אם אפשר , קח את המקור ; חוזה שכירות או חכירה ; תעודת זהות ; תלושי משכורת ; דף חשבון או פנקס חסכונות ; חשבונות מים , חשמל , גז וכו ' ; דרישות לתשלום עבור שירותים רפואיים או הוכחה למוגבלות רפואית ; פנקס עובד של לשכתֿהתעסוקה " ) . איזה מונגי היה בוחר להתמכר לדרך חיים , שכמה ממנהיגי השבטים השוו לאופיום ? 
ואיזה מונגי היה בוחר בחרפת הקיום של דֶה מו ּ נוּאָה יָא , כלב הממתין לשאריות ? 
דאנג מואה , איש העסקים ממרסד שבדרך לתאילנד החזיק את משפחתו בחיים באמצעות ציד ציפורים בחץ וקשת שהתקין במו ידיו , סיפר לי בהזדמנות כלשהי , " פעם אחת כשאני ראשון באמריקה , גבר קוראני אומר לי שאם מישהו עצלן ולא עובד , הממשלה בכל זאת משלמת להם . 
אני אומר , אתה משוגע ! 
זה לא מזכיר לי שום דבר בכלל ! 
אני לא מפחד מעבודה ! 
ההורים שלי גידלו אותי כגבר ! 
אני עובד עד היום האחרון שאני עוזב את האדמה הזאת ! " ואכן , דאנג עבד בוֿזמנית בשלוש עבודות במשרה מלאה כמעט , כחנווני , כמתורגמן וכמגדל חזירים . 
הוא היה פעם קלדן בשגרירות ארצותֿהברית בוויינטיין וחמש שפות שגורות על פיו , כך שהצלחתו אינה כזו שאפשר באמת לצפות שרוב המונגים יחקו . 
טיפוסיים יותר הם שני גברים בגיל העמידה שתושאלו בסןֿדייגו במסגרת סקר על אודות הסתגלות פליטים . 
הראשון ביניהם אמר : 
פעם הייתי גבר אמתי כמו כל גבר אחר , אבל עכשיו כבר לא … אנחנו חיים רק מיום ליום , ממש כמו גוזלים שרק נשארים בקן ופותחים את הפה שלהם ומחכים לאמא ציפור שתביא את התולעים . 
השני אמר : 
אנחנו לא באים לאדמה כדי שמישהו ייתן לנו מאכיל ; אנחנו כל כך מתביישים להיות תלויים ככה במישהו . 
כשהיינו בארץ שלנו , אנחנו אף פעם לא מבקשים ככה עזרה … ניסיתי קשה מאוד ללמוד אנגלית ובאותו זמן לחפש עבודה . 
לא משנה איזו עבודה , אפילו עבודה לנקות בתיֿשימוש של אנשים ; אבל עדיין אנשים אפילו לא בוטחים בך ולא מציעים לך עבודה כזאת . 
אני מסתכל על עצמי שאני לא שווה אפילו צואה של כלב . 
כשאני מדבר על זה , אני רוצה למות כאן במקום כדי שאני לא אראה את העתיד שלי . 
שני הגברים האלה לקו בייאוש תהומי , שתלותם הכלכלית הייתה רק אחד מני גורמים רבים שתרמו לו . 
בסקר שלשמו הם רואיינו , חלק ממחקרֿאורך של פליטים מונגים , קמבודים , וייטנאמים ווייטנאמיםֿסינים , צברו הנשאלים המונגים את הניקוד הנמוך ביותר בקטגוריות " אושר " ו " שביעות רצון מהחיים " . 
במחקר שעסק בפליטים מהודוֿסין באילינוי , גילו המונגים את הדרגה הגבוהה ביותר של " ניכור מסביבתם " . 
לפי מחקר שנערך במינסוטה , נמצאו אצל פליטים מונגים שחיו בארצותֿהברית במשך שנה ומחצה " רמות גבוהות מאוד של דיכאון , חרדה , עוינות , בַּעַת , מחשבה פרנואידית , הפרעה טרדוניתֿכפייתית ותחושות של חוסר התאמה " . 
( במהלך העשור הבא התמתנו כמה מן הסימנים הללו , אולם רמות החרדה , העוינות והפרנויה בקרב הפליטים לא הראו שחל שיפור או שחל שיפור מועט בלבד . 
) המחקר הכי מדכדך בעיניי היה ' הערכת צורכי בריאות הנפש של תושבים דרוםֿמזרח אסיאתים בקליפורניה ' משנת 
, 1987 סקר אפידמיולוגי שהקיף את כל המדינה במימון הלשכהֿליישובֿפליטים והמכוןֿהלאומיֿלבריאותֿהנפש . 
היה מזעזע להסתכל על עמודות הגרף שהשווה את המונגים עם הווייטנאמים , הווייטנאמיםֿהסינים , הקמבודים והלאים – שכולם , בעיקר הקמבודים , קיבלו ניקוד נמוך מאוד ביחס לכלל האוכלוסייה – ולראות כיצד המונגים התגבהו להם אל על : הכי מדוכאים . 
הכי לא מתפקדים פסיכולוגיתֿחברתית . 
הכי נוטים להזדקק קשות לטיפול נפשי . 
הכי פחות משכילים . 
הכי פחות יודעי קרוא וכתוב . 
מהווים באחוזים את החלק הקטן ביותר בכוח העבודה . 
הכי נוטים לנקוב ב " פחד " כסיבה להגירה והכי פחות נוטים לנקוב ב " חיים טובים יותר " . 
אותם יסודות עגומים נסקרו מנקודת המבט המונגית על ידי ברוס תהוֹופַּאו ֹ בְּליאָהֿטו ּ , ממונה על בריאות הציבור בפורטלנד שבאורגון . 
ד"ר בְּליאָהֿטו ּ , מונגי במוצאו , הסביר במאמר על אודות מושגים בבריאות הנפש כי המונגים מתייחסים לנושאים כגון הסתגלות בעבודה ואושר המשפחה כאל בעיות של הכבד . 
אם הסבלנות , כפי שציין צ'רלס ג'ונסון בדא ננג מונג , מיוחסת לכבד ארוך – היינו , לכבד חסון ובריא , הרי שמה שהאמריקאים יכנו מחלת נפש מיוחס לכבד שֶׁחלה או ניזוק עקב אובדןֿנשמה . 
לפי בְּליאָהֿטו ּ , שהדגים כל מחלה ומחלה בסיפור מקרה , מחלות שכיחות בקרב המונגים בארצותֿהברית הן בין היתר : 
ניוּאָה שִיאָה 
תרגום : כבד מסובך . 
גורמים : אובדן משפחה , מעמד , בית , ארץ או כל פריט חשוב בעל ערך רגשי גבוה . 
סימנים : דאגה יתרה ; בכי ; בלבול ; דיבור מקוטע ; אובדן שינה ותיאבון ; מחשבות שווא . 
טו ּ שיאה 
תרגום : כבד שבור . 
גורמים : אובדן בן משפחה ; ריב בין בני משפחה ; שבר באחדות המשפחה . 
סימנים : צער ; דאגה ; בדידות ; אשמה ; תחושת אובדן ; חוסר ביטחון . 
לו ּ שיאָה 
תרגום : כבד רקוב . 
גורמים : יחסים מתוחים במשפחה ; איֿעמידה ביעדים מתמדת . 
סימנים : אובדן זיכרון ; רוגז ; מחשבות שווא . 
טרם בואי למרסד , תיאר לי ביל סלווידג' את המטופל המונגי הראשון שהוא פגש . 
ברוס תהוֹופַּאו ֹ בְּליאָהֿטו ּ היה מאבחן את המטופל הזה כסובל מכבד מסובך ; בהבדל לא רב , ביל חשב על לב שבור . 
" מר תַאו היה גבר בשנות החמישים לחייו " , אמר ביל . 
" הוא סיפר לי באמצעות מתורגמן שכואב לו הגב , אבל אחרי שהקשבתי לו זמן מה הבנתי שלמעשה הוא בא הנה בגלל דיכאון . 
התברר שהוא סובל מאגורפוביה . 
הוא פחד לעזוב את ביתו כי הוא חשב שאם ירחיק לכת מעבר לכמה בניינים תאבד לו דרכו והוא לעולם לא ימצא שוב את ביתו . 
איזו מטפורה ! 
הוא ראה את כל משפחתו הקרובה מתה בלאוס , הוא ראה את ארצו קורסת , והוא באמת אף פעם לא ימצא שוב את הדרך לביתו . 
כל מה שיכולתי לעשות הוא לרשום לו תרופות נגד דיכאון . 
התברר כי מר תאו היה הראשון בשורה ארוכה של מטופלים מונגים דיכאוניים שביל יטפל בהם בשלוש השנים הבאות . 
ביל עלה בדיוק על הנקודה כאשר תיאר את אובדנו העמוק של האיש את " ביתו " . 
לדידם של המונגים באמריקה – שבה לא רק מנהגים חברתיים אלא גם הצליל של כל שיר ציפור , צורת כל עץ ופרח , ריח האוויר ואפילו מרקם האדמה אינם מוכרים – כאב הגעגועים יכול לכלות את כוחותיו של אדם . 
ב " קינה על עזיבת ארצנו " , כתב משורר מונגי בשם דוּאָה הַאו ּ : 
אנו זוכרים את שירת הציפורים בזריחה . 
אנו זוכרים את החגבים מנתרים עם שחר . 
אנו זוכרים את צליל טיפות הגשם הכבדות על העלים . 
אנו זוכרים את שירת הגיבון הזכר . 
אנו זוכרים את עצי הפרי … את האננס , הבננה והפפאיה . 
אנו שומעים עדיין את קריאות הינשופים זה לזה כפי שאנו קוראים . 
ג'ון פינק מהלשכהֿלהתיישבות ברודֿאיילנד , לקח פעם קבוצה של מונגים מפרובידנס לביקור בפלימוֹת פלנטיישן , כפר משוחזר של עולי רגל שבו הבתים בעלי גגות סכך והתרנגולות מתרוצצות חופשי . 
כשהגיעה העת לחזור , שאל אחד הגברים המבוגרים בקבוצה את פינק , " נוכל לעבור לכאן ולעשות את המקום לביתנו ? " 
דאנג מוּאה , החנווניֿוהמתורגמןֿומגדל החזירים הנמרץ , הזכיר פעם כי אחרי שלושֿעשרה שנה בארצותֿהברית , הוא חולם כל לילה על לאוס ומעודו לא חלם ולו פעם אחת על אמריקה . 
" אני מדבר עם יותר ממאה מונגים על זה " , הוא אמר . 
" אני מדבר עם גנרל ואנג פאו . 
אותו דבר אצל כולם . 
במעשה הרואי של הכחשה , רק עשרה אחוזים מן הפליטים המונגים שתושאלו במסגרת סקר שנערך במינסוטה אמרו כי הם בטוחים שיעשו את שארית חייהם בארצותֿהברית ; השאר היו בטוחים או מלאי תקווה שימותו בלאוס . 
ג'ון סיונג , מנהיג מונגי במרסד , סיפר לי , " כל המבוגרים , הם אומרים , אנחנו רוצים לחזור . 
אנחנו נולדים שם , אנחנו באים לכאן . 
ארץ נחמדה מאוד אבל אנחנו לא מדברים את השפה , אנחנו לא יכולים לנהוג , אנחנו פשוט נשארים בבית מבודדים . 
שם יכולה להיות לנו פיסה קטנה של משק , נוכל לגדל תרנגולת , חזיר ופרה , לא נשכח להתעורר מוקדם בבוקר , לקצור בזמן , לעשות מספיק השנה בשביל השנה הבאה . 
זה הכול . 
אז אנחנו מרגישים כמו שלווים . 
כאן , אנחנו עושים טוב והם אומרים לא טוב . 
אז אנחנו עושים לא טוב והם אומרים טוב . 
לאן ללכת ? 
אנחנו רוצים ללכת הביתה " . 
הבית שאליו חולמים המונגים המבוגרים לחזור – הבית שלו הם קוראים פֶּה לו ּ טֵג'ו ּ , " שדותינו ואדמותינו " – הוא לאוס שלפני המלחמה . 
זיכרונותיהם מלאוס בזמן המלחמה הם טראומטיים וחשוכי מרפא כמעט : " נטל כבד של שכול " אשר מעצים חריפוֹת את כל יתר המתחים שלהם . 
ריצ'רד מוֹליקָה , פסיכיאטר שסייע בהקמת המרפאהֿהפסיכיאטריתֿההודוֿסינית בבוסטון , גילה כי בזמן המלחמה ולאחריה , חוו פליטים מונגים בממוצע חמישהֿעשר " אירועים טראומטיים מאוד " , כגון חשיפה להרג ולעינויים . 
מוליקה הבחין במטופליו כי " המציאות הפסיכולוגית שלהם היא בה בעת מלאה וריקה . 
הם ' מלאים ' בעבר ; הם ' ריקים ' מרעיונות ומחוויות חדשים " . 
המונגים , " מלאים " הן בטראומות מן העבר הן בגעגועים לו , גילו שקשה במיוחד להתמודד עם איומי ההווה על זהותם הישנה . 
נכחתי פעם בוועידה בנושא בריאות הנפש של תושבים דרוםֿמזרח אסייאתים , שבה הזמינה פסיכולוגית בשם אוולין לי , ילידת מקאו , שישה אנשים מהקהל לגשת אל קַדמת האודיטוריום לתרגיל של משחק תפקידים . 
היא ליהקה אותם כסב , אב , אם , בנם בן השמונהֿעשרה , בתם בת הששֿעשרה ובתם בת השתיםֿעשרה . 
" עכשיו " , היא אמרה להם , " תסתדרו לפי מעמדכם בארץ הישנה " . 
אחרי שדירגו את עצמם על פי מושגים מסורתיים של גיל ומגדר , הם הסתדרו בסדר שזה עתה ציינתי , כאשר הסב ניצב בגאון בראש הטור . 
" עכשיו הם באים לאמריקה " , אמרה ד"ר לי . 
" לסב אין עבודה . 
האב יכול רק לקצוץ ירקות . 
האם לא עבדה בארץ הישנה , אבל כאן היא מקבלת עבודה במפעל בגדים . 
גם הבת הגדולה עובדת שם . 
הבן נושר מהתיכון כי הוא לא מסוגל ללמוד אנגלית . 
הבת הצעירה רוכשת את האנגלית הכי טובה מבין בני המשפחה ומתקבלת בסוף לברקלי . 
עכשיו תסתדרו שוב . 
בשעה שהמשפחה הסתדרה מחדש , גיליתי שמבנה העוצמה שלה התהפך לגמרי , כשהבת הצעירה תופסת עתה את ראש הטור והסב ניצב עלוב ומסכן אחרון . 
התרגיל של ד"ר לי היה הדגמה מאלפת של מה שהסוציולוגים מכנים " אובדןֿתפקיד " . 
מכל המתחים בקהילה המונגית , אובדןֿתפקיד – ההצטרפות וההתלכדות של העדרֿיכולות , לכאורה , ששכנעו את אמה של ליאה שהיא טיפשה – עשוי להיות המתח הכי הרסני לאגו . 
כל מונגי יכול להביא דוגמאות לקולונלים שהפכו לשרתים , למומחים לתקשורת צבאית שהפכו למעבדי עופות , לאנשי צוות אוויר שלא מצאו עבודה כלל . 
דודנו של דאנג מואה , מואה קי , שופט לשעבר , עבד בתחילה במפעל ארגזים ואחר כך במשמרת לילה במסגרייה . 
" כשאין לך ארץ , קרקע , בית , כוח , כולם אותו דבר " , הוא אמר במשיכת כתף . 
למייג'ור וואנג סֵנג חאנג , מפקד גדוד לשעבר ששימש מנהיג לעשרתֿאלפים מונגים במחנה הפליטים שלו , נדרשו חמש שנים למצוא עבודה כאיש הקשר של הכנסייה עם הקהילה . 
אפילו אז , הוא היה תלוי במשכורתה של אשתו ממפעל תכשיטים כדי לשלם את שכר הדירה ובילדיו כדי שיתרגמו למענו . 
על עצמו ועל עמיתיו המנהיגים הוא אמר , " הפכנו לילדים בארץ הזאת " . 
והילדים האמתיים קיבלו על עצמם בארץ הזאת חלק מהעוצמה שהייתה פעם נחלת המבוגרים . 
התפקיד המוקנה בזכות דיבור השפה והבנת המנהגים האמריקאיים היא תופעה מוכרת לרוב קבוצות המהגרים , אולם המונגים , שזהותם הייתה ועודנה תלויה במסורת , התקשו במיוחד להתמודד עם זה . 
" בעלי חיים נשמעים לאדוניהם , וילדים להוריהם " , הכריז פתגם מונגי ששרד אינספור דורות בלי שאי מי יטיל בו ספק . 
בלאוס קודם המלחמה , שבה כל היום עבדו בשדות משפחות ובלילה חלקו חדר יחיד , לא היה זה בלתי שכיח שילדים והוריהם היו יחד כל שעות היממה . 
הנידחות והגובה בודדו את כפריהם מתרבות הרוב . 
כאן , ילדים מונגים עושים שש שעות בבית הספר , ולעתים קרובות עוד כמה וכמה בקהילה בכלל , וסופגים את אמריקה . 
" האחיות שלי בכלל לא מרגישות שהן מונגיות " , אמרה לי פעם המתורגמנית שלי , מיי יינג סיונג . 
" לאחת מהן יש תסרוקת קוצים פאנקיסטית . 
הקטנה מדברת רוב הזמן אנגלית . 
אני לא רואה את הכבוד שנתתי בגיל הזה למבוגרים . 
מיי , אחותה של ליאה , אמרה , " אני יודעת לעשות פא נדוֹו , אבל אני שונאת לתפור . 
אמא שלי אומרת , למה את לא עושה פא נדוֹו ? 
אני אומרת , אמא , כאן זה אמריקה " . 
אם כי האמריקניזציה עשויה לטמון בחובה תועלות מסוימות – יותר אפשרויות תעסוקה , יותר כסף , פחות תחושה של עקירה תרבותית – הורים מונגים יראו על פי רוב כל סימן להתערות כעלבון וכאיום . 
" במשפחות שלנו , הילדים אוכלים המבורגרים ולחם " , אמר דאנג מואה בצער , " בעוד שההורים מעדיפים מרק חם עם ירקות , אורז ובשר כמו מעיים או כבד או כליות שהצעירים לא רוצים . 
למבוגרים אין לפעמים רישיונות נהיגה והם מבקשים מהצעירים לקחת אותם למקום מסוים . 
לפעמים הילד אומר אני עסוק מדי . 
זה מצב חמור כשהילד לא מציית לנו . 
המבוגרים מאוד מוטרדים " . 
צעירים מונגים מרדניים לפעמים מרחיקים לכת מעבר לסירוב להסיע את הוריהם , ומעורבים בסמים או באלימות . 
ב ֿ , 1994 סו ֹ יאנג , צעיר בן תשעֿעשרה מבנינג שבקליפורניה שנשר מהתיכון , שדד תייר גרמני ורצח אותו . 
אביו , מוותיקי המלחמה בלאוס , אמר לכתב , " איבדנו כל שליטה . 
הילדים שלנו לא מכבדים אותנו . 
אחד הדברים הקשים לי ביותר הוא כשאני אומר משהו לילדים שלי והם אומרים , ' אני כבר יודע את זה ' . 
כשאשתי ואני מנסים לספר לבן שלי על התרבות המונגית , הוא אומר לי שהאנשים כאן אחרים , והוא לא מקשיב לי " . 
סוּקי ווֹלֶר , הפסיכולוגית הנונקונפורמיסטית ממרסד , שִחזרה פעם אספה קהילתית מונגית שבה היא נכחה . 
" איש זקן בן שבעים או שמונים נעמד בשורה הקדמית " , היא סיפרה , " והוא שאל את אחת השאלות הנוקבות ביותר ששמעתי מעודי : ' למה , אם מה שעשינו עבד טוב כל כך במשך מאתיים שנה , למה עכשיו הכול מתמוטט ? 
' " כשסוּקי סיפרה לי את זה , הבנתי מדוע שאל האיש את השאלה , אבל סברתי שהוא טעה . 
הרבה דברים התמוטטו , אבל לא הכול . 
ניתוחו של ז'ק למוּאן את הבריחה ההמונית לאחר המלחמה – הגורס כי המונגים באו אל המערב להציל לא רק את חייהם כי אם גם את זהותם האתנית – אושש חלקית , למצער , בארצותֿהברית . 
איני יכולה להעלות בדעתי שום קבוצת מהגרים אחרת שתרבותה , ברוב הבטיה החשובים , נשחקה כה מעט על ידי ההיטמעות . 
כל המונגים למעשה עדיין נישאים למונגים אחרים , מתחתנים צעירים , מצייתים לאיסור הנישואין בתוך השבט , משלמים מוהר , ומקימים משפחות גדולות . 
מבני השבטים והשושלות נותרו בלי פגע , כמו גם ערכי האחווה הקבוצתית והעזרה ההדדית . 
במרבית סופי השבוע במרסד אפשר לשמוע תיפוף בתוףֿמוות מְלַווה הלוויה מונגית או צלילי גונג ונקישות של ציֿננג בעת טקס ריפוי . 
תינוקות עונדים צמידי חוטים סביב פרקי ידיהם להגן על נשמותיהם מפני חטיפה על ידי דאים . 
אנשים מנבאים את גורלם על פי חלומותיהם . 
( מי שחלם על אופיום , עתידו יהיה ביש ; מי שחלם שצואה מכסה אותו , יתמזל מזלו ; מי שחלמה שנחש מצטנף בחיקה , עתידה להרות . 
) זבח בעלי חיים שכיח אפילו בקרב מומרים נוצרים , עובדה שהתחוורה לי לראשונה כאשר מיי יינג סיונג אמרה לי שלא תוכל לתרגם עבורי באחד מסופיֿהשבוע הואיל ומשפחתה מקריבה פרה כדי להבטיח את שלום אחייניתה בניתוח לב פתוח שהיא עומדת לעבור בקרוב . 
כאשר אמרתי , " לא ידעתי שהמשפחה שלך דתית כל כך " , היא השיבה , " בטח , אנחנו מורמונים " . 
חשוב עוד יותר , המזג המונגי עצמו – עצמאי , מבודד , מתנגד לשררה , חשדן , עיקש , גאה , מהיר חמה , נמרץ , נחרץ , דברן , משעשע , מכניס אורחים , נדיב – היה עד כה בלתי ניתן לשירוש . 
למעשה , כפי שהבחין ג'ורג' סקוט הצעיר , המונגים הגיבו לקשיי החיים בארצותֿהברית " על ידי היעשות ליותר מונגים , לא פחות " . 
פרנסואה מארי סבינה , המיסיונר הצרפתי , ייחס – בסכמו ב ֿ את רשמיו מהמונגים – את העמידות האתנית שלהם לשישה גורמים : דת ; אהבת החירות ; מנהגים מסורתיים ; סירוב לנישואי תערובת ; חיים באזורים הרריים קרים ויבשים , והשפעותיה המחשלות של המלחמה . 
הגם שחוויותיהם כאן היו ספוגות ייאוש ואובדן , 180 אלף המונגים שמתגוררים בארצותֿהברית עומדים ואף יותר מזה בארבע הבחינות הראשונות ? . 
במהלך אחד מביקוריי במרסד הזדמן לי לראות את המעגל השלם של הסתגלות לחיים האמריקאיים נפתח שוב מחדש . 
כשהגעתי לדירת הליאים , הופתעתי למצוא אותה מצופפת באנשים שמעולם לא פגשתי קודם . 
התברר כי אלה הם ג'וּאָה צ'אי לי , דודנו של נאו ֹ קאו ֹ , אשתו , יֵנג לו ֹ , ותשעת ילדיהם , שגיליהם נעו בין שמונה חודשים לעשריםֿוחמש שנים . 
הם הגיעו מתאילנד שבועיים קודם לכן , כשבידם מזוודה אחת לכל אחדֿעשר בני המשפחה . 
בתוכה היו ארוזים כמה פריטי לבוש , שק אורז , והיות שג'וּאה משמש שוליה לציֿננג , גם סט קשקשנים , תוף וזוג קרני תאו מים לניחוש עתידות . 
הדודנים נשארו אצל פוּאה ונאו ֹ קאו ֹ עד שימצאו מקום משלהם . 
שתי המשפחות לא ראו זו את זו יותר מעשר שנים , ואווירה חגיגית שררה בדירה הקטנה , בעוד ילדים קטנים התרוצצו מסביב בנעלי הספורט האמריקאיות החדשות שלהם וארבעת המבוגרים היחפים תדיר מטילים לאחור את ראשם וצוחקים . 
ג'ואה אמר לי , באמצעות מיי יינג , " אפילו שאנחנו רבים , תוכלי גם לישון כאן הלילה " . 
מיי יינג הסבירה לי אחר כך שג'ואה לא באמת ציפה שאשתרע על הרצפה יחד עם עשרים מקרובי משפחתו . 
זו פשוט הייתה דרכו , הגם שהיה בארץ זרה שאין לו בה דבר כמעט , להציע מעט הכנסת אורחים לשמירת כבודו העצמי . 
שאלתי את ג'וּאה מה דעתו על אמריקה . 
" היא נחמדה מאוד אבל היא שונה " , הוא השיב . 
" היא מאוד שטוחה . 
אי אפשר להבדיל מקום אחד מאחר . 
יש הרבה דברים שלא ראיתי קודם , כמו זה " – מתג אור – " וזה " – מכשיר טלפון – " וזה " – מזגן . 
" אתמול הקרובים שלנו לקחו אותנו לאיזה מקום במכונית וראיתי גברת וחשבתי שהיא אמתית אבל היא הייתה מזויפת . 
התברר כי זו הייתה בובת ראווה בקניון מרסד . 
" כל הדרך הביתה לא הפסקתי לצחוק " , הוא אמר . 
ומשנזכר כמה מצחיקה הייתה טעותו , פרץ שוב בצחוק . 
שאלתי את ג'ואה לאחר מכן מה הוא מאחל למשפחתו כאן בעתיד . 
" אם אוכל , אעבוד " , הוא אמר , " אבל אני חושב שכנראה לא אוכל . 
בגילי , אני לא חושב שאצליח ללמוד מילה באנגלית . 
אם הילדים שלי יקדישו תשומת לב , הם יוכלו ללמוד אנגלית ולהיעשות חכמים באמת . 
אבל לגביי אין לי תקווה . 
15 
זהב וסיגים 
כאשר פגשתי את דודנו של נאו ֹ קאו ֹ ואת משפחתו בדירת הליאים , הייתה , כמובן , ילדה אחת שלא שיחקה עם דודניה האובדים ולא ישבה על מפתן הבית בשעת דמדומי אביב , השעה שהליאים עדיין מכנים " שעת האכלת החזירים " , והתבוננה במכוניות החולפות ברחוב 12 מזרח . 
ליאה הייתה על גבה של אמה , צרורה בנְיָא ורוד בהיר , מנשא לתינוק בצורת סינר שפואה רקמה בתכים צולבים שחורים , צהובים וירוקים וקישטה בשמונהֿעשר פונפונים רכים ורודים . 
מן הסתם זה היה הניָא הגדול ביותר בהיסטוריה המונגית , שכן גובהה של ליאה היה כמטר ומשקלה יותר משישהֿעשר קילוגרמים . 
פוּאה ביכרה אותו על פני כסא הגלגלים לילדים , שסופק על ידי לשכתֿהבריאותֿמחוזֿמרסד , שניצב בפינת חדר המגורים . 
רדיד היה כרוך סביב שתיהן , ומרחוק , היות שגופה של ליאה נשען על גוף אמה נוקשה וחסר תנועה , הן נראו כאדם אחד . 
ליאה הייתה בת שבע כמעט . 
במשך יותר משנתיים חיכו רופאיה שהיא תמות , והוריה הדהימו אותם בהצלחתם להחזיק אותה בחיים . 
אם כי ליאה לא הייתה מתה , היא הייתה משותקת בארבע גפיה , סבלה מעוויתות , לא שלטה בסוגריה , ולא הייתה מסוגלת לבצע תנועות רצוניות . 
מצבה הוגדר כ " וגטטיבי " . 
רוב הזמן היו אגרופיה קמוצים וזרועותיה משוכות והדוקות לחזה , אות לנזק מוחי מוטורי . 
לפעמים רגליה רעדו . 
לפעמים ראשה הנהן , לא בתנועות חטופות , אלא לאט לאט , כביכול הייתה מתחת למים והשיבה בחיוב לשאלה . 
לפעמים היא נאנחה או ייבבה . 
היא עדיין נשמה , בלעה , ישנה , הקיצה משנתה , התעטשה , נחרה , נאנקה ובכתה , משום שתפקודים אלה נשלטו על ידי גזע המוח , שלא ניזוק , אבל לא התרחשה אצלה פעילות שכלית מודעת , תפקוד הנשלט על ידי המוח הקדמי . 
הדבר שהכי בלט בחריגותו היו עיניה , שאף על פי שהיו צלולות , לעתים בהו בחלל ולעתים זינקו לצד אחד כאילו החריד אותה דבר מה . 
כשהסתכלתי עליה , לא יכולתי שלא להרגיש שדבר מה מעבר ליכולות ההעברה העֲצָבִית של קליפת המוח שלה חסר , ושהשם שבו כינו זאת הוריה – הפְּלִי שלה , נשמתה – היה מונח טוב לא פחות מאחרים . 
אמרתי פעם לטרי הצ'יסן , הנירולוג של ליאה בבית החוליםֿלילדיםֿואלי בפרזנו , " אבל בטוח יש לה איזושהי תודעה . 
היא מסוגלת לבכות , וכשאמא שלה מרימה אותה ומנענעת אותה , היא מפסיקה " . 
ד"ר הצ'יסן השיב , " קחי בתור דוגמה את דיונאתֿהזבובים . 
האם היא מחליטה להיסגר על זבוב שדורך על התרמיל שלה , או שהיא פשוט עושה את זה ? 
לדעתי היא פשוט עושה את זה . 
ליאה היא כמו מלכודת זבובים . 
זה הכול רפלקסים . 
למרות זאת , אני כן מאמין , אפילו שאין שום דרך לשאול אנשים כאלה מה הם מרגישים , שלפחות תאורטית ייתכן שלמרות שאין לה שום מחשבות , שום זיכרונות , שום חיים מודעים , היא בכל זאת תגיב למגע של אמה " . 
שאלתי את הוריה של ליאה מה לדעתם מסוגלת בתם להרגיש . 
נאו ֹ קאו ֹ אמר , " כשאנחנו מרימים אותה על הידיים , היא יודעת את זה ומחייכת " . 
פוּאה אמרה , " לפעמים כשאני קוראת לה , זה נראה כאילו היא באמת מזהה אותי , אבל אני לא ממש יודעת , בגלל שזה נראה כאילו ליאה לא יכולה לראות אותי . 
התינוקת שלי לא עשתה שום דבר רע . 
היא ילדה טובה , אבל בגלל שהיא פגועה ככה זה בדיוק כאילו שהיא מתה . 
כל יום עכשיו היא לא יכולה לראות אותי " . 
ב ֿ בדצמבר 1986 שבה ליאה לביתה מהמרק"ם עם חום של 40 מעלות , נשימה בלתי סדירה , אי יכולת להשתעל או לבלוע את הפרשותיה שלה , ופרוגנוזה של מוות קרב . 
בתוך ימים היה חומה נורמלי , נשימתה סדירה והרפלקסים של בליעה ושל חנק שבו אליה . 
רופאיה גירדו בפדחתם וייחסו את השיפורים הללו לירידת הנפיחות במוח המוארך ובהיפותלמוס . 
הוריה ייחסו אותם לחליטת העשבים שבה הם רחצו את בתם עם הגיעה הביתה , ובמשך ימים רבים אחר כך . 
" הם פרשו וילון אמבטיה על רצפת חדר המגורים והניחו עליו את ליאה " , נזכרה ג'נין הילט . 
" פוּאה הייתה מספיגה אותה כל כולה בתרופת התה הזאת שהיא רקחה , פשוט מורחת את זה בספוג על כל הגוף והשער והראש שלה . 
זה באמת היה דבר מרגיע מאוד . 
דבר שבא מאהבה . 
בימיה הראשונים של ליאה בבית , ביקרה ג'נין אצל הליאים מדי יום . 
לזכותה נזקפה העובדה שפוּאה ונאו ֹ קאו ֹ השאירו במקומה במשך שבוע שלם את הזונדה השנואה – הצינורית שעל פי הנחיית הרופאים הייתה אמורה לשמש אותם לשארית חייה של ליאה . 
בהדרכתה של ג'נין , הם שפכו דרך הצינורית כל שעתיים כשישים גרם של מזון לתינוקות , ובדקו את מיקומה על ידי הזרקת אוויר במזרק והאזנה לבועות דרך סטטוסקופ . 
" זה היה מאוד מאוד אִטי " , נזכר נאו ֹ קאו ֹ , " ולא ממש ידעתי איך להשתמש בזה . 
לצינור הזה היו שני פלסטיקים כאלה , ואם האוכל נתקע שם , אז אתה לא יכול להאכיל יותר " . 
בסופו של דבר הם שלפו אותו מאפה של ליאה והתחילו לצקת את המזון לפיה בעזרת בקבוק תינוקות . 
זה עבד מצוין , למרות תחזיות הרופאים כי בלי הצינורית ליאה תיחנק למוות . 
הבעיה היחידה הייתה שבגלל שהצינורית לא הייתה עוד בשימוש , סירבה מדיֿקל לשלם עבור מזון התינוקות , כך שניל ופגי התחילו לתת למשפחה מארזים שלמים של סימילאק מועשר בברזל , שנועדו לחלוקה כדוגמיות חינם לאימהות חדשות . 
מדיֿקל הייתה מוכנה לשלם עבור כסא גלגלים ומכונה לשאיבת הפרשות , אולם מתחה קו אדום מעל מיטת אשפוז לילדים . 
מיטה זו , שהליאים מעולם לא ביקשו , הפכה לנקודה המרכזית שאליה תועל כל צערה וזעמה של ג'נין על מצבה של ליאה . 
" כשמדיֿקל אמרו שהם לא ישלמו בשביל זה , זה פשוט הקפיץ לי את כל הפיוזים " , היא אמרה . 
" איזשהו רופא כלֿיכול בלשכה האזורית אמר שמונגים לא צריכים את זה כי ממילא הם ישנים על הרצפה . 
הוא היה פשוט גזען ואמרתי לו את זה . 
פשוט השתגעתי . 
נטרפתי מזעם . 
לגמרי . 
התחלתי להתקשר למיליון ואחד מקומות . 
בסוף מצאתי בדפי זהב חברה לציוד רפואי שהסכימה לספק לליאים מיטה חדשה לגמרי ולהוביל אותה לביתם , הכול בחינם . 
לג'נין מעולם לא נודע שליאה לא ישנה במיטה הזו , שבמשך שנים ניצבה לצד מיטתם הזוגית של הוריה , תופסת מקום בחדר השינה הזעיר שלהם . 
" ליאה תמיד ישֵנה אתנו " , אמרה לי פוּאה . 
" היא הילדה היחידה שישנה במיטה שלנו . 
בלילה אני מחזיקה אותה וכל הלילה אנחנו מלטפים את כפות הרגליים שלה בגלל שאנחנו אוהבים אותה כל כך . 
אם לא מלטפים את ליאה על כף הרגל או על הברך , היא בוכה המון . 
בפעם הראשונה שליאה חזרה למרפאה למעקב , ניל היה במשמרת . 
באשפוזה האחרון במרק"ם , הוא הדיר את עצמו בהצלחה רבה כל כך מהמקרה שלה , שאף על פי שהוא ראה את ליאה , הוא לא ראה את פוּאה ואת נאו ֹ קאו ֹ מאז חזרתה של בתם מפרזנו . 
שנים לאחר מכן , כאשר עבר על תיקה הרפואי של ליאה , הוא השתהה ארוכות על התיאור הקליני מאותו ביקור . 
תהיתי מה ריגש אותו כל כך ב " היום , ליאה ללא חום , נמדדה טמפרטורה של בבית השחי , משקל 19 ק"ג , והמוגלובין 11 " . 
הוא כחכח בגרונו . 
" הביקור הראשון ההוא היה ביקור מאוד משמעותי מבחינתי " , הוא אמר . 
" הוא היה מאוד טעון רגשית . 
אני זוכר שג'נין הילט גם הייתה בחדר . 
ובנוסף מתורגמן . 
אני זוכר שדיברתי עם האם ושאמרתי שמאוד קשה לי לראות את ליאה במצבה , להיות ממש באותו חדר אתה , ושמה שקרה היה משהו שתמיד חששתי ממנו , ושאני מאוד מצטער . 
ומה שלגמרי הרס אותי היה שאני … נו , שפחדתי שהם הולכים להאשים אותי במה שקרה , אבל האם גילתה כלפיי חמלה . 
היא הבינה – איכשהו היא קיבלה את ה – היא , נו … " – ניל גישש בחוסר נוחות אחר מילים , אבל הוא היה נחוש להתקדם הלאה – " טוב , נו , אני מניח שחלק מזה היה שבכיתי . 
מה שהיא עשתה זה – היא הודתה לי . 
והיא חיבקה אותי . 
ואני חיבקתי אותה " . 
ניל כחכח שוב בגרונו . 
" אז איך שלא יהיה . 
כאשר שאלתי את פוּאה על אודות אותו מפגש , היא רק אמרה , " הרופא של ליאה באמת כָּאַב בשבילה " . 
נאו ֹ קאו ֹ הקדיר את פניו והמשיך לשתוק . 
כעסו על המרק"ם ועל כל מי שעבד שם מעולם לא פג . 
פוּאה , שהייתה יותר נוחה במזגה מבעלה , הצליחה להסיט את האשמה כולה אל הרופאים בפרזנו שנתנו לליאה " יותר מדי תרופות " , וכך לזכות חלקית את ניל ואת פגי . 
בעיניה , " הבעל והאישה הרופאים " היו אשמים לא בחטא החמור של הריסת בתה כי אם בחטא הפחוּת יותר – חטא של הזנחה – בכך שיצאו לחופשה והותירו את ליאה בידיים הלא נכונות . 
עם שנקפו החודשים , הפכה ליאה , במובן עקום כלשהו , לילדה חיונית וקורנת כל כולה . 
אף שכל עמוד בתיק הרפואי שלה כלל את ההערה " נזק בלתי הפיך של המוח כתוצאה מהיפוקסיה " , באחד הרישומים הקליניים צוין גם : 
הבעיה : הפרעת פרכוסים על דֶפָּלֶפּט ? נפתרה . 
הבעיה : השמנת יתר ? נפתרה . 
במילים אחרות , הנזק המוחי של ליאה ריפא את האפילפסיה שלה , ובמשך הזמן , ככל שהיא גבהה – או נכון יותר , התארכה , שכן היא לעולם לא עמדה עוד על רגליה – ריפאה דיאטת המזון הרך שהושתה עליה את בעיית השמנת היתר . 
" היא הייתה ממש בריאה " , פגי אמרה בסרקזם קל . 
" היא הייתה בריאה כמו שאף פעם היא לא הייתה . 
היא הייתה פשוט מושלמת . 
צמח מושלם . 
פתאום הייתה ליאה , כפי שאמר לי פעם ביל סלווידג' ביובש , " בדיוק מסוג המטופלים שהאחיות אוהבות " . 
מטמורפוזה הפכה אותה מילדה היפראקטיבית הסובלת מהפרעת פרכוסים מפחידה ומוורידים בלתי נגישים , לגוף רפה ובלתי מתלונן אשר מן הסתם לעולם לא יזדקק עוד לעירוי לווריד . 
באורח פלא השתנו בעיני סגל רפואת המשפחה הוריה מהורים מתעללים למטפלים למופת . 
טרזה קלהאן , מתמחה שראתה את ליאה בשני השלבים , סיפרה לי , " אמא ואבא שלה בטח טיפלו בה נהדר כי היא כל כך גדלה . 
רוב הילדים במצב צמחי כל כך חמור כאילו מצטמקים והופכים לשק עצמות . 
ראיתי בני שבעֿעשרה שהיו בגודל של ילדים בני ארבע " . 
ניל אמר , " כל פעם שהם הביאו אותה למרפאה במנשאֿתינוקות הזה , ליאה תמיד הייתה מטופחת , לבושה יפה ונקייה למשעי . 
למשעי . 
זה היה מרשים מאוד " . 
פגי הוסיפה : " הם עשו עבודה טובה יותר מרוב המשפחות הלבנות . 
רוב המשפחות הלבנות תוך שנייה היו מאשפזות אותה " . 
פוּאה ונאו ֹ קאו ֹ אף פעם לא הצליחו להבין מדוע התייחס אליהם צוות המרפאה יפה כל כך , יותר מכפי שסגל בית החולים התייחס אליהם מעודו . 
מנקודת המבט שלהם , בתם השתנתה כליל , אבל התנהגותם כהורים לא השתנתה ולו במעט . 
ההסבר היחיד שנאו ֹ קאו ֹ יכול היה להעלות בדעתו הוא , " ליאה לא הולכת הרבה לשירותים , אז היא נקייה ובגלל זה הם אוהבים אותה " . 
( כששמעתי אותו מייחס את האהדה המחודשת לליאה לעצירות שלה , נזכרתי בהערה שהוא העיר פעם כשאמרתי לו שארצה לבקר יום אחד בלאוס . 
הואיל והוא התרשם כיאות מן האובססיה האמריקאית לטכנולוגיה ולהיגיינה , הוא אמר , " את לא תאהבי אותה . 
אין מכוניות . 
אבל צ'ינג מאי בתאילנד מאוד תמצא חן בעינייך " . 
כאשר שאלתי אותו למה , הוא אמר , " בגלל שיש שם המון פועלי ניקיון " . 
) 
עתה שלא נרשמו עוד תרופות נוגדות פרכוסים והיענות הורית לא עמדה עוד על הפרק , השתתקו לפתע הרופאים , האחיות , עובדי השל"ה , עובדי בריאות הציבור ופקידי בית המשפט לנוער – אותו צבא קולני של אנשי שררה שבמשך ארבע שנים חזרו ואמרו לליאים שהם אינם מטפלים כראוי בבתם . 
ב ֿ במרס , 1987 בוטל מעמדם של הליאים כאפוטרופוֹסים על תנאי , מעמד שהיה בתוקף מאז שוחררה בתם מהשגחת האומנה . 
" בעניין ליאה לי , קטינה בחזקת בית המשפט לנוער " , הכריז בית המשפט של מדינת קליפורניה למחוז מרסד : 
הואיל ונראה עתה , לשביעות רצונו של בית המשפט , כי טובתה של הקטינה הנ"ל היא שחזקת בית המשפט לנוער תסתיים , 
מצווה בזאת כי ההוראה שניתנה … על ידי בית משפט זה , הפוסקת כי ליאה לי תהיה , עד להודעה חדשה , ילדה בחזקת בית המשפט לנוער , בטלה ומבוטלת בזה , והאדם האמור משוחרר בזאת מן ההוראה . 
פוּאה ונאו ֹ קאו ֹ אף פעם לא בטחו במסמך הזה , שהם כמובן לא היו מסוגלים לקרוא , ושממילא כמעט בלתי אפשרי היה למסור במונגית את תוכנו . 
הם המשיכו לחשוש שמא בתם תיהפך שוב לרכוש ממשלתי . 
במשך כמה שנים , פוּאה , שמעולם לא הרשתה לעצמה לשכוח כי ביום שבו ליאה נלקחה להשגחת אומנה היא הייתה בביקור אצל קרובים , נשארה עמה עשריםֿוארבע שעות ביממה כדי להבטיח שהיא לא תיחטף על ידי ה " משטרה " . 
" אם ניתן להם " , אמר נאו ֹ קאו ֹ , " הם בטח שוב ייקחו אותה , אבל פשוט אנחנו אוהבים את ליאה יותר מדי ואנחנו לא רוצים שמישהו ייקח אותה . 
אשתי שומרת על ליאה כל יום , אז הם לא יכולים לקחת אותה . 
אשתי לא תיתן להם " . 
האנתרופולוג ג'ורג' סקוט הצעיר , כתב כי בלאוס , 
ילדים באופן כללי היו נערצים … אפילו על הילדים בעלי המומים הגופניים או הנפשיים הורעפה חיבה , לאמתו של דבר אפילו יתר חיבה לעומת ילדים רגילים , דבר שנבע בחלקו מן האמונה כי , כמו בהפלות ובלידות של ולדות מתים , המומים הם תוצאת חטאי העבר שחטאו ההורים , ועל כן יש לקבלם בקורֿרוח ולטפל בהם יפה כאמצעי כפרה . 
פוּאה ונאו ֹ קאו ֹ היו בטוחים למדי , אם כי לא מעל לכל ספק , שמחדלים מצד הרופאים האמריקאים , לא מצדם הם , היו הגורם למצבה של ליאה . 
אולם לא היה צורך בשום תמריץ לכפרה . 
הם הרעיפו על ליאה חיבה משום שהם לא יכלו להעלות על דעתם לנהוג אחרת . 
הם תמיד חשבו עליה כעל מי שנועדה לגדולות , כמו נסיכה . 
עתה , כשהייתה נתונה להשגחתם התמידית של הוריה ואחיה , היא זכתה למעמד במשפחה שהיה , בעצם , מלכותי עוד יותר . 
היא הייתה מבצרֿדממה שסביבו התרכזו חיי המשפחה . 
אם היא ישבה בכסא הגלגלים שלה , תמיד היה מישהו לצדה ; אם היא הייתה קשורה בתוך הניָא , ביצע מי שנשא אותה , בין אם היו אלה אמה , אביה או אחת מאחיותיה הגדולות , ריקוד קטן מתנענע ומתמיד כדי להרגיעה . 
על הקירות היו תלויות יותר תמונות שלה משל כל אחד משמונת אחיה . 
במשך שנים , הלוח שג'נין הכינה לה פעם – " יקיצה " , " תרופות " , " יציאה לבית ספר " , " שעת משחק " – נותר אף הוא תלוי שם , אפילו שהיא לא קיבלה עוד תרופות , לא הלכה לבית הספר ולא שיחקה . 
אם היא עדיין הקיצה בבקרים , זו הייתה כבר שאלה של סמנטיקה . 
ליאה הייתה היחידה מבין ילדי הליאים שחגגו לה ימי הולדת . 
מדי 19 ביולי הוצפה המדרכה מחוץ לדירה ברחוב 12 מזרח בקרובי משפחה ובילדים מונגים . 
ג'נין הילט הביאה צלחות מעופפות , כדורי ים ואקדחי מים . 
פוּאה הגישה אגרולים מונגיים ממולאים בבשר חזיר טחון ובצל ; בננות מאודות עם אורז ; עופות שהועלו קורבן באותו בוקר וגולגולותיהם ולשונותיהם נבדקו , טרם בישולם , למציאת אותות לניבוי העתיד ; ודוריטוס . 
עוגת יום הולדת אמריקאית תמיד הייתה . 
ג'נין הדליקה את הנרות ופרסה את הפרוסה הראשונה . 
אורחת הכבוד לא יכלה כמובן לכבות את הנרות או לאכול מהעוגה . 
היא ישבה בכסא הגלגלים שלה , דמומה ושוותֿנפש , בעוד הילדים , שרכשו בבית הספר רפרטואר שגור של שירים אמריקאים , שרו לה " היום יום הולדת " . 
ליאה עדיין הייתה ילדה יפהפייה . 
היא לא דמתה כלל לחולים במצבים וגטטיביים שראיתי בבתי חולים , גוויות שעורן בצקי ופיותיהן שמוטים , שערם כקש וגופם מדיף ריח שתן גם אחרי שנרחצו . 
שערה השחור של ליאה עדיין בהק , עורה היה רך ויפה , שפתיה עדיין היו ורודות ומעוצבות כקשתֿקופידון . 
היה לה ריח נהדר . 
לכן מעולם לא היה מוזר בעיניי שמשפחתה מתייחסת אליה כפי שהיו מתייחסים אל תינוקת שובתֿלב במיוחד : תינוקת מייגעת , מחותלת , מואכלת בבקבוק , שרק במקרה הייתה בגובה מאה סנטימטרים . 
פוּאה חיבקה אותה , ליטפה אותה , נענעה אותה , הקפיצה אותה , שרה לה , חיככה את אפה בצווארה , שאפה את שערה , שיחקה באצבעותיה והשמיעה קולות משונים כנגד בטנה . 
היו פעמים גם שליאה נראתה יותר כמו חיית מחמד – גולדן רטריבר אולי , עם מזג נוח ופרווה מזמינה לליטוף . 
אחותה הקטנה פּהָא אהבה להעניק לה חיבוקי דוב , למשוך באוזניה , ואז , יחד עם מאי ודו ּ , להשתרע מעליה בערֵמה : שלוש ילדות מתפתלות ומצחקקות ואחת דוממה . 
בלאוס , פוּאה רחצה את ילדיה על רצפת העפר , והשתמשה בקערה קטנה לצקת את מי הפלג שהתחממו מעל האש . 
עתה היא רחצה את ליאה מדי יום באמבט חרסינה – וּפעמיים בימים חמים . 
" בדרך כלל אני נכנסת יחד אתה " , היא אמרה , " כי בסוף ממילא אני כולי רטובה " . 
אחרי הרחצה , היא הייתה מכופפת ומותחת את זרועותיה ורגליה של ליאה , כמו ילדות שמכופפות את גפיהן של בובות ברבי , בסדרת תרגילים לטווחֿתנועה שלימדו אותה בלשכת הבריאות , אשר נועדו למנוע כְּוויצוֹת קבע . 
היא האכילה את ליאה בכף או מבקבוק של 180 מיליליטר עם פטמה רחבה , שטוחה , קלה למציצה , שיועדה לתינוקות בעלי חך שסוע . 
רישום של מתמחה ממרפאת המרק"ם קבע כי " הורים מאכילים אותה במזון תינוקות + דייסת אורז " . 
לאמתו של דבר , ליאה אכלה גם חזיר ועוף שאמה כתשה למרקם דק במכתש והעלי שהיא הביאה מלאוס ואשר גולפו במו ידיה . 
פעמים פוּאה פשוט לעסה ראשונה את העוף , כמו אמאֿציפור , ודחסה אותו לתוך פיה של ליאה . 
מדי יום ביומו בישלה פוּאה כמויות של ירק דמוי תרד שנקרא זוֹו , שהיא גידלה במגרש החניה במיוחד בשביל ליאה , והאכילה אותה בחמיצה . 
ליאה בדרך כלל ישבה בפישוק על ברכיה של פוּאה , רגליה הארוכות מזדקרות מכל צד , בעוד פוּאה תוחבת לפיה בעדינות חתיכות קטנטנות , אחרי שהצמידה את שפתיה שלה לאוכל להבטיח שהוא לא חם מדי . 
את הריר של ליאה היא מחתה תמיד בידה , לא במפית או במגבת . 
" הרבה זמן לוקח לאכול " , היא אמרה לי פעם , בעת שהאכילה את ליאה אורז . 
" צריך לפתוח את הפה של ליאה ולהסתכל פנימה , בגלל שאם יש שם כבר אורז ומכניסים עוד , היא עלולה להקיא את זה בחזרה . 
את צריכה כל הזמן להחזיק את היד שלך בעורף שלה אחרת היא לא יכולה לבלוע . 
היא פרצה בצחוק ונישקה את פיֿהאורז של ליאה . 
לפעמים חשבתי : זה לא כל כך נורא . 
ליאה חיה בבית , לא במוסד סיעודי . 
היא מושא לאהבה , לא מנודה ודחויה . 
הקהילה המונגית מקבלת אותה בלי כל הסתייגות . 
אמה אינה מבקשת לטרוף את נפשה בכפה , כפי שהיה אחרי שליאה הושמה במשפחה אומנת . 
אמת הדבר שפוּאה ונאו ֹ קאו ֹ קיפחו לפעמים את אחיה , בעיקר את פּהָא , שמעולם לא הצליחה לתפוס את המקום המגיע לה כבת הזקונים המפונקת מכול . 
כשפהָא עוד בקושי ידעה ללכת , היא הייתה באה ויוצאת מהדירה בלי השגחה , משחקת בשקיות ניילון , ולפעמים , בסכין קצבים גדולה . 
ובכל זאת , אף אחד מהליאים , אפילו לא הנוער , לא נראה מעולם נבוך בגלל ליאה , כפי שרוב הילדים האמריקאים שאני מכירה היו עשויים להרגיש . 
מאחר שהתקפי הכפיון הנמשכים של ליאה תמו , שוחררה בדרך כלל מיי , כילדה הגדולה ביותר המתגוררת בבית , מן המתחים הכרוכים בשימוש מתורגמנית להוריה בבתי החולים . 
" הייתי צריכה ללכת עם ההורה שלי לבית חולים לתרגם " , היא כתבה בזיכרונותיה בכיתה ח ' , כשדיברה על השנה שלאחר שובה של ליאה ממשפחת האומנה . 
" אף פעם לא יכולתי לעשות מה שמתחשק לי כי רוב הבן דוד שלי שההורה שלי היו צריכים הכי הרבה תמיד עסוקים פה ועסוקים שם . 
הייתי כמו המתרגמן שלהם לכל מקום שהם הלכו . 
נשיאת אחותה בניא , האכלתה במזון התינוקות שלה , ועריכת הקניות לבית במרכול ברחוב ג'יי היו מטלות קלות בהרבה . 
אולם כל אימת שהתחלתי להתפתות לרוגע שהשרתה התמונה הזאת , הוורדרדה באופן יחסי , קטעה אותי לפתע התפרצות זעם מצד נאו ֹ קאו ֹ ( " הילדה שלי גמורה בגלל הרופאים האלה ! " ) , או , לעתים קרובות יותר , על ידי דליפתֿיגון פתאומית מצד פוּאה . 
רגע אחד היא הייתה צוחקת , וברגע הבא דומעת כולה . 
שבועות שלמים היא לא הייתה משמיעה מילה של תלונה , ואז קוראת פתאום , " ליאה כבדה כל כך ! 
כל כך קשה לשאת אותה ! 
אנשים אחרים רואים מקומות יפים אבל אני לא יכולה אף פעם " . 
שנתיים עברו בלי שהיא תתפור שום פא נדוֹו פרט לניא הענק של ליאה . 
" ליאה חולה מדי " , היא אמרה , " ואני עצובה מדי . 
אני כל כך עסוקה עם ליאה שאני לא יודעת שום דבר חוץ מלהיות בחיים " . 
פעם אחת ראיתי אותה שפופה על עקביה ומתנדנדת קדימה ואחורה , מקוננת . 
כששאלתי אותה מה קרה , היא אמרה רק , " אני אוהבת את ליאה יותר מדי " . 
בקבוק חצי גמור של סירופ דֶפָּלֶפּט , שליאה לא נדרשה עוד לקחת ואשר ניל ופגי הניחו כי הושלך לפח לפני זמן רב , המשיך עוד שנים לעמוד על מדף במטבח . 
הוא לא היה שם לשם שימוש ; הוא היה שם משום שהרופאים האמריקאים החשיבו אותו פעם ליקר מפז , והשלכתו הייתה משולה להיפטרות מערמה של מטבעות זרים שאינם סחירים עוד , אולם עדיין לא השילו מעליהם כליל את הילת ערכם . 
פוּאה ונאו ֹ קאו ֹ טיפלו בליאה במה שהם כינו " תרופות מונגיות " . 
" אנחנו לא יכולים לתת לה שום מין של תרופה מבית החולים " , הסביר נאו ֹ קאו ֹ , " בגלל שאם אנחנו עושים את זה , היא נהיית מאוד מתוחה והגוף שלה מתעוות למין איזה קשר הדוק " . 
הם השקו אותה בתה עשוי משורשים כתושים מיובאים מתאילנד שהם קנו בשוק שהיה בבעלות מונגית , ומעשבים שהם גידלו למענה במגרש החניה . 
קערה עשויה מפלדת אלֿחלד , מלאה במים קדושים ומכוסה בשתי פיסות נייר ששוליהן מחורצים , נתלתה מתקרת חדר השינה שלהם בחוט משיחה . 
ציֿננג הציב אותה שם כפיתיון לנשמתה התועה של ליאה . 
פעמיים בשנה לערך , או תכופות יותר אם ידם הייתה מספקת , בא ציֿננג לדירתם לערוך טקס העלאת קורבן של חזיר . 
כמה וכמה שבועות אחרי כן , ענדה עדיין ליאה צמידי חוטים כובליֿנשמה סביב פרקי ידיה . 
היות שהתרופות השנואות נוגדות הפרכוסים לא נדרשו עוד , והיות שרגשותיה של פוּאה כלפי רופאיה של ליאה הפכו לרגשי חיבה כמעט מאז אותו יום שהיא וניל התחבקו , הם המשיכו להביא את ליאה אחת לשנה לערך אל מרפאת המרק"ם , אם כי לא לבית החולים הצמוד . 
בעיותיה של ליאה – עצירות , דלקות בלחמית , דלקות בלוע – לא הצריכו עתה אשפוז ואפשר היה לטפל בהן במרפאות חוץ . 
כאשר ליאה החמיצה פגישה , שלח לה מחשב המרפאה , מקובע בשגרה הביורוקרטית הבלתי מופרעת שלו , את התזכורת הזו : 
ליאה לי יקר/ה : 
ב ֿ / 2/88 29 לא הגעת לתור שנקבע לך אצל ד"ר פילפ . 
הרופא/ה שלך סבור/ה כי עליו/ה לראותך . 
אנא צור / צרי קשר עם המרכזֿלרפואתֿהמשפחהֿמרסד בטלפון מס' 7060 - 385 על מנת שנוכל לקבוע לך תור חדש . 
ליאה מעולם לא התקשרה . 
הבדיקות הכלליות היו עתה מפגשיהם התכופים ביותר של הליאים עם הממסד הרפואי של מרסד – בתחילה בדיקות שבועיות , אחר כך חודשיות , אחר כך פעמיים או שלוש בשנה – שבוצעו על ידי אח לבריאות הציבור , שכמו ציֿננג , ערך ביקורי בית . 
שם האח היה מרטין קילגור . 
מרטין היה גבר גדול , טוב לב ואקסצנטרי , אשר ללא ספק היה העובד היחיד בלשכתֿהבריאותֿמחוזֿמרסד שהתנאה בשיזוף מלא הודות לנפישה במחנה נודיסטים . 
דעותיו הפוליטיות היו ליברליות , האייֿקיו שלו ( כפי שהוא חשף פעם בחיוך מצטנע ) , 150 ודבריו מפולפלים באזכורים מתוך הספרות הקלאסית . 
הוא התייחס לשֵׁד של ליאה ולמוֹירה ? שלה באותה תכיפות כמו אל הנזק המוחי שלה כתוצאה מהיפוקסיה . 
הוא השווה פעם את היחסים בין הליאים לבין הרופאים וכל יתר נותני שירותי הבריאות לסיפור המיתולוגיה על אודות סיזיפוס , מלך קורינתוס , שניסה להערים על המוות על ידי כבילתו בשלשלאות . 
העליתי את האנלוגיה של מרטין באוזני ניל . 
הוא מעולם לא שמע על סיזיפוס , אולם כאשר תיארתי כיצד נגזר על הנבל הזקן לחזור ולגלגל סלע במעלה הר , ושוב לראותו מתגלגל בחזרה ממש לפני ההגעה לפסגה , הוא אמר , " זה בדיוק זה ! " ( מאוחר יותר עלה בדעתי שעל אף שניל הזדהה מיד עם סיזיפוס , הליאים ללא ספק היו עומדים על כך שהם אלה שנשאו בעול של דחיפת הסלע . 
) 
מרטין נפגש לראשונה עם ליאה ומשפחתה באביב של שנת , 1985 לפני שהיא הושמה במשפחה אומנת . 
הוא נשלח לבית הליאים לקבוע אם הוריה נותנים לה את הכמויות הדרושות של קַרבַּמאזֶפּין ופנוברביטל . 
( הם לא . 
) בלי לדעת מה מצפה לו , הוא כתב למרק"ם מזכר שהסתיים במילים : " תודה לכם על ההפניה המעניינת " . 
צרור מכתבים שמאז שוגרו על ידו אל ניל ופגי , מנוסחים ברשמיות ומודפסים ללא רבב , תיעד , שנה אחר שנה , את מאמציו ההרואיים לגלגל את הסלע במעלה ההר , ואת התגלגלויות הסלע החוזרות ונשנות במורדו . 
כעת הייתה דאגתו העיקרית העצירות של ליאה – חלק מהאטה כללית בתפקודי הקיבה והמעיים שנגרמה על ידי הפגיעה העצבית . 
בפברואר , 1988 כאשר מצבה הווגטטיבי של ליאה כבר נמשך כשנה , הוא דיווח לפגי כי " יציאות גדושות ממשיכות אצל ליאה על בסיס שבועי " . 
המשפט הבא היה מופת לדיווח מלא טקט : " האם מציינת כי היא משתמשת במטמוציל בהתמדה אולם הבקבוק מלא ומכוסה אבק " . 
מרטין הזמין אותי פעם להתלוות אליו לאחד מביקורי הבית . 
הייתי סקרנית לראות כיצד הוא והליאים מתמודדים זה עם זה , שכן בניגוד למרבית הקהילה הרפואית של מרסד , מרטין היה אוהד מוצהר של המונגים , שלא היסס להשמיע את דעותיו . 
הוא היה בקי בתפקיד שמילאו המונגים במלחמה בלאוס יותר מכל אדם אחר שפגשתי במרסד , וכתב עשרות מכתבים לעיתונים המקומיים שהוכיחו את קוראיהם על איֿסובלנותם . 
( קורא אחד זעם עליו כל כך שאיים לחסל את מרטין ברובֶה , וגרם למרטין , מסיבות אלפביתיות יותר מאשר ספרותיות , לשנות את שמו במדריך הטלפונים של מרסד לג'ויס קילמר . 
) מרטין לא שנא את הליאים , או לפחות העדיף אותם על פני כמה ממטופליו הלבנים , שכישוריהם כהורים היו לפי תיאוריו פחותים מאלה של שימפנזים . 
הוא חלק קשות על החלטתו של ניל להפקיד את ליאה בידי משפחה אומנת , כל כך שהוא זנח פעם לרגע כל אובייקטיביות מקצועית ואמר לנאו ֹ קאו ֹ , " מר לי , כשאנשים עושים דברים כאלה , אנחנו באמריקה לוקחים עורכי דין " . 
שיערתי לי שאם היה מישהו שבכוחו לתקשר עם הליאים , הרי זה מרטין . 
כשהגיעו מרטין והמתורגמן שלו , קוּאה הַאו ּ , אל דירת הליאים , פוּאה כרעה על הרצפה על ברכיה , משקה את ליאה מבקבוק מים , ונאו ֹ קאו ֹ ישב לידה עם פְּהָא בחיקו . 
" שלום מר לי ! " , הרעים מרטין . 
נאו ֹ קאו ֹ ריכז את תשומת לבו בשטיח מקירֿלקיר ולא אמר דבר . 
מרטין התכופף אל הרצפה . 
" נו , מר לי " , הוא אמר , " מה הבת שלך אוכלת ? 
אתם נותנים לה בעיקר נוזלים ? " גיליתי , בהשתוממות , שהליאים מעולם לא סיפרו לו על אודות העופות ובשר החזיר שפוּאה כתשה במכתש והעלי שלה . 
קואָה האו ּ , גבר קטן , דייקן ונחבא אל הכלים , תרגם את שאלתו של מרטין בקול בלתי נשמע כמעט , כשם שהוא תרגם – או ניסה לתרגם – את כל שאלותיו הבאות של מרטין מאנגלית למונגית , ואת תשובות הליאים ממונגית לאנגלית . 
פוּאה מלמלה דבר מה . 
" היא אומרת שזה אוכל רך מאוד " , אמר קואה . 
" טוב " , אמר מרטין , " מבחינה אמפירית ליאה לא עלתה או ירדה במשקל . 
לא משנה מה הם עושים , אני יכול לומר שמבחינה תזונתית זה לגמרי בסדר " . 
בלי לפרש את מעשיו , הוא התחיל לדגדג את כפות רגליה של ליאה . 
הוא רשם לפניו את רפלקס בַּבִּינסקי שלה , התמתחות של הבוהן הגדולה אשר מעידה על נזק למערכת העצבים המרכזית . 
אחר כך הוא הניח על בטנה את הסטטוסקופ . 
ליאה התחילה ליילל כזאב . 
פוּאה קירבה את ראשה אל ליאה ולָאֲטה באוזנה , " טש , טש , טש " . 
" אני מנסה לשמוע קולות של פעולת מעיים " , אמר מרטין . 
" אני בקושי שומע קולות של פעולת מעיים אז אני הולך עכשיו להקשיב לחזה שלה . 
הריאות שלה בסדר . 
עכשיו בפעם האחרונה שהייתי פה , דיברתי על זה שיהיה נחמד אם נוכל למדוד לה כל יום חום , רק בשביל שנדע אם עומדת לצוץ איזו בעיה . 
הם זוכרים את זה ? " 
קוּאה השיב , " היא אומרת , כן , הם עושים את זה , כל יום " . 
מרטין נראה מרוצה . 
" ומה הטמפרטורה הרגילה שלה ? " 
" היא אומרת 30 או 40 . 
דבר זה עצר לרגע את מרטין , אבל הוא המשיך הלאה . 
" אֿהא . 
אוקיי . 
אז אם ככה בואו נמשיך אל הדופק . 
הוא פילס דרך באצבעו אל מתחת לצמידי החוטים כובליֿהנשמה על פרק ידה של ליאה . 
" עכשיו אני מודד את הדופק . 
הדופק שלה הוא 100 . 
יהיה נחמד אם אמא ' לה תמדוד לה כל יום את הדופק . 
" היא אומרת שהם לא יודעים איך לספור את הדופק " , אמר קואה . 
" אוקיי . 
פשוט שמים את האצבע כאן , ולוקחים את השעון , וסופרים במשך דקה . 
לפואה לא היה שעון , והיא גם לא ידעה מהי דקה . 
בשלב זה פּהָא , שהייתה אז בת שלוש , רצה אל ליאה והתחילה להלום לה על החזה . 
" אל תעשה את זה , ככה ילד טוב " , אמר מרטין , פונה אל הילדה הקטנה באנגלית , שפה שהיא לא דיברה בה מילה . 
" קואה , תגיד להם בבקשה שהם חייבים להשגיח על הילדים האחרים . 
ליאה היא לא בובה . 
הוא כחכח בגרונו . 
" נמשיך עכשיו לאלימינציה . 
האם יש לליאה תנועת מעיים מעצמה או שהם צריכים לתת לה קודם כדור ? " הוא התכוון לטבליות לקסטיב שהליאים נתנו לה לפעמים . 
כמו התרופות האנטיביוטיות מהירות ההשפעה , התרופות המשלשלות היו מקובלות על מונגים רבים משום פעולתן המהירה , החדֿמשמעית , והמשוללת תופעות לוואי נראות לעין . 
" היא אומרת שהם משתמשים בכדור כדי שזה יֵצא . 
" אוקיי , אבל עדיף מאוד לא להשתמש בכדורים האלה באופן קבוע . 
מוטב לתת לה את הסיבים , בצורה של מטמוציל , כי אם ממשיכים להשתמש בתרופה , ליאה תאבד את היכולת לתנועת מעיים עצמאית והיא תמיד תצטרך את התרופה , וזה לא טוב . 
פוּאה ונאו ֹ קאו ֹ בהו בקואה כשהוא תרגם זאת . 
במשך ארבע שנים אמרו להם לתת לליאה תרופה שהם לא רצו לתת לה . 
עכשיו אומרים להם לא לתת לה תרופה שהם כן רצו לתת לה . 
" אני רוצה לספר להם את הסיפור של סבא שלי " , המשיך מרטין . 
" בעשרים השנה האחרונות לחייו , הוא נאלץ לאכול מֶלח אנגלי בגלל שהוא התחיל להשתמש במשלשלים האלה ולא היה מסוגל להפסיק . 
הם יודעים מה זה מלח אנגלי ? 
זה משהו שנראה זוועה . 
מגנזיום גופרתי . 
קואה נראה נבוך ; אני לא יודעת איך בדיוק הוא תרגם " מגנזיום גופרתי " . 
" אז אם הייתי יכול לשלוח את הרוח שלי בחזרה בזמן לדבר עם סבא שלי , הייתי אומר לו , סבא , אל תכניס את הראש שלך למיטה החולה הזאת ! 
קח מטמוציל ! 
אבל אל תשימו את זה במזון התינוקות שלה , אוקיי ? 
מזון תינוקות זה חלב , וחלב גורם לאנשים עצירות . 
זה כמו שתאכילו אותה בדבק . 
הם יכולים לנסות לערבב את המטמוציל בבקבוק של מיץ שזיפים מיובשים , אוקיי ? 
מיץ שזיפים מיובשים ישחרר כל סתימה . 
פצצת עומק אמתית . 
הם יודעים מה זה מיץ שזיפים מיובשים ? " 
הם כמובן לא ידעו , וגם לא קואה . 
כאשר הוא הגיע לנקודה זו בתרגום , הוא פשוט שתל את המילים האנגליות ל " מיץ שזיפים מיובשים " באמצע משפט ארוך במונגית . 
העדפתי לא לנסות אפילו לנחש איך הוא תרגם " פצצת עומק " . 
" זה עשוי משזיפים " , הסביר מרטין . 
" לוקחים שזיף ומייבשים אותו . 
אחר כך עושים ממנו מיץ . 
אני אכתוב להם את זה כדי שהם יוכלו לחפש את זה בחנות . 
ועל נייר צהוב , הוא כתב באותיות של קידוש לבנה : 
מיץ שזיפים מיובשים 
נאו ֹ קאו ֹ לקח את הנייר והסתכל עליו חסר הבעה . 
אפילו היה בכוחו לקרוא את המילים , לא היה לו צל של מושג שזיף מיובש מהו . 
" אוקיי , קואה " , אמר מרטין , " לפני שנלך עכשיו , אני פשוט סקרן . 
שמתי לב שיש לליאה איזה מין צמידים סביב פרקי הידיים שלה , ולאחרונה עיינתי בספר על המונגים ועל הדת המונגית , ותהיתי איך הם מסבירים את מה שקרה לליאה במונחים של הדת שלהם ? " 
פני הליאים הוגפו פתאום כמו דלת שנטרקה . 
" הוא אומר שהם לא יודעים מזה שום דבר " , אמר קואה . 
אמרתי בלבי : אבל באותו לילה הם הוציאו שעה שלמה בדיבורים על איך דאים חוטפים נשמות ! 
הם היו ממשיכים עוד שעה אלמלא הייתה מיי יינג חייבת לחזור הביתה . 
מה עבר עליהם היום ? 
דומה היה שידידיי הפתוחים , מלאי החיים והדברנים , נכנסו בעצמם למצב וגטטיבי אל נוכח מי שנתפש על ידם כנציג הממסד – הגם שקרוב לוודאי הוא היה מבכר להתפטר מתפקידו וחלילה לא לנהוג בהם בדרכי כפייה . 
מאז שמרטין הגיע הם לא הוציאו מפיהם עשרים מילים . 
הם לא צחקו , לא חייכו ולא הישירו אליו את מבטם . 
ואז חשבתי : אלה מן הסתם האנשים שניל ופגי התמודדו אתם כל אותן שנים . 
לא פלא שחוץ מג'נין כולם חושבים שהם אטומים וטיפשים . 
נכון שמרטין עבר מטמורפוזה לא יאה בה במידה , מאדם בקי ומלומד לחושם לאֿיוצלח . 
כביכול היה זה תהליך הפוך של אלכימיה , שבו הצליח כל צד במערכת היחסים הזו , שדינה כבר נחרץ , להפוך את הזהב בצד הנגדי לסיגים . 
" טוב " , אמר מרטין , מתרומם בקושי מן הרצפה , " עושה רושם שזה המיטב שנוכל להפיק היום . 
יש להם כרטיס ביקור שלי " – שכמובן יכול היה בה במידה להיות כתוב בכתב יתדות – " והם צריכים לזכור שאני כאן כדי לעזור להם . 
אם תוכלו , חברים , להשיג את המיץ משזיפים מיובשים , אני מאוד ממליץ על זה . 
להתראות , מר לי . 
להתראות , גברת לי " . 
בעת שפסענו אל מכוניתו של מרטין , בעוד קואה משתרך בשקט עשרה צעדים מאחור , קימט מרטין את מצחו . 
הוא ידע שהביקור לא עלה יפה , אבל הוא לא היה מסוגל להצביע על הסיבה . 
האם לא היה אדיב ? 
האם לא גילה כבוד כלפי התרבות המונגית בכך שהתעניין באמונתם של הליאים ברוחות ? 
האם לא נשמר מלמתוח עליהם ביקורת , גם כאשר סבר שהם אינם נוהגים כשורה ? 
" נתתי את המקסימום שלי " , הוא אמר . 
" ראית איך הסברתי להם דברים בסבלנות . 
הוא נאנח , לאט ובאריכות . 
" אני עושה את המיטב . 
יש ימים שאני חושב על ליאה כמו על דמות בטרגדיה יוונית . 
של אוריפידס , אולי . 
בימים אחרים – טוב נו , אני פשוט חושב על מטמוציל . 
16 
למה דווקא מרסד ? 
ביומי הראשון במרסד , כמה חודשים לפני שפגשתי את הליאים , הסתובבתי במכוניתי השכורה שוב ושוב , תרה במבטי אחר מונגים , אך לא הבחנתי אפילו לא במונגי אחד ויחיד . 
ידידי ביל סלווידג' אמר לי שאחד מכל שישה תושבי מרסד הוא מונגי , ובהסתמך על אותה סטטיסטיקה נפלאה באתי לכאן . 
שיערתי בלבי שהוא בוודאי טעה . 
האנשים שטיילו להם עם עגלות תינוקותיהם לאורך שדרות השקמים מצפון לבֵּר קריק ודהרו בטנדרים שלהם ברחוב הראשי בעל היושן הקסום – נראו כולם ילידי המקום , ממש כמו דמויות מתוך אמריקן גרפיטי ? , שעלילתו מתרחשת במוֹדֵסטו ֹ , העיירה הגדולה הבאה בכביש 
המהיר 99 . 
כשעצרתי בתחנת הדלק ברחוב אַר לתדלוק , שאלתי את פרנק , האיש שניקה את שמשת מכוניתי , אם ידוע לו היכן מתגוררים המונגים . 
" האזור ההוא של העיירה , מעבר למסילות , ממש שורץ בהם " , אמר פרנק . 
" יש בו כל כך הרבה מונגים שבקושי אפשר לזוז . 
מה שבטוח זה שיש לנו הרבה מהם . 
מה שאני לא יודע זה למה הם כאן . 
זאת אומרת , למה דווקא מרסד ? " ואז הוא סיפר אנקדוטה על כמה מונגים שנתפסו דגים באגם במחוז בלי רישיון . 
" כשהמשטרה באה , הם ירדו על הברכיים שלהם . 
הם חשבו שהולכים להוציא אותם להורג ! " הוא הטיל את ראשו לאחור וצחק . 
מאוחר יותר אמר לי מרטין קילגור שסיפורים על המונגי הטיפש היו לחם חוקה ּ המְצַער של הקהילה החקלאית של מרסד , שכמה מחבריה היו דור רביעי או חמישי בסנטראל ואלי . 
" בפרזנו , הסטודנטים בנבחרת משמיעים בדיחות עדתיות על הארמנים " , הוא אמר . 
" בסטניסלוֹס ? , זה הפורטוגלים . 
כאן , זה המונגים . 
הייתה למשל האם המונגית ששמעה שוטר אומר , " אם הבן שלך מתנהג לא יפה , תמיד אפשר לקשור אותו לטלוויזיה " , והבינה את זה פשוטו כמשמעו . 
היו החוואים המונגים שדישנו את הגידולים שלהם בצואת אדם . 
היו הדיירים המונגים שפערו חורים בקירות כדי לתקשר עם קרובי משפחתם בדירה ליד . 
הייתה המשפחה המונגית הגדולה שהתגוררה בדירת שני חדרים בקומה השנייה . 
הזוג האמריקאי שהתגורר בקומה מתחת התלונן שהתקרה שלו דולפת . 
כשבעל הבית בדק את העניין , הוא גילה שהדיירים המונגים עברו כולם לחדר השינה , כיסו את רצפת חדר המגורים בעפר בגובה 30 סנטימטרים , שתלו שם ירקות והשקו אותם . 
אם היו הסיפורים האלה נכונים , מי חכם וידע . 
באקלים שטיפח את דעותיו הקדומות הלבביות של פרנק , האם זה משנה בכלל ? 
כפי שקובעת האִמרה המונגית , " כל כלי אפשר לסגור , רק לא את פי הבריות " . 
במאה וחמישים השנה האחרונות , היה סנטראל ואלי אנוס לגמוע אל קרבו גל אחר גל של מתיישבים ילידי הנכר : מקסיקנים , סינים , צ'ילאנים , אירים , הולנדים , בסקים , ארמנים , פורטוגלים , שוודים , איטלקים , יוונים , יפנים , פיליפינים , תימנים , ומזרח ֿ 
אסיאתים . 
כל גל וגל הביא עמו משב של שנאת זרים ייחודי לו , וסיפורי המונגי הטיפש היו בסך הכול הגרסה העדכנית ביותר למשב החדש . 
בשנות השמונים של המאה התשעֿעשרה , שירת האיגודֿהאנטיֿסיני במרסד צורך הגנתי דומה , שהתעורר הודות לסינים ילידי חבל קנטון שבאו לחפש זהב לאורך נהר מרסד ולבנות מסילות עבור חברת הרכבות מרכז האוקיינוס השקט , ואחר כך נשארו לעבוד במפעל הלבֵנים ליד בֵּר קריק ולנהל מועדוני הימורים לאורך רחוב 14 . 
כך גם האיגודֿהאנטיֿיפניֿמחוזֿמרסד , שניסה בשנות העשרים לגרש חוואים יפנים . 
כך גם הצבעת המאתייםֿמולֿאחד במרסד , ממש לפני תום מלחמת העולם השנייה , נגד מתן היתר לאמריקאיםֿיפנים הכלואים במחנות מעבר לשוב לבתיהם הישנים . 
הלכתי לפי הנחיותיו של פרנק וחציתי את מסילות הברזל של חברת הרכבות דרום האוקיינוס השקט ? , קו תובלה העובר במקביל לרחוב 16 בדרום מרסד , אשר היה פעם הרובע הסיני לפני שנהרס ב ֿ כדי לפנות שטח לכביש המהיר 99 . 
הוא צדק . 
בצד הלא נכון של המסילות , כולם היו מונגים : המונגים הראשונים שראיתי מעודי . 
לפני הבניינים הדוֿקומתיים הקודרים , רדפו אלה אחר אלה להקותֿלהקות של ילדים , בועטים בכדורים – בבאןֿוינאי הם למדו לשחק כדורגל – ומשחקים צו ּ , סוג של משחק בחלוקי אבן שבו מטילים את החלוקים ותופסים אותם . 
במגרשי החניה היו יותר עציצי עשבים מאשר מכוניות , והיו שתי חלקות גן ציבוריות , צפופות וירוקות כיערות גשם בזעירֿאנפין , שערוגותיהן עשויות פסיםֿפסים של כרוב סיני , מלפפון תאילנדי ולימונית ריחנית . 
בחנות מכולת מקומית , מכרו שוּאָה האו ּ ואשתו , יִיאה מואה , שקי אורז במשקל 22 קילוגרם , ביצי שליו , דיונונים טחונים , קלטות של להקות מונגיות מקומיות , פַּיֵיטים לקישוט עבודות פא נדוֹו , סרט מנתול נדבק להפגת כאבי ראש , משחות דביקות לטיפול בחבלות , משחת קמפור להורדת חום , ופיסות עץ ריחניות להכנת תה ש " מסלק את הדם המת הרע אחרי גברת יולדת " , ייאה מואה הסבירה לי . 
באותו זמן לא ידעתי זאת , אבל נחתתי במקום הכי מונגי שאפשר בארצותֿהברית . 
בפרזנו ובמינאפוליסֿסנט פול יש אוכלוסיות מונגיות גדולות יותר , אולם שיעור המונגים של מרסד ביחס לאוכלוסייה המקומית גבוה בהרבה . 
כאשר ביקרתי במרסד לראשונה , עמד השיעור ( ממש כפי שביל סלווידג' הבטיח לי ) על שישית מהתושבים ; עתה הוא עומד על חמישית . 
המסה הקריטית הזו , כפי שניסח זאת בליאה יאו מואה , " נותנת לנו לשמור כאן יותר תרבות מונגית מאשר בוויינטיין " . 
לפעמים הייתה לי הרגשה שהערים האחרות בסנטראל ואלי – פרזנו , ויסליה , פורטרוויל , מודסטו , סטוקטן , סקרמנטו , מאריסוויל , יוּבָּה סיטי – הן בסך הכול פרברים של מרסד . 
משפחות מונגיות נסעו כל הזמן מעיר לעיר לבקר קרובים , והיה והן העתיקו את משכנן למקום אחר בעמק , הן היו שבות למרסד להתכנסויות המשפחה המורחבת , ממש כשם שתושבים של יישובי לוויין בלאוס היו חוזרים לכפרי מולדתם . 
הואיל וארבעהֿעשר שבטים מונגיים – הַאו ּ , האנג , ואנג , וו ּ , יאנג , לו ֹ , לי , מואה , סיונג , פאנג , צ ֵ ' נג , קו ּ , קונג , תאו – היו מיוצגים במרסד , לצעירים לא הייתה כל בעיה למצוא בני זוג אקסוגמיים לנישואין . 
היה פשוט , אפילו בהתראה קצרה , למצוא ציֿננג שיישא וייתן עם דא גורם מחלות ; עשבונאי שירקח חליטת צמחים מביאת מזור ; זקן שבט שיגשר בין בני פלוגתא ; או נגן קֵין שידריך נשמת אדם מת בחזרה דרך תריסר הרקיעים בעזרת הדהודיו הבלתי מרפים של אגד עשוי שישה קני במבוק מאודים . 
( במרסד , שבה קשה להשיג במבוק , הקֵינים עשויים לפעמים מצינורות אינסטלציה מפיֿויֿסי . 
אומרים שאם נגן הקֵין הוא נגן טוב , הנשמה לא תתקשה לעקוב אחר הנחיות מהפלסטיק . 
) 
האנתרופולוג אריק קריסטל סיפר פעם לכתב מרסד סאן סטאר כמה מוזר היה לשמוע את השפה המונגית מדוברת בקֵייֿמארט ברחוב ג'יי , בעוד שחמשֿעשרה שנה קודם לכן בלתי אפשרי היה לשמוע אותה בשום מקום בעולם המערבי . 
קריסטל הוא פעיל לשעבר למען זכותֿהדיבור , אדם שופע רעיונות והתלהבות רבים כל כך , שהוא מבעבע יותר מאשר משוחח . 
הוא חקר את הקהילה המונגית של מרסד , ואצר פעם תערוכה מקומית של חפצים מונגים עממיים : סלי ירקות מבמבוק , סכינים לקניבת אופיום , מדי טקס של שמאנים . 
כאשר באתי לפגוש את קריסטל במשרדו באוניברסיטת ברקלי וסיפרתי לו שאני מתגוררת במרסד , הוא התרגש כל כך שהוא התחיל לקפוץ מעלה ומטה בכסאו . 
" איזה מזל יש לך ! " , הוא קרא . 
" אם הייתי גר במקום הזה , הייתי מסתובב כל היום עם המונגים ! 
אני פשוט אוהב את מרסד ! 
לא שהמונגים הם לא כאב ראש . 
הם כאב ראש אחד גדול . 
בפעם הראשונה שבאתי לשם הם היו קצת עוינים . 
את יודעת , כאילו , מה לעזאזל אתה רוצה מאתנו ? 
מי לעזאזל אתה חושב שאתה ? 
' תחפף מכאן ! 
המִיֵּין כל כך מאושרים כשמישהו מקדיש להם תשומת לב , ששתי דקות בערך אחרי שאתה מתיישב הם כבר מציעים לך לעבור לגור אתם . 
הקמבודים באמת שמחים אם אתה מראה להם שאתה מתעניין בקמבודיה . 
אבל המונגים – הם פשוט בוחנים אותך כל דקה ודקה . 
אבל ברגע שאתה עובר את המבחן , הם נהדרים . 
המונגים הם אחת הקבוצות הכי מאורגנות וממוקדות שתוכלי למצוא על פני האדמה . 
המנהיגות שלהם היא הכי טובה , הם מסוגלים יותר טוב מכולם לשתף פעולה בינם לבין עצמם , הם אלה שהכי מחויבים לשימור הזהות האתנית שלהם , הם אלה שהכי מודעים למקומם בעולם . 
את כל זה את יכולה לראות במרסד . 
המונגים האלה באמת בקטע של להיות מונגים . 
ככל ששהיתי יותר זמן במרסד , מצאתי את עצמי לעתים תכופות יותר ויותר שואלת : איך בשם שמים זה קרה כאן ? 
איך יותר מעשרתֿאלפים תושבי כפרים בהרי לאוס יכולים בכלל לגור במקום שאירח את תחרותֿהחיוך של האגודהֿהדנטליתֿיוסמיטי ואת רומפ ' נ' סטומפרס סקוור דנס ; ששלח ערכות " ברוך הבא תושב חדש " ( ששום מונגי מעולם לא בא לדרוש ) אשר הכילו עלוני פרסומת של זמרות סוויט אדליין ? ושל ' סדנת הגילוף לאזרחים ותיקים ' ; ושחילק ביריד המחוזי השנתי שלו פרסים על " נעלי התינוקות הכי טובות " , " פאי הלימון הכי טוב " ו " העטין הכי טוב " ? 
במילים אחרות , אלה של פרנק , " למה דווקא מרסד ? " התשובה לשאלה זו , כפי שהתחוור לי אט אט , הצטמצמה לשתי מילים : דאנג מוּאה . 
מן הסתם טוב שפרנק אינו מכיר את דאנג – החנווני , המתורגמן ומגדל החזירים הבלתי נלאה , ששימש פעם קלדן בשגרירות ארצותֿהברית בוויינטיין . 
לו נודע לפרנק כי מנקודת המבט המונגית דאנג הוא למרסד כפי שדניאל בון היה לקנטאקי או החלילן מהַמֶלן לבטן ההר ? , ייתכן שהוא לא היה מכיר לו תודה . 
מאידך , דאנג עשוי היה להרשים אותו ברדיפתו המתמדת , באורח לא ייאמן כמעט , אחר החלום האמריקאי . 
בפעם הראשונה שבה נכנסתי אל משרדו של דאנג בשירותים חברתיים מותאמים קליפורניה , סוכנות התרגום והקישור שהוא הקים , הוא דיבר בטלפון . 
הוא דיבר במונגית מהירה , אולם מדי פעם , כאשר נתקל במושג שהמונגית חסרה מילה שקולה לו , הוא היה זורק פנימה מונח באנגלית : " חוסר תקשורת " , " תצהיר " , " בקשה " , " מנהל בנק " , " ניגוד אינטרסים " . 
דאנג ניחן בפנים עגלגלות ובמבנה גוף מוצק , והקרין ביטחון וקורֿרוח סמכותי כשל מנכ"ל חברה גדולה . 
הוא ענד שעון קסיו גדול שצפצף וטבעת זהב גדולה שהאות D הייתה חקוקה עליה . 
כרטיס הביקור שלו היה אדום , לבן וכחול . 
פטריוטיות מתגמלת ללא ספק עברה בתורשה במשפחתו . 
עיקר פרנסתו של דודנו , מואה קי , שמשרדו היה סמוך למשרדו של דאנג , היה בלימוד מונגים על אודות כריסטופר קולומבוס , בטסי רוס ? והיתרונות שבמערכת המורכבת משני בתי מחוקקים , בהכנה לקראת בחינות ההתאזרחות שלהם . 
למרות העובדה שדאנג גידל חזירים להעלאת קורבנות , הוא ברר היטב את האמונות הרוחניות שלו , ומסיבות של תועלתיות הוא ניפה את הדאים . 
" אני קורא לעצמי מאמין רבֿדתות " , הוא הסביר . 
" אני לא מאמין ברוח רפאים , בגלל שאני אוהב להיות הבוס של הרוח , ואם אתה מפחד מרוח רפאים , הרוח היא הבוס שלך . 
היה ברי כי איש פרט לדאנג לא יהיה הבוס של דאנג . 
דאנג מואה ומשפחתו גרו פעם בריצ'מונד שבווירג'יניה , שם הם היו המונגים היחידים . 
בפעם הראשונה שהם ראו שם שלג , סמוך לאחר הגעתם מתאילנד בראשית , 1976 חשב דאנג שמישהו בא בזמן שהם ישנו וריסס את כל העצים במלח . 
הוא עבד שמונהֿעשרה שעות ביום – מתשע בבוקר עד שש בערב ומתשע בערב עד שש בבוקר – בקיפול עיתונים , עבודה שלא ממש הפיקה את המרב מחמש השפות שהוא דיבר ושגרמה לו להיות " ישנוני עמוקות " , כפי שהוא ניסח זאת , כל כך שהוא חשש שאם יתמיד בה , " אני שם לב שבתוך שלוש שנים בטח אני מת " . 
הוא השתכר 2.90 דולרים לשעה . 
בזמנו הפנוי – תמיד תהיתי מתי בדיוק זה היה – הוא הלך לספריית ריצ'מונד וקרא על אודות סוגי אקלים נפוצים , תנאי קרקע ותנובות גידולים במדינות אחרות . 
אחיו , שהתגורר בדרום קליפורניה , אמר שבסנטראל ואלי יש מזג אוויר טוב וקבוצות אתניות שונות לרוב . 
דאנג שמע דרך רשת השמועות המונגית כי גנרל ואנג פאו מתכנן לרכוש חוות פירות גדולה ליד מרסד , וגם לדבר זה הייתה השפעה על החלטתו . 
" אז אני הולך קונה הוֹרנֵט לבנה מודל 1970 ידנית ב ֿ דולר " , הוא נזכר . 
" אני אומר לתומך שלי מהכנסייה האמריקאית , מחר אני אעזוב לקליפורניה . 
הוא היה מאוד הפתעה ! 
הוא אומר , אתה יודע , זה שודים , זה רעידות אדמה שם , אבל אני אומר שהחלטתי כבר . 
אז הוא אומר , תחזיר את המכונית הזאת ואנחנו ניתן לך צ'רוקי שישה צילינדרים . 
אני אומר , אני מודה לך על זה אבל אם אני אקח את המכונית שלך אני חייב לך משהו . 
הם כל כך כעסו ! 
בבוקר למחרת , אני שורף כמה מקל קטורת ומתפלל לאבותיי הקדמונים להדריך אותי למסע בטוח . 
התומך שלי אומר , אתה לא צריך לעשות את זה , אתה צריך להתפלל לאלוהים ! 
אני אומר , האלוהים שלך עושה לי יותר מדי בעיה כאן באמריקה . 
אז אני שם בחוץ סיר מים עם קצת אורז להתפלל לאל של ההרים , והדמעות שלי באות . 
אני אף פעם בחיים שלי לא בוכה , אפילו לא בהליכה לתאילנד , וזה היה גיהינום , אבל עכשיו אני בוכה . 
אני אומר , אני קטן אבל אני אדם בוגר . 
אני חייב עכשיו ללכת לפי התוכנית שלי . 
זנב ההורנט מתחת לתא המטען העמוס בבגדים , סירים , מחבתות , כלי אוכל ומקלט טלוויזיה כמעט גירד את הקרקע , והקצה הקדמי הזדקר גבוה כל כך , שדאנג בקושי יכול היה לראות מעל למכסה המנוע , כשבמשך שני ימים ושני לילות הוא הסיע את משפחתו מערבה , בעקבות השמש , בכביש מהיר 40 . 
הוא הגיע למרסד כשבכיסו 34 דולרים . 
אמצע אפריל 1977 היה . 
השמים היו בהירים כל כך שהוא יכול לראות את רכס הרי החוף במערב ואת הרי הסיירה במזרח . 
פריחת השקדיות המתיקה את האוויר . 
בשיא הקיץ מרסד היא כבשן , ובחורף ערפלֿקָרָה מרחף מעל השמורה שהדא השוכן בה , לדברי פוּאה , תפס אותה פעם ועקב אחריה הביתה . 
אולם באביב – כפי שנאמר לג'וֹוְדִים של סטיינבק כשהתקרבו למרחב הירוק העצום , אחרי מסע לא שונה בהרבה ממסעם של המוּאָאים – סנטראל ואלי הוא " האזור הכי מטריף שראיתם בחיים שלכם " . 
היו קילומטרים על גבי קילומטרים של תאנים ואפרסקים בשלים , שדאנג מצא עבודה בקטיפתם , וארנבים גדולים וסנאים שהוא בקלות יכול היה ללכוד לארוחת הערב . 
העיירה עצמה הייתה נקייה ושקטה , מחולקת כרגיל לרשת רחובות מקבילים שהתוותה ב ֿ חברת הרכבות מרכז האוקיינוס השקט . 
לא היו שום קבצנים או חלכאים חסרי כול . 
מרסד , שטוחה כמגרש כדורת ובגובה חמישים מטר מעל הים , הייתה מען זר בכמה אופנים לאיש ההרים , אולם היא הייתה עדיפה על פני ריצ'מונד , וטובה לאין ערוך ממשכנות העוני של הרטפורד ודטרויט , שכמה מבני שבטו של דאנג התגוררו בהם . 
רוב האנשים עוברים במרסד בדרכם ממקום אחד למקום אחר – מסקרמנטו לבייקרספילד , מסן ֿ 
פרנסיסקו ליוסמיטי – אולם לדידו של דאנג , שהיה סחוט ותשוש מעבר לעייפות מן המסע מלאוס לתאילנד לווירג'יניה ומשם לקליפורניה , זו הייתה תחנתו הסופית והנחשקת זה זמן רב . 
תוכניתו של ואנג פאו לרכוש את חוות הפירות עלתה בתוהו , חלקית משום שלמועצה המחוזית היו חששות פומביים באשר לפליטים שהיא עלולה למשוך וחלקית משום שהגנרל חלם חלום מבשר רעות בליל החתימה על החוזה . 
אולם הלחשֿרחש המבטיח באשר למרסד וליתר סנטראל ואלי כבר התפשט לקהילות מונגיות בלתי מרוצות ברחבי ארצותֿהברית . 
זרזיף , ולאחר מכן שטף של מכוניות רעועות וחבוטות החל לזרום אל העיר ממזרח . 
" זה פשוט היה מדהים ! " , נזכר אריק קריסטל . 
" היית רואה ברחובות את הלוחיות האלה של ארקנסו וכאלה – כאילו , הם פשוט נשפכו לכאן מכל מקום ! 
מרסד מדהימה עכשיו , אבל אז היא הייתה מדהימה במיוחד . 
ללא ספק קל יותר להתלהב מהמונגים של מרסד כשאתה אנתרופולוג מבקר ולא תושב משלם מסים . 
" נניח שהבנאדם מוצא עבודה וחוסך , מה הסיכוי שלו לשים יד על חתיכת קרקע ? " , שאל טום ג'וֹוד , ונענה , " שכח מזה , לא תשיג עבודה קבועה " . 
כך היה אצל המונגים , שלא יכלו להתקבל לעבודות המתקדמות בחקלאות משום שלא ידעו אנגלית ולא היה להם ניסיון , ולא קיבלו את הג'ובים הפחותים משום שמהגרים מקסיקנים כבר תפסו אותם . 
בתחילה התייחס מרסד סאן סטאר לתושבים החדשים כאל אורחים אקזוטים , אם כי הוא נזהר מהמילה ' מונגים ' , שלא היה ניתן למוצאה בשום אטלס או מילון . 
( כַּתבים מקומיים כינו את המונגים ' לאים ' ; חמש השפות שדאנג מואה דיבר היו " ניב מקומי , לאית , תאילנדית , צרפתית ואנגלית " . 
) אולם עד מהרה התחילו המונגים – ש " פליטים " הפכה להיות מילת הצופן עבורם – לתפוס כותרות : " הפליטים מייבשים משאבים מוגבלים " ; " ילדי פליטים סותמים את בתי הספר " ; " מנהלים זועמים : המדינה מקצה לפליטי האזור תקציבים זעומים " ; " בגלל הפליטים : דרושה הגדלת תקציב " . 
הגדלת התקציב נדרשה בשל אסון כלכלי שפרץ במרסד בראשית שנות השמונים ונמשך עד היום . 
מרסד מעולם לא הייתה עשירה . 
בשלושת העשורים האחרונים היא דורגה בין המקומות 35 ו ֿ מבין חמישיםֿושמונה המחוזות של קליפורניה , מבחינת הכנסה לנפש . 
אולם איכשהו היא סחבה את עצמה די בנוח – עד שהמונגים הגיעו , מאורע שרצה המקרה והתארע בעת ובעונה אחת עם מיתון ארצי ועם קיצוצים הולכים וגדלים בשירותי הרווחה , הן הפדרליים והן של כל מדינה בנפרד . 
שבעיםֿותשעה אחוזים מהמונגים במחוז מרסד – לעומת שמונהֿעשר אחוזים מתושבי המחוז האחרים – מקבלים קצבאות סעד . 
ב ֿ מרסד כבר התהדרה בתואר הלא רצוי של המחוז בעל אחוז האוכלוסייה נתמכת הסעד הגבוה ביותר בקליפורניה . 
הממשלה הפדרלית נושאת במחצית עלויות הסעד , המדינה ב ֿ אחוזים וחצי , והמחוז בשני האחוזים ומחצית האחוז הנותרים . 
אותם שני אחוזים ומחצה נשמעים כמו כסף קטן , אולם בשנים האחרונות הם הסתכמו בכמעט שני מיליון דולרים בשנה – פי שניים וחצי מן הסכום ב ֿ – שאליהם מתווספים כמעט מיליון דולר בעלויות מִנהליות . 
המחוז , שנאבק לעמוד בהתחייבויותיו הכספיות האחרות , השלים את המיליונים האלה על ידי סגירת שלוש ספריות ; הפסקת תחזוקם של עשריםֿואחד מתוך עשריםֿוארבעה הגנים הציבוריים שלו ; הותרתם של חמישה תקנים לשריפים בלתי מאוישים ; הגדלת נטל התיקים על כל ששת שופטיו ; קיצוץ בתקני אגף שירות המבחן שלו ; צמצום תחזוקת הכבישים ; קיצוץ תקציבים לאמנות ותרבות , פעילויות פנאי , תוכניות לתושבים ותיקים ושירותים לגִמלאי כוחות הביטחון ; והעברת כל תחנות מכבי האש שלו לידי מחלקת היערנות של המדינה . 
חוק הרפורמה בקצבאות , אם לא יוכנסו בו שינויים , רק יחמיר את פני הדברים בכך שיאלץ את המחוז , אשר מן הסתם לא יניח לתושביו לגווע ברעב , לפצות על אחדים לפחות מבין התקציבים הפדרליים שהתאדו . 
שאלתי עובדת סוציאלית של המחוז מה יקרה אם גם החוק וגם הרכב האוכלוסין של מרסד לא ישתנו . 
" פשיטת רגל " , היא השיבה ? . 
המונגים כמובן אינם האחראים הבלעדיים – ואף לא העיקריים – למשבר הפיננסי של מרסד . 
במרסד יש שפע נתמכי סעד לבנים והיספאנים . 
הם מושכים פחות תשומת לב וזעם מאשר המונגים משום שלמרות מספריהם הגדולים , חלקם באחוזים קטן : במילים אחרות , רוב המונגים מקבלים קצבאות , ורוב בני הקבוצות האתניות האחרות במרסד לא . 
ואף על פי שקצבאות הרווחה מושכות את עיקר הזעם הציבורי , כמה בעיות אחרות יקרות אף יותר כבלו את מחוז מרסד בה בעת : המעבר ההולך וגובר של עבודה חקלאית מידיים עובדות למכונות ; שיעור אבטלה דוֿספרתי – פי שלושה בערך מן השיעור הארצי – כמעט כל חודש מאז ; 1980 סגירתו ב ֿ של בסיס חיל האוויר קַסֶל , אשר סיפק לתושבים מקומיים יותר מאלף מקומות עבודה ; ושינוי בחלוקת ההכנסות ממסי הרכוש והמכירה בקליפורניה , כך שהמדינה תקבל יותר והמחוז פחות . 
ההבדל הגדול הוא שלא ניתן לראות בעין שינוי בחלוקת מס רכוש , ואילו כשנוהגים בדרום העיר , אפשר גם אפשר בכל רחוב כמעט לראות את המונגים . 
במחוז שבו שבעה מכל עשרה אנשים הצביע בעד הצעת חוק מס' 187 – המשאל שנערך ב ֿ בקליפורניה באשר לאיסור מתן שירותים ציבוריים למהגרים לא חוקיים – גם מהגרים חוקיים אינם צפויים להתקבל בזרועות פתוחות . 
אין בכך לטעון כי כל תושב ותושב במרסד מלין על המונגים . 
הכנסיות המקומיות נהגו בהם תמיד ברוחבֿלב . 
וחיל קטן אך מלא להט של בעלי מקצוע משכילים , שברובם הנם זמורותֿזָר של אנשים ליברלים מערים אחרות , מסכימים עם ג'ף מק ' מהון , כתב צעיר בסאן סטאר אשר אמר לי , " הדבר שמייחד את מרסד מכל עיירה קטנה ומאובקת אחרת בסנטראל ואלי , הוא שיש כאן כל כך הרבה דרוםֿמזרח אסיאתים . 
התרבות שלהם היא ברכה לקהילה הזאת . 
איך עוד הייתה מרסד זוכה למקום בהיסטוריה ? " בסאן סטאר מתפרסם עתה " עמוד שונוּת תרבויות " , ועלון התיירות המופץ על ידי לשכתֿהסחרֿמרסד כולל , לצד תמונות של בית המשפט ושל דוב הקוטב המפוחלץ במוזאון חיות הבר המקומי , גם תצלום של אישה מונגית מחייכת ( הגם שלבושה בחולצת לקוסט ) שמחזיקה מלוא הזרוע ראשי חסה ושעועים ירוקים להדהים . 
בעיקר בשנות השמונים , כאשר המונגים היוו חידוש מלהיב , התגייסו רבות מנשות מרסד למענם . 
מתנדבות בתוכנית " ידיד לפליט " לקחו משפחות מונגיות לביקור בגן החיות אפלגייט והזמינו אותן לברביקיו בחצר האחורית . 
סינדי , אשתו של דן מרפי , לימדה נשים מונגיות כיצד להשתמש במכונות תפירה ובתנורים מתנקים מעצמם . 
ג ֵ ' ן הַרווּד , מדריכת נוער בתנועת פוֹרֿאייץ' ? , ארגנה קורס ( שהמקומיים מכנים " קורס הקערות הנקיות " ) להכשרת נשים מונגיות למלאכות הבית . 
המתורגמן של ג ֵ ' ן , אדם בשם פא וו ּ תאו , התרשם כל כך מן ההתלהבות שבה היא הדגימה את השימוש בליזול ובחומרי ניקוי אחרים , שכאשר שברה ג'ן את רגלה , הוא גמל לה באיסוף טְחָב מעצי המחנה של פורֿאייץ' ולימד אותה כיצד להכין רטיית עשבים להורדת הנפיחות . 
קבלת הפנים החמה ביותר שראיתי את המונגים מקבלים הייתה בטקס התאזרחות שהתקיים בחדר הישיבות של בנייןֿמִנהלתֿמחוזֿמרסד , שבו שמונהֿעשר מונגים – וכן שני לאים אנשי השפלה , תשעה מקסיקנים , חמישה פורטוגלים , שלושה פיליפינים , שני וייטנאמים , שני הודים , תאילנדי אחד , קוראני , סיני , אוסטרי וקובני – נעשו לאזרחי ארצותֿהברית . 
כל אחד מהם קיבל עותק של החוקה , עותק של דברי ימי שבועת האמונים האמריקאית , תמונה של פסל החירות , איגרת ברכה מנשיא ארצותֿהברית , דגל אמריקאי קטן – ובאדיבות שלוחה 1240 של מסדר הדישונים לחסד ולמגן ? – משקאות קלים חינם ובלי הגבלה . 
השופט מייקל היידר , שעמד לצד מתקן שהחזיק את המנון מחוז מרסד ( " תפוחי אדמה מתוקים / חלב ותרנגולות / אלפלפה ועגבניות / ושקדים ערבים לחך / הם מקור הגאווה שבה נתהלך " ) , אמר לקהל המכונס , אשר רבים בו לא היו מסוגלים להבין מילה מדבריו וחרף זאת כיבדו אותו בהקשבתם , " באנו והתקבצנו כולנו – גם אני עצמי , שכן אבי התאזרח לאחר שהיגר מלבנון – ממקומות רבים , כדי ליצור ארץ נפלאה אחת . 
באמריקה , איננו צריכים לחשוש משוטרים שיתפרצו לבית וישברו דלתות . 
אפשר להאמין בכל דת שרוצים . 
חופש העיתונות מוחלט כל כך , שעיתונינו תוקפים אפילו את המנהיגים . 
אם השלטון מחליט שהוא זקוק לאדמתכם , הוא אינו יכול פשוט לבוא ולקחת אותה מכם . 
והחשוב מכול , לכל אחד ואחד מכם יש הזדמנות שווה לזו של האדם היושב לצדכם . 
אבי מעולם לא חלם שבנו יהיה לשופט . 
הילדים שלכם יכולים להיות רופאים . 
אני פשוט מתחיל להיסחף כשאני מדבר על כמה נפלא להיות אזרח ארצותֿהברית ! 
ברכותיי ! 
עכשיו אתם משלנו ! " 
אולם בעת שהאזנתי לשופט היידר , הרהרתי בשיחה שקיימתי זמן לא רב קודם לכן עם ד"ר רוברט סמול , הרופא המיילד הדעתן והנחרץ מהמרק"ם , שחלק גדול באוכלוסיית מרסד שותף להשקפותיו . 
" אני והחברים שלי רתחנו כשהמונגים התחילו לבוא לכאן " , הוא סיפר לי . 
" רתחנו . 
הממשלה שלנו , בלי שום התייעצות או הסכמה , פשוט הביאה את האנשים הלאֿעובדים האלה לחברה שלנו . 
למה אנחנו צריכים לקבל אותם ואחרים לא ? 
יש לי ידיד אירי צעיר שרוצה ללמוד בארצותֿהברית ולעבוד . 
הוא לא יכול להיכנס . 
אבל המונגים האלה פשוט עפים להם לפה בקבוצות ומתיישבים כאן כמו ארבה . 
אין להם שום בושה לחיות על קצבאות . 
טוב להם כאן . 
כאשר הזכרתי את השיעור הגבוה של מקרי דיכאון בקרב הפליטים המונגים , אמר ד"ר סמול , " מה את מדברת ? 
זה גן עדן בשבילם ! 
יש להם אסלה שהם יכולים לחרבן לתוכה . 
הם יכולים לשתות מים זורמים מברז . 
הם מקבלים את הצ'קים שלהם בזמן והם אף פעם לא צריכים לעבוד . 
זה פשוט גן עדן בשביל האנשים האלה , מסכנים ממש . 
דיברתי גם עם ג'ון קאלן , המנהל המאופק יותר של לשכתֿהרווחהֿמרסד , אשר מחלקת את הקצבאות . 
" מרסד במשך שנים רבות הייתה קהילה וואספית די שמרנית " , הוא אמר . 
" בני הלאומים האחרים שהם חלק מהקהילה שלנו הגיעו לכאן לאורך תקופה ארוכה , אבל המונגים הגיעו בפרץ אחד גדול . 
הם היוו זעזוע למערכת . 
באורח בלתי נמנע דבר כזה גורר יותר תהודה . 
ובאמת הם לוקחים יותר מאשר את חלקם היחסי בהכנסות המחוז . 
אי אפשר להכחיש שהמחוז הושפע מאוד מאוד ברצינות . 
אני חושב שהתגובה של מרסד למונגים היא עניין של מים שמציפים את הסירה , לא עניין של גזענות . 
אולם לפעמים זהו כן עניין של גזענות . 
באחד הימים יצא דאנג מואה מחנות המכולת שלו , שוק המזון האוריינטלי מואה , ואדם שהוא מעולם לא ראה קודם לכן חלף לידו במכוניתו והתחיל לצעוק עליו . 
" הוא אולי אדם בן ארבעים " , שִחזר דאנג . 
" הוא נוהג בדאטסן 84 ' . הוא אומר לי , חתיכת זבל , למה אתה בא לארץ הזאת ? 
למה לא מתת בווייטנאם ? 
אבל אבא שלי תמיד אמר לי , אם מישהו מתנהג אליך כמו בהמה , אתה חייב להתנהג אליו כמו אדם . 
אז אני מנסה לחייך ולהיות נחמד . 
אני אומר , אני אזרח בדיוק כמוך . 
אני אומר , תן לי את המספר טלפון שלך , תבוא לבית שלי ותאכל אוכל מונגי ונדבר שתיים או שלוש שעה . 
אבל הוא ברח . 
אולי הוא ותיק מלחמה והוא משַׁכנע שאני אויב . 
ההשערה של דאנג אינה מאולצת כפי שהיא נשמעת . 
רבים במרסד בלבלו את המונגים עם הווייטנאמים – בכלל זה ראש העירייה לשעבר , מרווין וֵולס , שדיווח פעם בארוחה של לשכתֿהסחר כי " הפליטים הווייטנאמים " בקליפורניה הם " בעיה " . 
אין זה בלתי שכיח לשמוע את המונגים מכונים " אנשי סירות " , אף על פי שלאוס מוקפת יבשה , והסירה היחידה שמרבית המונגים ראו הייתה מן הסתם רפסודת הבמבוק שעליה הם צפו , תחת ממטרי אש , כשחצו את נהר המקונג . 
אנשי הסירות האמתיים , הדרוםֿוייטנאמים לשעבר , היו לפחות בעלי ברית של ארצותֿהברית . 
הנחה מדאיגה יותר חשף איש התחזוקה של המרק"ם , אשר בלבל את המונגים עם הווייטקונג כשאמר לדייב שניידר שבית החולים משרת " יותר מדי מלוכסנים אדומים מזורגגים " . 
פעם אחר פעם מתאמצים המונגים כאן להסביר שהם לחמו למען ארצותֿהברית , לא נגדה . 
דאנג מואה הוא משרד יחסיֿציבור של אדם אחד , ששולף ללא הרף גיליון ישן של נשיונל ג'יאוגרפיק עם תמונת דודו במדי צבא , או דוחף פנימה קלטת וידאו על אודות הצבא החשאי למכשיר הווידאו שלו . 
אדם אחד מעיירה סמוכה בסנטראל ואלי וידא כי גם אחרי מותו איש לא יטעה בעניין עברו . 
על מצבתו בבית העלמין טוֹלהאוס מצפוןֿמזרח לפרזנו – שם בחרו להיקבר עשרות מונגים שהטופוגרפיה ההררית הזכירה להם את לאוס , עד שתושבים מקומיים החלו להתלונן על הלוויותיהם הרועשות – כתוב : 
אבינו וסבֵנו האהוב 
צ'וּאה צ ָ ' ה צ ָ ' ה 
20 באפריל 1936 
27 בפברואר 1989 
הוא שירת למען הסי ־ איי ־ אי מ ־ עד 1975 
ב ֿ , 1994 התקיימה בפרזנו הפגנה של מקבלי קצבאות מונגים , רבים מהם חיילים לשעבר , במחאה על תנאי חדש שתבע מהם לעבוד ששֿעשרה שעות בשבוע בעבודות לתועלת הציבור , שאותן הן כינו " עבדות " . 
כמו מונגים מבוגרים יותר ברחבי הארץ שהאמינו עדיין ב " הבטחה " – חוזה התגמול לכאורה מטעם הסיֿאייֿאי – הם סברו כי תמיכה בלי כל התניה היא בגדר חוב המגיע להם בדין ולא בחסד . 
הם ציפו מן האמריקאים להיות אסירי תודה על השירות הצבאי שלהם ; האמריקאים ציפו מהם להיות אסירי תודה על הכסף שלהם ; וכל צד התרעם על הצד הנגדי שלא החזיק לו טובה . 
בחדר הישיבות של מנהל לשכתֿהרווחהֿמרסד , תלוי פא נדוֹו ענק אשר מספר את סיפור תום המלחמה בלאוס . 
בסדרה של דמויות וצורות מעשי רקמה ועָלית , מנסות משפחות מונגיות להידחס בלונג טיינג לתוך ארבעה מטוסים אמריקאים ; צועדות לתאילנד בנושאן מטעני ענק על גביהן ; מנסות לחצות נהר רחב בשחייה ; מתיישבות בבאןֿוינאי ; ולבסוף , מטעינות את מיטלטליהן על אוטובוס שייקח אותן למטוס שפניו מועדות אל ארצותֿהברית . 
מול הפא נדוֹו ניצב מחשב שממנו יש גישה לתיקי הסעד של אלפי מונגים . 
הליאים , כמו משפחות מונגיות רבות שהמידע עליהן שמור כאן , מכירים מקרוב את הצער והיגון המתוארים בפא נדוֹו , אולם אינם מודעים לזעם שמעוררים התיקים הממוחשבים . 
כאשר שאלתי את פוּאה ונאו ֹ קאו ֹ כיצד הם מרגישים ביחס להיותם נתמכי סעד , השיבה פוּאה , " אני מפחדת שהקצבה תלך . 
אני מפחדת לחפש עבודה בגלל שאני מפחדת שלא אוכל לעשות את זה . 
אני מפחדת שלא יהיה לנו אוכל " . 
נאו ֹ קאו ֹ ענה , " בלאוס היו לנו חיות משלנו ומשק משלנו ובית משלנו , ואז נאלצנו לבוא לארץ הזאת , ואנחנו עניים ואנחנו חייבים לקבל את הקצבה , ואין לנו לא בעלי חיים ולא משק , וזה גורם לי לחשוב הרבה על העבר שלנו . 
איש מהם לא אמר מילה ביחס למה שהאמריקאים אולי חושבים עליהם משום שהם לא עובדים . 
לדידם , לא זה היה העניין . 
העניין היה מדוע " המלחמה האמריקאית " אילצה אותם לעזוב את לאוס , ודרך מסלול בלתי מִתְרַצֶה , שהוריהם או הורי הוריהם לא היו מסוגלים כלל להעלות בדמיונם , להגיע בסופו של דבר , מכל המקומות בעולם , דווקא למרסד . 
לפעמים הייתה לי הרגשה שהמונגים של מרסד הם כמו אותו איור משלה ֿ 
עיניים : אם מסתכלים עליו מכיוון אחד רואים אגרטל , אם מסתכלים מכיוון אחר רואים שתי פנים , והיינו הך איזו דוגמה רואים , כמעט בלתי אפשרי , לפחות במבט ראשון , להבחין בדוגמה האחרת . 
מזווית אחת , הסטטיסטיקה של הקצבאות נראתה מחרידה . 
מזווית אחרת , אפשר היה להבחין בסימנים קטנים אך ניתנים לכימות של התקדמות : כי בעשור החולף , למרות הגעה תקופתית של צפל " דים חדשים מתאילנד , ירד שיעור הקצבאות בחמישה אחוזים ; כי יותר משלושֿמאות בוגרי תוכניות של הכשרה מקצועית במימון הממשלה הפעילו עתה מכונות תפירה , בנו רהיטים , הרכיבו רכיבים אלקטרוניים ועבדו בתעשיות מקומיות אחרות ; כי עשרות נשים מונגיות מקומיות התחילו להשתתף בקורסים לאנגלית בעקבות שינוי משנת 1995 בתקנות הסעד הפדרליות – חימום לקראת חוק הרפורמה ב ֿ – אשר חייב הורים במשפחות לאֿפרודות ללמוד או לעבוד אלא אם היה בבית ילד מתחת לגיל שלוש או בן משפחה מוגבל . 
( הדרישה " לעבוד " הייתה יעילה יותר לו היו במרסד מקומות עבודה . 
) 
כאשר התבוננת במערכת בתי הספר של מרסד , מה שראית היה תלוי , שוב , בנקודת ההשקפה שלך . 
מצד אחד , הילדים המונגים – שהתרבו בשיעור שרק גרם לד"ר סמול לנענע בראשו ולחזור ולמלמל את המילה " אמצעי מניעה " – היוו אסון . 
כדי להקל את הצפיפות וליצור אינטגרציה בבתי הספר , שאלמלא כן היו אסיאתיים כמעט לגמרי , נאלצה מרסד לממן הסעות לכמעט אלפיים מתלמידי בתי הספר היסודיים וחטיבות הביניים שלה ; לבנות שלושה בתי ספר יסודיים חדשים , חטיבת ביניים ותיכון ; לשכן כיתות ביותר משבעים מבנים יבילים , ובזמן ההמתנה להגעתם , במזנונים , על בימות אודיטוריום ובאולמות התצוגה של גני היריד במחוז ; ולהעביר שבעה בתי ספר לרוטציות כלֿשנתיות . 
עם זאת , אצל ילדים מונגים היו לעתים נדירות בעיות משמעת , והם אכלסו בצפיפות את רשימות המצטיינים דרך קבע ? . 
ארבעה מילדי הליאים זכו בכיתותיהם בפרס " תלמיד החודש " . 
ריק אוּבּנר , שלימד את כיתה ח' שבה למדה מֵיי לי כישורי שפה , כתב לי פעם מכתב שתיאר את מיי כ " מנהיגה בקרב בני גילה , אדם שניחן במחשבה בהירה ובביטחון עצמי " . 
הוא המשיך וכתב : 
בלי כמעט יוצאים מן הכלל , המונגים הם תלמידים חרוצים ומהירי תפישה . 
הוריהם , למרות מגבלות השפה , להוטים להשתתף באספות . 
לא אחת תלמידים שימשו מתורגמנים להוריהם ולי . 
אופייני להורים שהם מודים לי על שאני מלמד את ילדיהם , שואלים אם הם עובדים מספיק קשה , מבקשים לדעת אם הילד אינו מגלה את הכבוד הראוי ומבררים אם יש דבר מה שיוכלו לעשות בבית בשביל לעזור . 
בכנס לנוער מונגי שפקדתי , בנושא קולג'ים ותכנון קריירה , אמר ג'ונאס ואנגיי , שניצב מתחת לשלט " חינוך : המפתח לעתידך " , לקהל השקט באורח עלֿטבעי כמעט , " באמריקה , עוד כשהילד בבטן , האמא כבר חושבת על ספרים ועפרונות . 
ההורים שלכם גדלו עם סכין או פטיש או כלי עבודה . 
הם לא יכולים לעזור לכם . 
תנו לספר להיות החבר הכי טוב שלכם . 
כי אם אתם לא יכולים ללמוד בבית ספר , מי אשם בזה ? 
את מי צריך להאשים ? " 
איש לא פצה פה . 
" ענו לי ! " , הרעים ג'ונאס . 
לבסוף , השיב נער אחד בקול רהוי : " את עצמנו " . 
" נכון ! " , אמר ג'ונאס . 
" אל תפחדו ! 
אם אתה נער פחדן או את נערה פחדנית , ואתם שותקים ושותקים , הבחינה תגיע ואתם תיכשלו ! 
אלה שלא יכולים ללמוד לא יכולים להצליח ! 
אנחנו רוצים שבשנת 2000 אתם תהיו אנשים מצליחים ! " 
דממה שררה באולם . 
ואז פרצו התלמידים , או יותר נכון הגיחו אט אט , במחיאות כפיים כבושות . 
אף על פי שרבים במרסד הם בני העשרה המונגים הטובים ורוחשי הכבוד כמו הנוער בקהלו של ג'ונאס , מעטים מהם הצטרפו ל " מן אוף דיסטרקשן " , ל " בלאד אז'יאן קריפס " , ל " אוריינטל לוֹקס " או לאחת הכנופיות האחרות , אשר בעיוות נלוז של האתיקה הקבוצתית , התחילו באמצע שנות השמונים להתפשט בסנטראל ואלי . 
במרסד יש גם כנופיות שחורות והיספאניות , אבל השוטרים המקומיים תמימי דעים כי הכנופיות המונגיות הן אלה שלהן הסיכוי הגבוה ביותר לשאת נשק חם וגם להשתמש בו . 
מדי פעם הגיעו לאוזניי מלמולים ורטינות ביחס לכנופיות מונגיות , אולם דומה כי את התושבים המקומיים שלא חיבבו את המונגים הטרידו הרבה יותר הפשעים הקטנים והמוזרים יותר . 
אינספור פעמים סיפרו לי כי המונגים חוטפים כלות שטרם הגיעו לפרקן . 
שמעתי גם שהם מבריחים סמים . 
מחלק המשטרה המקומי אישר כי מצא אופיום בתוך קתות גרזינים , מסגרות תמונות , כסאות במבוק , שקיקי תה ואריזות של נודלס . 
היו גם סיפורים רבים על הפרת תקנות אגףֿהדיגֿוהציד של קליפורניה . 
מרסד סאן סטאר פרסם ידיעה על מונגי שצד באופן לא חוקי דגי אוקונוס בשמורת סןֿלואיס בעזרת חכה מפוצלת נגררת באורך כ ֿ מטרים , הבריח צבאים לתוך מלכודות על ידי הכאה על סירים ועל מחבתות , והגיש לארוחת הערב טַבְלָן עקודֿמקור מבושל . 
אף אחד מהסיפורים הללו לא היה שקרי , אבל כולם היו בלתי שלמים : מחוץ לסיפור נותרו כל הנסיבות המקלות : שלמנהגי הנישואין המונגיים יש הקשר תרבותי שהאמריקאים אינם מודעים לו ? ; שהברחת אופיום אינה רווחת , ושרוב הסחורה המוברחת יועדה לשימוש רפואי של הזקנים ; שבלאוס , כל שבטי ההרים צדו ודגו בלי חוקים , בלי עונות ובלי מגבלות ; ושהשיעור הכולל של פשיעה בקרב המונגים , מרגע שהגיעו לבגרות , כאן וגם באזורים אחרים בארץ , נמוך בהשוואה לתושבים אחרים מתחת לקו העוני . 
ההאשמה ששמעתי הכי הרבה פעמים הייתה כי המונגים הם נהגים איומים . 
לי הם נראו בסדר , אז ניגשתי למשרדֿהרישוי ושאלתי את ג'ון מק ' דוניאל , המנהל , מה הוא חושב . 
הוא אמר , " מבחינות רבות אני שמח שהאנשים האלה הם שכנים שלי , אבל בכל מה שקשור ליכולת נהיגה – זה כבר עניין אחר . 
איֿמתן זכות קדימה להולכי רגל . 
איֿעצירה בתמרור עצור . 
נסיעה במהירות גבוהה מהמותר . 
כל הטעויות של שיקול דעת . 
ובנוסף , כשהם פונים לקבל את הרישיון , חלקם מרמים במבחן התאוריה " . 
" איך הם מרמים ? " , שאלתי . 
" הם תופרים " , השיב מר מק ' דוניאל . 
" הם תופרים ? " 
מר מק ' דוניאל , שחבש משקפיים טריפוקליים ודמה קצת לאד וויין ? , פתח את המגירה השמאלית העליונה במכתבתו . 
" זה הולך ככה : אלה שלא יודעים אנגלית לא מסוגלים לקרוא את השאלות , והם עונים באקראי ולוקחים את דף התשובות המתוקן הביתה ומשתפים בו את החברים שלהם . 
חלק מהם פשוט משננים את הנקודות על הדף . 
חמישה מבחנים שונים , ארבעים ושש שאלות , שלוש תשובות – בואי נראה , 46 כפול 15 זה 690 נקודות . 
הם טובים מאוד בשינון בעל פה , אבל זה המון נקודות בכל זאת , אז לא מעט מהם מביאים את העזרים הקטנים האלה . 
הוא הושיט את היד למגירה והוציא נרתיק משקפיים . 
בתכים צולבים מושלמים – בצבע שונה לכל אחת מחמש גרסאות המבחן – תפרה אומנית פא נדוֹו איקסים מיקרוסקופיים כדי לציין , עבור כל שאלה , אם התשובה הנכונה היא הראשונה , השנייה או השלישית . 
אחר כך הוא הוציא מעיל משובץ . 
על כל דש , נחסמו ריבועים מסוימים בחוט . 
אחר כך הוא הוציא אפודת פסים עם תפרים לבנים כמעט בלתי נראים מקדימה ולאורך השרוולים . 
אחר כך הוא הוציא חולצה לבנה עם תפרים כחולים דקיקים על החפתים . 
" עבודה יפה , לא ? " , הוא אמר בהתפעלות . 
הסכמתי אתו . 
ואז שאלתי , " מה אתה עושה כשאתה תופס מישהו משתמש באחד הדברים האלה ? " 
" הוא נכשל במבחן , ואנחנו מחרימים את העזרים . 
עלה על דעתי כי לא מעט מונגים ודאי יוצאים ממשרדֿהרישוי לבושים בהרבה פחות בגדים מאשר בכניסתם . 
מאוחר באותו לילה , השתרעתי על הרצפה בחדר העבודה של ביל סלווידג' , שם לנתי . 
ליד שק השינה שלי הדבקתי תצלומים של מונגים : ילדים מונגים מנשיונל ג'יאוגרפיק לבושים בפא נדוֹו ; בני עשרה מונגים ממרסד סאן סטאר לבושים בג'ינס ; משפחת לי , לבושה בבגדים אמריקאים שלא ישבו ממש במקומם , בתמונות שצילמתי בעצמי . 
כולם היו בעיניי יפים מאוד , ולא פעם בהיתי בהם במשך שעות כשהשינה הדירה עצמה מעיניי . 
באותו לילה , מסיבה כלשהי , הביטוי " נבדלי יכולת " – תחליף ל " מוגבלים " שלזמן קצר היה אופנתי בקרב עיתונאים פרוגרסיביים – המשיך להתרוצץ לי בראש . 
תמיד תיעבתי את המונח , שהיה בעיניי לשון נקייה מתנשאת . 
לפתע הבנתי למה הוא טרד את מנוחתי . 
ניסיתי כל היום להכריע אם המונגים מוסריים או לא מוסריים לדעתי , ועתה הבנתי : הם היו – במקרה הזה , זה היה ביטוי מדויק ביותר – נבדלי מוסר . 
המונגים , כך נראה לי , פעלו , בגדול , לפי אמירתו הידועה של איֿאם פורסטר , כי מוטב לבגוד בארצך מאשר בחברך . 
הואיל ומעולם לא הייתה להם ארץ משלהם , ובכל ארץ שהם יישבו הם נרדפו , רק בקושי ניתן היה לצפות מהם לנצור בלבם כבוד מופרז כלפי מערכת המשפט הלאומית . 
חוקים ותקנות היו מועדים להיות בניֿעבֵרה בייחוד אם התנגשו עם קוד המוסר הקבוצתי – אשר , ככלות הכול , הוא קוד מוסר , לא סתם תירוץ להתייחס בביטול לקוד מוסר של מישהו אחר . 
אגדות עם מונגיות מאוכלסות בצפיפות בדמויות שבמובהק נועדו להיתפש כטובות ומוסריות , דמויות אשר משקרות למלכים , לדרקונים , לדאים ולנציגי שררה אחרים כדי להגן על משפחותיהם או על חבריהם . 
שמעתי אינספור גרסאות מודרניות שבהן נציג סינקדוכלי כלשהו של ממשלת ארצותֿהברית מילא את תפקיד הדא המרומה בדין . 
במחנות התאילנדיים , אמרו המונגים כי ילדיהם מבוגרים מכפי גילם , כדי לקבל מנות מזון גדולות יותר ; טענו כי הוריהם צעירים מכפי גילם , היות שעל פי השמועה הזקנים לא היו רצויים בארצותֿהברית ; ואמרו לפקידי הגירה כי קרובי משפחה רחוקים הם בני המשפחה הקרובה . 
בארצותֿהברית , הם אמרו כי ילדיהם צעירים מכפי גילם , כדי שיוכלו להישאר יותר זמן בבית הספר ; שיקרו לרופאים כדי לקבל קצבאות נכות ; טענו כי נפרדו מאישה כדי להגדיל את קצבת הסעד של המשפחה ; ובקרב הדור הצעיר יותר , נתנו לחבריהם להעתיק את שיעורי הבית שלהם . 
לא כל המונגים שהכרתי עשו את הדברים האלה . 
רובם לא . 
אולם אלה שכן לא התביישו בכך . 
למעשה , אלה ששיקרו לפקידי ההגירה נדהמו לגלות כאשר הגיעו לארצותֿהברית ושוחחו על חוויותיהם עם תומכיהם האמריקאים , שהתנהגותם נחשבה לבלתי מוסרית . 
מה שבעיניהם נחשב לא מוסרי – לאמתו של דבר , בלתי נסלח – היה להשאיר את קרוביהם מאחור . 
נאו ֹ קאו ֹ לי , שלא ידע לקרוא מילה באנגלית , עבר את מבחן התאוריה בדיוק באופן שג'ון מק ' דוניאל תיאר , על ידי שינון המקום להוספת האיקסים על דף התשובות . 
הוא התבקש להוסיף סדרה של סימני עיפרון קבועים מראש , וכך הוא עשה . 
למעשה , הצלחתו במבחן – שהייתה לדידו אתגר טכני גרדא , לא הערכת יכולתו לנהוג בבטחה – הייתה ניצחון התבונה על פני דקדוקיֿהשׂרד . 
עם זאת , מעולם לא היה עולה בדעתו לטרוח כל כך לו היה בכוחו לעבור את המבחן בשיטות קונוונציונליות . 
( זמן לא רב אחרי שיחתי עם ג'ון מק ' דוניאל , הנהיג משרדֿהרישוי בקליפורניה בחינות בעל פה ובכתב במונגית , ושיעור הרמייה בקרב המבקשים המונגים ירד לרמה דומה לזו של יתר הקבוצות האתניות במרסד . 
) נאו ֹ קאו ֹ ראה ברישיון הנהיגה שלו עניין של כורח מובן מאליו : איך אחרת הוא יוכל לבקר אצל קרוביו ? 
המשפחה קדמה לכול , אחר כך השבט , אחר כך העם המונגי , וכל אדם ודבר אחר דורגו רחוק כל כך מתחת לשלושת אלה , שחילול הקודש היה להזכיר אותם בנשימה אחת . 
אני סבורה כי נאו ֹ קאו ֹ , כמו רוב המונגים , היה מבכר למות מאשר להוליך שולל אדם ממשפחתו או משבטו . 
הקוד המוסרי הקבוצתי אִפשר לנאו ֹ קאו ֹ לא רק לעבור את מבחן התאוריה , אלא גם להכריע ולקבל החלטות חדֿמשמעיות בכל תחום אחר של החיים , לשפוט את אופיים של בני אדם בביטחון , ולפעול כמעט בלעדית בתוך הקהילה המונגית התומכת , ולא בעולם הגדול והאכזר יותר של אמריקה . 
במעגל הרחב יותר , כוחה התובעני של הסולידריות האתנית היה מה שעשה את המונגים לנדיבים כל כך , מוצלחים כל כך בעבודת צוות וחמים כל כך . 
אולם נדמה היה לי , שבעיקר לדידם של מנהיגי הקהילה המשכילים , היו למחויבות להציב את הקבוצה קודם לעצמך גם כמה השלכות שליליות : מתח , אובדן הפרטיות , חוש אחריות מכביד ומייסר . 
גילו של נאו ֹ קאו ֹ ואיֿידיעתו את השפה הגנו עליו מפני ההתחבטויות ואיֿהוודאויות הנוצרות כאשר רגל אחת ניצבת בתרבות אחת והשנייה בתרבות אחרת . 
חייו , אם לא שמחים , לכל הפחות היו נהירים . 
לא כך היה במקרה של המונגים שנהנו ממעמד רם בקהילה המונגית ובקהילה האמריקאית כאחד . 
דאנג מואה היה מקרה חריג . 
היה לו דחף מניע כזה , שמתחים וספקות פשוט נשלו מעליו , כמו מים מטורפדו . 
יתרה מזו , הגם שדאנג עשה שעות רבות במה שכמעט כל מונגי דובר אנגלית ויודע קרוא וכתוב מבני דורו עשה – פענוח עלוני הפרסומת שהגיעו לאנשים אחרים , מילוי טופסי מס , התקשרות ללשכות ומשרדים , תרגום פתקים מבית הספר – הוא עבור מלאכות אלה גבה כסף . 
רוב המונגים ביצעו אותן בחינם . 
שמעתי על אישה אחת , דוברת כמה שפות , ששימשה פעם מִנהלנית סיעוד בפרובינציית סיֵינג חואנג , שעבדה כמגשרת מונגית לקהילה אחרי שהתיישבה במינסוטה . 
היא הותשה כל כך על ידי דרישותיה הבלתי פוסקות של הקהילה המונגית של " הערים התאומות " ? , הן בשעות העבודה והן לאחריהן , שהיא עקרה למרסד בלי לספר לשבט שלה ומצאה עבודה שאִפשרה לה לעבוד רק עם אמריקאים . 
" אל תתקשרי אליה " , אמרו לי . 
" היא מנסה לשמור על פרופיל נמוך . 
לנאמנות למשפחה – קוד המוסר הקבוצתי כשהוא מרוכז בעוצמה גבוהה עוד יותר – היו גם חסרונות . 
פא וו ּ תאו , המתורגמן שהכין רטייה מעשבים לריפוי רגלה השבורה של ג ֵ ' ן הַרווּד , סיפר לי כי פעם הוצעה לו משׂרה מכניסה בקמפוס דייוויס של אוניברסיטת קליפורניה . 
הוא דחה את ההצעה , בצער אולם בלי היסוס , אחרי שאביו , שכעס שפא וו ּ בכלל העלה בדעתו לעזוב את קרוביו במרסד , שאל אותו , " מה חשוב יותר , הכסף או המשפחה ? " 
בתחילת שנות השבעים , מתוך יותר מ ֿ אלף המונגים בלאוס , רק שלושים וארבעה – כולם גברים – למדו באוניברסיטאות מעבר לים . 
שניים מהם התיישבו במרסד : בְּליאה יַאו ֹ מוּאה וג'ונאס ואנגיי . 
שניהם זכו במלגות לליסֵהֿנַסיונל , התיכון האליטיסטי ביותר בוויינטיין , וקיבלו תואר ראשון ותואר שני מאוניברסיטאות צרפתיות . 
ג'ונאס עזב ב ֿ עבודה כמנתח מערכות בפרבר בפריז והיגר לארצותֿהברית , בדיוק אחרי כניסת הגל הגדול ביותר של פליטים מונגים , רובם חקלאים אנאלפביתים כמו הליאים . 
בליאה הגיע באותה שנה , מותיר מאחוריו משרת ניהול בחברת אריזה בינלאומית . 
" אני עובר לכאן בשביל לעזור כי זאת הייתה האחריות המוסרית שלי " , הוא אמר לי . 
" אם הדור שלי נשאר בצרפת , היינו מרגישים אשמים . 
בליאה וג'ונאס היו קוסמופוליטים אינטלקטואלים לא רק יותר מכל אדם מונגי שהם הכירו , אלא גם יותר מכל אדם אמריקאי שהם הכירו , כולל אותי . 
תפקידיהם כמנהיגים במרסד זיכו את שניהם בכבוד , אולם במעט כסף , ולמיטב שיפוטי , במעט שלוות נפש . 
את בליאה יאו מואה הכרתי הכי טוב . 
חודשים אחדים ישבתי כמעט כל יום אחר הצהריים במשרדו , חדרון חף מחלונות עם חיפוי דמוי עץ , ושאלתי אותו שאלות על אודות הדת , ההיסטוריה הצבאית , שיטות הריפוי , דפוסי השארוּת , החתונות , הלוויות , המוזיקה , הלבוש , האדריכלות והגסטרונומיה המונגיים . 
מבליאה נודע לי , למשל , כי אם אגרום עוול לאדם אחר , בחיי הבאים אני עלולה להיוולד מחדש כתְאו ֹ של האדם הניזוק ולשמש לעבודה חקלאית ; כי מה שהרופאים האמריקאים מכנים " הכתם המונגולי " – סימן לידה כחלחל על עכוזם של תינוקות אסיאתיים רבים – הוא למעשה המקום שבו הצליף בהם דא בעודם ברחם אמם ; וכי בנעליים שגופות מונגיות הונעלו לקבורתן , היו הבהונות מופנים לאחור . 
בליאה , בעל מצח גבוה ותווי פנים משורטטים לעילא , נראה כמו אציל יגֵע . 
למרות העובדה שהוא היה כמעט בדיוק בגילי – באמצע שנות השלושים לחייו , כאשר נפגשנו לראשונה – תמיד הרגשתי כמו ילדה בנוכחותו , חלקית משום שישבתי בכסא שמִכתבה זעירה חוברה לו , כפי שישבתי בכיתה ו ' , וחלקית משום שהוא ידע כל כך הרבה יותר ממני והיה סבלני כל כך כלפי בורותי . 
אני זוכרת אינספור מקרים , אחרי שביקשתי ממנו לספק הסבר רציונלי למנהג לא רציונלי , שהוא פשוט נענע קלות בראשו ואמר , " אן , הרשי לי להסביר לך שוב . 
התרבות המונגית היא לא קרטזיאנית " . 
בליאה היה מנכ"ל קהילת המשפחה הלאית , ארגון לעזרה הדדית שסייע לקהילה המונגית של מרסד להתמודד עם מנגנון הרווחה הסבוך , להגיש בקשות להכשרה מקצועית , לפתור סכסוכים בקהילה ולהתעדכן בחדשות מלאוס ומתאילנד ? . 
הסניף שכן בתחנה ישנה של קרונות משא ליד קייֿמארט . 
בשלטים על הקירות , לצד עלונים במונגית על חוקי דיור הוגנים וקצבאות נכות , נכתב " בבקשה לקחת בעצמך " ו " אולי רציתם חדשות " . 
הקהילה המונגית אולי לא ענתה תמיד על ציפיות הקהילה האמריקאית , אבל היא לבטח ידעה כיצד לנהל את עצמה . 
בליאה שרטט לי פעם תרשים זרימה – שדווקא היה קרטזיאני – אשר תיאר את חלוקת העבודה בארגונו . 
" למעלה ישנו הנשיא ומועצה מייעצת של שמונָה " , הוא הסביר . 
" אחר כך יש אחתֿעשרה דירקטוריון . 
אחר כך שבעֿעשרה ראשי מחוזות . 
אחר כך ששתֿאלפים החברים שלנו . 
בואי נאמר שאנחנו צריכים מאה דולר כדי לעזור לאדם שיפונה בצו . 
שבעהֿעשר ראשי המחוזות מפיצים את הידיעה , וכל אחד תורם חמישה או עשרה סנטים . 
מחר אנחנו מקבלים את הכסף . 
או אם אדם מת , מחר כסף יזרום חזרה לעזור לאותה משפחה . 
אם יש שינוי בחוקי הקצבאות , אנחנו מוציאים את המידע באותה דרך . 
אם למישהו יש בעיה עם הילד שלהם , אנחנו יכולים לפתור בעיה בתוך קהילה מונגית לפני שהיא מגיעה למשטרה . 
ככה , ששתֿאלפים איש אנחנו יכולים לשרת עם ארבעה או חמישה אנשים שעובדים במשרד שלנו . 
אין בעיה . 
אין בעיה , כלומר , אם לא היו לארבעת או לחמשת האנשים הללו שום חיים פרטיים משלהם . 
עיניו של בליאה היו לא פעם נפוחות ואדומות מחוסר שינה . 
פעם אחת הוא בא לעבודה אחרי שנשאר ער כל הלילה לגשר בין משטרת מרסד למשפחה מונגית , שהייתה מעורבת בתאונת דרכים בזמן שהובילה הביתה מפרזנו חזיר שהועלה קורבן , וחלקיו המבותרים התפזרו על נתיבי הכביש המהיר 99 בכיוון צפון . 
לילה נוסף הוא עשה בטיפול בשלוש נערות בנות עשרה שברחו מבתיהן בפרזנו וגנבו כסף מדוד במרסד . 
אחרי ששכנע את הדוד לא להגיש תלונה במשטרה , לקח בליאה את הנערות לביתו , העיר את אשתו ההרה וביקש ממנה להכין להן ארוחה בזמן שהן ממתינות להוריהן . 
ההורים לא הכירו לו תודה . 
" הם כועסים בגלל שהייתי צריך להחמיר אתן יותר " , הוא סיפר לי . 
" לא ידעתי עד שהם מגיעים , אבל אני קשור בקרבת דם לכל אותן משפחות דרך השבט שלי והשבט של אשתי . 
זה נורא ! 
בתרבות שלנו , זה אומר שיש לי אותו חובה כמו להורים ללמד את הילדים לקח . 
הייתי צריך להצליף בהן בישבן . 
לא מילאתי את חובתי . 
רק פעם אחת ראיתי את פניו של בליאה מוארים , בזמן שתיאר תוכנית דיור שאפתנית שהוא הגה . 
" אני רוצה לחלוק אתך את מה שאנחנו חולמים לעתיד " , הוא אמר . 
" חלק מאתנו מקווים לייסד מוֹנגטאון , בצד השני של שדרות צ'יילדז וז ֵ ' ראר . 
אם נצליח לארגן את החבילה הפיננסית לקנות את הקרקע הזאת , נוכל לבנות מאתיים , שלושֿמאות בתים . 
לבית המונגי בלאוס יש למעלה בקצה צלב כמו האות איקס . 
אנחנו יכולים לעשות את זה גם כאן . 
לכל משפחה תהיה גינה קטנה . 
יהיה לנו מרכז מסחרי מונגי משלנו . 
מוֹנגטאון שלנו תרים את המורל בגלל שאנשים ישמרו עליה יפה . 
זו תהיה בשבילנו חרפה אם אדם לבן רואה שמונגטאון שלנו מלוכלכת . 
שכונה משלנו תעזור למונגים להיות יותר עצמאיים כלכלית . 
אם החלום הזה יתגשם , זה יהיה מצוין לדימוי המונגי ! " 
אולם כשחזרתי למרסד כעבור שנה , איש לא שמע על מונגטאון , ובליאה פרש מתפקידו בקהילת המשפחה הלאית ועסק במכירת פוליסות ביטוח מדלת לדלת . 
אמריקאי שהכיר אותו אמר לי , " בליאה הוא המונגי הכי שחוק שראיתי מעודי " . 
אחר כך הוא עקר לסנטֿפול שבמינסוטה , שם הוא מייעץ לסטודנטים אסיאתיים ומלמד קורס על התרבות המונגית בסטייטֿיוניברסיטיֿמטרופוליטן . 
מספר הטלפון שלו אינו מופיע עתה במדריך הטלפונים . 
כמו בליאה , היה ג'ונאס ואנגיי בכוננות עשריםֿוארבע שעות ביממה כדי לתרגם , לייעץ , לגשר ולפשר . 
בסוף נאומו בכנס הלימודים והקריירה שפקדתי , אמר ג'ונאס לקהל בני העשרה , " התקשרו אליי בכל שעה ביום או בלילה " , וידעתי שדבריו יובנו פשוטו כמשמעו . 
היו לו גם מחויבויות משפחתיות כבדות . 
כשהסביר לי פעם מדוע משפחתו חולקת את ביתה עם שניים מאחיו , שלאחד מהם תשעה ילדים , הוא אמר , " יש לי עוד אח מבוגר יותר שהוא מאוד אמריקאי עכשיו . 
הוא לא מוכן לקבל את האחים שלנו לגור אתו . 
הוא אומר , כאן בארצותֿהברית זה כל אחד לעצמו . 
אני אומר , אני מונגי . 
אצל המונגים , זה אף פעם לא כל אחד לעצמו " . 
ג'ונאס היה רזה ושרירי ונאה , אך כמו כל המונגים המשכילים כמעט שהכרתי , הוא תמיד נראה עייף וסחוט . 
שמו האמתי היה ואנג נא . 
הוא שינה אותו לג'ונאס ואנגיי כאשר התגורר בצרפת , משום שסבר כי קורות החיים שלו יניבו יותר הצעות עבודה אם שמו לא יישמע אסיאתי כל כך . 
עתה היו לו שתי עבודות , כמומחה לחינוך דוֿלשוני במערכת החינוך במרסד , וכמורה למונגית בקולג' מרסד . 
נהגתי לדבר אתו , בתערובת של אנגלית וצרפתית , בכיתה בבית ספר יסודי , ישובה שוב לשולחן כתיבה של ילדים . 
מעולם לא קרה ששאלתי שאלה על אודות ההיסטוריה או הלשון המונגית שהוא לא היה מסוגל להשיב עליה . 
היות שג'ונאס , כמו בליאה , תמיד היה עסוק אך מעולם לא השיב את פניי ריקם , גמרתי אומר למצוא דרך להודות לו על עזרתו . 
האם עליי לתת לו מתנה ? 
זה עלול להיות מסוכן ; הוא עשוי להרגיש שעליו לגמול לי באותו אופן . 
יתרה מזו , לא בטחתי באינסטינקטים שלי לבחירת מתנות . 
פעם , בניסיון לגשר על המרחק בין לאוס , מרסד וניו יורק סיטי , נתתי לפוּאה ולנאו ֹ קאו ֹ גלובוס קטן מפלסטיק , רק כדי לגלות כי הם מאמינים שהארץ שטוחה . 
האם עליי להזמין את ג'ונאס ואשתו לביתו של ביל סלווידג' ? 
זה עלול לבלבל אותם ; לא הייתה קטגוריה מונגית מוכרת לחברים אפלטוניים שחלקו מעון משותף . 
" למה שלא תזמיני אותם למסעדה ? " , הציע ביל . 
וכך ערב אחד , בשעה שבע בדיוק , ישבתי והמתנתי לג'ונאס במבואה של מסעדת בשרים מקומית בשם חבית וקופיץ . 
הוא אמר לי כי אשתו לא תוכל להצטרף אלינו משום שעליה להשגיח על הילדים . 
יכול להיות שהוא גם התבייש באנגלית הבסיסית שבפיה , חשדתי . 
המארחת במסעדה , שלבשה חולצת לָמֵה כסופה וחצאית מיני , שאלה אותי למי אני ממתינה . 
" לגבר מונגי שעזר לי בעבודה שלי " , עניתי . 
המארחת נראתה מופתעת . 
" בדיוק עברתי למרסד " , היא אמרה , " ואני לא יודעת כלום על המונגים . 
בדיוק היום ראיתי את הראשון שלי . 
החבר שלי אומר לי , זה מונגי . 
אז אמרתי לו , מאיפה לך ? 
לי הם נראים בדיוק אותו דבר כמו הצהובים . 
החבר שלי אומר שהם הנהגים הכי גרועים בעולם . 
כשהוא רואה נהג מונגי , הוא תופס מרחק לצד השני של העיר ! 
לא נשמע לי שמונגים באים הרבה למסעדות כאלה . 
( אין ספק שהם לא , אמרתי בלבי . 
ודרך אגב , את לא ראויה אפילו לצחצח את נעליו של ג'ונאס . 
) 
ג'ונאס הגיע באיחור של ארבעים וחמש דקות , ואמר שעוכב על ידי סטודנט . 
אף פעם לא הצלחתי להבין אם הוא ידע מלכתחילה שלא יוכל להגיע בשבע , והסכים לשעה משום שחשב שזה מה שאני רוצה לשמוע , או שמא ( סיפור חייו ) הוא שוב נקרע בין שני כיוונים מנוגדים שאינם דרים בכפיפה אחת . 
ארוחת הערב לא רשמה הצלחה . 
למרות חמש השפות השגורות על פיו , ג'ונאס התקשה להבין את המלצרית , נערה שדיברה בלהג מקומי פְרֶחִי מהיר , ונאלץ לשאול אותי כמה פעמים מה היא אומרת . 
מתוך נימוס – ודאי שלא מתוך חוסר התמצאות , שכן הוא אכל במסעדות פריזאיות רבות שלידן החבית וקופיץ הייתה נראית כמו סניף של מקדונלד'ס – הוא הזמין את המנה העיקרית הזולה ביותר בתפריט . 
שיחתנו הייתה רשמית ומקרטעת . 
ניכר בבירור כי הוקל לו כאשר יצאנו משם . 
לאחר מכן , עמדנו במגרש החניה ודיברנו בחשכה . 
" את יודעת , אן " , הוא אמר בשקט , " כשאני עם אדם מונגי או צרפתי או אמריקאי , אני תמיד זה שצוחק אחרון מבדיחה . 
אני החיה הזיקית . 
בכל מקום שישימו אותי אני אשרוד , אבל אני לא אשתייך . 
אני חייב לומר לך שאני לא שייך לשום מקום באמת . 
אחר כך ג'ונאס נסע הביתה אל אשתו , שלושת ילדיו , אֶחיו , נשות אחיו , עשרת ילדיהם של אחיו , ואל הטלפון המצלצל שלו . 
17 
שמונה השאלות 
ליאה לא מתה , אך היא גם לא התאוששה . 
פוּאה לעתים קרובות חלמה שבתה הולכת ומדברת , אולם כאשר התעוררה , ליאה שכבה לצדה במיטה מצונפת , קליפה קלושה ודוממת שבקושי נראתה גדולה דייה להכיל את מטען הזיכרון , הכעס , הבלבול והצער של משפחתה . 
היא נחה לה תלויה בזמן עצוּרֿמלֶכֶת , גדֵלה רק בכמה סנטימטרים , עולה רק מעט במשקל , נראית תמיד צעירה בהרבה מכפי גילה , בעוד אחיה ואחיותיה שהתגוררו עדיין בבית – שישה ילדים בריאים דוֿלשוניים שנעו בקלילות בין העולם המונגי לעולם האמריקאי – גדלים מסביבה . 
צ ֵ ' נג התגייס לעתודתֿהנחתים ונקרא לשרת במלחמת המפרץ , אולם לרווחתה ההיסטרית כמעט של פוּאה , הסתיימה המלחמה יומיים לפני מועד טיסתו לערב הסעודית . 
מֵיי נרשמה לפרזנוֿסטייטֿיוניברסיטי ולמדה מדעי הבריאות , בחירה שהושפעה מחוויות ילדותה , חיוביות ושליליות כאחד , בתור מי ששימשה לצורך זה מתווכת בין הוריה לבין הממסד הרפואי . 
יֶר , כוכבת כדורעף שזכתה בתיכון מרסד בפרס הספורטאית המצטיינת , הצטרפה כעבור שנתיים אל מיי באוניברסיטת פרזנו , ולמדה חינוך גופני . 
דו ּ נעשתה גזברית מועצת התלמידים של תיכון מרסד ונשיאת מועדוןֿתרבותֿהנוער של בית הספר – ארגון מונגי חברתי מעניק שירותים שחברים היו בו מעל מאתיים תלמידים . 
מַאי הפכה לשחקנית כדורגל בולטת ונודעה כאחת הנערות היפות במרסד , מוניטין שגרם לבנים להיאבק עליה ולבנות לעתים קרובות מאוד לנטור לה טינה . 
פְּהָא גדלה מפעוטה פוחזת ופרחחית לתלמידת בית ספר מיושבת בדעתה ומוכשרת בריקוד מונגי מסורתי . 
היו כמה זעזועים עם שילדי הליאים צלחו את גיל ההתבגרות , אולם מעולם לא השסעים שמשפחות אמריקאיות מקבלות כמובנים מאליהם כמעט . 
" ההורים שלי הם ההורים הכי קוּלים בעולם " , כתבה לי פעם דו ּ . 
" אין לנו הכול , אבל יש לנו הקִרבה של שמונה אחיות , אח אחד וההורים שלנו . 
זאת המשפחה הכי קולית שיכולה להיות , ואני בחיים לא אחליף אותה בעד שום דבר אחר בעולם . 
נאו ֹ קאו ֹ עלה במשקל וסבל מיתר לחץ דם . 
פוּאה חשה בחלק ניכר מהזמן עייפה . 
ג'נין הילט , שהבחינה כי כוחותיהם הולכים ומידלדלים , דחקה בליאים לאפשר לליאה לחזור למרכזֿשלביֿלחינוךֿמיוחד באופן יומיומי , לא כדי ללמוד – דבר זה היה נחלת העבר – כי אם לתת להוריה בכל יום כמה שעות לפוש . 
מחמת חששם המתמיד מפני חטיפתה על ידי השלטונות בשנית , הם הסתייגו בתחילה , אולם היות שהם בטחו בג'נין , בסופו של דבר הם נעתרו . 
די קורדה , שאחד מילדי האומנה שלה סבל מפיגור שכלי קשה ופקד אף הוא את שלבי , ראתה שם תדיר את ליאה , שוכבת על גבה כשידיה קשורות לבדידים , למנוע מאצבעותיה להתקשות לטפרים . 
היא בקושי הייתה מסוגלת לשאת את המראה . 
הקורדאים כולם קיבלו באופן קשה את האסון הנירולוגי של ליאה . 
המשפחה כולה עברה טיפול בלשכהֿלבריאותֿהנפשֿמחוזֿמרסד כדי להתמודד עם " היותה של ליאה מתה אבל חיה " , כפי שדי כינתה זאת . 
להצעת המטפל שלהם , ציירו הילדים – ביולוגים , מאומצים ובהשגחת אומנה – ציורים על נייר אטליז . 
" וונדי ציירה אמא ותינוק , בגלל שליאה הייתה עם אמא שלה " , סיפרה די . 
" ג'ולי ציירה קשת בענן וציפורים , בגלל שליאה לא הצטרכה יותר לבכות . 
מריה מאוד מופנמת , אבל כשסיפרנו לה על ליאה היא בכתה . 
ליאה הצליחה לחדור אליה ! 
היא ציירה לב שבור עם גדר משוננת ועין שמסתכלת מבחוץ פנימה . 
הלב היה העצבות . 
הגדר הייתה החומה שליאה עברה מעליה בכך שנגעה בחיים שלנו . 
העין הייתה העין שלי , שמסתכלת על העצבות עם דמעה שבָּכְתָה . 
ב ֿ , 1993 בעת חופשה בדיסנילנד , לקתה ג'נין הילט בהתקף חריף של קצרת , שהידרדר לכשל נשימתי , וסבלה ממחסור בחמצן כה חמור , שכל תפקודי המוח אבדו לה : במילים אחרות , היא פיתחה אנצלופתיה היפוקסית איסכמית , אותו גורל בדיוק שהיה מנת חלקה של ליאה . 
היא מתה כעבור שלושה ימים כשלצדה בתֿזוגה זה שמונהֿעשרה שנה , קארן מרינו . 
" הלב שלי נשבר כששמעתי שג'ני מתה " , אמרה לי פוּאה . 
" בכיתי בגלל שג'ני אמרה לי שהיא לא הולכת להתחתן ושאף פעם לא יהיו לה ילדים משלה , ולכן היא תעזור לי לגדל את הילדים שלי . 
אבל היא מתה , אז היא לא יכלה לעשות את זה , ואני הרגשתי שאיבדתי את הבת האמריקאית שלי . 
ניל ארנסט זכה בפרס מורה השנה של תוכנית המתמחים במרק"ם . 
פגי פילפ התמנתה לקצינתֿהבריאותֿהמחוזית של מרסד , תפקיד שמילא אביה יותר מארבעים שנה קודם לכן . 
הם המשיכו לחלוק את עבודתם כרופאי ילדים , כמו גם את עבודות הבית ואת הטיפול בילדים , מתמרנים בדקדקנות בין מה שהם תיארו באחד ממכתבי חג המולד שלהם כ " עירוב לא ברור של כביסה , ארוחות , ניקיונות , טיפול בחולים , החייאת ולדות והוראת מתמחים " . 
הבנתם את הליאים , והבנת הליאים אותם , העמיקו בצורה משמעותית כאשר אף הם התנסו במחלה קשה של ילדם . 
בחודש האחרון ללימודיו של טוֹבּי , בנם הבכור , בכיתה ג' , אובחנה אצלו לֵיקמיה לימפוציטית חריפה . 
כאשר ניל ניסה לספר לדן מרפי על האבחנה , הוא בכה כל כך שהוא לא יכול לדבר . 
אחרי אחת מבדיקות הביקורת של ליאה , ניל כתב לי : 
גב' לי שמעה שבננו חולה בליקמיה . 
המהירות שזה נודע לה הייתה מדהימה ממש . 
כשפגי קיבלה את ליאה במרפאה , גב' לי הייתה חרדה מאוד לבריאותו של טובי , לשלומו וכו ' . 
שאלותיה והבעות פניה הביעו דאגה כנה מאוד . 
בסוף הביקור גב' לי חיבקה את פגי ושתיהן הזילו כמה דמעות . 
צער אימהי מדלג מעל כל המכשלות התרבותיים . 
במשך שלוש שנים טופל טובי בכמותרפיה והגיע , כך נראֶה , למצב של הפוגה מתמדת . 
" אמה של ליאה ממשיכה לתפוס מקום מיוחד במחשבותינו " , כתב ניל במכתב מאוחר יותר . 
" היא תמיד שואלת על טובי . 
המפגשים שלנו אתה מאוד לא תדירים משום שמשפחתה מטפלת בליאה מצוין , ואף על פי כן אלה מפגשים מיוחדים . 
מאז מותה המוחי של ליאה , כל שביב אמון שהיה פעם לפוּאה ולנאו ֹ קאו ֹ ברפואה האמריקאית הצטמצם לאפס כמעט . 
( " כמעט " , משום שפוּאה פטרה מכך את ניל ופגי . 
) כששברה בתם מיי את ידה , והרופאים בחדר המיון של המרק"ם אמרו להם שהיא זקוקה לגבס , נאו ֹ קאו ֹ הצעיד אותה היישר הביתה , רחץ את זרועה בעשבי מרפא וחבש אותה למשך שבוע . 
ידה של מיי החלימה וחזרה לתפקוד מלא . 
כשסיר שמן רותח נפל מן הכיריים החשמליות על חצאיתה של פוּאה , העלה אותה באש וגרם כוויות ברגלה ובמותנה הימניים , היא הקריבה שתי תרנגולות וחזיר . 
כשהרתה פוּאה את ילדה השישהֿעשר , והפילה אותו מוקדם בהפלה טבעית , היא לא עשתה דבר . 
כשהרתה את ילדה השבעהֿעשר ובחודש הרביעי הפילה אותו בהפלה שהסתבכה , נאו ֹ קאו ֹ המתין שלושה ימים עד שהיא החלה לדמם והתמוטטה חסרת הכרה על רצפת חדר המגורים , לפני שהוא הזעיק אמבולנס . 
הוא נתן את הסכמתו להרחבה וגרידה רק לאחר מאמצי שכנוע קשים – נואשים , לאמתו של דבר – מצד מתמחה של המרק"ם שהיה בסבב מיילדוּת . 
נאו ֹ קאו ֹ גם הקריב חזיר בזמן שפואה הייתה בבית החולים , וחזיר שני לאחר שובה הביתה . 
לפני שהתקבלה מחדש בשלבי , חוסנה ליאה באורח סדיר נגד קָרֶמֶת , שעלת וצפדת . 
באותו זמן לערך , היא החלה לפתח מדי פעם עוויתות דמויות פרכוסים . 
ניל החליט , הואיל והן היו קצרות , בלתי שכיחות ולא מסוכנות – וגם , אולי , מפאת ניסיונו המר – לא להורות על מתן תרופות נוגדות פרכוסים . 
לפוּאה ונאו ֹ קאו ֹ היה ברי כי הזריקות הן שגרמו את העוויתות , והם אמרו לניל שהם אינם רוצים שליאה תחוסן עוד , נגד כל דבר שהוא . 
דן מרפי , שהתמנה למנהל תוכנית המתמחים ברפואת המשפחה של המרק"ם , אמר לי פעם כי אם נכשלת עם מטופל מונגי אחד , נכשלת עם הקהילה כולה . 
נוכחתי לדעת כי אמת הדבר . 
מי יודע כמה משפחות מונגיות שמרו מרחק מבית החולים משום שלא רצו כי ילדיהם יסיימו כמו בת הליאים ? 
כל הליאים והיאנגים במרסד ידעו מה קרה לליאה ( הרופאים הנוראים ההם ! 
) , ממש כשם שכל האנשים בקומת הילדים של המרק"ם ידעו מה קרה לליאה ( ההורים הנוראים ההם ! 
) . המקרה של ליאה אישש את הגרועות שבדעותיה המוקדמות של הקהילה המונגית ביחס למקצוע הרפואה , ואת הגרועות שבדעותיה המוקדמות של הקהילה הרפואית ביחס למונגים . 
במרפאה לרפואת המשפחה , המשיך הסגל להשתומם מאיכות הטיפול שהליאים העניקו לבתם הנקייה , המטופחת והמבשׂימה . 
אולם בבית החולים השכן , שלאחיות בו לא היה שום קשר עם ליאה מאז , 1986 המקרה שלח גרורות והפך לגוש תלונות וקובלנות שעם כל שנה שחלפה היו יותר ויותר זועמות . 
מדוע היו הליאים כפויי טובה כל כך בעניין הטיפול הרפואי שניתן לבתם בלא תשלום ? 
( ניל – שלא היה שותף לכעסן של האחיות – חישב פעם ומצא כי לאורך השנים עלתה ליאה לממשלת ארצותֿהברית כ ֿ אלף דולר , בלי לכלול את משכורות הרופאים , האחיות והעובדים הסוציאלים . 
) מדוע התעקשו תמיד הליאים לעשות הכול בדרך שלהם ? 
מדוע – זה עדיין היה החטא הנורא מכול – לא גילו הליאים היענות לטיפול ? 
" אם רק היו ההורים נותנים לליאה את התרופות " , אמרה לי שרון ייטס , אחות כוח עזר , " היא לא הייתה במצב כזה . 
אני מוכנה להתערב שכשהיא חזרה מהמשפחה האומנת , הם פשוט לא נתנו לה שום תרופה " . 
אבל ידעתי שכאשר היא חזרה מהשגחת האומנה , פוּאה ונאו ֹ קאו ֹ כן נתנו לליאה את התרופות שלה – 4 מ"ל דֶפָּלֶפּט , שלוש פעמים ביום – בדיוק לפי ההוראות . 
בתקווה להבהיר כמה שאלות לגבי התרופות נוגדות הפרכוסים של ליאה , נסעתי לפרזנו לדבר עם טרי הצ'יסן , נירולוג הילדים שפיקח על הטיפול בה בביתֿהחוליםֿלילדיםֿואלי . 
שמתי לב קודם לכן כי באחת ההערות שלו בגיליון השחרור , שנכתב תשעה חודשים לפני האירוע הנירולוגי שלה , הוא תיאר את ליאה כ " ילדה מונגית יפה מאוד " ואת הוריה כ " מאוד מעורבים ומאוד טובים עם ליאה " . 
מעולם לא ראיתי משפטים כאלה בתיק שלה במרק"ם . 
ביל סלווידג' סיפר לי כי ד"ר הצ'יסן הוא " עוף מוזר ידוע " , אהוב על מתמחיו בזכות האמפתיה שלו , אך מטיל בעתה בשל התעקשותו לקיים ביקורי רופאים בארבע לפנות בוקר . 
הייתה לו תספורת קוצים זערוריים וביום שפגשתי אותו הוא ענב עניבה מעוטרת בג'ירף גדול וצהבהב . 
שלט בפרוזדור מחוץ לחדרו , שנתלה בגובה עיני פעוטות , נשא את הכיתוב : 
אזור ילדים 
הכניסה בזהירות ובאהבה 
כאשר שאלתי אותו לגבי הקשר בין תרופותיה של ליאה להתקף האחרון שלה , הוא אמר , " קרוב לוודאי שלתרופות לא היה שום קשר לזה " . 
" הא ? " , אמרתי . 
" מוחה של ליאה נהרס מהלם זיהומי , שנגרם על ידי הבצילוּס פסאודונומס אארוגינוסה שהיה לה בדם . 
אני לא יודע איך הוא הגיע אל ליאה ואני אף פעם לא אדע . 
מה שאני כן יודע הוא שההלם הזיהומי גרם את ההתקפים , ולא להפך . 
העובדה שהיא סבלה מהפרעת פרכוס שהייתה קיימת עוד קודם לכן קרוב לוודאי הרעה או הקלה את ההתפתחות או מה שלא יהיה של המצב הכפיוני , אבל ההתקפים היו מקריים ולא חשובים . 
אם לא היו לליאה התקפים , היא הייתה נמצאת במצב של תרדמת והלם , והתוצאה קרוב לוודאי הייתה זהה , רק שהבעיה שלה אולי הייתה מזוהה יותר בקלות . 
כשהיא הגיעה לואלי כבר היה מאוחר מדי . 
קרוב לוודאי שהיה מאוחר מדי כבר כשהיא הגיעה למרק " ם . 
" האם לאיֿההיענות של הוריה בעבר היה איזשהו קשר לכך ? " 
" שום קשר שהוא . 
ההשפעה היחידה שהייתה יכולה להיות לתרופות היא שהדֶפָּלֶפּט שהורינו לתת לה אולי החלישה את המערכת החיסונית שלה ועשתה אותה רגישה יותר לפסאודונומאס . 
( דֶפָּלֶפּט גורמת לעתים ירידה במספר תאי הדם הלבנים , שעשויה לפגוע ביכולתו של הגוף להילחם בזיהום . 
) " אני עדיין חושב שדֶפָּלֶפּט הייתה התרופה הנכונה , והייתי מורה לתת אותה שוב . 
אבל למען האמת , אם המשפחה נתנה לה את הדֶפָּלֶפּט לפי ההוראות , ייתכן בהחלט שבמילוי ההוראות שלנו הם המיטו עליה את ההלם הזיהומי . 
" הוריה של ליאה חושבים שהבעיה נגרמה מיותר מדי תרופות . 
" יכול להיות " , אמר ד"ר הצ'יסן , " שזה לא רחוק כל כך מהאמת " . 
נעצתי בו מבט . 
" חִזרי למרסד " , הוא אמר , " ותגידי לכל האנשים האלה במרק"ם שלא המשפחה עוללה את זה לילדה . 
אנחנו עוללנו את זה " . 
בדרך חזרה למרסד , הייתי בעצמי במצב של הלם . 
ידעתי על אלחֿהדם של ליאה , אבל הנחתי תמיד שהפרעת הפרכוסים שלה הייתה שורש הבעיה . 
למרות הכול , הליאים צדקו , הרהרתי . 
תרופותיה של ליאה באמת עשו אותה חולה ! 
באותו לילה סיפרתי לניל ופגי את מה שד"ר הצ'יסן אמר . 
כרגיל , תשוקתם לחקור ולגלות את האמת גברה על תשוקתם – אם אכן הייתה להם תשוקה כזו – להגן על המוניטין שלהם כמי שאינם טועים לעולם . 
הם מיד ביקשו את ההעתק המצולם שלי לתיקה הרפואי של ליאה , והתיישבו יחדיו על הספה של ביל סלווידג' , סורקים את הכרך החמישי בחיפוש אחר ראיות שנעלמו מן העין בזמן האירוע , לכך שליאה אולי סבלה מאלח כבר בזמן שהייתה במרק"ם . 
ממלמלים לעצמם בשפתם הסודית המשותפת ( " סידן 3.2 " , " טסיות , 000 " , 29 " המוגלובין 8.4 " ) , הם יכלו להיות – למעשה הם היו – זוג אוהבים המחליף שורה של מילות חיבה טעונות רגש . 
" תמיד חשבתי שליאה קיבלה את הזיהום בואלי כשהם הכניסו לה את כל העירויים החודרניים ההם " , אמרה פגי . 
" אבל אולי לא . 
יש כאן כמה סימנים . 
" גם אני חשבתי ככה " , אמר ניל . 
" אם הייתי חושב שיש לה זיהום כאן במרק"ם , הייתי מבצע ניקור מותני . 
לא נתתי לה אנטיביוטיקות משום שבכל הפעמים שליאה הגיעה לכאן לפני כן , לא היה לה זיהום . 
תמיד הבעיה הייתה הפרעת הפרכוסים שלה , וזה היה במובהק ההתקף הכי קשה בחייה . 
ייצבתי אותה , דאגתי לה לפינוי , ואז הלכתי הביתה לפני שכל תוצאות הבדיקות חזרו מהמעבדה . 
הוא לא נשמע מתגונן . 
הוא נשמע מסוקרן . 
אחרי שניל ופגי הלכו הביתה , שאלתי את ביל סלווידג' אם הוא חושב שניל טעה בכך שלא זיהה את האלח של ליאה וטיפל בו , אפילו שד"ר הצ'יסן סבר שגורלה נחתם כנראה עוד לפני שהיא הגיעה לחדר המיון של המרק"ם – ואפילו שהחומרה הגוברת של האפילפסיה שלה הייתה עשויה בסופו של דבר להוביל לנזק מוחי קשה אילולא האלח היה נכנס לתמונה . 
" ניל לא משאיר שום אבן לא הפוכה " , אמר ביל . 
" אם ניל טעה , זה משום שכל רופא טועה . 
אם זה היה ילד חדש לגמרי שבא מהרחוב , אני מבטיח לך שניל היה בודק אם יש זיהום ועולה על זה . 
אבל זאת הייתה ליאה . 
אף אחד במרק"ם לא היה מבחין בשום דבר חוץ מאשר הפרכוסים שלה . 
ליאה הייתה הפרכוסים שלה . 
לדידם של מתמחי המרק"ם , ליאה המשיכה להיות הפרכוסים שלה – הזיכרון של אותם לילות מפחידים בחדר המיון שלימדו אותם כיצד לצנרר קנה או לפתוח ורידים או לבצע חיתוך וריד . 
הם תמיד דיברו על ליאה בזמן עבר . 
למעשה , ניל ופגי בעצמם דיברו לעתים קרובות על " מותה של ליאה " או " מה שאולי הרג את ליאה " או " הסיבה שליאה מתה " . 
ד"ר הצ'יסן נהג כך גם . 
הוא שאל אותי , " האם ליאה הייתה עם ההורים המאמצים כשהיא מתה ? " ואף על פי שהזכרתי לו שליאה חיה , חמש דקות אחר כך הוא אמר , " לאיֿההיענות לא היה שום קשר עם מותה " . 
זה לא היה סתם פיזורֿנפש . 
זו הייתה הודאה בתבוסה . 
לדידם של רופאיה ליאה הייתה מתה ( באופן שהיא מעולם לא הייתה מתה לדידם של העובדים הסוציאליים , למשל ) משום שהרפואה התהדרה פעם בשמה בהשגים מרשימים ונאלצה לוותר עליהם . 
שאלתי פעם את ניל אם בדיעבד יש משהו שהוא היה עושה אחרת . 
הוא השיב כפי שציפיתי , והתמקד לא ביחסיו עם הליאים כי אם בבחירת התרופות . 
" הייתי רוצה שנתחיל להשתמש בדֶפָּלֶפּט מוקדם יותר " , הוא אמר . 
" הייתי רוצה שאקבל את זה שיהיה קל יותר למשפחה להיענות לטיפול בתרופה אחת במקום בשלוש , אפילו ששלוש נראו אופטימליות מבחינה רפואית . 
אחר כך שאלתי , " היית מעדיף לא לפגוש את ליאה מעולם ? " 
" לא , לא , לא ! " , הלהט בקולו הפתיע אותי . 
" פעם אולי הייתי אומר כן , אבל לא במבט לאחור . 
ליאה לימדה אותי שכאשר יש מחסום תרבותי שקשה מאוד לפרוץ , עושים את הכי טוב שאפשר , ואם למרות זאת משהו קורה , צריך להסתפק בהצלחות קטנות במקום בהצלחות מוחלטות . 
חייבים לוותר על שליטה מוחלטת . 
זה מאוד קשה לי , אבל אני כן מנסה . 
אני חושב שליאה הפכה אותי לאדם פחות נוקשה . 
בפעם הבאה שראיתי את פוּאה , שאלתי אותה אם היא למדה משהו ממה שקרה . 
" לא " , היא אמרה . 
" לא למדתי . 
אני רק מרגישה מבולבלת . 
באותה שעה היא האכילה את ליאה , והשמיעה קולות של תינוקות בעודה מושיטה כפות של מחית זוֹו , הירק דמוי התרד שהיא גידלה במגרש החניה , אל תוך הפה הרופס . 
" אני לא מבינה איך הרופאים יכולים לומר שהיא הולכת להיות כך כל החיים שלה , ובכל זאת הם לא מסוגלים לרפא אותה . 
איך הם יכולים לדעת את העתיד אבל לא לדעת איך לשנות אותו ? 
אני לא מבינה את זה . 
" ומה את חושבת שצופן העתיד של ליאה ? " , שאלתי . 
" אני לא מבינה בדברים האלה " , אמרה פוּאה . 
" אני לא רופאה . 
אני לא ציֿננג . 
אבל אולי ליאה תישאר ככה פגועה , וזה גורם לי לבכות על מה שיקרה . 
אני ילדתי את ליאה , אז אני תמיד אדאג לה ואטפל בה בכל לבי . 
אבל כשאבא שלה ואני נמות , מי ידאג לליאה ? 
האחיות של ליאה אוהבות אותה אמנם , אבל אפילו שהן אוהבות אותה , אולי הן לא יוכלו לדאוג לה . 
אולי הן יצטרכו ללמוד קשה מדי ולעבוד קשה מדי . 
אני בוכה מהמחשבה שהן פשוט הולכות למסור את ליאה לאמריקאים . 
פוּאה בכתה בלי קול . 
מיי יינג חיבקה אותה וליטפה את שערה . 
" אני יודעת איפה האמריקאים שמים ילדים כמו ליאה " , היא המשיכה ואמרה . 
" ראיתי מקום כזה בפרזנו איפה שהם לקחו פעם את ליאה , לפני הרבה זמן . 
( פוּאה זכרה מוסד סיעודי לילדים מפגרים ומוגבלים שליאה הושמה בו זמנית , קודם לשנה שעשתה בהשגחת אומנה , בזמן שתרופותיה נוטרו ויוצבו . 
) " זה היה כמו בית למתים . 
הילדים היו כל כך מסכנים וכל כך עצובים שהם פשוט בכו . 
הם כל הזמן בכו ובכו . 
לילד אחד היה ראש גדול וגוף ממש קטן . 
לילדים אחרים היו רגליים שהיו מצומקות לגמרי והם פשוט נפלו על הרצפה . 
ראיתי את זה . 
אם האמריקאים ייקחו לשם את ליאה היא תרצה למות , אבל במקום זה היא תסבול . 
פוּאה מחתה בגב ידה את הדמעות מלחייה בתנועה זריזה , חטופה . 
אחר כך היא ניגבה את פיה של ליאה , בעדינות רבה הרבה יותר , ואט אט התחילה לערסל אותה . 
" אני מאוד עצובה " , היא אמרה , " ואני חושבת הרבה שאם היינו עדיין בלאוס ולא בארצותֿהברית , אולי ליאה לא הייתה ככה אף פעם . 
הרופאים הם מאוד מאוד ידענים , הרופאים הגבוהים שלכם , הרופאים הכי טובים שלכם , אבל אולי הם טעו כשנתנו לה את התרופה הלא נכונה ועשו אותה פגועה ככה . 
אם דא היה עושה את ליאה חולה ככה בלאוס , היינו יודעים ללכת אל היער ולמצוא עשבים לרפא אותה ואולי היא הייתה יכולה להיות מסוגלת לדבר . 
אבל זה קרה כאן בארצותֿהברית , והאמריקאים עשו לה את זה , והרפואה שלנו לא מסוגלת לתקן את זה " . 
אמת היא גם שלו הליאים היו עדיין בלאוס , ליאה קרוב לוודאי הייתה מתה עוד בינקותה , מהתקף ממושך של מצב אפילפטי שלא טופל . 
הרפואה האמריקאית שימרה את חייה וסיכנה אותם בעת ובעונה אחת . 
לא ידעתי אל נכון מה מאלה הכאיב למשפחתה יותר . 
מאז אותו לילה עם פוּאה , גלגלתי בראשי את הסיפור שוב ושוב , תוהה אם היה דבר מה שיכול היה לגרום לו להתרחש אחרת . 
למרות החידוש העצום בתיקון שהכניס ד"ר הצ'יסן בפרק האחרון , איש לא יכול להכחיש כי לו היו הליאים נותנים לליאה את התרופות נוגדות הפרכוסים למן ההתחלה , אולי היה לה – אולי עדיין היה לה – דבר מה המתקרב לחיים נורמליים . 
מה שלא היה ברור הוא במי , אם בכלל , יש לתלות את האשם . 
מה היה אם ניל כן היה מורה מוקדם יותר לתת לה דֶפָּלֶפּט ? 
מה אם במקום להוציא את ליאה למשפחת אומנה , הוא היה דואג לאחות שתיתן לה בבית את התרופות ? 
מה אם הוא היה מנסה לאתר את בליאה יאו מואה או את ג'ונאס ואנגיי או מנהיג מונגי אחר שהיה בקי בשתי התרבויות , ומבקש ממנו לתווך בינו לבין הליאים , ובכך מעתיק את עניין ההיענות למקור פחות מעורר חשד ? 
מה אם היו למרק"ם מתורגמנים טובים יותר ? 
כאשר הצגתי יום אחד את רשימת ה " מה אם " שלי לדן מרפי בקפטריה של המרק"ם , הוא התעניין בדֶפָּלֶפּט פחות מאשר במתורגמנים . 
עם זאת , הוא סבר שהתהום בין הליאים לרופאיהם הייתה בלתי ניתנת לגישור , ושלא היה ניתן לעשות דבר שישנה את התוצאה . 
" עד שפגשתי את ליאה " , הוא אמר , " חשבתי שכאשר יש בעיה תמיד אפשר ליישב אותה אם רק יושבים ומדברים מספיק זמן . 
אבל יכולנו לדבר עם הליאים שנתיים – יכולנו לשלוח את הליאים לבית ספר לרפואה עם המתרגם הכי דגול בעולם – ועדיין הם היו חושבים שהדרך שלהם נכונה ושלנו לא . 
דן בחש לאט בשוקו הפושר שלו ; הוא היה בתורנות כל הלילה . 
" המקרה של ליאה שם קץ לדרך ההתבוננות האידאליסטית שלי על העולם . 
האם אכן היה הפער בלתי ניתן לגישור ? 
שוב ושוב חזרתי , ככפוית שד , אל המפגשים הראשונים של הליאים עם המרק"ם בתקופת ינקותה של ליאה , כאשר שום מתורגמנים לא נכחו והאפילפסיה שלה אובחנה בטעות כדלקת ריאות . 
במקום לעשות " מה שווטרינרים עושים " , מה היה קורה אם המתמחים בחדר המיון היו מצליחים לזכות באמון הליאים כבר מלכתחילה – או לפחות מצליחים לא לרסק אותו כליל – בכך שהיו מבררים במה הם מאמינים , ממה הם חוששים ולְמה הם מקווים ? 
ג'נין הילט ביקשה לשמוע את גרסתם לסיפור , אבל שום רופא לא עשה זאת . 
מרטין קילגור ניסה , אבל אז היה זה שנים מאוחר מדי . 
ייתכן כמובן שנקודת ההשקפה של הליאים הייתה לדידם של הרופאים בלתי נתפשת כשם שנקודת ההשקפה של הרופאים הייתה לדידם של הליאים . 
התרבות המונגית , כפי שציין בפניי בליאה יאו מואה , אינה קרטזיאנית . 
דבר אינו קרטזיאני יותר מאשר הרפואה המערבית . 
הניסיון להבין את ליאה ואת משפחתה מתוך קריאת תיקה הרפואי ( דבר שהוצאתי בעשייתו מאות על גבי מאות של שעות ) כמוהו כניתוח סונטת אהבה על ידי פישוטה לסדרה של היקשים לוגיים . 
ועם זאת , למתמחים ולרופאי הילדים שטיפלו בליאה מאז הייתה בת שלושה חודשים , לא היה שום מדריך לעולמה פרט לתיק שלה . 
בזמן שכל אחד מהם ניסה לפענח מערך של בעיות שלא היו ניתנות לביטוי בשפתו , התיק פשוט תפח ותפח , עד שהכיל יותר מ ֿ אלף מילים . 
כל אחת ואחת מאותן מילים שיקפה את תבונת מי שכתבה ּ , את הכשרתו ואת כוונותיו הטובות , אבל אף לא אחת מהן עסקה בתפישה של הליאים את מחלת בתם . 
כמעט כל דיון ברפואה חוצתֿתרבויות שקראתי מעודי ציטט סדרה של שמונה שאלות , שנועדה לעמוד על " הדגם ההסברי " של מטופל , אשר פותחה על ידי ארתור קליינמן , פסיכיאטר ואנתרופולוג רפואי העומד בראש המחלקה לרפואה חברתית בביתֿהספרֿלרפואהֿהרווארד . 
בפעמים הראשונות שקראתי את השאלות הללו הן נראו כל כך מובנות מאליהן , שבקושי שמתי לב אליהן ; בסביבות הפעם החמישים , התחלתי לחשוב שכמו הרבה דברים מובנים מאליהם , הן עשויות למעשה להיות פרי יצירתו של גאון . 
לא מזמן החלטתי להתקשר לפרופסור קליינמן ולספר לו כיצד לדעתי היו הליאים משיבים על שאלותיו אחרי התקפיה הראשונים של ליאה , לפני שתרופות כלשהן הותוו , עוררו התנגדות או הואשמו , לו היה להם מתורגמן טוב והיו מרגישים מספיק בנוח לומר את האמת . 
הֱוֵה אומר : 
כיצד אתם מכנים את הבעיה ? 
קוֹו דָא פֵּי . 
כלומר : השד תופס אותך ואתה נופל . 
מה לדעתכם גרם את הבעיה ? 
אובדןֿנשמה . 
מדוע אתם חושבים שהיא התחילה בזמן שהיא התחילה ? 
אחותה של ליאה יֶר טרקה את הדלת והנשמה של ליאה נבהלה וברחה מגופה . 
מה לדעתכם עושָה המחלה ? 
כיצד היא פועלת ? 
היא גורמת לליאה לרעוד וליפול . 
היא פועלת כי רוח שנקראת דא אוחזת בה . 
עד כמה חמורה לדעתכם המחלה ? 
האם היא תימשך זמן קצר או ארוך ? 
למה אתה שואל אותנו את השאלות האלה ? 
אם אתה רופא טוב , אתה צריך לדעת את התשובות בעצמך . 
איזה סוג טיפול המטופלת צריכה לדעתכם לקבל ? 
מהן התוצאות החשובות ביותר שאתם מקווים שהיא תפיק מן הטיפול הזה ? 
צריך לתת לליאה תרופה לשבוע , לא יותר . 
אחרי שהיא תרגיש טוב , היא צריכה להפסיק לקחת את התרופה . 
אנחנו לא רוצים שתטפלו בה על ידי לקיחות דם או שאיבת הנוזל מעמוד השדרה שלה . 
בנוסף , ליאה צריכה לקבל טיפול בבית באמצעות התרופות המונגיות שלנו ועל ידי הקרבת חזירים ותרנגולות . 
אנחנו מקווים שליאה תהיה בריאה , אבל אנחנו לא בטוחים שאנחנו רוצים שהיא תפסיק לתמיד לרעוד בגלל שבתרבות שלנו זה הופך אותה לנעלָה , וכאשר היא תגדל אולי היא תהיה שמאנית . 
מהן הבעיות העיקריות שהמחלה גרמה ? 
היא הסבה לנו צער על הסבל של ליאה , והיא גרמה לנו לכעוס על יֶר . 
מה הדבר שממנו אתם הכי חוששים בקשר למחלה ? 
שהנשמה של ליאה לא תחזור לעולם . 
הנחתי שקליינמן יחשוב את התשובות האלה למוזרות כל כך , שהמילים ייעתקו מפיו . 
( כשהצגתי את אותו חומר , פחות או יותר , בפני ניל ופגי , הם אמרו , " מר וגברת לי חשבו מה ? " ) אבל אחרי כל תשובה , הוא אמר , בהתלהבות רבה , " בדיוק ! " שום דבר לא הפתיע אותו ; כל דבר הסב לו חדווה רבה . 
מנקודת המבט שלו , שום רופא לא יכול לפגוש מטופלת כובשת יותר מליאה , ועם לא זוג הורים מוצלח יותר מן הליאים . 
אחר כך סיפרתי לו מה קרה מאוחר יותר – חוסר ההיענות מצד הליאים לטיפול התרופתי נוגד הפרכוסים של ליאה , משפחת האומנה , האסון הנירולוגי – ושאלתי אותו אם יש לו בדיעבד איֿאילו שהן הצעות לרופאיה . 
" יש לי שלוש " , הוא השיב נמרצות . 
" קודם כול , תיפטרו מהר מהמושג ' היענות' . 
זה מושג מחורבן . 
הוא מרמז להגמוניה מוסרית . 
אתם לא רוצים פקודה מגנרל , אתם רוצים דיאלוג . 
דבר שני , במקום להסתכל על דגם של כפייה , תסתכלו על דגם של גישור . 
לכו למצוא בן קהילה מונגי , או לכו למצוא אנתרופולוג רפואי שיכול לעזור לכם בהתדיינות . 
זכרו שגישת הגישור , בדומה להליך גירושין , מחייבת פשרה משני הצדדים . 
קִבעו מה הכרחי והיו נכונים להתפשר על כל דבר אחר . 
דבר שלישי , עליכם להבין שלא משנה כמה עצומה היא ההשפעה של התרבות המונגית של המטופלת ומשפחתה על המקרה הזה , השפעתה של התרבות הביוֿרפואית אינה נופלת ממנה בעוצמתה . 
אם אינכם מסוגלים לראות שלתרבות שלכם עצמכם יש מערך משלה של אינטרסים , רגשות ודעות קדומות , איך אתם מצפים להתמודד בהצלחה עם תרבות של אדם אחר ? " 
18 
החיים או הנשמה 
אינני יודעת אם ליאה הייתה מסוגלת היום ללכת ולדבר לו הייתה מטופלת על ידי ארתור קליינמן ולא על ידי ניל ארנסט ופגי פילפ ּ . 
אולם הגעתי למסקנה שחייה נהרסו לא על ידי הלם זיהומי ולא על ידי הורים חִדליֿהיענות כי אם על ידי חוסר הבנה ביןֿתרבותי . 
המקרה של ליאה – או ה " נרטיב " , כפי שקליינמן היה מנסח זאת – שכן הוא מאמין כי כל מחלה ומחלה היא סיפור אישי ולא סדרה של אירועים פתולוגיים – היה אחד מתוך אולי מאה מקרים רפואיים של מונגים ששמעתי עליהם במשך השנים . 
רובם הסתיימו בכי רע . 
המדגם מן הסתם מוטה , שכן רופאים ומטופלים זוכרים אסונות – שלהם ושל אחרים – בחִיּוּת רבה יותר מאשר הצלחות . 
ובכל זאת , חוסר האיזון טורד את הדעת . 
ילדה בסןֿדייגו נולדה עם שפה שסועה . 
רופאיה ביקשו מן ההורים רשות לתקן את המום בניתוח . 
הם ציינו את פשטות הניתוח , את הנידוי החברתי שאם לא כן ייגזר על הילדה . 
חלף זאת , ההורים נמלטו מבית החולים עם התינוקת . 
כמה שנים קודם לכן , כשהמשפחה ברחה מלאוס לתאילנד , הרג האב ציפור באבן , אולם הוא לא עשה זאת בצורה חלקה , והציפור סבלה . 
הרוח של אותה ציפור גרמה את השפה השסועה . 
סירובו לקבל את הדין יהווה עלבון קשה . 
ילד ממישיגן לקה בבלסטומה של הרשתית , גידול ממאיר בעין . 
רופאיו ביקשו מן ההורים רשות להסיר את העין כדי למנוע התפתחות גרורות . 
הוריו נמלטו מן המדינה , סמוכים ובטוחים כי אם יעבור בנם את הניתוח הוא יתגלגל , כל פעם מחדש , בתוך גוף לא שלם . 
ילד במינסוטה סבל ממום בעמוד השדרה . 
רופאיו ביקשו מההורים את הסכמתם לבצע ניתוח מתקן . 
אחרי שהוא נולד במחנה פליטים תאילנדי , אמר ציֿננג אחד להורים כי הילד נועד לגדולות ויהיה מנהיג . 
הציֿננג אף הזהיר כי אם ייעשה אי פעם שינוי בגופו של הילד , הוריו ימותו . 
ימים אחדים אחרי שהוריו נעתרו באי רצון לניתוח , אולם לפני ביצועו , מת האב . 
האם נמלטה ממינסוטה עם בנה . 
אישה במרסד , שילדה חמישה ילדים בלי סיבוכים , הגיעה לבית החולים בשלב הסופי של לידת ילדה ּ השישי . 
האחיות , שהבחינו כי חבל הטבור צנח – בעיה קטלנית בכוח היה והחבל נלחץ על ידי ראש התינוק – ניסו להקל את הלחץ על החבל על ידי אילוץ האישה לכרוע על ידיה וברכיה ודחיפת הראש בחזרה אל תעלת הלידה , בעודן צורחות על הבעל לחתום על טופס הסכמה לניתוח קיסרי . 
הוא חתם , היות שהיה נתון ללחץ ואיומים , אולם בזמן הכנת אשתו לניתוח נולד הילד וגינלית . 
שום מתורגמן לא נכח שם . 
ההורים חשבו שהאחיות ביקשו להזיק לתינוק משום שלפליטים מונגים יש יותר מדי ילדים , על פי סברתן , ומשום שהרופאה רצתה לנתח כדי לשלשל לכיסה יותר כסף . 
על כן החליטה האם ללדת להבא בבית . 
היו , כמובן , גם כמה תוצאות חיוביות , ברובן לא במקרים של ילדים . 
הנה שלוש מהן . 
צעיר מונגי , לוחם לשעבר , שזה לא כבר הגיע לארצותֿהברית , ניסה לתלות את עצמו במקלחת במתקן המעבר הקליפורני שבו הוא הושם זמנית . 
בימים הבאים , הוא בודד בחדר בית חולים , קיבל מזון אמריקאי ואולץ לעבור בדיקות רפואיות מקיפות , ובכלל זה בדיקות דם . 
הוא לא אכל ולא ישן . 
רופאיו חדלו סוף סוף מבדיקות הדם . 
הם נתנו לו מזון מונגי , והוא אכל . 
הם אִפשרו לגבר מונגי להישאר אתו בלילה , והוא ישן . 
משנודע להם כי הוא חשש שלא יהיה מסוגל להאכיל את ילדיו , הם הסבירו לו את המנגנון של סיועֿבמזומניםֿלפליטים והראו לו תצלומים של ביתו המיועד . 
הוא ומשפחתו התיישבו באיווה והשתלבו בהצלחה . 
גבר בגיל העמידה ממרסד , שאושפז עקב זיהום , נשאל על ידי מתורגמן שמילא טופס רגיל של קבלה לאשפוז , אם רצונו לתרום , במקרה של מוות , את איבריו . 
האיש , שחשב כי רופאיו מתכוונים להניח לו למות ולקחת את לבו , נעשה נסער מאוד והכריז כי הוא עוזב את בית החולים לאלתר . 
המתורגמן הצליח להרגיע אותו והבטיח לו כי כוונות הרופאים נאצלות . 
האיש נשאר עד החלמתו ימים אחדים לאחר מכן , ומִנהלנית בבית החולים שהבינה ללבו , ואשר צפתה איֿהבנות דומות עם מטופלים מונגים אחרים , נאבקה בהצלחה להסיר את משבצת תרומת האיברים מטופס הקבלה לאשפוז . 
עובדת סוציאלית בסןֿפרנסיסקו , מלווה במתורגמנית , נשלחה על ידי הלשכהֿלבריאותֿהציבור לבקר אצל אישה חולת שחפת שסירבה ליטול טבליות איזוניאזיד . 
העובדת הסוציאלית , ששמה פרנצ'סקה פאר , פתחה והחלה לדבר עם המטופלת , שהייתה בחודש השמיני להריונה . 
" לא , לא " , אמרה המתורגמנית . 
" את צריכה לדבר עם בעלה . 
פאר שאלה אם כן את הבעל מדוע הוא אינו רוצה שאשתו תיקח את התרופה . 
" לא , לא " , אמרה המתורגמנית . 
" עדיין אל תשאלי אותו את זה . 
קודם כול , את צריכה לאחל לו כמה דברים . 
פאר אמרה לבעל שהיא מאחלת שילדיו לעולם לא יהיו חולים , שקערות האורז שלהם לעולם לא יהיו ריקות , שמשפחתו תישאר מאוחדת תמיד , ושעמו לעולם לא יֵדע עוד מלחמה . 
כפות ידיו של הבעל , שהיו מאוגרפות בחוזקה בזמן שהיא דיברה , התרפו . 
" עכשיו " , אמרה המתורגמנית , " את יכולה לשאול אותו למה אשתו לא לוקחת את התרופה " . 
פאר שאלה . 
הבעל השיב כי אם היא תיקח את התרופה , התינוק שלהם ייוולד בלי ידיים ורגליים . 
פאר נגעה בבטנה של המטופלת , ואמרה לבעל כי אלמלא היו כבר לתינוק ידיים ורגליים , האישה לא הייתה שמנה כל כך , והתינוק לא היה בועט . 
הבעל הנהן , נכנס לחדר השני , חזר עם בקבוק ענק , רוקן את תוכנו לתוך ידיה של פאר , ואמר כי אשתו תיקח את הכדורים . 
המקרה האחרון ראוי לבחינה מדוקדקת במיוחד , משום שפרנצ'סקה פאר עשתה כמה דברים שבדרך כלל אינם נעשים במרק"ם , ובוודאי לא נעשו במקרה של ליאה . 
היא באה לביקור בית . 
היא לקחה עמה מתורגמנית מוכשרת ודעתנית והתייחסה אליה כאל מתווכתֿתרבות ( שוות מעמד לה בהגדרה , אך עליונה עליה במקרה זה ) , לא כאל מתרגמת ( הנחותה ממנה ) . היא פעלה במסגרת מערכת האמונות של המשפחה . 
היא לא הכניסה לדיון את מערכת האמונות שלה – אשר כללה סלידה פמיניסטית מן הכורח להידבר עם הבעל ולא עם האישה . 
היא לא איימה , ביקרה או התנשאה . 
היא בקושי אמרה דבר מה שקשור לרפואה המערבית . 
היא פשוט העזה ופעלה על פי האינסטינקטים שלה . 
מלבד זאת , פרנצ'סקה חיבבה את המונגים . 
אהבה אותם , הייתי צריכה לומר . 
זה היה המשותף לכל מי שהכרתי שהצליח בעבודתו עם מטופלים , לקוחות או נשאלים מונגים . 
דן מרפי אמר פעם שמבין עשרת האנשים הכי נערצים שהוא פגש בעשור האחרון , שבעה או שמונה היו מונגים . 
ג'נין הילט אמרה לי כי לו היה ביתה עולה באש , הדבר הראשון שהיא הייתה חוטפת הוא פא נדוֹו שפוּאה רקמה למענה . 
( הוא עדיין תלוי במקום של כבוד מעל לשולחן האוכל של בת זוגה . 
) סוקי וולר סיפרה כי אחרי שעשתה זמן רב בחברת לקוחותיה המונגים , נראו האמריקאים יבשושיים בהשוואה אליהם . 
האנתרופולוגים אריק קריסטל ודווייט קונקרגוד הוקסמו כל כך מן התרבות המונגית , שחיבוריהם האתנוגרפיים , אף כי מבחינה אקדמית אין בהם מתום , נשמעים לפעמים כמו מכתבי אהבה שמלציים . 
גם ניל ופגי חיבבו את המונגים , אבל הם לא אהבו אותם . 
יכולה הייתה להיות להם קליניקה מלאה במטופלים לבנים בני המעמד הבינוני שתמיד נטלו את התרופות ושחברות הביטוח שלהם תמיד שילמו בזמן . 
חלף זאת , מפאת האלטרואיזם שלהם , הייתה נחלתם ההפך הגמור . 
בחירתם הייתה מספקת מן הבחינה המוסרית , אולם כל אימת שמטופל עבר את גבול איֿההיענות , וחיבל בכך ביכולת שלהם להועיל בצורה המיטבית , חדלה השונות התרבותית להוות תבלין ערב והפכה למכשול מרגיז . 
ניל ופגי היו רופאים מצוינים , אולם על פי הגדרתו של קליינמן – מבחינת הדאגה להבטים החברתייםֿנפשיים והתרבותיים אשר מספקים למחלה הקשר ומשמעות – הם היו , לפחות בשנותיהם הראשונות של הטיפול בליאה , מרפאים לוקים בחסר . 
אבל אהבה , שלא כמו אטיולוגיה של התקפים אצל ילדים ואבחונם , אי אפשר ללמד . 
אפשר רק להעניק אותה . 
( אני מאמינה שהיום ניל ופגי אוהבים את פוּאה . 
) בהעדרה , האם יש דבר מה אחר שרופאים יכולים לעשות כדי להעניק טיפול טוב יותר למטופליהם המונגים ? 
ברוס תהוֹופַּאו ֹ בְּליאָהֿטו ּ , מִנהלן הרפואה המונגי שכתב על אודות בעיות בריאות הנפש כמחלות מסורתיות של הכבד , מציע כמה הצעות . 
שלא במפתיע , כמעט כולן שאולות מתחום התרבות , לא הרפואה . 
כדי לשפר באופן כללי את הטיפול הרפואי באוכלוסייה המונגית , יש לדאוג שרופאות יטפלו בחולות ורופאים יטפלו בחולים . 
יש לערב את משפחות החולים בכל ההחלטות . 
יש להשתמש במתורגמנים דוֿלשוניים ודוֿתרבותיים כאחד ? . 
כדי לשכנע חולים מונגים לעבור ניתוח הכרחי , וכדי לשפר את התוצאות היה והם הסכימו לניתוח , יש לגייס את תמיכת המשפחה ומנהיגים בקהילה . 
יש למעט ככל האפשר בלקיחות דם . 
יש לאפשר לקרובי משפחה או חברים להישאר בחדר האשפוז בכל שעות היממה . 
יש להתיר טקסים שמאניים בתוך בית החולים . 
כדי לשפר את בריאות הנפש , יש לעודד אומנויות מסורתיות כגון אריגה , נגינה , ריקוד וצורפות . 
יש להכיר בתרומתם של המונגים למִבְצעי צבא ארצותֿהברית בלאוס . 
יש לעודד איחוד שבטים על ידי יישוב תנייני . 
במשפחות מונגיות יש להיזהר לא לערער על סמכות האב . 
יש לתת לפליטים יותר הזדמנויות לעזור לעצמם . 
יש להפחית ברטינות עליהם . 
חשוב מכול , אומר בְּליאָהֿטו ּ ( וכמוהו גם רבים אחרים ) , לבצע טיפול משולב – היינו , לשלב רפואה מערבית אַלוֹפאתית עם אומנויות ריפוי מסורתיות , או , כפי שניסח זאת נאו ֹ קאו ֹ , להשתמש ב " קצת תרופה וקצת ננג " . 
קליינמן , אשר מציין כי הרופא מרפא את המחלה אבל המרפא הילידי מביא מזור לחולי , מאמין כי טיפול משולב עושה יותר מאשר להגביר את האמון בין הרופא למטופל ; היות שהמחלה מושפעת רבות כל כך מגורמים חברתייםֿנפשיים , הטיפול המשולב משפר בפועל את התוצאה . 
הליאים אמנם טיפלו בליאה בעשבי מרפא , בטיפולים עוריים ובהעלאת קורבנות , אך הטיפול שלהם היה מקביל למהלך הטיפול הרפואי , לא משולב בו . 
ניל ופגי היו מודעים במעורפל לכמה משיטות הריפוי הללו ( למשל כשהיו לליאה סימנים על החזה משפשוף מטבעות ) , אבל הם מעולם לא ביררו עליהן , ובטח ובטח שלא המליצו עליהן . 
מעולם לא עלה על דעתם ללכת בדרכו של לואיס אֶסטֶוֶוס , רופא ילדים מביתֿהחוליםֿלינקולן בברונקס , שהפנה מטופלים פורטוריקנים ודומיניקנים לכוהן גדול של דת הסַנטֵרִיָּה כשם שהפנה אותם לרופא עיניים , או בדרכה של יסמין קוֹלאצו ֹ , פסיכיאטרית במרכזֿהרפואיֿאֶלמהרסט בקווינס , אשר אפשרה לקוּראנדֶרו ֹ מקסיקני , מרפא עממי , לקיים בבית החולים טקס טיהור למטופלת סכיזופרנית . 
ד"ר קולאצו ֹ אמרה כי אחרי הביקור , המטופלת גילתה היענות רבה הרבה יותר בנטילת תרופותיה האנטיֿפסיכוטיות , שאותן – היא האמינה – הקוּראנדֶרו ֹ קידש . 
בְּליאָהֿטו ּ כתב , " הואיל וטיפולים מונגיים מעולם לא הזיקו לאיש , אבל יש בכוחם לעזור לחולים , יש לשקול בכובד ראש לעשות [ אותם ] חלק ממהלך הטיפול בחולה " . 
לרוע המזל , הנחתו הראשונה אינה נכונה תמיד . 
כמה תרופות מונגיות עממיות מכילות ארסֵן , עופרת ואופיום . 
אולם פעולת הציֿננג , אשר כל מלאכתו מתבצעת במישור המטפיזי , בטוחה תמיד , ואנשים רבים ( בְּליאָהֿטו ּ , סוקי וולר , דווייט קונקרגוד והאנתרופולוג הצרפתי ז'ק למואן ביניהם ) סבורים כי היות שהדיכוטומיה בין גוף לנפש איננה קיימת בתרבות המונגית , והיות שבמחלות רבות כל כך בקרב הפליטים המונגים ישנו רכיב פסיכוגני , הציֿננג הוא שותף אידאלי בתהליך הריפוי . 
ואמנם , איש אינו מתאים יותר , לדברי קונקרגוד , לגשר על הפער בין הרפואי לרוחני : 
בראש ובראשונה , השמאנים הם מתווכים מעולים . 
הם חוציֿמִפתנות , בריות מחוננות אשר מסוגלות לדלג בין שמים וארץ . 
בהיותם בעלי כושר ביטוי אדיר , מתנתם המיוחדת של השמאנים ושליחותם היא לקרב בין ניגודים – לחבר את העולם הפיזי ואת העולם הרוחני בחיבור בעל משמעות . 
זו הסיבה שהם מזוהים עם אבטיפוסים של מַחבָּרים כגון דימויי סולמות , גשרים , חבלים ועצים קוסמיים אשר מכים שורש באדמה ומסתעפים אל השמים … 
אחריותו הייחודית של השמאן היא להעלות על נס ולהמחיש את ההקבלות בין שתי הממלכות הללו ולהגביר את תהודות זו כלפי זו . 
זו אולי הסיבה שהשמאנים אינם מתנגדים לתרופות מרשם ולטיפולים פיזיים . 
צורות הרפואה הללו אינן מתחרות ישירות בשימוש שהשמאנים עושים בסמלים ובהנהגתם את האמונה . 
ואמנם , ראיתי בקבוקונים של תרופות מרשם נחים בלי סתירה על מזבחות שמאנים בתוך בקתות סכך במחנה באןֿוינאי … 
הם רואים בשתי צורות הריפוי , הטבעית והעלֿטבעית , צורות משלימות , לא סותרות . 
קונקרגוד מן הסתם יודע , שכן בעצמו היה מטופל של ציֿננג כאשר חלה בקדחת דנגה . 
הוא תיאר את טקס זימוןֿהנשמה שלו , שרוב חבריו בבאןֿוינאי נכחו בו – ואשר לטענתו אכן היה משקם ומועיל – כמחזה חגיגי ועתיר חום וחיבה שהיה " רווי בדאגה ובחסד אנושי " . 
לֵמואן העיר כי ציֿננג דומה הרבה יותר לפסיכיאטר מאשר לכוהן דת . 
עם זאת , ישנו הבדל מכריע : 
תוך כדי השוואת עבודתו לטיפול הפסיכיאטרי , הבחנתי כי בעוד שהאנליטיקן מנסה לגרות ניתוחֿעצמי על ידי גירוד החלק הפגוע של העצמי , שמאן מונגי יספק הסבר אשר מונע כל מעורבות עצמית של המטופל . 
[ המטופל ] מוצג תמיד כקורבן לתקיפה מצד כוחות חיצוניים או של ניתוק מקרי מחלק אחד בעצמי שלו . 
משזוהה מצב שכזה והשמאן התגבר עליו , באה החלמה . 
בשום שלב לא נקשרה עם הסבל תחושת אשם . 
כאשר קראתי זאת , חשבתי לי על הפעמים הרבות שבהן המונגים מגיבים לאיום או לאשמה במאבק או בבריחה , שבזירה הרפואית מיתרגמים למגוון סוגים של חוסר היענות . 
הדרת האשָם מן העִסקה על ידי הציֿננג משתלבת היטב עם המזג המונגי , בניגוד למסר השגור של הרופא ( " אם לא תיקח את התרופה / תעבור את הניתוח / תבוא לביקורת ביום שלישי הבא , תצטער על זה ! " ) ? . 
באמצע שנות השמונים , קיבלה לשכתֿהשירותֿלמהגרֿמרכזֿקליפורניה בפרזנו מענק פדרלי קצר טווח בסך 100,965 דולר לשם הקמת " שירות עדֿהבית משולב לבריאות הנפש , באמצעות מרפאים מונגים ואנשי בריאות הנפש מערביים " . 
שמונה ציֿננגים נשכרו כיועצים . 
הם טיפלו ב ֿ חולים , שתלונותיהם חרגו ברובן מתחומי " בריאות הנפש " הרגילים . 
הדוח המסכם של הפרויקט , שכולל תיאורים של שמונהֿעשר טקסי ריפוי , ובכלל זה " טקס לגירוש רוחות של מפלצות " , " טקס להבדלת העולם הזה מעולם החיים הבאים " ו " טקס לפיוס הרוח מעל התנור הגדול " , הוא אחד המסמכים המדהימים ביותר שמומנו אי פעם על ידי משלם המסים האמריקאי . 
" לפעמים די היה בטקס עצמו " , הדוח מסיק , ו " במקרים אחרים , ברגע שנערך טקס שכזה , המטופל היה נוח יותר להסכים להליכים רפואיים מומלצים , כגון ניתוח או טיפול תרופתי , מטעם מוסדות רפואיים מאושרים " . 
הנה סיכומי הדוח לשני מקרים שהניבו פתרונות שונים , אך בה במידה חיוביים : 
מקרה מס' 3 
התלונה / ההִסתַמנוּת : בעיה בכיס המרה ( מו ֹ טסִי ) : החולה סבל מכאב חד בצדו הימני של החזה שהתפשט אל הגב . 
הוא דיווח על אי יכולת לבצע כל פעילות שהיא פרט למנוחה פסיבית . 
בבדיקה : רופא מורשה אבחן את המחלה כבעיה בכיס המרה המחייבת ניתוח . 
בעקבות האבחנה התקיימה התייעצות עם הננג [ ציֿננג ] . 
תוכנית הטיפול : הננג ערך טקס שבמהלכו ננסכו כוחות מרפאים במים , שלאחר מכן שימשו לרחיצת האזור הכואב לשם שחרור הכאב . 
אולם הכאב התמיד והחולה הסכים כי זו איננה בעיה רוחנית . 
הוא חזר אל הרופא ונתן את הסכמתו לניתוח . 
התוצאה : הניתוח עבר בהצלחה והחולה דיווח כי מחלתו נרפאה . 
מקרה מס' 9 
התלונה / ההסתמנות : פין החולה היה נפוח מזה כחודש . 
הוא דיווח כי טופל על ידי רופאים מורשים , אבל שהטיפול הסב לו הקלה זמנית בלבד מן הכאב ומן הנפיחות . 
בבדיקה : הננג קבע כי החולה פגע ברוחות הנחל . 
תוכנית הטיפול : הננג זימן את רוחות הננג כדי להביא לריפוי ולהפיג את הכאב . 
הננג השתמש בקערת מים כדי להתיז מהפה על האזור הנגוע . 
לרוחות הפגועות הוצע תשלום בסך חמישה מקלות קטורת כדי לשחרר את הכאב ולהקל את הנפיחות . 
התוצאה : אחרי הטקס החולה החלים . 
אחרי שנה וחודשיים פקע המענק עבור התוכנית , ולמיטב ידיעתי , זה היה גירוש הרוחות הפִּיני הראשון והאחרון שמומן על ידי לשכתֿהבריאות והלשכה ֿ 
לשירותיֿאנוש . 
אולם בדרכים רבות ועלומות פחות , נראה כי הממסד הרפואי מתחיל להכיר בעובדה כי מאז , 1990 יותר ממחצית גידול האוכלוסייה בארצותֿהברית נבע ממהגרים וילדיהם – וכי רבים מן המהגרים הללו , אפילו ידם משגת לפנות לבית חולים ולשלם עבור הטיפול , עשויים לחוש שהרפואה הקונוונציונלית איננה נגישה מן הפן התרבותי . 
מהדורת 1992 של מדריך מֶרק לאבחון ולטיפול , החיבור הרפואי הנפוץ ביותר בשימוש בעולם , כלל , זו הפעם הראשונה , פרק בשם " סוגיות ביןֿתרבותיות ברפואה " . 
רק שלושה עמודים מתוך 2,844 הוקצו לפרק , והפניות אליו לא נוספו בפרק על אודות " היענות המטופל " , ולמעשה גם לא בשום פרק אחר . 
אולם עצם הדפסת ביטויים כגון " מתקפת רוחות " , " מצב חירגוני " ו " יחסיות תרבותית " העניקה להם הכשר רשמי . 
בעקבות מֶרק , יוכלו אחרים לבוא בלי לחשוש שיישמעו תימהוניים . 
לפני עשר שנים , כמעט שום בית ספר לרפואה או תוכנית התמחות לא כללו הכשרה ביןֿתרבותית . 
ב ֿ , 1995 חייבו לראשונה ההנחיות הארציות להכשרת מתמחים בפסיכיאטריה כי המתמחים ילמדו לאמוד השפעות תרבותיות על בעיות מטופליהם . 
ב ֿ , 1996 האקדמיה האמריקאית לרופאי משפחה אימצה שורה של " קווים מנחים מומלצים לליבת תוכנית הלימודים בנושא טיפול רפואי רגיש לתרבויות וערוך לקראתן " . 
בין האמצעים שהוצעו על ידי מחברי קווי המנחה היה באפא באפא , משחק סימולציה שבו נחלקים המשתתפים לשתי קבוצות של תרבויות בדויות , שלכל אחת מהן מערך שונה של מנהגים , מוסכמות ואיסורים . 
כל קבוצה בהכרח תופשת את השנייה אחרת ממה שהיא באמת , בכך שהיא מייחסת לה את הסטנדרטים התרבותיים שלה עצמה ; כל קבוצה בהכרח פוגעת בקבוצה השנייה ; וכל אחת כמובן בטוחה , עד המפגש שמתקיים ביניהן בסוף המשחק כדי לדון במכשלות האתנוצנטריות , כי תרבותה נעלה יותר . 
היום מרבית הסטודנטים לרפואה לכל הפחות מתחככים בסוגיות בין ֿ 
תרבותיות , ומקצתם אף יוצרים יותר מאשר היכרות חטופה . 
אוניברסיטת ֿ 
וויסקונסין פיתחה לאחרונה " תוכנית לימודים רבֿתרבותית משולבת " הכוללת דיונים פתוחים ובקבוצות , דיונים במקרים ספציפיים , ריאיונות סטודנטים , תרגילים של משחקי תפקידים , וביקורי בית . 
בהרווארד , כל הסטודנטים בשנה א' נדרשים לקחת את הקורס חולהֿרופא א' ( במכוון לא : רופאֿחולה א' ) , שבו הם לומדים לעבוד עם מתורגמנים , בוחנים את שמונה השאלות של קליינמן ומתמודדים עם בעיות סבוכות כגון " האם רופא ילדים אמריקאי מסוגל באמת להסביר להורים לתינוק מדרוםֿמזרח אסיה שזה לא כבר הגיעו ארצה , מהו טופס הסכמה לניתוח ? " ו " האם פסיכותרפיה היא אתית כאשר המטפל והמטופל אינם מאותו מוצא אתני ? " כמה תוכניות התמחות מתפתחות על פי אותם קווים . 
בביתֿהחוליםֿהכלליֿסןֿפרנסיסקו , כל המתמחים ברפואת משפחה נדרשים לערוך סבב התמחות במרפאתֿהפליטים , שמאז 1979 יותר מ ֿ אלף פליטים , דוברי עשרות שפות , עברו בה בדיקות אבחון . 
( פרנצ'סקה פַאר , מי ששכנעה את הגבר המונגי לאפשר לאשתו ליטול את האיזוניאזיד , שימשה עובדת סוציאלית במרפאתֿהפליטים . 
) בנוסף על תקצירים לגבי דלקת כבד נגיפית B , תַלַסֶמיה ( אנמיה יםֿתיכונית ) וטפילי מעיים , מדריך הלמידה של המתמחים כולל מאמר בנושא זיהוי סימני מחלה אצל ניצולי טבח המוני ועינויים מדרוםֿמזרח אסיה ; סדרה של קווים מנחים לעבודה עם מתורגמנים ; וטבלה בת שמונה עמודים המשווה בין המנהגים החברתיים והתרבותיים של הווייטנאמים , הקמבודים , הלאים והמונגים . 
אידאלים נעלים בליגות העל זה דבר נחמד . 
אבל מה באשר למקום כמו מרסד , כמה מכל זה סביר שיחלחל עד אליו ? 
כפי שהתברר לי , הרבה יותר ממה שחשבתי . 
ב ֿ הזמינה לשכתֿהבריאותֿמחוזֿמרסד תוכנית לימודים שפותחה בסיאטל בנושא מפגש תרבויות בשם " מגשרים על הפער " , לשם הכשרת אחיות בית החולים , מנהלניו וצוותי המתורגמנים במיומנויות סִנגור וב " כשירות תרבותית " . 
לשכתֿהבריאות מפיקה כעת סרטון עבור ערוץ הכבלים המונגי המקומי , שמציג סיור במרק"ם ואשר משיב , במונגית , על כמה שאלות נפוצות , ובכלל זה " למה הרופאים כל כך גסיֿרוח ? " במרק"ם , גבר מונגי בן 55 כמעט מת לאחרונה בעקבות התנקבות המעי משום שבני משפחתו התמהמהו שלושה ימים עד שהסכימו לניתוח . 
היות שהוא אושפז בבית החולים יותר מחודשיים , וכל מתמחה ומתמחה טיפל בו או דן במקרה שלו במסדרונות , הוא גירה את העניין בשאלות כגון : האם ניתן להסמיך ציֿננגים , כמו כוהני דת , לבקר חולים במרק " ם ? 
? האם יכולים מונגים לשמש מתווכיֿתרבויות ? 
? ? לו העסיק המרק"ם מתורגמנים מוסמכים במקום עוזרי מעבדה וכוח עזר שתרגמו מהצד – תוכנית שנפסלה עוד קודם לכן בשל עלותה ּ – האם האשפוזים בבית החולים היו מתקצרים , וממילא העלויות פוחתות ? 
( שאלה זו הייתה רלוונטית במיוחד , שכן שירותי הבריאות למבוטחים שחקו דרסטית את מרפאות החוץ של המרק"ם ואת האשפוזים בו , והמחוז היה מודאג כל כך מן הגירעון שנוצר , שהוא תכנן להחכיר את בית החולים לתאגיד גדול לשירותי בריאות . 
) 
אולם שינויים לא בקלות מתרחשים , בעיקר לא במחפורות . 
דבר אחד הוא לקרוא בבית ספר לרפואה ש " תצורת הישיבה " האידאלית לרופאֿחולהֿמתורגמן היא משולש ישרֿזווית , כשהחולה והמתורגמן יוצרים את היתר , ודבר אחר הוא להיזכר בתרשים לקראת סוף משמרת של עשריםֿוארבע שעות בחדר מלא מונגים שמחווים מחוות בראשיהם ובידיהם . 
כאשר שמעתי על אודות מבצעיה חוציֿהתרבויות האחרונים של מרסד , נזכרתי בקשישה מונגית חולה בסרטן קיבה שפגשתי פעם במרק"ם . 
משפחתה , שלא הייתה מסוגלת להבין לא את האנגלית של המתמחה ולא את השרטוטים שלו של מערכת העיכול , סירבה להסכים לניתוח . 
ציפיתי שהמתמחה יהפוך עולמות כדי להשיג מתורגמן ראוי . 
תחת זאת מצאתי אותו בספריית הסגל , רכון על ארבעה מאמרים בנושא אדֵנוֹקרצינומה ממאירה בקיבה . 
נזכרתי גם בישיבה בנושא תחלואה ותמותה שבה הציג דן מרפי מקרה של אישה מונגית בגיל העמידה , שכתוצאה משבץ נכנסה לתרדמת . 
משפחתה התמרדה ודרשה כי צינורות העירוי וההזנה יוסרו וכי יותר לציֿננג להיכנס ליחידה לטיפול נמרץ . 
( המרק"ם נעתר , והיא מתה . 
) בכל פעם שדן ניסה להסיט את הדיון לעבר סוגיות תרבותיות , משכו אותו המתמחים בחזרה לוויכוח בדבר היתרונות היחסיים של לַבֶּטָלוֹל והידרלאזין כתרופות לטיפול ביתר לחץ דם . 
זהו סוג החשיבה שהוליד את הרופא בגרסה הקריקטוריסטית שלו , פורמליסט שכולו שכל ומשולל רגש , שבהיתקלו בבעיה , יבכר לסמם בתרופות , לסרוק , לצלם , לתפור , לקבע , לחתוך , להרדים או לבצע ניתוח שלאחר המוות – ולא לתקשר עמה . 
למרבה המזל , רוב הרופאים בשרֿודם , ובכלל זה רופאי המרק"ם , אינם רובוטים . 
עם זאת , לעתים קרובות נראה שבקוצרֿרואי מסוים הם נוטים יתר על המידה לעבר מה שקליינמן מכנה " תרבות הביוֿרפואה " ( שכאשר הוא מבטא זאת , נשמעת לא פחות אקזוטית מתרבות האיינו ּ או הוַואיֿוַואי ) . ההשקעה שלהם בתרבות הזו אינם גורמת להם להתנגד לשינויים מתוך עיקרון , אדרבה . 
הם מאמצים בשקיקה תרופות , טכנולוגיות ומיני טיפולים חדשים ברגע שניסויים קליניים מוכיחים את יעילותם . 
אולם הם עשויים לחשוב אחרת ביחס לשמונה השאלות של קליינמן ( " אבל מחלות לא נגרמות על ידי רוחות . 
למה אני צריך לטפח הזיות ? " ) או ביחס לאמירתו כי שיטות אתנוגרפיות צריכות להיות חלק מעבודתו של כל רופא ( " אבל אני לא אנתרופולוג , אני גסטרואנטרולוג ! " ) . אותם רופאים המאזינים לקלטות של לימודי המשך ברפואה במערכות השמע במכוניותיהם , ששואפים להיות מעודכנים לגבי כל חידוש שעשוי לשפר את הסטטיסטיקה של הצלחותיהם , מסוגלים להתייחס לרפואה חוצתֿתרבויות כאל סוג של תכסיס פוליטי , כאל מתקפה על הרציונליות שלהם , ולא כאל שיטת טיפול מצילתֿחיים בכוח . 
על הקיר מעל שולחני , שתחום משני צדיו בתמונות של ליאה ובני משפחתה , ישנם שני קטעים מצולמים שפעם , במצבֿרוח מדוכדך , הכתרתי בכותרות " הדרך המונגית " ו " הדרך האמריקאית " . 
" הדרך המונגית " הוא העמוד מתוך דוח בריאות הנפש של פרזנו אשר סיכם את הטיפול המוצלח של הציֿננג בפין הנפוח של מטופלו . 
" הדרך האמריקאית " הוא עמוד מתוך כתב העת של איגוד הרופאים האמריקאי . 
הוא הוצא מתוך מאמר בשם " גם לרופאים יש רגשות " . 
מחברו , מרצה מביתֿהספרֿלרפואהֿהרווארד בשם וויליאם צִין , טען כי היות שרופאים עשויים להיות עסוקים ב " ביצוע משימות רבות אחרות " , ב " שמירה על ריחוק קליני " , או נושאים בקרבם תחושת אשם בשל תגובות שליליות כלפי מטופליהם , הם מסתכנים בהתעלמות מרגשותיהם הם . 
לכן , אם אתה רופא , כיצד תוכל לזהות שאתה מרגיש רגש ? 
טיפים אחדים מד"ר צִין : 
לרוב הרגשות יש מקבילות פיזיות . 
חרדה יכולה להתקשר עם כיווץ בבטן או הזעתֿיתר ; כעס עשוי להתבטא בכיווץ שרירים כללי או בהידוק הלסת ; עוררות מינית מצוינת לעתים על ידי עקצוץ בחלציים או בהסתמרות השֵׂער ; ועֶצב ניתן להרגיש על פי אדמומיות בלחמית או עקה בחזה . 
קראתי את המאמר הזה לראשונה אצל ביל סלווידג' . 
כל לילה , בזמן שחיכיתי לביל שיחזור הביתה מן המרק"ם , דילגתי לסירוגין בין ספרי האנתרופולוגיה הישנים שלו לערמות כתבי העת הרפואיים , והתחבטתי אילו מהם אניגמטיים יותר . 
אני זוכרת את עצמי יושבת על הספה הרעועה , וחושבת שאם למי מידידיי המונגים היה נודע שרופאים אמריקאים צריכים לקרוא מאמר כדי ללמוד איך לזהות אם הם כועסים , הם לעולם , אף פעם בחייהם לא היו חוזרים למרק"ם . 
לתוך הבית כשל ביל , שמוט אל צדו , שריריו כמעט לא נענים לו מרוב עייפות , אחרי משמרת של שלושיםֿושלוש שעות . 
קראתי לו את הפִסקה שתלויה עתה על הקיר בביתי . 
שנינו צחקנו כל כך , שוודאי הערנו את שכניו הפונדמנטליסטים , אלה שניתצו את מקלט הטלוויזיה שלהם ופיזזו סביבו . 
ביל הבטיח לי שהוא כל כך מחובר לרגשותיו הוא , שהוא מסוגל לדעת אם הוא חרד או עצוב בלי עזרה של הזעתֿיתר או אודם של הלחמית . 
האמנתי לו . 
ביל היה רופא משפחה מהזן הישן , זה שכדי להרפות את המתח היה ניגש אל חדר התינוקות של המרק"ם , בוחר לו תינוק מיילל , ופוסע אתו הלוך ושוב עד ששכך בכיו . 
ואף על פי כן חששתי כי יש דבר מה בדבריו של ד"ר צִין . 
הרפואה , כפי שהיא נלמדת בארצותֿהברית , מצליחה נהדר להפריד את הסטודנטים מרגשותיהם . 
הקהיית הרגש מתחילה ממש למן היום הראשון ללימודים , כאשר כל סטודנט מקבל אזמל שבו עליו או עליה לחתוך את הגופה – " המטופלת האידאלית " , כפי שהיא מכונה בחיבה , שכן אי אפשר להרוג אותה , היא לעולם אינה מתלוננת ואף פעם לא תובעת את רופאיה . 
החתך הראשון קשה תמיד . 
שלושה חודשים אחר כך , הסטודנטים כבר משליכים לפח האשפה חתיכות של שומן אדם בלי שום עכבות , כאילו היו שיירי סטייק . 
עיבויֿהעור הרגשי הכרחי – כך לפחות על פי התורה המקובלת – משום שבלעדיו החשיפה המתמדת לסבל ולייאוש תכריע את הרופאים . 
ניתוק הוא חלק מן העבודה . 
משום כך רופאים אינם מטפלים בקרובי משפחתם ( הרגשות יפגעו ביעילותם ) ; משום כך , מעבר לסוגיות הסטריליות הרגילות , ראשיהם של מנותחים בניתוח לב פתוח מוסתרים מעיני המנתח ( דמות אנוש תהווה הסחת דעת ) ; ומשום כך ניל ארנסט נמנע מלראות את ליאה לי אחרי שחזרה מפרזנו עם נזק מוחי בלתי הפיך ( הוא לא היה מסוגל לשאת זאת ) . 
בביתֿהספרֿלרפואהֿסטנפורד , בניסיון נערץ ללכת נגד הזרם הזה , מודיעים לסטודנטים בסמסטר הראשון ללימודיהם כי ייתכן שהאמפתיה שלהם כבר עברה את השיא שלה וכעת יורדת ; אם הם ייכנעו למוסכמה , היא תלך ותצנח בהתמדה בארבע שנותיהם בבית הספר ובשנתם הראשונה להתמחות . 
" מה משתנֶה ? " , שאלה פעם סטודנטית נחרדת . 
המרצה השיב : " ככל שאתה רוכש יותר מיומנויות , אתה ממעיט בערך של מה שהיה לך כשהתחלת " . 
סטנפורד , כמו כמה וכמה בתי ספר אחרים לרפואה , מנסה להחזיר עטרה ליושנה לדגם המכונה " רופא שָלֵם – חולה שלֵם " , שעל פיו הרופא מביא לבית החולים את מלוא החמלה שבו ( לא רק את החלק שהצטיין בפסיכומטרי ) , ותופש את החולה כאדם שלם ( לא רק כתוספתן בחדר 12 ) . הדגם הזה אינו מחדש דבר ; למעשה , כך למדו פעם כל הרופאים . 
וויליאם אוסלר אמר פעם – או לכל הפחות אומרים שהוא אמר – " אל תשאל איזו מחלה יש לאדם , אלא איזה אדם יש למחלה " . 
בין 1992 ל ֿ , 1995 אחוז בוגרי בתי הספר לרפואה אשר בחרו להיות רופאים כלליים – פנימאים , רופאי ילדים ורופאי משפחה – הוכפל כמעט : מגמה שעשויה לסייע להחזיר את מצוותו של אוסלר למאגר השימוש . 
חלק מהבחירה הזאת הושפע מגורמים כלכליים ( תוכניות שירותי הבריאות מעדיפות טיפול ראשוני על פני טיפול של רופאים מומחים משום שהוא זול יותר ) , אבל חלקה לבטח נובע מאידאליזם . 
לו היו בסביבה יותר רופאים כלליים מסוגו של אוסלר , היו המונגים , בין היתר , נשכרים מכך . 
האנתרופולוגית אליזבת קירטון ציינה כי מכר מונגי שלה , שהופנה לרופא מומחה להמשך טיפול , לא ביקש מן הרופא המפנה למצוא לו רופא טוב או ידוע . 
הוא שאל , " אתה מכיר מישהו שידאג לי ויאהב אותי ? " . 
מן הסתם לא היה הוגן מצדי להכתיר את מאמרו של ד"ר צִין בכותרת " הדרך האמריקאית " . 
פעם , לפני כמה שנים , כאשר תפשתי את המונגים בצורה רומנטית יותר ( אף כי התפעלתי מהם פחות ) מאשר היום , שוחחתי בוועידה רפואית עם אפידמיולוגית ממינסוטה . 
הואיל וידעתי שהיא עבדה עם המונגים , התחלתי לקונן על חוסר הרגישות של הרפואה המערבית . 
האפידמיולוגית נעצה בי מבט נוקב . 
" הרפואה המערבית מצילה חיים " , היא אמרה . 
אה . 
כן . 
הייתי צריכה לחזור ולהזכיר את זה לעצמי כל הזמן . 
כל התפישה הקרה , הלינארית , הקרטזיאנית , הלאֿמונגית הזאת היא שהצילה את אבי מסרטן במעי הגס , את בעלי ואותי מעקרות , ואולי הייתה מצילה את ליאה מנזק מוחי , לו ּ הייתה בולעת את התרופות נוגדות הפרכוסים כבר מהתחלה . 
התפישה הפילוסופית של דווייט קונקרגוד את הטיפול הרפואי כסוג של סחרֿחליפין , ולא כיחסים חדֿצדדיים , מתעלמת מן העובדה כי לטוב ולרע , הרפואה המערבית היא אכן חדֿצדדית . 
רופאים נושאים בעול בית הספר לרפואה וההתמחות כדי לרכוש ידע שלמטופליהם אין . 
עד שיחול שינוי בתרבות הרפואית , היא תדרוש מרבים מהם לשקול את הרעיון , אם לא לאמץ אותו , כי " תפישת המציאות שלנו היא רק תפישה , היא איננה המציאות עצמה " , כפי שניסחה זאת פרנצ'סקה פאר . 
עם זאת אינני סבורה שיהיה מופרז לבקש מהם להכיר במיני המציאות של מטופליהם – כדי להימנע מסוג הבערות שגרם פעם לעובד לשכתֿהבריאות של מרסד לכתוב , לגבי ילדה ממשפחה שתופשת את היקום כולו כמקודש : 
שם : לי , ליאה 
שפה עיקרית : מונגית 
קבוצה אתנית : מונגית 
דת : אין 
הציֿננג של דווייט קונקרגוד אולי לא התקשה לחצות מפתנות בין שמים וארץ , בין הטבעי והעלֿטבעי , בין הרפואי לרוחני . 
לבני תמותה רגילים המעבר הזה קשה . 
עד כמה קשה התברר לי בלילה שבו הזמנתי את ביל סלווידג' ואת סוקי וולר לארוחת ערב במערת פירות הים רֶדֿסנאפּר . 
( מאז ההתנסות שלי עם ג'ונאס ואנגיי , שמרתי מרחק בטוח מחבית וקופיץ . 
) ביל וסוקי אמנם שמעו זה על זה , אך לא נפגשו קודם . 
חשבתי שהואיל ושניהם היו ותיקי חילֿהשלום , והואיל ושניהם עבדו עם המונגים – ביל כרופא , סוקי כפסיכולוגית – יהיה להם הרבה במשותף . 
מעל מנות הדגים , דיברנו על שמאניזם מונגי , שסוקי ידעה עליו רבות . 
היא סיפרה כי פעם אמרה לרופא במרק"ם שלציֿננג של מכר שלה יש קשר ישיר עם אלוהים . 
הרופא השיב , " טוב , לי יש קשר ישיר עם הביוכימיה " . 
אם כי היה ברור באיזה צד סוקי מצדדת , ביל לא נראה פגוע . 
עוד לפני הקינוח כבר הגענו אל המקרה של ליאה בפרט , ולטיפול רפואי חוצהֿתרבויות בילדים בכלל . 
" אתה צריך לפעול לטובת האדם הכי פגיע במצב " , אמר ביל , " שזה הילדה . 
טובת הילדה יותר חשובה מאמונות ההורים . 
אתה חייב לעשות מה שהכי טוב לילדה , גם אם ההורים מתנגדים לזה , כי אם הילדה תמות , בעוד עשרים שנה לא תהיה לה הזדמנות להחליט אם היא רוצה להאמין באמונות של ההורים שלה או לא . 
היא תהיה מתה " . 
" טוב , זאת המלאכה שלקחת על עצמך במקצוע שלך " , סוקי אמרה ביובש . 
" הייתי חושב אותו דבר גם אם לא הייתי רופא " , ענה ביל . 
" הייתי מחשיב את עצמי לשומר אחי . 
" זאת עריצות " , אמרה סוקי . 
" מה אם הייתה לך משפחה שלא הייתה מסכימה לניתוח בגלל שלפי אמונתה לכל מחלה יש גורם רוחני ? 
מה אם הם צופים אפשרות ממשית של קללת נצח על ראש בתם , במקרה שהיא תמות מהניתוח ? 
בהשוואה לזה , המוות לא נראה חשוב כל כך . 
מה יותר חשוב , החיים או הנשמה ? " 
" אני עומד על דעתי " , אמר ביל . 
" החיים קודמים לכול . 
" הנשמה " , אמרה סוקי . 
19 
ההקרבה 
הרבה לפני ששִי יִי הפך לנמלת אש קטנה ונשך את הדא הרשע באשכו , הוא שימש במשך שלוש שנים שוליית מכשף . 
הוא למד כיצד להפוך את עצמו לכל דבר שביקש , להרוג דאים , לעוף כמו הרוח , לרפא חולים ולהקים מתים לתחייה . 
שירותיו של שי יי כמרפא היו נחוצים עד מאוד , משום שבעולם היה חולי רב . 
כך בא החולי לעולם . 
אשתו של אל רשע שנקרא ניוֹנג , הטילה ביצה גדולה כמו דיר חזירים . 
במשך שלוש שנים , הביצה לא בקעה . 
אביו של ניונג זימר לביצה , ובתגובה שמע מבפנים את קולותיהם המקשקשים של המוני דאים רעים . 
הוא ציווה על ניונג לשרוף את הביצה , אולם ניונג סירב . 
הביצה נשברה על כן , והדאים פרצו החוצה נחיליםֿנחילים . 
דבר ראשון הם פנו לאכול את אשתו של ניונג , את כל עצמותיה , שערותיה וריסיה עד שלא נותר בם אחד . 
אחר כך , הואיל והם נותרו רעבים , הם התחילו לרדוף אחרי ניונג . 
ניונג פתח את הדלת שנפתחה מן השמים , שם הוא חי , אל הארץ . 
הדאים עפו דרכה , גדולים כתאואי מים ואדומים כאש , ושובלים אדירים של ניצוצות מזנבים בם . 
ניונג ניצל , אולם מאז ועד היום יודעים האנשים על הארץ חולי ומוות . 
שי יי עשה שנים רבות בלחימה בדאים ובהשבת חולים לאיתנם . 
סייעו בידו סוס מכונף , קערת מים קדושים , מערכת של כלי מַרפא מכושפים , ולהקה של רוחות הסרות למרותו . 
יום אחד רצח ניונג את בנו הרך של שי יי והערים על שי יי כשגרם לו לאכול מבשרו . 
כאשר גילה שי יי מה עשה , הוא הוכה בצער וזוועה כאלה , שהוא נמלט מן הארץ ועלה במדרגות , עבר בדלת והגיע לשמים . 
כדי לנקום את מות בנו , הוא ניקר את שתי עיניו של ניונג . 
הלה , עיוור וזועם , חי כעת למרגלות הר בשמים , ושי יי מתגורר במערה בפסגת ההר , מוקף ברוחותיו . 
שי יי לא חזר עוד אל הארץ , אולם הוא לא הפקיר כליל את אנשיו לחולי ולמוות . 
אחרי שהוא עלה במדרגות אל השמים , הוא רוקן את קערת המים הקדושים אל פיו , ואז ירק אותם , בעוצמה רבה , על כלי המרפא שלו : חרב , גונג , קשקשן וזוג פעמוני אצבע . 
הכלים נשברו לחתיכות ונפלו לארץ . 
כל מי שהמים הקדושים ניתזו עליו , או שתפס רסיס מכליו של שי יי , נבחר להיות ציֿננג , מי שבגופו משתכנת רוח מרפאה . 
הדלת אל השמים סגורה כעת לכול זולת הציֿננגים . 
כאשר הם מתחקים אחר נשמה אבודה של אדם חולה , הם מזמנים את רוחותיו הצייתניות של שי יי ורוכבים על סוסו המכונף במעלה המדרגות אל השמים . 
בשביל לתעתע בדאים רעים שעשויים להיקרות בדרכם , הם מעמידים פנים שהם עצמם שי יי , וכך חולקים עם המרפא הראשון את פיקחותו , את עוזֿרוחו ואת גדולתו . 
הציֿננג שעמד לערוך טקס ריפוי לליאה , הביא כלים משלו : חרב , גונג , קשקשן , פעמוני אצבע . 
גם סוס מכונף משלו הוא הביא . 
הסוס היה לוח באורך כשלושה מטרים וברוחב כעשרים וחמישה סנטימטרים , שהפך לספסל כאשר חיברו לו כתומכות זוג חמוריֿעבודה שהתרכבו בדיוק לתוך ארבעה חריצים בלוח . 
לדידם של האנשים אשר מילאו את חדר המגורים של הליאים , הספסל לא היה סתם רהיט . 
הוא גם לא היה מטפורה . 
זה היה סוס מכונף אמתי , ממש כשם שלדידו של מאמין קתולי הלחם והיין אינם סמל לגופו ולדמו של ישו , כי אם הדבר האמתי . 
הליאים התעוררו הרבה לפני הזריחה . 
פוּאה אמרה לי , " אנחנו חייבים לקיים את טקס הננג מוקדם בבוקר , כשעדיין קריר , בגלל שזה הזמן שהנשמה יכולה יותר טוב לחזור . 
חוץ מזה , אם חם , החזיר יתעייף וימות " . 
( חשבתי לי : אבל החזיר ממילא הולך למות ! 
ואז הבנתי שחזיר מת אי אפשר להקריב . 
) השמש החלה לזרוח כשהגעתי , שולחת אלומות אור חיוורות בעד הדלת שנפתחה אל רחוב 12 מזרח . 
שתי יריעות אברזין שקופות מצופות פלסטיק הונחו על השטיח מקירֿלקיר החום המרופט להגן עליו מדם החזיר – או יותר נכון חזירים , שכן חזיר קטן עמד להיות מוקרב למען המשפחה כולה וחזיר גדול למען ליאה . 
הליאים קנו אותם יום קודם בחווה מקומית , ושילמו עבור השניים 225 דולרים , מקצתם מחסכונות של קצבאות הרווחה ומקצתם מתרומות של קרובי משפחה . 
שלושה סירי פח גדולים , מלאים במים שישמשו לצריבת זיפי החזירים , נשפתו על הכיריים החשמליות . 
שקיות של ירקות ועשבים טריים , שגודלו על ידי הליאים וקרובי משפחתם , נחו לצד המכתש והעלי שפוּאה הביאה מלאוס . 
הם ישמשו בהכנת המאכלים החגיגיים המסורתיים : חזיר טחון וירקות מגולגלים בעטיפות אורז ; עצמות ובשר חזיר מבושלים עם ירקות מגידולי הבית ; מעיים , כבד , לב וריאות קצוצים ( המאכל שמיי יינג כינתה " מרק קקי " ) ; דם חזיר קרוש נא ; עוף מבושל ; שני סוגים של רוטב פלפל ; ואורז מאודה . 
במונגית ישנו פתגם , " בחברת ידידים , ירקות תפלים ערֵבים כבשר , ומים טובים כיין " . 
אולם השילוב של ידידים ואוכל טוב , טוב ממנו בכל זאת . 
החגיגה , שנועדה להתקיים אחרי טקס הננג , תימשך עמוק אל תוך הלילה . 
מוקדם באותו בוקר , נאו ֹ קאו ֹ נעזר במקב מיוחד לנייר כדי לחתוך חבילה של כסףֿרוחות , שבו ישלמו לחזיר תמורת נשמתו ויישבו חשבונות אחרים בעולם הרוחות . 
כסףֿהרוחות , עבה , בגון השמנת ושוליו מסוכסכים , נח על השטיח לצד מזבח הציֿננג , שייצג את מערתו של שי יי . 
בלאוס , היו עושים את המזבח מאחד מבין זוג עצים זהים ; עץ אחד היו מותירים על עומדו , ואת השני כורתים בגרזן ומפילים בכיוון השמש השוקעת . 
כאן היה המזבח שולחן מעץ לא מעובד שכוסה בדפי מדור הספורט של מרסד סאן סטאר . 
כלי הקודש של הציֿננג היו ערוכים מעל פרסומת למקררים ( " אשראי ל ֿ יום ! " ) , אותם הכלים ששימשו את שי יי : חרב קצרה מעוטרת בפלגים אדומים ולבנים ; גונג עתיק מברזל ; עצם קוף שקצֶה ָ האחד מרופד ועטוף בבד שחור , אשר שימשה להכות בגונג ; טבעת ברזל בגודל של תוףֿמרים שהושחלו עליה דִסקוֹת מתכת מקרקשות ; ושני פעמוני אצבע , שנראו כמו סופגניות עשויות ארד ושהבליעו ענבלים קטנים עשויים מכדוריות מתכת מדנדנות . 
לצד הכלים הייתה קערת פלסטיק חומה שהכילה אורז וביצה לא מבושלת יחידה , מזון עבור הרוחות הטובות . 
שלוש כוסות קלקר וקערת פורצלן לבנה – אגם שלתוכו נשמת הציֿננג תוכל לצלול היה ודאים רעים ירדפו אחריו – מולאו במים קדושים . 
נר קטן בקַדמת המזבח , שלא הודלק עדיין , יטיל אור על הממלכה הנסתרת מעַיִן שהציֿננג עתיד לבוא בשעריה . 
קראתי כמה פרשנויות אתנוגרפיות על אודות עוצמתם של הציֿננגים והשפעתם . 
איכשהו , מעולם לא חשבתי שכאשר אפגוש סוף סוף את המתווך המטפיזי הראשון במעלה , סנֵגורה האדיר של הנשמה , הגיבור הדגול של המאבק למען נרדפיֿהרוחות – אם לצטט שלושה מתוך הכינויים הרבים יראיֿהכבוד שנתקלתי בהם – הוא יֵשב מול הטלוויזיה , ויצפה בסרט מצויר של פו הדוב . 
שמו של הציֿננג שהתעתד לערוך את טקסי אותו יום היה ג ָ ' ה קוּאָה לִי . 
הוא נעל סנדלי אצבע כחולים , לבש מכנסיים שחורים וטיֿשירט לבנה מקושטת בדובי פנדה רוקדים . 
מיי יינג סיונג אמרה לי שכל הציֿננגים כחושים , היות שהם מכלים אנרגיה רבה ברעידות הטראנס , שבמהלכו הם עושים את המסע אל ממלכת הבלתי נראה , וג ָ ' ה קוּאה לִי , שנראה בשלהי שנות הארבעים לחייו , אכן היה רזה ושרירי , ובעל תווי פנים חדים והבעה חמורה . 
צו מצפונו לא התיר לו לגבות תשלום עבור שירותיו – בעיקר לא מן הליאים , שהיו בני שבטו – ואף על פי שהיו משפחות שהתעקשו לשלם לו , הוא נאלץ להתקיים על קצבת הרווחה . 
אולם הוא תמיד קיבל פיצוי בצורת ראשים ורגליים קדמיות ימניות של החזירים שאת טקסי הקרבתם הוא ניהל . 
אחרי אכילת הבשר , הוא הניח את הלסתות התחתונות מחוץ לדירה להתייבש , ואחר כך צירף אותן לאוסף שהוא שמר על מדף , כדי להעלותו באש בטקס של סוף השנה המונגית . 
באותו זמן יותרו נשמות החזירים מחובותיהן כממלאות מקומן של נשמות האנשים שלמענן הוקרבו חייהם , ויוכלו להתגלגל מחדש . 
בלאוס , ג ָ ' ה קוּאָה לִי שרף את לסתות החזירים בבור אש . 
במרסד , הוא שרף אותן בתוך סיר חדֿפעמי לצליית תרנגול הודו . 
מאוחר יותר הוא הניח את השרידים המפוחמים בין ענפי עץ מחוץ לעיר , מתחת לשמים שהם כבר חצו במסעם . 
החזיר הקטן – חזרזירה למעשה בצבעי לבן וענבר , הובלה אל תוך חדר המגורים והונחה על אחת מיריעות האברזין הפלסטי . 
או אז ערך הציֿננג את הטקס הראשון שעל סדר היום : טקס להבטחת בריאות המשפחה ורווחתה בשנה הקרובה . 
בני משפחת לי התגודדו בצפיפות במרכז הסלון . 
הציֿננג , שחבש כיסוי ראש שחור מבד , קשר חבל סביב צווארה של החזירה . 
החזירה נחרה רכות . 
אחר כך הוא העביר את החבל מן החזירה אל הליאים , וכרך אותו במהודק סביב הקבוצה כולה . 
כך נקשרה נשמת החזירה אל הנשמות שעליהן היא תגן . 
הציֿננג התייחס אל נשמת כל אדם כאל ישות המורכבת משלושה חלקים , חלק אחד אשר ישמור אחרי המוות על הקבר ; חלק שני שילך אל ארץ המתים ; וחלק שלישי שיתגלגל מחדש . 
כל שלושת החלקים יוגנו היום . 
אחר כך ננחרה החזירה – על ידי דודן של הליאים , לא על ידי הציֿננג , שחייב תמיד לשמור על יחסים טובים עם החיות שמהן הוא מבקש מתנה כזאת , שערכה לא יסולא בפז . 
בלאוס , היה הטקס הזה מתקיים בבית הליאים , שנאו ֹ קאו ֹ ופוּאה בנו כדי לסוכך לא רק על משפחתם כי אם גם על שפע רוחותֿבית טובות : רוח הבית הראשית , שהתגוררה בתוך עמוד התמך המרכזי , מעל המקום שבו נקברו שליותיהם של בני הליאים ; רוחות האבות הקדמונים , שהתגוררו בתוך ארבע תמוכות המשנה ; רוחות השפע , שהתגוררו ליד הקיר הנשען על צלע ההר ; הרוח שהשגיחה על המקנה , שהתגוררה בדלת הפונה מטה ; ורוחות שתי המדורות . 
נוכחות הרוחות הללו הייתה מורגשת על ידי כל מי שהיה בבית . 
נדמה היה לי שברחוב 12 מזרח מס' , 37 דירה א' – שם לא היו מוטות תמך , לא מדורות , ולדברי הליאים , לאמתו של דבר גם לא שום רוחות מיטיבות , משום שהדירה הייתה שכורה – השמירה על אווירה מקודשת היוותה אתגר לא פשוט . 
הטלוויזיה פעלה עדיין , אף כי בלי קול . 
אחרי פו הדוב בא קרב התאבקות בין הַאלְק הוגן לרנדי " מאצ'ו מֵן " סאווג' , ששודר מאטלנטיק סיטי . 
מרחק מטר וחצי מן המזבח , בצדו השני של הקיר , זמזם מקרר שהכיל מארז באדווייזרים , שאת אחד מהם יגמע מאוחר יותר הציֿננג . 
משמאל לדלת הקדמית , שדרכה יעברו הרוחות הטובות , ניצב ארגז קרטון ענק של חיתולי ענק . 
הדלת הייתה פתוחה . 
דבר זה הדאיג אותי . 
מה אם יחלוף לו שם אמריקאי ויראה חזיר מת על הרצפה ותשעה אנשים כבולים יחדיו בחבל משיחה ? 
בעוד הציֿננג מתכונן לטקס הבא , נשאו כמה מקרוביהם הגברים של הליאים את החזירה השחוטה אל מגרש החניה , שלמרבה המזל היה מאחורי הבניין ולא נראה מן הרחוב . 
ראשית כול הם שפכו מים רותחים על הפגר וקילפו את העור בסכינים . 
אחר כך הם שלפו במיומנות את המעיים , השליכו אותם לתוך דלי של חומר ניקוי לא מקציף , גוללו את המעיים וגלגלו אותם בחזרה , וניקו את חלל הבטן בצינור השקיה ירוק . 
קילוחי מים דמיים , מנוקדים בפיסות שׂער ובבשר חזיר , זרמו במגרש החניה . 
צ ֶ ' נג , מֵיי , יֶר , דו ּ ומאי התבוננו בעניין אך לא בפתיעה . 
כמו ילדים שגדלו בחווה , המוות לא היה זר להם , ולאמתו של דבר מן הסתם היה בכוחם לבצע את המלאכה בעצמם . 
עוד בטרם מלאו להם שמונה שנים , הם למדו כולם לשחוט תרנגולות ולמרוט את נוצותיהן , והגדולים ביניהם סייעו להוריהם לשחוט כמה וכמה חזירים . 
כאשר נכנסנו בחזרה לדירה , הבחנתי מיד בשינוי האדיר שחל . 
בדרך כֶּשֶף כלשהי בלתי מוסברת – מעולם לא הצלחתי להבין כיצד בדיוק זה קרה – גורש הבאתוֹס מדירה א ' . הכול חשו בהבדל . 
ילדי הליאים , שדיברו וצחקקו בדרכם חזרה ממגרש החניה , השתתקו דומם ברגע שחצו את המפתן . 
הטלוויזיה הייתה כבויה . 
הנר על המזבח הובער . 
קנה קטורת בער ומילא את הדירה בזנבות עשן שידריכו את הרוחות הטובות בדרכן . 
הציֿננג עטה על עצמו מקטורן משי שחור שחפתיו כחוליםֿכהים , ואבנט אדום . 
כפות רגליו היו יחפות . 
הוא השיל מעליו כל סממן אמריקאי חיצוני בלתי הולם , ופנימיותו – הסגולה שייחדה אותו והועידה אותו לבחירה רוחנית – האירה עתה דרכו , בהירה ואיתנה . 
נוכחתי כי הקלתי בערכו . 
עתה בא תורה של ליאה . 
פוּאה ונאו ֹ קאו ֹ סברו כי מצבה קרוב לוודאי נבצר מהשגתו של ריפוי רוחני . 
ציֿננג אחר אמר להם שהתרופות גרמו לה נזק בלתי הפיך כנראה , שכן לו היה הגורם רוחני , תדירות טקסי הננג שהם קיימו לבטח הייתה משיבה לה את יכולת הדיבור . 
אולם גם במצבה זה , היו דרגות ביניים . 
הם קיוו כי הציֿננג הזה יגרום לליאה להיות מאושרת יותר כדי שהיא תפסיק לבכות בלילה . 
ועדיין היה אותו שביב קלוש של סיכוי , שלא דעך כליל אף לא אחרי שנים של קורבנות שווא , שנשמתה של ליאה תימצא למרות הכול , שהדאים שהחזיקו בה יסכימו לקבל במקומה את נשמת החזיר , ושהיא תחזור לאיתנה . 
פוּאה ישבה במרכז חדר המגורים על כסא מתכת אדום מתקפל , לבושה במכנסיים שחורים ובחולצה שחורהֿכחולה : בגדים אמריקאים , אבל הצבעים מונגיים מסורתיים , אותם הצבעים שהציֿננג לבש . 
שערה השחור הבוהק , באורך מטר כמעט , השתפל על גבה . 
ליאה ישבה בחיקה , רגליה חשופות , לבושה בחולצה מפוספסת ובחיתול . 
פוּאה הניחה את ראשה של ליאה בשקע צווארה , החליקה על שערה ולחשה לה באוזנה . 
ליאה התאימה לקימורי גופה של אמה בדיוק של תינוק שזה עתה נולד . 
הציֿננג הניח על שרוול חולצתה צרור של כסףֿרוחות – אשרת החיים של ליאה אשר איבדה את תוקפה , ושהוא ינסה לחדש . 
קרוב משפחה נופף באוויר בתרנגולת חומה חיה . 
היא תוקרב לצורך ההו ּ פְּלִי של ליאה , זימון נשמתה : גרסה של אותו טקס שהפקיד את נשמתה בגופה כאשר הייתה תינוקת רכה . 
אחרי שתישלק , תיבחן התרנגולת כדי לברר אם נשמתה של ליאה חזרה . 
כפות רגליים צמודות , עיניים עצומות , לשון מגולגלת פנימה וגולגולת שקופה יהוו אותות מבשרי טובות . 
מבין האותות , הראשונות בחשיבותן היו כפות הרגליים . 
אצבע שלא התאימה לבת זוגה – כמו מונגי שלא נשמע לכללי המוסר של קבוצתו , לא השתלבה יפה בקהילתה – תהיה אות לדיסהרמוניה ולחוסר איזון . 
קרוב המשפחה שר לתרנגולת : 
מקווה אני שרגלייך בסדר 
מקווה אני שעינייך בסדר 
מקווה אני שלשונך בסדר 
מקווה אני שמַקורך בסדר 
מקווה אני שראשך שקוף . 
ליאה הייתה מוקפת בכל בני משפחתה וביותר מעשרים מקרוביה . 
דאגתם התכנסה סביב דמותה הדוממת , כמו קרן אור שממוקדת בעזרת זכוכית מגדלת עד לבערה . 
די קוֹרדָה אמרה פעם , " ליאה ידעה לאהוב ולתת לאנשים לאהוב אותה " . 
חרף כל מה שאבד לה , ליאה עדיין ידעה להיות נאהבת . 
פוּאה נשקה לאפה של ליאה ואמרה , " את נראית מאוד שמחה ! " 
אחד מבניו של קרוב המשפחה לקח את התרנגולת למטבח , מלק בזריזות את צווארה , וניער את הדם שניתז לתוך שקית אשפה . 
החזיר של ליאה – גדול וחום יותר – הובל אל חדר המגורים כשטלפיו קשורים במשיחה . 
הואיל וליאה הייתה ילדה , החזיר שלה היה זכר ; קשר הנשמות שלהם יהיה מין סוג של נישואין . 
הוא שכב , נוחר ונאבק , על יריעת האברזין שיועדה לו . 
הציֿננג קשר חבל סביב צווארו , ואז כרך אותו סביב החטיבה האחת שהיוו פוּאה וליאה , קושר את נשמתה של ליאה לנשמת אמה כמו גם לנשמת החזיר . 
הוא חזר והקיף את המעגל שבין החזיר לפוּאהֿוליאה פעמים רבות , מנער חזק את הקשקשן כדי שנשמתה של ליאה , באשר הנה , תשמע אותו . 
אחר כך הוא היכה בגונג , חזור והכה , כדי לזמן אליו את הרוחות הסרות למרותו . 
לבסוף הוא השליך על הרצפה את שני חצאיה הממורקים של קרן תאוֿמים , כדי לקרוא באותות אם קיבלו הרוחות את קריאתו . 
היה ושני החצאים ייפלו כשצדם השטוח כלפי מעלה , התשובה היא לא ; היה וייפול חצי אחד כלפי מעלה והשני כלפי מטה , התשובה אינה חדֿמשמעית ; בסופו של דבר , כששני החצאים נפלו על צדם השטוח , הוא ידע כי הרוחות שלו שמעו כולן את קריאת אדונן . 
על המתנה הגדולה שעמד החזיר להעניק לליאה , צריך היה לשלם לו . 
הציֿננג נטל מן הרצפה ליד המזבח חבילה עבה של כסףֿרוחות והניח אותה לצד החזיר . 
בעודו שפוף על עקביו , הוא דיבר חרש אל החזיר , והסביר לו כי הוא יתוגמל היטב על עבודתו וכי בסוף השנה תשוחרר נשמתו מחובותיה . 
הוא הטיל שוב את קרנות הניחוש לבדוק אם החזיר נענה . 
כשהן השיבו בכן , הוא הודה לחזיר , התיר את החבל מצווארו ומפוּאהֿוליאה , ונופף בחרבו כדי לפלח את מחלתה של ליאה ולהרחיקה . 
אחר כך הוא לקח את אחד הספלים שעל המזבח , יצק מעט מים אל פיו וירק אותם החוצה , כפי שעשה שי יי , תוך שהוא מגרגר בקול . 
פרררררר . 
פרררררר . 
" אלה הם מים של זהב וָכסף " , הוא אמר . 
" הם ישטפו מכאן את המחלה . 
פרררררר . 
צליל סכין מושחזת עלה מן המטבח . 
שני גברים הרימו את החזיר והניחו אותו על זוג כסאות מתקפלים . 
שלושה גברים החזיקו בו . 
קרוב משפחה ליאי נחר אותו . 
החזיר צרח ובטש לכל עבר . 
קרוב אחר החזיק בקערה מפלדת אלֿחלד לאסוף את הדם , אבל לא מעט ניתז על יריעת האברזין , על השטיח ועל רגלינו היחפות . 
הציֿננג לקח את כסףֿהרוחות של החזיר והחזיק אותו בתוך הזרם . 
הדם יסמן את הכסף כשייך לחזיר , באופן שלא ניתן להסירו . 
בעוד הוא קורא לרוחות הטובות שלו , כל אחת בשמה , נגע הציֿננג בגבה של ליאה בפעמון אצבע שקודם לכן הוא לִחלח בשטרות העקובים מדם . 
עתה גם היא תהיה מסומנת , ואם דא כלשהו יבקש את רעתה , הוא יהיה מנוע מלגעת בה . 
הציֿננג סילק בשטיפה עוד חולי . 
פרררררר . 
הוא נטל מכתפה של ליאה את כסףֿהרוחות והניח אותו על כסל החזיר המוקרב . 
כל עוד היה דם החזיר על גבה , יכלה ליאה ללכת לכל מקום בתבל – אפילו במרחק מאות מילין – ועדיין היא תזוהה כילדה הזקוקה למרפא . 
היות שהיא לא נצטרכה עוד להיות בטווח ראייתו של הציֿננג , נשאה אותה פוּאה אל חדר השינה , הניחה אותה ברכות על המיטה הזוגית , השעינה את רגליה על השמיכה הכחולה שהמשפחה הביאה עמה מלאוס , והפעילה מאוורר חשמלי . 
מבטה של ליאה , יהיה אשר יהיה הדבר שנראה לו , היה נעוץ בתקרה . 
שערה הבורק ריחף עם משבי הרוח . 
עתה היה הציֿננג מוכן לקראת החלק המסוכן מכול בשליחותו . 
הוא עמד לפני הספסל והטיל חלק מכיסוי הראש שלו על פניו , חוסם כליל את שדה הראייה שלו . 
כשהיה הכיסוי מורד , הוא היה עיוור לעולם הזה אך מודע לממלכת הבלתי נראה . 
הכיסוי – בשילוב עם הקטורת , קולם המכשף בהישנותו של הגונג והקשקשן , ותנועותיו החוזרות על עצמן של הציֿננג עצמו – סייעו לו אף הם להיכנס לטראנס אקסטטי . 
בלאוס עמדה לו האפשרות להשתמש באופיום , אבל זה לא היה בגדר כורח . 
משנכחו במקום רוחותיו , היה בכוחו להיכנס לפי רצונו למצב אחר . 
הציֿננג ישב על סוסו המכונף של שי יי , משלב את רגליו על השטיח וחוזר ופושט אותן לסירוגין , מבצע ריקוד סטפס קצבי בעוד הקשקשן בידו הימנית ופעמון האצבע שהוא ענד על ידו השמאלית מחקים את קולות רתמת הפעמונים של הסוס . 
בו בזמן היכה בגונג עוזרו , בחור צעיר שחבש משקפי טייסים שחורים , כדי להודיע לרוחות כי המסע מתחיל כעת . 
אחרי קצת יותר מחצי שעה , הניח העוזר את ידיו מסביב למותניו של הציֿננג . 
באבחה אחת , בלי להחמיץ ולו נקישה יחידה , התרומם הציֿננג על רגליו וזינק אחורה על הספסל . 
כל הרוחות הטובות נכחו . 
בלי עזרתן , היה גופו כבד מכדי לזנק זינוק שכזה . 
בנקודה זו הציֿננג סיכן את חייו . 
בזמן הטראנס , נשמתו שלו נדדה הרחק מגופו , ולו ּ נפל קודם חזרתה , היה מת . 
איש , גם לא הציֿננג האדיר בעולם , לא יוכל להושיעו . 
אפילו לא נפל , עשויים היו להיקרות בדרכו דאים דורשי רעתו , וכל כוחו וכל תחבולותיו היו נדרשים לו להיאבק בם ולהניסם . 
הציֿננג החל לדהור . 
פעם הוא היה על הסוס , ופעם על הקרקע . 
פעם הוא עצמו היה הסוס , צוהל וצונף . 
הוא זימר בקול רם , במפתח מינורי , ושר השבעות ולחשים עתיקים , מקצתם מונגים ומקצתם סינים . 
גם הליאים לא היו מסוגלים להבין אותו , אך הם ידעו כי הוא מדבר אל הרוחות הטובות שלו ונושא ונותן עם הדאים בעבור שחרור נשמתה השבויה של ליאה . 
הדלת הקדמית הייתה מוגפת זה זמן מה , והחדר היה חם מאוד וסגור . 
האוויר היה סמיך מקטורת . 
קול הגונג נשמע . 
הרעשן קרקש . 
מישהו נסך מים על מפרקי הספסל לקררם . 
עתה ריחף הסוס במעלה המדרגות לשמים . 
עתה נפתחה הדלת בשמים . 
עתה היה הציֿננג מחוץ לביתו של ניוֹנג . 
עתה הוא טיפס בהר אל מערתו של שי יי . 
בזמן שעשה הציֿננג במסעו , קרוב המשפחה שנופף בתרנגולת באוויר – מְזַמןֿהנשמות – פתח את הדלת הקדמית ועמד בפניו אל הרחוב . 
על שולחן קטן לרגליו היו התרנגולת המוקרבת , מעט אורז , ביצה ומקל קטורת בוער . 
בידו הימנית הוא אחז בזוג קרני ניחוש , ובידו השמאלית החזיק קשקשן . 
מדי פעם הוא השליך אחד מהם על הקרקע , שופט את צליחת מלאכתו על פי צדן של הקרניים או אופן היערכותן של דיסקות המתכת . 
אני קורא לָך ְ 
אני קורא לָך ְ 
הוא שר לנשמתה של ליאה . 
יש לי ביצה בשבילך 
יש לי אורז בשבילך 
יש לי תרנגולת בשבילך 
יש לי הכול מוכן ומזומן בשבילך . 
בתוך הדירה , כסףֿהרוחות נשרף ונשלח אל ממלכת הבלתי נראה . 
הגונג הצטלצל . 
סוסו של הציֿננג דהר מהר יותר ויותר . 
מְזַמןֿהנשמות הביט החוצה אל רחוב 12 מזרח ושר : 
איפה את ? 
לאן הלכת ? 
האם את מבקרת אצל אחיך ? 
האם את מבקרת אצל אחותך ? 
האם את מבקרת אצל דודנך ? 
האם את מתבוננת בפרח ? 
האם את בלאוס ? 
האם את בתאילנד ? 
האם את בשמים ? 
האם הלכת לשמש ? 
האם הלכת לירח ? 
חזרי הביתה 
חזרי אל אמך 
חזרי אל אביך 
חזרי אל אחיותייך 
חזרי אל אחיך 
אני קורא לך ! 
אני קורא לך ! 
חזרי בעד הדלת הזאת 
חזרי אל משפחתך 
חזרי 
חזרי 
חזרי 
חזרי 
חזרי 
חזרי 
חזרי . 
הערה לגבי הכתיב המונגי , ההגייה והציטוטים ? 
על פי סיפור עם שליקטו האנתרופולוג רוברט קופר { Cooper } ועמיתיו , ללשון המונגית היה פעם כתב משלה , ודברים חשובים רבים על החיים ועל המסע מהמוות ועד הלידה מחדש נרשמו בכרך עבֿכרס . 
לרוע המזל , הכרך נאכל על ידי פרות ועכברושים . 
אחרי היעלמותו , שום טקסט לא היה ראוי לייצג תרבות עשירה כתרבות המונגים , ועל כן השפה המונגית דוברה אך לא נכתבה . 
כך נותר המצב עד שלהי המאה התשעֿעשרה . 
מאז , יותר מעשרים שיטות כתיב במונגית תוכּנו על ידי מיסיונרים ובלשנים , בהתבסס על סימניות סיניות כמו גם על האלפבית התאילנדי , הלאי , הווייטנאמי והרוסי . 
קיימת גם שיטת כתיב מקסימה של שמונים ואחד סמלים שנקראת Pahawh Hmong ( פָּהַאו ּ מונג ) ודומה במקצת לכתיב בסנסקריט , אשר פותחה בשנת 1959 על ידי שוֹנג לו ּ יאנג , מנהיגה מונגית משיחית שקודם לכן לא ידעה קרואֿוכתוב בשום שפה שהיא . 
היא משמשת את הג'או ֹ פָא ( Chao Fa ) , מחתרת אשר עדיין נלחמת מלחמת גרילה נגד המשטר הקומוניסטי בלאוס , אם כי במספרים מופחתים . 
לייצוג המילים המונגיות בספר זה , השתמשתי בשיטת הכתיב הרווחת ביותר והמקובלת הן על המונגים והן על הבלשנים : האלפבית העממי הרומי ( Romanized Popular Alphabet ) . אַרֿפִּיֿאֵי , כפי שמכנים את השיטה בדרך כלל , תוכנה בשנת 1953 בלאוס על ידי שלושה בלשנים מיסיונרים , לינווּד ברני { Barney } , וויליאם סמולי { Smalley } ואיב בֶּרטרֶה { Bertrais } . 
השיטה מייצגת באותיות לטיניות את כל הצלילים בשפה המונגית , בלי שימוש בסימנים דיאקריטיים – מתתֿשמים לקלדנים ולקלדניות . 
אַרֿפִּיֿאֵי עשויה לרפות ידיים אם מצפים ממנה להיות פונטית . 
( למשל , txiv neeb – שמאן מונגי – נהגה , מופרך ככל שהדבר יישמע – " צִיֿנֶנְג " . 
מה קרה לֿv ? 
לאן נעלמה הֿb ? 
מאין בא פתאום ה"נְג " ? 
) אולם אם תופשים אותה כסוג של צופן , היא מתוחכמת להפליא וכלל אינה מסובכת כפי שהיא נראית . 
השפה המונגית היא חדֿהברתית ( פרט להרכבי מילים ) וכמו לשונות אסיאתיות רבות , היא שפה טוֹנאלית . 
היינו , משמעות המילה תלויה לא רק בצלילי התנועות והעיצורים שלה , אלא גם בגובה הצליל ואם הקול עולה , יורד או נשאר באותו גובה . 
ההבט הכי מוזר באַרֿפִּיֿאֵי הוא שהטונים הללו מיוצגים על ידי עיצור בסוף המילה . 
( יוצאות מן הכלל הן מילים שנהגות בטון אמצעי שאינו עולה ואינו יורד : הללו נכתבות בלי עיצור סופי . 
) רוב המילים המונגיות מסתיימות בתנועה , כך שעיצורים סופיים הם תמיד סַמני הטון ולעולם אינם נהגים . 
למשל , dab – רוּח ַ ( שֵד ) – נהגית " דָא " . 
( הֿb הסופית מציינת את הטון , במקרה זה גבוה ושטוח . 
מאחר שקשה לקנות שליטה בטונים בלי לשמוע אותם , אני מתעלמת מהם בתעתיקי ההגייה שהצעתי כאן עבור יתר המילים והביטויים . 
) הצירוף paj ntaub – מילולית " בגד פרח " , בד רקום במלאכת מחשבת – נהגה " פא נדוֹו " ( pa ndow ) . הביטוי quag dab peg – מילולית , " השד תופס אותך ואתה נופל " , המונח המונגי עבור אפילפסיה – נהגה " קוֹו דָא פֵּי " ( kow da pay ) . 
להגיית אַרֿפִּיֿאֵי יש עוד הבטים רבים ומורכבים , אולם קצרה היריעה לפרט כאן את כולם . 
אזכיר רק שלושה מהם . 
האחד הוא כי x נשמע כמו s . 
השני הוא כי דוֿתנועה מייצגת צליל מאונפף , כמו הנו"ן הראשונה במילה הספרדית " מַנְייאנה " . 
( שתי המוזרויות האלה , בצד זה שהעיצורים הסופיים אינם נהגים , מסבירות מדוע txiv neeb נהגה " צי ננג " . 
) השלישי הוא כי w היא תנועה , הנהגית כמו הֿu הצרפתית , איפשהו באמצע בין i לֿu . 
למשל המילה הבלתי מתקבלת על הדעת txwv – שם של משחק ילדים – נהגית , בקירוב , " צו ּ " . 
כדי לפשט באופן סביר את הגיית שמותיהם על ידי האמריקאים , המונגים בארצותֿהברית אינם משתמשים באַרֿפִּיֿאֵי עבור שמות פרטיים . 
מילים שמתחילות באות גדולה נהגות פחות או יותר באופן שבו הן מאויתות . 
למדל , המילה Hmong ( " מונגי " ) , אשר באַרֿפִּיֿאֵי תיכתב Hmoob , נהגית פשוט " מוֹנג " , עם נישוף כמעט בלתי נשמע בתחילת המילה ( " הְמוֹנג " ) . שמה של ליאה ( באנגלית : Lia Lee ) , שבאַרֿפִּיֿאֵי ייכתב Liab Lis , נהגה בדיוק כפי שאפשר לצפות מן הכתיב האנגלי : לִיאָה לִי . 
שתי קבוצות עיקריות של מונגים חיות בלאוס ובתאילנד , המונגים הלבנים והמונגים הכחולים . 
( לבן וכחול הם הצבעים המועדפים עבור החצאיות המסורתיות של נשות כל קבוצה . 
) הדיאלקטים שלהם דומים אולם שונים מעט בהגייה . 
בספר זה נקטתי את צורות האיות של המונגים הלבנים . 
ציטטתי בספר שיחות עם אנשים מונגים בצורה ששמעתי אותם . 
כלומר , מונגים דוברי אנגלית מצוטטים מילה במילה , ומונגים שאינם דוברי אנגלית מצוטטים במילותיה של המתורגמנית שלי , מי יינג סיונג , ששימשו אותה כשתרגמה את דבריהם משפט אחר משפט . 
לכך ישנה ההשפעה הפרדוקסלית שבעטייה נדמה כי מונגים משכילים ביותר כמו ג'ונאס ואנגיי ובליאה יאו מואה , שהאנגלית שלהם ניחנה במאפיינים דקדוקיים אידיוסינקרטיים להם , מדברים בצורה פחות " מושלמת " מאשר נאו ֹ קאו ֹ לִי ופוּאה יאנג למשל , אשר דבריהם נמסרו דרך מתורגמנית בעלת השכלה אמריקאית , ועל כן בלשון קבילה . 
אלא שהחלופות האפשריות – שיבוש תרגומיה של מי יינג או צחצוח לשונם של מונגים דוברי אנגלית – היו בעיניי גרועות לאין ערוך . 
החלופה הראשונה הייתה פסולה מעיקרה , והשנייה הייתה שוללת מן הקורא את המרקם העשיר של האנגלית אשר מונגית , צרפתית ושפות אחרות חותרות תחתיה , וכמו כן הייתה מרחיקה אותו או אותה צעד אחד נוסף מן החוויה שלי עצמי כמאזינה . 
הערות לגבי מקורות 
בצורה ובתוכן , ספר זה מזכיר את מרק הדגים בנוסח מונגי המתואר בתחילת הפרק השני . 
כאשר מונגי מכין מרק דגים , או מספר סיפור , הרכיבים נוטים לבוא ממקומות רבים ושונים . 
מרק הדגים שלי עצמי אקלקטי באופן דומה . 
החומר על ליאה לי מבוסס ברובו על ריאיונות . 
( הסתמכתי על מקורות אלה לכל הפרקים על אודות ליאה , ולפיכך לא חזרתי על שמותיהם בהערות להלן לפרקים השונים . 
) בני משפחה : פוּאה יאנג , נאו ֹ קאו ֹ לִי , מֵיי לִי , דו ּ לִי , יֶר לִי . 
הורים אומנים : די וטום קוֹרדָה . 
המרכזֿהרפואיֿהקהילתיֿמרסד : ניל ארנסט , בני דאגלס , כריס הַרטוויג , שרון ייטס , אוולין מרסיאל , דן מרפי , סטיב סֵגֶרסטרוֹם , ביל סלווידג' , פגי פילפ ּ , טרזה קלהאן , גלוריה רודריגז , דייב שניידר . 
ביתֿהחוליםֿלילדיםֿואלי : טרי הצ'יסן . 
לשכתֿהבריאותֿמחוזֿמרסד : אפי בּאנץ' , קוּאָה האו , קיאָה לי , מרטין קילגוֹר . 
השירותֿלהגנתֿהילד : ג'נין הילט . 
מרכזֿשֶׁלבּיֿלחינוךֿמיוחד : זֶב ּ דייוויס , סאני ליפֶּרט . 
כמו כן שאבתי מידע מתיקה ּ של ליאה בלשכתֿהבריאותֿמחוזֿמרסד ; מן התיק שלה בשירותֿלהגנתֿהילד , ובכלל זה מסמכים משפטיים מבית המשפט של מדינת קליפורניה ? ; ממסמכיה הרפואיים בביתֿהחוליםֿלילדיםֿואלי ובמרכזֿהרפואיֿהקהילתיֿמרסד ; וממסמכיה הרפואיים של אמה במרק"ם . 
( מאז הושלמה כתיבתו של ספר זה , נחכר מרכזֿרפואיֿקהילתיֿמרסד על ידי מלכ"ר בשם סאטֶר הֶלת ונקרא כעת המרכזֿהרפואיֿסאטרֿמרסד . 
) 
רבות נכתב בשני העשורים האחרונים על אודות המונגים . 
המרכזֿללימודיֿפליטים באוניברסיטת מינסוטה מפרסם שלוש רשימות ביבליוגרפיות על המונגים ועלון אשר סוקר פרסומים אחרונים על אודות פליטים . 
מקורות אלה עזרו לי לתמרן במבוך של חקר המונגים . 
ברצוני לציין במיוחד שלושה ספרים , אשר שלושתם חוזרים ומופיעים בהקשרים ספציפיים יותר להלן , שלהם אני חבה רבות במיוחד – ושמהם גם נהניתי במיוחד . 
ספר ההיסטוריה שלא הייתי יכולה בלעדיו הוא ספרו הבהיר והמקיף של קית קווינסי 
{ Quincy } המונגים : היסטוריה של עם . 
הבנתי את האופי המונגי הועמקה לאין שיעור על ידי היסטוריה של המְיָאוֹאים מאת פ"מ סבינָה { Savina } , מונוגרפיה אתנוגרפית ובלשנית , שלרוע המזל מזמן אינה מודפסת עוד , מאת מיסיונר צרפתי אוהד בלאוס ובטונקין . 
התרגומים מתוך סבינה הם שלי . 
ולבסוף , להשראה ולהנאה צרופה , מצאתי את עצמי חוזרת שוב ושוב אל דא ננג מונג : מיתוסים , אגדות וסיפורי עם מן המונגים של לאוס של צ'רלס ג'ונסון { Johnson } , אנתולוגיה דוֿלשונית של ספרות שבעלֿפה , בליווי מבוא נהדר והנהרות נרחבות באשר לתרבות המונגית , שליקט פרופסור לשפות שסייע לתמוך כלכלית במשפחה המונגית הראשונה של מינסוטה . 
בהערות להלן , ציטטתי במלואה את כותרת כל אחד מהחיבורים בפעם הראשונה שהוא מוזכר , ובאזכורים הבאים השתמשתי בכותרת מקוצרת . 
רשימת המקורות בעמוד 301 מכילה מידע מלא על כל המקורות המצוטטים . 
1 . 
לידה ( עמ' 15 – 22 ) 
פוּאה יאנג , קיאה לי , בליאה יאו מואה , ייאה מואה , לאו לי מואה , צ'ונג מואה וג'ון סיונג סיפרו לי על אודות המנהגים המוזכרים בפרק זה . 
שמאניזם מונגי מתואר אצל ז'ן מוֹטָא { Mottin } , “ A Hmong Shaman ’ s S?ance ” ; אצל דווייט קונקרגוד { Conquergood } ואחרים , I Am a Shaman : A Hmong Life Story with Ethnographic Commentary ; ואצל צ'רלס ג'ונסון { Johnson } ( עורך ) , Dab Neeg Hmoob : Myths , Legends and Folk Tales from the Hmong of Laos . 
( השתמשתי במהדורת 1983 של ג'ונסון ; מהדורה עם מבוא מעודכן פורסמה ב ֿ . 1992 ) שני החיבורים האחרים דנים גם בשיטות מסורתיות למניעת עקרוּת ולריפויה . 
מנהגים מונגים בעת היריון ולידה ולאחר הלידה מוסברים אצל קו ואנג { Vang } ואחרים , Hmong Concepts of Illness and Healing with a Hmong / English Glossary ; אצל גייל פוטר 
{ Potter } ואליס וויירן { Whiren } , “ Traditional Hmong Birth Customs : A Historical Study ” ; אצל אן בּוֹסלי { Bosley } , “ Of Shamans and Physicians : Hmong and the U.S . 
Health Care System ” ; ואצל ג'ורג' סקוט { Scott } הצעיר , “ Migrants Without Mountains : The Politics of Sociocultural Adjustment Among the Lao Hmong Refugees in San Diego ” . 
עבודת המחקר של סקוט מכילה שפע מידע בנושאים רבים ; השתמשתי בה לכל אורך ספר זה . 
התיאור את השִׁליה כמלבוש המונגי הראשון והמשובח ביותר הוא מתוך Dab Neeg Hmoob של צ'רלס ג'ונסון , וההסבר על מסעה שלאחר המוות הוא מתוך מאמרה של רות הֶמונד { Hammond } , “ Tradition Complicates Hmong Choice ” . 
הרקע בדבר שיטת השבטים המונגית הוא מתוך מאמריהם של טוּֿפו ּ ואנג { Vang } , “ The Hmong of Laos ” ושל טימותי דאניגן { Dunnigan } , “ Segmentary Kinship in an Urban Society : The Hmong of St . 
Paul - Minneapolis ” . 
חמש עבודות מאת ברוס תהוֹופַּאו ֹ בְּליאָהֿטו ּ { Bliatout } , ברֿהסמכא המונגי המוביל בנושאי בריאות , בוחנות השקפות מסורתיות על אודות הגורמים למחלות , ובכלל זה אובדןֿנשמה : “ Causes and Treatment of Hmong Mental Health Problems ” ; “ Hmong Beliefs About Health and Illness ” ; “ Traditional Hmong Beliefs on the Causes of Illness ” ; “ Guidelines for Mental Health Professionals to Help Hmong Clients Seek Traditional Healing Treatment ” ; וכן Hmong Sudden Unexpected Nocturnal Death Syndrome : A Cultural Study . 
מקורות אחרים בנושא זה הם המאמר של סואה תאו { Thao } , “ Hmong Perception of Illness and Traditional Ways of Healing ” ; מאמרה של אליזבת קירטון { Kirton } , “ The Locked Medicine Cabinet : Hmong Health Care in America ” ; ספרו של נוּסיט צ'ינדרסי { Chindarsi } , The Religion of the Hmong Njua ; מאמרה של אן בוסלי , “ Of Shamans and Physicians ” ; ספרם של קו ואנג ואחרים , Hmong Concepts of Illness and Healing ; והאנתולוגיה של צ'רלס ג'ונסון Dab Neeg Hmoob . 
לעניין אובדןֿנשמה בילדים וביגוד שומרֿנשמות , ר' מאמרו של אריק קריסטל { Crystal } , “ Buffalo Heads and Sacred Threads : Hmong Culture of the Southeast Asian Highlands ” ; מאמרה של ג'יין המילטוןֿמֶריט { Hamilton - Merritt } , “ Hmong and Yao : Mountain Peoples of Southeast Asia ” ; וספרם של פול ואיליין לואיס { Lewis } , Peoples of the Golden Triangle . 
טקס קריאת תינוקות בשם מתואר אצל נוסיט צ'ינדרסי , The Religion of the Hmong Njua , ואצל גייל פוטר ואליס וויירן , “ Traditional Hmong Birth Customs ” . 
2 . 
מרק דגים ( עמ' 23 – 29 ) 
לוּק ז ַ ' נסָן סיפר לי את סיפור מרק הדגים . 
התקציר שלי להיסטוריה המונגית למן העת העתיקה ועד תחילת המאה העשרים חייב רבות מאוד לספרו של קית קווינסי { Quincy } Hmong : History of a People . 
( הסתמכתי בראש ובראשונה על מהדורת ; 1988 מהדורה מתוקנת פורסמה ב ֿ . 1995 ) לו הייתי מצטטת את מקור כל פרט ופרט , היה שמו של קווינסי נקשר לכל משפט כמעט בדפים על אודות המונגים בסין . 
רעיונות רבים שאבתי מספרו של פ"מ סבינה { Savina } , Histoire des Miao . 
הסיפור על אודות המלך סוֹנוֹם , שמסופר שוב על ידי קווינסי , לקוח ממסמך עכשווי יוצא דופן , מכתב 
מ ֿ של מיסיונר צרפתי בסין בשם ג'וזף אֲמִיּו ֹ ( Amiot ) , מסמך אשר סבינה משחזר במלואו . 
חיבורים מועילים אחרים בדבר ההיסטוריה של המונגים כוללים את ספרו המקסים של ז'ן מוֹטָא { Mottin } History of the Hmong ; את ספרו של וולטר גֶדיס { Geddes } , Migrants of the Mountains : The Cultural Ecology of the Blue Miao ( Hmong Njua ) of Thailand , הוא המחקר האנתרופולוגי המודד על אודות המונגים ; את ספרו של הוגו אדולף ברנציק { Bernatzik } , Akha and Miao : Problems of Applied Ethnography in Farther India ; את הספר של סוּצ'נג צ'ן 
{ Chan } , Hmong Means Free : Life in Laos and America ; ואת מאמרם של יאנגֿסי קומרן 
{ Koumarn } וג ִ ' י לינווּד בַּרני { Barney } , “ The Hmong : Their History and Culture ” . 
מידע רקע על אודות המונחים " מְיָאו ֹ " , " מֶאו ֹ " ו " מוֹנגי " לקוח מן המקורות שלעיל ( ספרו של ברנציק הוא המפורט ביותר ) , וכמו כן מספרו של יאנג דאו { Dao } , Hmong at the Turning Point , ומספרו של כריסטופר רובינס { Robbins } , The Ravens : The Men Who Flew in America ' s Secret War in Laos . 
הקטע מאת האנתרופולוג רוברט קופר { Cooper } הוא מתוך ספרו Resource Scarcity and the Hmong Response . 
3 . 
השד תופס אותך ואתה נופל ( עמ' 30 – 39 ) 
דלורס קבזוטֿאורטיס { Cabezut - Ortiz } , בספרה Merced County : The Golden Harvest , מספרת כיצד נדחה טוני קוּאלו ֹ על ידי הישועים מחמת האפילפסיה שלו . 
בְּלִיאָה יַאו ֹ מוּאָה סיפר לי על אודות ההצעה לבצע במרסד טקס ריפוי מונגי עבור קואלו . 
על היעשות לציֿננג : ספרו של דווייט קונקרגוד { Conquergood } , I Am a Shaman ; מאמרו של ז'ק לֶמוּאָן { Lemoine } , “ Shamanism in the Context of Hmong Beliefs ” ; וחיבורה של קתליןֿאן קלהאןֿפֵּרה { Culhane - Pera } , “ Description and Interpretation of a Hmong Shaman in St . 
Paul ” . 
על האופן שבו הורים מונגים מטפלים בילדיהם : הוגו אדולף ברנציק { Bernatzik } , Akha and Miao ; נוסיט צ'ינדרסי { Chindarsi } , The Religion of the Hmong Njua ; ברנדה ג'ין קַמינג 
{ Cumming } , “ The Development of Attachment in Two Groups of Economically Disadvantaged Infants and Their Mothers : Hmong Refugee And Caucasian - American ” ; אִיֿאֶם ניוליןֿהאוז 
{ Newlin - Haus } , “ A Comparison of Proxemic and Selected Communication Behavior of Anglo - American and Hmong Refugee Mother - Infant Pairs ” ; צ'רלס אוברג { Oberg } ואחרים , “ A Cross - Cultural Assessment of Maternal Child Interaction : Links to Health and Development ” ; וֿוונדי ווקרֿמופאט { Walker - Moffat } , The Other Side of the Asian American Success Story . 
המידע על אודות המרכזֿהרפואיֿהקהילתיֿמרסד ( המרק"ם ) סופק על ידי ארתור דֶנִיּו ֹ , אד הְיוּאֶל , בטי וֶוטֶרז , ג'ניס ווילקרסן , ליז לורנזי , בטי מָדָלֶנָה , מרילין מוֹשֶל , דן מרפי , ביל סלווידג' , דורין פאיילו , וי קוֹלוֹנגָה וטרזה שיל . 
שיעור האוכלוסייה המונגית של מרסדֿסיטי הוא אומדן המבוסס על תחזיות אוכלוסייה ממפקד האוכלוסין שנערך בשנת 1990 . 
הוא מנסה להביא בחשבון פליטים חדשים מתאילנד , מהגרים תנייניים ( secondary migrants ) מחלקים אחרים של ארצותֿהברית , ולידות ( תוך שימוש בשיעורי לידה מונגיים , לא אמריקאים ) . היחידהֿלמחקרֿדמוגרפי של המחלקהֿהפיננסית ֿ 
קליפורניה ורונדה וולטון מלשכתֿהתעסוקהֿמרסד סיפקו סיוע . 
הרבה מהמידע כאן ובמקומות אחרים על אודות ההבטים הרפואיים של אפילפסיה שאוב משיחות עם הנירולוגית אליזבת אנגל מביתֿהחוליםֿלילדיםֿבוסטון ועם ניל ארנסט ופגי פילפ ּ מהמרכזֿהרפואיֿהקהילתיֿמרסד . 
החיבורים הבאים התבררו אף הם כמועילים : אוֹוֶן אוואנס 
{ Evans } , Manual of Child Neurology ; אוֹרין דווינסקי { Devinsky } , A Guide to Understanding and Living with Epilepsy , רוברט ברקוב { Berkow } ( עורך ) , The Merck Manual of Diagnosis and Therapy ; אלן ניומן { Newman } , “ Epilepsy : Light from the Mind ’ s Dark Corner ” ; וג'יין ברודי 
{ Brody } , “ Many People Still Do Not Understand Epilepsy ” . 
איב לפלנט { LaPlante } דנה בקשר בין אפילפסיה ליצירתיות בֿSeized : Temporal Lobe Epilepsy as a Medical , Historical and Artistic Phenomenon . 
אוֹוזי טמקין { Temkin } מספר את ההיסטוריה של האפילפסיה בספרו המרתק The Falling Sickness : A History of Epilepsy from the Greeks to the Beginnings of Modern Neurology . 
הציטוט מהיפוקרטס הוא מתוך On the Sacred Disease , המצוטט אצל ריצ'רד רֵסטַק { Restak } , The Brain ; הציטוט מדוסטויבסקי לקוח מתוך אידיוט . 
4 . 
האם רופאים אוכלים מוחות ? 
( עמ' 40 – 44 ) 
ביקורה של מַאו ֹ תַאו ֹ בבאןֿוינאי מתואר בֿ“Hmong Medical Interpreter Fields Questions from Curious ” , וכן במאמרם של מרשל הרליך { Hurlich } ואחרים , “ Attitudes of Hmong Toward a Medical Research Project ” . 
איסורים מונגיים על טיפולים רפואיים וההבדלים בין ציֿננגים לרופאים נידונים אצל צ'רלס ג'ונסון { Johnson } , Dab Neeg Hmoob ; אצל דווייט קונקרגוד { Conquergood } ואחרים , I Am a Shaman ; אצל אן בוסלי { Bosley } , “ Of Shamans and Physicians ” ; אצל אליזבת קירטון 
ר' גם את חמשת המקורות מאת בְּליאָהֿטו ּ על אודות הגורמים למחלות המובאים בהערות לפרק 1 . 
טיפולי עור אסיאתיים מתוארים אצל דונה שריינר { Schreiner } , “ Southeast Asian Folk Healing ” ; אצל לאנה מונטגומרי { Montgomery } , “ Folk Medicine of the Indochinese ” ; ואצל אן ( Anh ) נגוין { Nguyen } ואחרים , “ Folk Medicine , Folk Nutrition , Superstitions ” . 
קוּאָה הַאו ּ , פוּאה יאנג , קיאָה לי וצ'ונג מוּאה הנהירו לי אף הם את מהות הטיפולים הללו . 
ז'ןֿפייר וילם { Willem } מספר את סיפור מגפת הטיפוס בנאםֿיאו בֿLes naufrag?s de la libert? : Le dernier exode des M?os . 
קתרין פייק { Pake } מציגה את מחקרה בפהנאטֿניקוֹם במאמרה “ Medicinal Ethnobotany of Hmong Refugees in Thailand ” . 
דווייט קונקרגוד מתאר את מבצעי הבריאות שלו בבאןֿוינאי במאמר על אודות עבודה עם המונגים , שהנו ללא עוררין החביב עלי ביותר : “ Health Theatre in a Hmong Refugee Camp : Performance , Communication , and Culture ” . 
5 . 
לקחת לפי ההוראות ( עמ' 45 – 63 ) 
במושג " ייסורי נשמה " ( angor animi ) נתקלתי לראשונה אצל אוליבר סאקס { Sacks } , בספרו Migraine . 
תופעות הלוואי של תרופות נוגדות פרכוסים מצוינות אצל אורין דווינסקי { Devinsky } , A Guide to Understanding and Living with Epilepsy ; אצל ווֹרן לירי { Leary } , “ Valium Found to Reduce Fever Convulsions ” ; ובֿPhysicians ’ Desk Reference . 
( השתמשתי במהדורת 1987 של PDR כאן וביתר המקומות , משום שהוא פחות או יותר חופף את זמן המקרה של ליאה . 
) לדעת נירולוגית הילדים אליזבת אֶנגל מביתֿהחוליםֿלילדיםֿבוסטון , המחקרים על אודות הקשר בין פנוברביטל לציוני אייֿקיו נמוכים אינם חדֿמשמעיים . 
לדעתה זוהי תרופה בטוחה . 
בליאה יאו מואה , דיאה סיונג , וִישְׁוָוה קַפּוּר וּֿווֹנדה קראוס סיפרו לי על אודות המקרה של ארני ואנג . 
המקרה מתואר גם בידיעה מאת פבלו לופז { Lopez } , “ Hmong Mother Holds Off Police Because of Fear for Her Children ” . 
6 . 
תרפיה בעופרת טרנסֿמוחית מהירה 
( עמ' 64 – 79 ) 
רוב החיבורים המצוטטים בהערות לפרק 4 היו שימושיים גם כאן . 
שני מבואות יעילים במיוחד בסוגיות של ריפוי מונגי הם של אן בוסלי { Bosley } , “ Of Shamans and Physicians ” ושל אליזבת קירטון { Kirton } , “ The Locked Medicine Cabinet ” . 
השמועות על אודות החיים באמריקה מוזכרות אצל ברוס תהוֹופַּאו ֹ בְּליאָהֿטו ּ { Bliatout } , בֿHmong Sudden Unexpected Nocturnal Death Syndrome , ואצל מארק קופמן { Kaufman } , 
בֿ“Why The Hmong Spurn America ” . 
מיי יינג סיונג ולונג תאו גם סיפרו לי על אודות כמה מן השמועות הללו . 
קוּאָה האו , לי ואנג , פיטר ואנג , ג'וֹנאס ואנגיי , סוּקי ווֹלֶר , פוּאה יאנג , לינדה לי , נאו ֹ קאו ֹ לי , קִיאָה לי , בְּליאָה יַאו ֹ מוּאָה , דאנג מוּאָה , לַאו ֹ לי מוּאָה , צ'ונג מוּאָה , מוּאָה קי , ג'ון סיונג , יִיאָה תאו סיונג , קְסיי סוּאָה סיונג , לוֹנג תאו וֿפָּא וו ּ תאו עזרו לי להבין את הגישות של המונגים כלפי רופאים . 
קארן אוֹלמוֹס , ג'ון איילמן , סטיב איימז , ראקל אריאס , דונה ארל , ניל ארנסט , ננסי ברוֹקינגטון , טים ג'ונסטון , בני דגלאס , ריק דן , כריס הרטוויג , פֶרְן וִויקסטרום , ריצ'רד וֶולץ' , פיליס לי , מרי מוֹקֶס , דן מרפי , דורין פאיילו , רוג'ר פייף , פגי פילפ ּ , טום סאלט , סטיב סֵגֶרסטרוֹם , ביל סלווידג' , רוברט סמול , מרטין קילגור , טרזה קלהאן , ברברה שֹוַולטר ודייב שניידר עזרו לי להבין את הגישות של עובדי מערכת הבריאות כלפי המונגים . 
אלן קְרַאוּט { Kraut } כתב סיכום משכנע ביותר מבחינה היסטורית על אודות סוגיות בבריאות מהגרים , “ Healers and Strangers : Immigrant Attitudes Toward the Physician in America – A Relationship in Historical Perspective ” , וספר מקיף בנושא , Silent Travelers : Germs , Genes , and the “ Immigrant Menace ” . 
האתגרים שמציב הטיפול בחולים מונגים במרסד מתוארים בֿ“Salmonellosis Following a Hmong Celebration ” ; אצל תומס ניל ארנסט { Ernst } ואחרים , “ The Effect of Southeast Asian Refugees on Medical Services in a Rural County ” ; ואצל דורין פאיילו { Faiello } , “ Translation Please ” . 
המונחון הרפואי המונגיֿאנגלי המוזכר כאן הוא משל תַאי פאנג { Fang } , Tuabneeg Lubcev Hab Kev Mobnkeeg Rua Cov Haslug Hmoob : Basic Human Body and Medical Information for Hmong Speaking People . 
מקורות אחרים על אודות טיפול רפואי במונגים כוללים את חיבוריהם של סקוט וויטט 
על אודות סומטיזציה : ג'וזף ווסטרמייר { Westermeyer } ואחרים , “ Somatization Among Refugees : An Epidemiologic Study ” . 
על אודות היריון ולידה : ג'יימס נייס { Nyce } וֿוויליאם הולינסהד { Hollinshead } , “ Southeast Asian Refugees of Rhode Island : Reproductive Beliefs and Practices Among the Hmong ” ; אנדראה הולינגסוורת { Hollingsworth } ואחרים , “ The Refugees and Childbearing : What to Expect ” ; לינדה טוד { Todd } , “ Indochinese Refugees Bring Rich Heritages to Childbearing ” ; פיטר קונסטאדר { Kunstadter } , “ Pilot Study of Differential Child Survival Among Various Ethnic Groups in Northern Thailand and California ” ; הלן סטיוארט פולר 
{ Faller } , “ Hmong Women : Characteristics and Birth Outcomes , ” ; 1990 דיאן אריקסון 
{ Erickson } ואחרים , “ Maternal and Infant Outcomes Among Caucasians and Hmong Refugees in Minneapolis , Minnesota ” ; ודֶבּרה הלזל { Helsel } ואחרים , “ Pregnancy Among the Hmong : Birthweight , Age , and Parity ” . 
על אודות שיעור הילודה הגבוה בקרב המונגים : רוּבּן רומבו { Rumbaut } וג'ון וויקס 
{ Weeks } , “ Fertility and Adaptation : Indochinese Refugees in the United States ” – חיבור אשר מספק נתונים סטטיסטיים באשר לשיעורי פריון ; וונדי ווקר { Walker } , “ The Other Side of the Asian Academic Success Myth : The Hmong Story ” ; ג'ורג' סקוט { Scott } הצעיר , 
“ Migrants Without Mountains”;“Making Up for the Ravages of Battle : Hmong Birthrate Subject of Merced Study ” ; ודונלד רֵנַרד { Ranard } , “ The Last Bus ” . 
שיעורי הפריון של אמריקאים לבנים ושחורים לקוחים מענףֿאוכלוסין של הלשכהֿהאמריקאיתֿלסטטיסטיקה . 
יש לשים לב כי " שיעור פריון " איננו המספר הממוצע של ילדים שיש לקבוצה של נשים בגילים שונים בזמן נתון , אלא המספר הממוצע של ילדים שהן מביאות לעולם במשך כל שנות פוריותן . 
הנתון הראשון יהיה נמוך יותר , שכן הוא יכלול נשים שעדיין לא הפסיקו ללדת . 
7 . 
רכוש ממשלתי ( עמ' 80 – 93 ) 
המידע באשר לדיווח על התעללות בילדים לקוח מתוך “ Child Abuse Laws : What Are Your Obligations ? 
” , וממרכזֿהמידעֿהלאומיֿעלֿהתעללותֿבילדיםֿוהזנחה . 
הקונפליקט המשפטי בין חופש דת לבין החובה לתת טיפול רפואי לילדים נידון אצל מרטין הלסטוק { Halstuk } , בתוך “ Religious Freedom Collides with Medical Care ” ; אצל דיוויד מרגוליק { Margolick } , בתוך “ In Child Deaths , a Test for Christian Science”;“Court Says Ill Child ’ s Interests Outweigh 
Religion ” ; אצל ג'יימס פרון { Feron } , בתוך “ Can Choosing Form of Care Become Neglect ? 
” ; ואצל קרוליין פרייזר { Fraser } , בתוך “ Suffering Children and the Christian Science Church ” . 
חיבורה של קתליןֿאן קלהאןֿפֵּרָה { Culhane - Pera } , “ Analysis of Cultural Beliefs and Power Dynamics ” , הוא מחקר דקֿאבחנה של הבעיה מנקודת המבט המונגית . 
קביעתו של השופט רוברט ג'קסון באשר להורים שהופכים את ילדיהם לקדושים מעונים לקוחה מתוך פרינס נ' מדינת מסצ'וסטס , 321 U.S . 
, 158 170 ( 1943 ) . 
לינדה גרינהאוס { Greenhouse } , “ Christian Scientists Rebuffed in Ruling by Supreme Court ” וסטיבן קרטר { Carter } , “ The Power of Prayer , Denied ” , דנים במקרה של מק ' קַאוּן 
( McKown ) נ' לונדמן ( Lundman ) . 
חומר רקע מועיל סופק על ידי CHILD ( נוטריקון באנגלית של Children ’ s Health Care Is a Legal Duty ) , ארגון שייסדה ריטה סְווֹן , חברת כריסצ'ן סיינס לשעבר , אשר בנה בן השנה וארבעה חודשים מת מדלקת קרום המוח . 
8 . 
פוּאה ונאו ֹ קאו ֹ ( עמ' 94 – 105 ) 
מקורותיי באשר לכללי התנהגות מונגיים כללו את ספרו של צ'רלס ג'ונסון { Johnson } , Dab Neeg Hmoob ; את ספרו של דון ווילקוקס { Willcox } , Hmong Folklife ; ואת “ Social / Cultural Customs : Similarities and Differences Between Vietnamese – Cambodians – H ’ Mong – Lao ” . 
האגדה על אודות הנסיכה המונגית שחשבה בטעות את מושיעה לנשר רעב לקוחה מתוך ספרו של צ'רלס ג'ונסון ( שם ) . סיפור העם על אודות הפקיד הרשמי היהיר שהפך לעכבר , לקוח מספרו של וולטר גדיס { Geddes } , Migrants of the Mountains . 
קית קווינסי { Quincy } , בספרו Hmong : History of a People , מציין שהמונגים אולצו לזחול כאשר פנו אל פקידי ממשל לָאים . 
את החלוקה המסורתית של עונות השנה ושל שעות היממה אצל המונגים מתארים וולטר גדיס ( שם ) ; יאנגֿסי קומרן { Koumarn } וג ִ ' י לינווּד ברני { Barney } , “ The Hmong ” ; צ'רלס ג'ונסון ( שם ) ; וארנסט היימבך { Heimbach } , White Hmong - English Dictionary . 
למידע נוסף על אודות פא נדוֹו ( paj ntaub ) , ר' אצל פול ואיליין לואיס { Lewis } , Peoples of the Golden Triangle ; אצל ג'ורג' סקוט { Scott } הצעיר , “ Migrants Without Mountains ” ; אצל אגל ( Egle ) ויקטוריה ז'וּגַס { ?ygas } , “ Flower Cloth ” ; אצל מישל גזולו { Gazzolo } , “ Spirit Paths and Roads of Sickness : A Symbolic Analysis of Hmong Textile Design ” . 
9 . 
קצת תרופה וקצת נֶנג ( עמ' 106 – 117 ) 
חיבוריהם של ז'ק לֵמוּאָן { Lemoine } , “ Shamanism ” , ושל דווייט קונקרגוד { Conquergood } ואחרים , I Am a Shaman , כוללים פרשנויות אוהדות להעלאת הקורבנות בידי המונגים . 
בחיבורים הבאים מתוארות צורות הזביחה אצל כתות אחרות , בעיקר הסאנטֵריה : ג'פרי שמלץ 
{ Schmalz } , “ Animal Sacrifices : Faith or Cruelty ? 
” ; ריצ'רד אוסטלינג { Ostling } , “ Shedding Blood in Sacred Bowls ” ; לארי רוטר { Rohter } , “ Court to Weigh Law Forbidding Ritual Sacrifice ” ; ראסל מילר { Miller } , “ A Leap of Faith ” ; וליזט אלווארז { Alvarez } , “ A Once - Hidden Faith Leaps into the Open ” . 
האיסור במרסד על שחיטת בעלי חיים מדווח אצל קן קרלסון { Carlson } , “ Hmong Leaders Seek Exemption ” וֿ“Sacrifice Ban Remains ” , ואצל מייק דהֿלה קרוז { De La Cruz } , “ Animal Slaughtering Not All Ritualistic ” וֿ“Charges Filed After Animal Slaughtering Probe ” . 
ברוס תהוֹופַּאו ֹ בְּליאָהֿטו ּ { Bliatout } , בֿHmong Sudden Unexpected Nocturnal Death Syndrome , מסביר את התחבולה של שינוי שמו של אדם חולה במטרה לשטות בדָא חוטףֿהנשמה . 
מאמרם של תומס ניל ארנסט ומרגרט פילפ ּ , “ Bacterial Tracheitis Caused by Branhamella catarrhalis ” , דן בזיהום בקנה הנשימה של ליאה לי . 
10 . 
מלחמה ( עמ' 118 – 136 ) 
כאן , ובשאר המקומות , כל הסיפורים והציטוטים של פ"מ סבינה { Savina } לקוחים מספרו Histoire des Miao . 
ג'ונאס ואנגיי סיפר לי על אודות אוצר המילים ההררי העשיר של השפה המונגית . 
ז'ן מוֹטָא { Mottin } , בספרו History of the Hmong , מסווג את הקבוצות האתניות בלאוס על פי קווי רוּם . 
חיבורו של ג'ורג' סקוט { Scott } הצעיר “ Migrants Without Mountains ” , מכיל דיון מפורט על אודות גישת המונגים כלפי הלָאים תושבי השפלה . 
הקשר הקרוב בין המונגים של לאוס לסביבתם הטבעית נדון אצל אריק קריסטל { Crystal } בֿ“Buffalo Heads and Sacred Threads ” ; אצל קית קווינסי { Quincy } בֿHmong ; אצל פול ואיליין לואיס { Lewis } בֿPeoples of the Golden Triangle ; אצל דון ווילקוקס { Willcox } בֿHmong Folklife ; אצל צ'רלס ג'ונסון { Johnson } בֿDab Neeg Hmoob ; ואצל צ'רלס ג'ונסון ואווה דייל ג'ונסון { Johnson } בֿSix Hmong Folk Tales Retold in English . 
כריסטין סטון { Sutton } ( עורכת ) , בֿ“The Hmong of 
Laos ” , ויאנגֿסי קומרן { Koumarn } וג ִ ' י לינווּד ברני { Barney } , בֿ“The Hmong ” , מספקים אף הם רקע בסיסי טוב על אודות חיי כפר מסורתיים . 
הביטויים האונומטופאיים לקוחים מתוך מחקרה הבלשני המרתק של מרתה רטליף 
{ Ratliff } , “ Two - Word Expressives in White Hmong ” . 
רטליף מציינת כי תרגומיה לביטויים הללו אינם הגדרות כי אם אסוציאציות ; לרבים מהביטויים יש מגוון רב של אסוציאציות . 
וויליאם סמלי { Smalley } , בספרו Phonemes and Orthography ובמאמר “ Adaptive Language Strategies of the Hmong : From Asian Mountains to American Ghettos ” , מבחין אבחנות מעניינות בין אנאלפביתיות – אי ידיעת קרוא וכתוב בתוך תרבות יודעת קרוא וכתוב , לבין פרהֿאלפביתיות , אי ידיעת קרוא וכתוב בתרבות אוראלית . 
וולטר ג ֵ ' יי אונג { Ong } , בספרו Orality and Literacy : The Technologizing of the Word , מעיר על אודות עוצמתה המכשפת של המילה בתרבויות אוראליות . 
מקורות על אודות האופיום כוללים את סוּצ ֵ ' נג צ'אן { Chan } , Hmong Means Free ; אלפרד מק ' קוי { McCoy } , The Politics of Heroin : CIA Complicity in the Global Drug Trade ; יאנג דאו 
{ Dao } , “ Why Did the Hmong Leave Laos ? 
” ; קן הופמן { Hoffman } , “ Background on the Hmong of Laos ” ; וולטר גדיס { Geddes } , Migrants of the Mountains ; רוברט קופר { Cooper } , Resource Scarcity ; כריסטופר רובינס { Robbins } , The Ravens ; יאנגֿסי קומרן וג ִ ' י לינווד ברני , 
“ The Hmong ” ; פול ואיליין לואיס , Peoples of the Golden Triangle ; וקית קווינסי , Hmong . 
קווינסי הוא שמספר לנו את האגדה על אודות פרג האופיום אשר צמח מתוך קברה של הנערה המונגית המופקרת . 
רבים מן החיבורים לעיל נוגעים גם בזהות הנוודית של המונגים , וכך גם נוסיט צ'ינדרסי 
{ Chindarsi } בֿThe Religion of the Hmong Njua . 
המקור המפורט ביותר הוא של צ'ו תאו 
{ Thao } , “ Hmong Migration and Leadership in Laos and in the United States ” . 
לדעה הקוראת תיגר על הרעיון כי נדידת המונגים הנה תופעה תרבותית , ר' אצל ריי הצ'יסן { Hutchison } , Acculturation in the Hmong Community . 
את תיאוריי את המלחמה בלאוס העשירו ג'ונאס ואנגיי ; וינסנט דֶמָא מהמרכזֿלהיסטוריה ֿ 
צבאית ; איבון קינקייד מחטיבתֿהמחקרֿשלֿחילֿהאוויר ; הסופרת גייל מוריסון ; וההיסטוריון גארי סְטוֹן . 
מתוך החומר הרב שנכתב על אודות המלחמה , ראויים לאזכור מיוחד שלושה חיבורים לאֿאקדמיים . 
הראשון הוא ספרה של ג'יין המילטוןֿמריט { Hamilton - Merritt } , Tragic Mountains : The Hmong , The Americans , and the Secret Wars for Laos , 1942 – 1992 . 
ספר מאתגר זה מהווה חומר קריאה חיוני לכל מי שמתעניין במונגים . 
הוא עורר מחלוקת מסוימת בחוגי מלומדים בשל תמיכתה הקנאית של המחברת בוואנג פאו ומשום אמונתה הבלתי מעורערת בדבר הגשם הצהוב . 
עם זאת , אין משתווים לשפע העדויות ממקור ראשון שהמילטוןֿמריט מביאה ולמסירותה מלאת הלהט לעם המונגי . 
החיבור השני הוא ספרו של כריסטופר רובינס , The Ravens , תיאור רברבני אך מתוחקר היטב של טייסי חיל האוויר האמריקאי אשר גויסו על ידי הסיֿאייֿאי למלחמה בלאוס . 
שאבתי משם פרטים רבים . 
החיבור השלישי הוא מאת רוג'ר וורנר { Warner } , Back Fire : The CIA ’ s Secret War in Laos and Its Link to the War in Vietnam , אשר מביא את סיפור המלחמה על ידי התמקדות בכמה שחקנים עיקריים . 
רובם אמריקאים , אבל ישנו חומר רב על אודות ואנג פאו שלא קראתי בשום מקום אחר . 
ספרו של וורנר פורסם מאז שוב בצורה שונה מעט כֿShooting at the Moon : The Story of America ’ s Clandestine War in Laos . 
הֲבָנתי את המלחמה נשענה גם על חיבורים רבים שהוזכרו קודם , בעיקר אלה של קית קווינסי , Hmong ; יאנג דאו , Hmong on the Turning Point ; ז'ן מוטא , History of the Hmong ; ואליזבת קירטון { Kirton } , “ The Locked Medicine Cabinet ” . 
את אחד התקצירים הפחות מבלבלים של הסכסוך אפשר למצוא אצל ג'ואן סטראוס { Strause } , “ Continuing Themes in U.S . 
Educational Policy for Immigrants and Refugees : The Hmong Experience ” . 
Bombs Still Killing Laotians ” . 
החיבורים American Foreign Policy , 1950 – 1955 : Basic Documents ; 
American Foreign Policy : Current Documents , ; 1962 
“ Text of Cease - Fire Agreement Signed by Laotian Government and the Pathet Lao ” ; 
וֿDictionary of American History סייעו לי לפענח את ההסכמים הבינלאומיים שלאוס ווייטנאם מעורבות בם . 
; וֿ“Rice in the Sky ” . 
סרט הסיֿאייֿאי שהילל את ואנג פאו הוא “ Journey from Pha Dong ” . 
התמליל מאת ואנג יאנג . 
רוג'ר וורנר , Back Fire ; ויקטור מרצ'טי וג'ון מרקס , The CIA ; ואלפרד מק ' קוי , The Politics of Heroin , בוחנים כולם את התפקיד שמילא האופיום במלחמת לאוס , וכן גם מִשדרה ּ של פּיֿבּיֿאס “ Frontline : Guns , Drugs and the CIA ” . 
פרונטליין ומק ' קוי מדווחים על קשר הדוק בין הסיֿאייֿאי לסחר באופיום ; וורנר סבור כי כמה מטענותיהם מופרזות . 
ג'יין המילטוןֿמריט , Tragic Mountains , וסטרלינג סיגְרייב { Seagrave } , Yellow Rain : Chemical Warfare – The Deadliest Arms Race , מציגים את הטיעונים בעד קיומו של גשם צהוב מיקוטוקסיני . 
הגישה המנוגדת מוצגת בצורה הממצה ביותר אצל לויס אמבר { Ember } , 
בֿ“Yellow Rain ” ; וגם אצל תומס ווייטסייד { Whiteside } , “ The Yellow - Rain Complex ” , ואצל תומס סילי { Seeley } ואחרים , “ Yellow Rain ” . 
11 . 
ההתקף הגדול ( עמ' 137 – 148 ) 
כפי שעשו לכל אורך הספר , ניל ארנסט ופגי פילפ ּ עזרו לי לפענח את החומר הרפואי המופיע בפרק זה . 
אליזבת אנגל , רוברט קיי , ובעיקר פרד הולי , הבהירו אף הם נקודות רבות לא ברורות . 
שרווין נולנד { Nuland } , בספרו How We Die : Reflections on Life ’ s Final Chapter , סייע לי להבין מהו הלם זיהומי ( septic shock ) ; רוברט ברקוב { Berkow } , במדריך מרק , הסביר מהי קרישה תוךֿכלית מפושטת ( disseminated intravascular coagulation ) . 
12 . 
בריחה ( עמ' 149 – 163 ) 
מֵיי לי שלחה לי את חיבורה האוטוביוגרפי . 
ג'ורג' דַלי , בוב הירן , ג'ונאס ואנגיי , ג'ניפר ויץ' , בְּליאה יַאו ֹ מוּאָה , רנדל פלין וטוני קיי הצטרפו כולם למרדף אחר המיקום והאיות המדויקים של חוּאַייסוֹי , כפרם של הליאים . 
דו ּ לִי זיהתה אותו בוודאות . 
מקורות ראויים על אודות הגאוגרפיה של לאוס כוללים את המפה בקנה מידה 1:100,000 שהוצאה על ידי השירותֿהגאוגרפיֿהממלכתי של הרפובליקהֿהדמוקרטית ֿ 
העממיתֿלאוס ( Service G?ographique d ’ Etat , R?publique Democratique Populaire Lao ) . 
וֿLaos : Official Standard Names Approved by the United States Board on Geographic Names . 
דניס גרייס , יאנג דאו , פול דיליי , בוב הירן , ג'ונאס ואנגיי , בליאה יאו מואה , דאנג מואה , ייאה תאו סיונג , מיי יינג סיונג , סֵיי סוּאָה סיונג , ואנג פּוֹז ֶ ' ה ( Pobzeb ) , מארק קופמן , מואה קי , היראם רוּאיס וקורט רובינסון הבהירו הבטים רבים של התקופה שלאחר המלחמה בלאוס ובתאילנד . 
רבים מן המקורות המצוטטים בפרק 10 – המאלפים שבהם מאת סטן ססר { Sesser } , “ Forgotten Country ” , ומאת יאנג דאו { Dao } , Hmong at the Turning Point וֿ“Why Did the Hmong Leave Laos ? 
” – מספרים על גורל המונגים בלאוס שלאחר המלחמה . 
הערתו של סוֹבאנה פּהוּמָה על אודות חיסול המונגים מצוטטת , בתרגומים שונים , אצל יאנג דאו , Hmong at the Turning Point ; אצל קית קווינסי { Quincy } , Hmong ; ואצל רוג'ר וורנר { Warner } , Back Fire . 
ג'יין המילטוןֿמריט { Hamilton - Merritt } , Tragic Mountains , מצטטת את השידור בתחנת הרדיו הרשמית של ויינטיין על אודות הבריחה המונגית . 
הרקע על אודות נֶאו ֹ הוֹם לקוח ממארק קופמן { Kaufman } , “ As Keeper of the Hmong Dream , He Draws Support and Skepticism ” ; מרות המונד { Hammond } , “ Sad Suspicions of a Refugee Ripoff ” ; ומסת מיידנס { Mydans } , “ California Says Laos Refugee Group Has Been Extorted by Its Leadership ” . 
החיבורים הבאים סייעו לי לשחזר את חוויית הבריחה לתאילנד ברגל : הנרי קאם { Kamm } , “ Meo , Hill People Who Fought For U.S . 
Are Fleeing from Laos ” ; מיי סיונג { Xiong } וננסי דונלי { Donnelly } , “ My Life in Laos ” ; דיוויד מור { Moore } , Dark Sky , Dark Land : Stories of the Hmong Boy Scouts of Troop ; 100 ארלין ברתלום { Bartholome } , “ Escape from Laos Told ” ; דומיניקה גארסייה { Garcia } , “ In Thailand , Refugees ’ ‘ Horror and Misery ’ ” ; וּמט פרנג'ולה 
{ Franjola } , “ Meo Tribesmen from Laos Facing Death in Thailand ” . 
מִנהגי המונגים בלוויות מפורטים אצל קו ואנג { Vang } , Hmong Concepts of Illness and Healing . 
סיפור הילדה הישראלית שנחנקה בשוגג על ידי אמה , לקוח מרוג'ר רוזנבלט { Rosenblatt } , Children of War . 
באשר למחנות הפליטים התאילנדיים ולפוליטיקה של פליטים , נעזרתי בדיוויד פית { Feith } , Stalemate : Refugees in Asia ; בלינלן לונג { Long } , “ Refugee Camps as a Way of Life ” וֿBan Vinai : The Refugee Camp ; בקורט רובינסון { Robinson } , “ Laotian Refugees in Thailand : The Thai and U.S . 
Response , 1975 to ” ; 1988 בז'ןֿפייר וילם { Willem } , Les naufrag?s de la libert? ; בהנרי קאם , “ Thailand Finds Indochinese Refugees a Growing Problem ” ; בדונלד רנרד 
{ Ranard } , “ The Last Bus ” ; במארק קופמן , “ Why the Hmong Spurn America ” ; בג'וזף סרקואון { Cerquone } , Refugees from Laos : In Harm ’ s Way ; ובג'ים מאן { Mann } וניק וויליאמס 
{ Williams } הצעיר , “ Shultz Cool to New Indochina Refugee Effort ” . 
הקטעים מאת דווייט קונקרגוד { Conquergood } לקוחים מתוך “ Health Theatre ” . 
שני דיונים נטולי פניות בנושא חזרת פליטים ללאוס , מרצון או לא מרצון , הם משל מארק קופמן , “ Casualties of Peace ” , ושל ליונל רוזנבלט { Rosenblatt } , עדות בפני ועדתֿהמשנה של בית הנבחרים בעניין אסיה והאוקיינוס השקט , 26 באפריל 1994 ( Testimony to the House Subcommittee on Asian and the Pacific ) . 
מקור המידע האמין ביותר בנושאי פליטים בכל העולם הנו World Refugee Survey , המתפרסם מדי שנה על ידי הוועדהֿהאמריקאיתֿלענייניֿפליטים בוושינגטון הבירה . 
שאבתי ממנו עובדות ונתונים רבים . 
האגדה על אודות שִׁי יִי לקוחה מצ'רלס ג'ונסון { Johnson } , Dab Neeg Hmoob . 
היא מתומצתת ביותר , אולם הניסוח שלי נצמד קרוב ככל האפשר לניסוח ששמע ג'ונסון מפי פָּא צ'ו ֹ יאנג . 
13 . 
צופן X ( עמ' 164 – 172 ) 
ראש השנה המונגי מתואר אצל קו ואנג { Vang } , Hmong Concepts of Illness and Healing ; אצל קית קווינסי { Quincy } , Hmong ; ואצל וולטר גדיס { Geddes } , Migrants of the Mountains . 
קתליןֿאן קלהאןֿפֵּרָה { Cullhane - Pera } , “ Analysis of Cultural Beliefs and Power Dynamics ” , סייעה לי להבין את הטאבו המונגי על ניבוי מוות , וכך גם השיחות עם קוּאָה הַאו ּ , קִיאָה לי , צ'וֹנג מוּאָה ולוֹנג תַאו ֹ . 
14 . 
כור ההיתוך ( עמ' 173 – 199 ) 
כמה וכמה חיבורים שצוטטו לעיל מספקים גישה נוחה או מעניינת במיוחד אל החוויה המונגית בארצותֿהברית . 
“ Migrants Without Mountains ” , הדיסרטציה של ג'ורג' סקוט { Scott } על אודות המונגים של סןֿדייגו , הוא המחקר התבוני ביותר שקראתי על אודות התִרבוּת ( acculturation ) המונגי . 
Hmong Means Free , אוסף ריאיונות בצירוף מבוא היסטורי ארוך מאת סוּצ'נג צ'ן { Chan } , כולל בתוכו את השתלשלויותיהן ההיסטוריות המרתקות של חמש משפחות מונגיות בקליפורניה כפי שנמסרו בעל פה , אם כי המדגם שלו מוטה לטובת מומרים נוצרים . 
Acculturation in Hmong Community , מחקרו של ריי הצ'יסן { Hutchison } על אודות מונגים בצפון וויסקונסין , קורא תיגר על סטראוטיפים רבים מתוך בצורה שקולה . 
שתי סקירות קצרות מועילות הן מאת טימותי דאניגן { Dunnigan } ואחרים , “ Hmong ” , והפרק המונגי בתוך הדוּח הממשלתי המקיף Fresh Blood : The New American Immigrants . 
The Hmong Resettlement Study מאת סנפורד אונגר { Ungar } , המהווה אוצר בלום של מידע , ריאיונות והמלצות כיצד ניתן לשפר תוכניות לקליטת פליטים . 
האב אדוארד אייברי , טויו בידל , לורן ביסר , טים גורדון , טימותי דאניגן , פול דיליי , גלן הנדריקס , פיטר ואנג , ג'ונאס ואנגיי , דאג וינסנט , סו ּ לֶוִי , בליאה יאו מואה , דאנג מואה , רון מונגר , ג'ון סיונג , מיי יינג סיונג , פרנצ'סקה פַאר , יִי צ'אנג , מארק קופמן , אריק קריסטל וג'ורג' שריידר סיפקו מידע רקע שהיה לעזר . 
שיעורי האמריקניזציה של החברהֿהמוטוריתֿפורד מתוארים אצל סטיבן מייר { Meyer } , The Five Dollar Day ; אצל סטפן תרנסטורם { Thernstorm } , “ Ethnic Groups in American History ” ; ואצל ג'ואן סטראוס { Strouse } , “ Continuing Themes in U.S . 
Educational Policy ” . 
ז'ק למואן { Lemoine } , “ Shamanism ” , מעיר לגבי התנגדות המונגים להתבוללות . 
מארק קופמן 
{ Kaufman } , “ Why the Hmong Are Fleeing America ’ s Helping Hand ” , מדווח על בקשתו של ואנג פאו להקצאת קרקעות , וכן פרטים נוספים ביחס לתִרבוּת שפיזרתי לאורך פרק זה . 
אריק מרטין { Martin } , “ Hmong in French Guyana : An Improbable Gamble ” , דן ביישובים הדרוםֿאמריקאיים , וברוס דאונינג , האב דניאל טאיֶה ( Taillez ) ויאנג דאו סיפקו על אודותיהן פרטים נוספים . 
הביורוקרטיה של היישוב מחדש מתוארת אצל ריצ'רד לי ימסאקי { Yamasaki } , “ Resettlement Status of the Hmong Refugees in Long Beach ” ואצל רוברט מארש { Marsh } , “ Socioeconomic Status of Indochinese Refugees in the United States : Progress and Problems ” . 
מחקר ההסתגלות שבו הלינו מונגים על סוכנויות אמריקאיות , הוא מאת וודרו ג'ונס { Jones } הצעיר ופול סטרנד { Strand } , “ Adaptation and Adjustment Problems Among Indochinese Refugees ” . 
רות המונד { Hammond } , “ Tradition Complicates Hmong Choice ” וג'וזף ווסטרמייר { Westermeyer } , “ Prevention of Mental Disorder Among Hmong Refugees in the U.S . 
Lessons from the Period – 1986 ” , 1976 מתארים ניסיונות להמיר מונגים לנצרות . 
מאמרו של ווסטרמייר נוקט הסתכלות ביקורתית על מדיניות הפיזור של פליטים מונגים , וכמוהו גם סטיבן מורין 
{ Morin } , “ Many Hmong , Puzzled by Life in U.S . 
Yearn for Old Days in Laos ” ; סיימון פאס 
{ Fuss } , “ Through a Glass Darkly : Cause and Effect in Refugee Resettlement Policies ” ; ופרנק ויויאנו { Viviano } , “ Strangers in the Promised Land ” . 
מסכת הייסורים שעברה על משפחת יאנג בפיירפילד שבאיווה , מתועדת על ידי קלווין טרילין { Trillin } , “ Resettling the Yangs ” , ואצל וויין קינג { King } , “ New Life ’ s Cultural Demons Torture Laotian Refugee ” . 
העצות המועילות לפליטים הדרוםֿמזרח אסיאתיים שזה מקרוב באו , לקוחות מתוך “ Your New Life in the United States ” . 
דוגמאות לאפיון המונגים בעיתונות לקוחות מתוך : סת מיידנס 
{ Mydans } , “ California Says Laos Refugee Group Has Been Extorted ” ; פרנק מרטין { Martin } , “ A CIA - Backed Guerilla Who Waged a Secret War in Laos Puts Down Roots in Montana ” ; ננסי שוּלינס { Shulins } , “ Transplanted Hmong Struggle to Adjust ” ; סטיבן מורין , “ Many Hmong ” ; וסוזן פרילנד { Vreeland } , “ Through the Looking Glass with the Hmong of Laos ” . 
המכתב הזועם למערכת ביחס לכינוי " פרימיטיבים " הוא של פול פַּאו ֹ הר { Herr } , “ Don ’ t Call Hmong Refugees ' Primitive ' ” . 
“ Bangungut ” הוא שם מאמר המערכת ההיסטרי להפליא בדבר תסמונתֿהמוותֿהפתאומי ( Sudden Unexpected Death Syndrome ) . לרקע על אודות התסמונת , שנקראה תסמונתֿמוותֿליליֿפתאומי ( Sudden Unexpected Nocturnal Death Syndrome ) עד שדווחו מספר מקרי מוות שאירעו ביום , ר' ז'ק למואן וכריסטין מון { Mougne } , “ Why Has Death Stalked the Refugees ? 
” ; ברוס תהוֹופַּאו ֹ בְּליאָהֿטו ּ { Bliatout } , Hmong Sudden Unexpected Nocturnal Death Syndrome ; רונלד מונגר { Munger } ואליזבת בוטון { Booton } , “ Thiamine and Sudden Death in Sleep of South - East Asian Refugees ” . 
תיאורו של הסנאטור אלן סימפסון את המונגים כ " בלתי ניתנים לעיכול " לקוח מתוך דווייט קונקרגוד { Conquergood } , “ Health Theatre ” . 
השמועות על אודות המונגים מדווחות אצל צ'רלס ג'ונסון { Johnson } , “ Hmong Myths , Legends and Folk Tales ” , ואצל רוג'ר מיטשל , “ The Will to Believe and Anti - Refugee Rumors ” . 
הדוגמאות לוונדליזם ולאלימות נגד מונגים לקוחות מחיבוריהם של טום המבורגר 
{ Hamburger } ואריק בלאק { Black } , “ Uprooted People ” ; אדי קלדרון { Calderon } , “ The Impact of Indochinese Resettlement on the Phillips and Elliot Park Neighborhoods in South 
ג'ורג' סקוט הצעיר , “ Migrants Without Mounatins ” , מסביר מדוע כמה מן הפליטים המונגים מעדיפים לא להגן על עצמם . 
איימי פייל { Pyle } , “ Refugees Allegedly Threaten Welfare Workers ” , מדווחת על איומים במוות בפרזנו מצד מונגים זועמים . 
“ Hmong Sentenced to Study America ” , וג'ק הייז { Hayes } , “ Ching and Bravo Xiong , Laotian Hmong in Chicago ” , מדווחים על המקרה שבו גברים מונגים תקפו נהג אמריקאי . 
שיטת המשפט המונגית מתוארת אצל צ'רלס ג'ונסון בֿDab Neeg Hmoob . 
ההתאבדות של צ'או ֹ וואנג ואנג מדווחת אצל שירלי ארמברוסטר { Armbruster } , “ Hmong Take Root in Fresno ” . 
The Hmong Resettlement Study וג'ו ּ תאו { Thao } , “ Hmong Migration and Leadership ” , מספקים רקע מועיל על אודות הגירה תניינית ( secondary migration ) . טימותי דאניגן , כפי שמצוטט אצל דון ווילקוקס { Willcox } בֿHmong Folklife , מציין כי המונגים שמנסים להתקבל בקבוצותֿשארים אחרות מכונים " עטלפים " . 
בין המקורות על אודות המונגים בסנטראל ואלי שבקליפורניה : ג'ון פינק { Finck } , “ Secondary Migration to California ’ s Central Valley ” ; מייק קונוויי { Conway } , “ The Bill Stops Here in Refugee Policy ” ; דיוויד אברמסון { Abramson } , “ The Hmong : A Mountain Tribe Regroups in the Valley ” ; וקווין רודריק { Roderick } , “ Hmong Select San Joaquin to Sink Roots ” . 
תוכנית המפחידה של הקורס החקלאי , הלקוחה מתוכנית הכשרה משנת 1982 בהומר שבמינסוטה , מצוטטת בתוך The Hmong Resettlement Study . 
הציטטה מאת דווייט קונקרגוד על אודות הערכים הקבוצתיים המונגים לקוחה מתוך “ Establishing the World : Hmong Shamans ” . 
תוכניות ממשלת ארצותֿהברית לעידוד עצמאות כלכלית בקרב מונגים וקבוצות פליטים אחרות , מתועדות בפרסומים הבאים מטעם הלשכהֿליישובֿפליטים : טֶנג יאנג { Yang } ואחרים , An Evaluation of the Highland Lao Initiative : Final Report ; Evaluation of the Key States Initiative ; ובדיווחים שנתיים לקונגרס ( annual Reports to the Congress ) באשר לתוכניתֿליישובֿפליטים . 
סיימון פאס { Fass } , “ Economic Development and Employment Projects ” , הוא מקור טוב באשר להעסקת מונגים בשנות השמונים . 
רות המונד , “ Strangers in a Strange Land ” , נוקטת הסתכלות בלתי רגשנית ביחס לקצבאות הסעד . 
ג'ורג' סקוט הצעיר , “ Migrants Without Mountains ” , מביא את הסיפור על אודות האדם שסירב לקבל תפקיד שיציב אותו מעל חבריו לעבודה . 
צ'רלי צ'ו צ'אנג ונוזוֹנג לינאולו ( Lynaolu ) סיפקו מידע לגבי איגוד הפיתוחֿהארציֿהמונגי ; איגוד יאנגֿוואנגֿמֵנג , לגבי המונגים במקצועות השונים ; ורובין ווּֿבנסון ( Vue - Benson ) , לגבי מקורות אלקטרוניים . 
ווֿבנסון הוא העורך המייסד של Hmong Studies Journal האלקטרוני , כתב עת אקדמי מבוססֿרשת שניתן למוצאו בכתובת http : / / www.hmongstudies.org/HmongStudiesJournal . 
הנתונים הסטטיסטיים באשר לקצבאות הרווחה מבוססים על מידע שסיפקו לשכתֿהתעסוקהֿמינסוטה , לשכתֿהבריאותֿוהרווחה של וויסקונסין , ולשכתֿהרווחה של קליפורניה . 
הנתונים הם אומדנים . 
The Hmong Resettelment Study וכריסטופר רובינס { Robbins } , The Ravens , מתארים את " ההבטחה " שניתנה על ידי הסיֿאייֿאי בלאוס . 
אצל לו ואנג { Vang } וג'ודי לואיס { Lewis } , “ Grandfather ’ s Path , Grandfather ’ s Way ” , נערכת ההשוואה בין אנשים נתמכי סעד לכלבים הממתינים לשאריות . 
נעזרתי במחקרי בריאות הנפש הבאים : רובּן רומבו { Rumbaut } , “ Mental Health and the Refugee Experience : A Comparative Study of Southeast Asian Refugees ” ; פֶּרי ניקאסיו 
{ Nicassio } , “ Psychological Correlates of Alienation : Study of a Sample of Indochinese Refugees ” ; ג'וזף ווסטרמייר { Westermeyer } , “ Acculturation and Mental Health : A Study of Hmong Refugees at 1.5 and 3.5 Years Postmigration ” ; וכן בווסטרמייר ואחרים , “ Psychosocial Adjustment of Hmong Refugees During Their First Decade in the United States ” . 
השתמשתי גם בחיבוריהם של אליזבת גונגֿגאי { Gong - Guy } , California Southeast Asian Mental Health Needs Assessment , ושל ברוס תהוֹופַּאו ֹ בְּליאָהֿטו ּ { Bliatout } , “ Understanding the Differences Between Asian and Western Concepts of Mental Health and Illness ” . 
שירו של דוּאה האו ּ , " קינה על עזיבת ארצנו " , לקוח מתוך ספרו של דון ווילקוקס , Hmong Folklife , כמו גם האבחנה כי לדידם של פליטים מונגים באמריקה , אפילו הציפורים , העצים והפרחים הם בלתי מוכרים . 
הסיפורים על אודות פלימוֹת פלנטיישן ועל אודות מפקד הגדוד לשעבר מייג'ור וואנג סֵנג חאנג , לקוחים שניהם מחיבורו של סטיבן מורין , “ Many Hmong ” . 
" סקר הקהילה המונגית " , שנערך על ידי אוניברסיטת מינסוטה ב ֿ ומצוטט אצל טום המבורגר ואריק בלאק בֿ“Uprooted People ” , כולל את החלק הקטן מקרב המונגים שהיו בטוחים כי יחיו את שארית חייהם באמריקה . 
אם כי לא ידוע לי על סקרים מאוחרים יותר שנערכו , אני משערת שהחלק הזה גדל בצורה ניכרת , בעיקר בקרב מונגים צעירים . 
ריצ'רד מוליקה מתאר בצורה נוקבת את עבודתו הפסיכיאטרית עם פליטים הודוֿסינים 
בֿ“The Trauma Story : The Psychiatric Care of Refugee Survivors of Violence and Torture ” , ויחד עם ג'יימס לאוול { Lavelle } , בֿ“Southeast Asian Refugees ” . 
ברוס תהוֹופַּאו ֹ בְּליאָהֿטו ּ ואחרים , “ Mental Health and Prevention Activities Targeted to Southeast Asian Refugees ” , מכיל דיון בסיסי טוב בדבר אובדןֿתפקיד . 
רצח התייר הגרמני על ידי נער מונגי מדווח אצל סת מיידנס { Mydans } , “ Laotians ’ Arrest in Killing Bares a Generation Gap ” . 
ג'ורג' סקוט הצעיר , “ The Hmong Refugee Community in San Diego : Theoretical and Practical Implications of Its Continuing Ethnic Solidarity ” , מציין כי המצוקה וקשיי החיים חיזקו את הזהות המונגית . 
15 . 
זהב וסיגים ( עמ' 200 – 213 ) 
רוברט ברקוב { Berkow } , The Merck Manual ( מדריך מֶרק ) , ולורנס אלטמן { Altman } , “ Quinlan Case Is Revisited and Yields New Finding ” , סייעו לי להבין את פשרם של מצבים וגטטיביים מתמידים . 
ג'ורג' סקוט { Scott } הצעיר , “ Migrants Without Mountains ” , מציין כי הורים מונגים מתייחסים לילדים בעלי מומים בחיבה יתרה . 
16 . 
למה דווקא מרסד ? 
( עמ' 214 – 237 ) 
החיבורים הבאים סיפקו מידע רקע רב ערך על אודות ההיסטוריה , ההרכב האתני והכלכלה של מרסד : מהדורת המאה של מרסד סאן סטאר ( Merced Sun - Star Centennial Edition ) ; “ A Chronicle in Time ” ; ג'רלד הסלאם { Haslam } , “ The Great Central Valley : Voices of a Place ” ; דלורס קַבּזוטֿאורטיס { Cabezut - Ortiz } , Merced County ; קווין רודריק { Roderick } , “ Hmong Select San Joaquin ” ; וכן חומר כתוב ומידע מלשכתֿהסחרֿהמחוזיתֿמרסד , מהתאגידֿלפיתוחֿכלכליֿמחוזֿמרסד , ומסניף קהילת המשפחה הלאית במרסד . 
ג ֵ ' ן הרווּד , דבי וראנה , לוק ז'נסָן , קאי מואה , ג'ף מק ' מהון , סינדי מרפי , רוברט סמול , ברט פוגלבורג ודן קמפבל סיפקו אף הם רקע כללי מועיל . 
רוזי רוֹצ ָ ' ה איתרה מאמרים מתוך מרסד סאן סטאר . 
County ” . 
כמה מן הפרטים בסיפורו של דאנג מואה לקוחים מתוך פרנק ויויאנו { Viviano } , “ Strangers in the Promised Land ” , ומתוך מארלין ברתלום { Bartholome } , “ Future Is Uncertain for Area Refugees ” . 
דאנג מואה וג'ונאס ואנגיי סיפרו לי על אודות תוכניתו של ואנג פאו לרכוש חוות פירות מקומית . 
ג'ף מק ' מהון מסר את הפרוטוקולים מישיבות 7 ביוני 1977 ו ֿ ביוני 1977 של המועצהֿהמקומיתֿמחוזֿמרסד בעניין הרכישה המוצעת , אשר דווחו גם בֿ“Laotians Drop Ranching Plan ” . 
כותרות מרסד סאן סטאר בדבר שטף המונגים הן מ ֿ בינואר ; 1983 20 באוקטובר 1982 ו ֿ במאי 1983 . 
הציטוטים מג'ון סטיינבק הם מתוך ענבי זעם . 
מידע רב ומועיל על אודות כלכלת מרסד ומצב הרווחה בה סופק על ידי אנדראה בייקר ורונדה וולטון ; וכן על ידי ג'ים בראון , מייקל היידר , חוּאה ואנג , צ'רלס ווימבלי , ואן וַנדרסייד , בֵּוו מורס , ג'ון קאלן וג'ורג' רודריגז . 
המחלקהֿהפיננסיתֿקליפורניה ומרכזֿהנתוניםֿמרשם ֿ 
התושביםֿקליפורניה סייעו אף הם . 
רון דַנגָראן , ז'אן מואה וטרי סילווה סיפקו מידע רקע על אודות בתי הספר במרסד ; ריק אוּלס , ג'ו ברוּשָה ( Brucia ) , פט לאני , צ'רלי לוקאס ורנדי קֶרותרס – על הפשע ; ומרגרט אוֹגדֶן וג'ון מק ' דוניאל על בחינות התאוריה לקבלת רישיון נהיגה . 
“ Gang Pak ” מכיל מידע על אודות כנופיות הנוער של מרסד . 
ידיעה של פט מק ' נאלי { McNally } ודניאל סילווה { Silva } , “ Asians , Game Laws in Conflict ” , מדווחת על ציד ודיג על ידי המונגים . 
חיבורו של מארק ארקס { Arax } , “ A Final Turf War ” , מתאר את בית הקברות טוֹלהאוס שבו קבור " ותיק הסיֿאייֿאי " צ'ואה צ'ה צ'ה . 
המקור המוסמך ביותר באשר להשכלת המונגים הוא ספרה של וונדי ווקרֿמופאט 
{ Walker - Moffat } , The Other Side of the Asian American Success story . 
ר' גם “ The Other Side of the Asian Academic Success Myth ” מאת וונדי ווקר ( שמה הקודם של ווקרֿמופאט ) ; רובן רומבו { Rumbaut } וקֶנג'י אימה { Ima } , The Adaptation of Southeast Asian Youth : A Comparative Study ; דונלד רנרד { Ranard } , “ The Hmong Can Make It in America ” ; צ'יאה ואנג { Vang } , “ Why Are Few Hmong Women in Higher Education ? 
” ; ג'ורג' סקוט { Scott } הצעיר , “ Migrants Without Mountains ” ; מיילס מק ' נול { McNall } וטימותי דאניגן { Dunnigan } , “ Hmong Youth in St . 
Paul ’ s Public Schools ” ; וסוזן דנדרידג' בושר { Bosher } , “ Acculturation , Ethnicity , and Second Language Acquisition : A Study of Hmong Students at the Post - secondary Level ” . 
המאמר של מאלֶקֿמיתרָה שייבאני { Sheybani } , “ Cultural Defense : One Person ’ s Culture is Another ’ s Crime ” , דן בנישואיֿשֶבי . 
עוד על נישואים מונגיים , ר' אצל טי כריסטופר תאו 
{ Thao } , “ Hmong Customs on Marriage , Divorce and the Rights of Married Women ” , וכן וויליאם מרדית { Meredith } וג'ורג' רוו { Rowe } , “ Changes in Lao Hmong Marital Attitudes After Immigrating to the United States ” . 
קארן אולמוס , פול דיליי , ג'ונאס ואנגיי וקורט רובינסון סיפרו לי כמה מן הדוגמאות ל " מוסר נבדל " . 
( ארבעתם הזכירו את הדוגמאות הללו כדי להדגים באילו אופנים שיטות המוסר של המונגים ושל האמריקאים שונות , ולא כדי לבוז לשיטה המונגית . 
) צ'רלס ג'ונסון , Dab Neeg Hmoob , ורות המונד { Hammond } , “ Strangers in a Strange Land ” , חוקרים אף הם את האתיקה המונגית . 
למבט פרובוקטיבי , אם כי מוטה בעיניי לרעת המונגים , על תגובת עיר בוויסקונסין לזרם מונגים דומה לזה של מרסד , ר' רוי בק { Beck } , “ The Ordeal of Immigration in Wausau ” . 
17 . 
שמונה השאלות ( עמ' 238 – 248 ) 
" שמונה השאלות " של ארתור קליינמן התפרסמו פעמים רבות , בהבדלים דקים בגרסאות . 
הגרסה המקורית הופיעה בתוך קליינמן { Kleinman } ואחרים , “ Culture , Illness , and Care : Clinical Lessons from Anthropologic and Cross - Cultural Research ” . 
התייעצתי עם ד"ר קליינמן לגבי הניסוח המופיע כאן . 
18 . 
החיים או הנשמה ( עמ' 249 – 263 ) 
הספרות על אודות רפואה חברתית ורפואה חוצתֿתרבויות עשירה , והיא מוסיפה להתעשר במהירות . 
הַצעתי לקוראים המתעניינים להתחיל בארתור קליינמן { Kleinman } חדֿהאבחנה תמיד , שכתב את המאמר הפורץֿדרך המצוטט בהערות לפרק הקודם , וכמו כן את Patients and Healers in the Context of Culture ; את The Illness Narratives : Suffering , Healing , and the Human Condition ; וחיבורים נוספים על נושאים קשורים . 
בין המבואות הקצרים המומלצים לנושאי בריאות חוציֿתרבויות : שוֹצִי פאוסט { Faust } , “ Providing Inclusive Healthcare Across Cultures ” ; דברה בוכוולד { Buchwald } ואחרים , “ The Medical Interview Across Cultures ” ; קארן אולנס { Olness } , “ Cultural Issues in Primary Pediatric Care ” ; ודניאל גולמן { Goleman } , “ Making Room on the Couch for Culture ” . 
המבקשים להרחיב בנושא יפנו אל רשימת המקורות המצוינת של חיבורים בנושאים חוציֿתרבויות בתוך רוברט לייק { Like } ואחרים , “ Recommended Core Curriculum Guidelines on Culturally Sensitive and Competent Health Care ” . 
בין אלה שסיפקו רעיונות ופרטים לפרק זה הם דניאל גוּדאִינָף וארתור קליינמן מביתֿהספרֿלרפואהֿהרווארד ; רונאלד גארסיה וגארי לפיד מביתֿהספרֿלרפואהֿסטנפורד ; שוצי פאוסט וקלואי ווּר מן המרפאהֿלפליטים בביתֿהחוליםֿהכלליֿסןֿפרנסיסקו ; ג'רלד הֶג'דוּק מן האקדמיה האמריקאית לרופאי משפחה ; רוברט ברקוב { Berkow } וּויליאם הריסון 
{ Harrison } , Merck Manual ( מדריך מֶרק ) ; גֶרי שירטס מסימוליישן טריינינג סיסטמס ; אירה סֶנֿגוּפּטָה מן התוכניתֿלטיפולֿרפואיֿחוצהֿתרבויות במרכזֿהרפואיֿפסיפיק ; דן מרפי מן המרכזֿהרפואיֿהקהילתיֿמרסד ; ומרילין מוֹשֵל מתוכניתֿבריאותֿהפליטיםֿמרסד בלשכת ֿ 
הבריאותֿמחוזֿמרסד . 
נושאים רבים שהרחבתי בהם כאן ניצתו בי כאשר שמעתי את הקורס על אודות " ההבטים החברתייםֿנפשיים של מחלות " בביתֿהספרֿלרפואהֿסטנפורד וכששהיתי במעבדת האנטומיה של סטנפורד . 
על אודות המקרים הרפואיים של מונגים המובאים בתמצות בתחילת הפרק נודע לי בהרצאות של תומס בורנמן , בליאה יאו מואה , טוּאן נְגוּיֵן , דורין פאיילו , פרנצ'סקה פַאר , רוג'ר פייף , לונג תאו וייאה תאו סיונג , או בשיחות עמם . 
הצעותיו של ברוס תהוֹופַּאו ֹ בְּליאָהֿטו ּ { Bliatout } לשיפור הטיפול הרפואי בקרב המונגים מופיעות בתוך “ Hmong Refugees ” , “ Hmong Attitudes Toward Surgery ” , “ Mental Health and Prevention Activities ” , “ Guidelines for Mental Health Professionals ” , “ Prevention of Mental Health Problems ” וֿHmong Sudden Unexpected Nocturnal Death Syndrome . 
המונחון המונגיֿאנגלי הנזכר כאן הוא מאת תאי פאנג { Fang } , Tuabneeg Lubcev Hab Kev Mobnkeeg . 
פם בֶּלק { Belluck } , במאמרה “ Mingling Two Worlds of Medicine ” , מדווחת על רופאים בניוֿיורק סיטי שעובדים בשיתוף עם מרפאים עממיים . 
האבחנות ביחס לשמאניזם מופיעות אצל דווייט קונקרגוד { Conquergood } ואחרים בספר I Am a Shaman , ואצל ז'ק למואן { Lemoine } , “ Shamanism ” . 
שיר התברואה של " אמא ניקיון " לקוח מתוך דווייט קונקרגוד , “ Health Theatre ” . 
התוכנית לבריאות הנפש שבמסגרתה נועצו בציֿננגים לגבי כיסי מרה ופינים , בין שאר מחלות , מתוארת אצל קו ואנג { Vang } , Hmong Concepts of Illness and Healing . 
סוקי וולר { Waller } מספרת על אודות עבודתה המשותפת עם ציֿננגים במאמרה “ Hmong Shamans in a County Mental Health Setting : A Bicultural Model for Healing Laotian Mountain People ” . 
מדריך הלמידה בקורס חולהֿרופא בקהילה בשנת 1996 ( The 1996 Course Guide for Community - Based Patient - Doctor I ) , חטיבה של הקורס חולהֿרופא א' בביתֿהספרֿלרפואה ֿ 
הרווארד , כלל כמה וכמה מאמרים מועילים מצולמים . 
החוברת“Refugee Clinic Orientation Manual ” של ביתֿהחוליםֿהכלליֿסןֿפרנסיסקו הייתה מעשירה לא פחות . 
המאמר המדריך רופאים כיצד לזהות את רגשותיהם הוא מאת וויליאם צִין { Zinn } , “ Doctors Have Feelings Too ” . 
אסתר פיין { Fein } כוללת בחיבורה “ Specialty or General Practice : Young Doctors Change Paths ” נתונים סטטיסטיים באשר למספר הסטודנטים לרפואה שבוחרים בהתמחות כללית . 
19 . 
ההקרבה ( עמ' 264 – 273 ) 
המחקר הממצה ביותר הוא מאת גאי מוֹרֵשאן { Mor?chand } , Le chamanisme des Hmong . 
את הטקס שעורך ציֿננג אפשר לראות בסרט הדוקומנטרי הקצר “ Between Two Worlds : The Hmong Shaman in America ” , שהופק על ידי טַגַרְט סיגל { Siegel } ודווייט קונקרגוד . 
סֵי האנג , סוקי וולר , בליאה יאו מואה , צ'וֹנג מואה , מֵיי יינג סיונג , מייקו ֹ סיונג ודווייט קונקרגוד סיפקו אף הם מידע רקע מועיל . 
ישנן אינספור גרסאות לאגדה על אודות שי יי , שפעמים רבות אינן תואמות זו את זו . 
בסיפור החלקים הראשונים של האגדה , נצמדתי לביטויים המופיעים אצל צ'רלס ג'ונסון 
{ Johnson } בֿDab Neeg Hmoob . 
את עלילותיו המאוחרות יותר של שִי יִי תיארתי על פי אופן מסירתם אצל קתליןֿאן קלהאןֿפֵּרָה במאמרה “ Description and Interpretation of a Hmong Shaman ” ; אצל ברוס תהוֹופַּאו ֹ בְּליאָהֿטו ּ { Bliatout } בספרו Hmong Sudden Unexpected Nocturnal Death Syndrome ; אצל קו ואנג , Hmong Concepts of Illness and Healing ; אצל קית קווינסי { Quincy } , Hmong ; ואצל ז'ן מוטא , “ A Hmong Shaman ’ s S?ance ” . 
הערה לגבי הכתיב המונגי , ההגייה והציטוטים ( עמודים 275 – 277 ) 
אגדת העם על אודות הכרך המונגי עבֿהכרס שנאכל על ידי פרות ועכברושים לקוחה מתוך רוברט קופר { Cooper } ואחרים , The Hmong . 
שיטת הכתיב של שוֹנג לו ּ יאנג מובאת בתמצות אצל וויליאם סמולי { Smally } בתוך “ The Hmong ‘ Mother of Writing ’ : A Messianic Figure ” , ואצל גארי ייאה לי { Lee } וֿוויליאם סמולי בתוך “ Perspectives on Pahawh Hmong Writing ” . 
לפירוט רב יותר , ר' אצל סמולי ואחרים בתוך Mother of Writing : The Origin and Development of a Hmong Messianic Script , ואצל ג'יאָה קוּאָה ואנג { Vang } ואחרים בתוך The Life of Shong Lue Yang : Hmong “ Mother of Writing ” . 
האלפבית העממי הרומי מתואר ב ֿ “ A Note on Hmong Orthography”אצל גלן הנדריקס 
{ Hendricks } בתוך The Hmong in Transition . 
הסתמכתי גם על חומרים שלא פורסמו מאת ג'ונאס ואנגֵיי { Vangay } שנכתבו לצורך קורס המונגית שבהנחייתו בקולג' מרסד . 
לקוראים המתעניינים ברכישת השפה המונגית או בלימודה , אני ממליצה בחום על ספר הלימוד וקלטת השמע של אנני ז ֵ ' סֶה { Jaisser } , Hmong for Beginners . 
( ניתן להשיגה דרך לשכת הפרסום CSSEAS בכתובת : 2223 Fulton Street , Room , 338 University of California , Berkeley , California 94720 ) . ישנם אף שני מילונים שימושיים , מילונו המקיף של ארנסט היימבאך 
{ Heimbach } White Hmong - English Dictionary , והמילון הבסיסי של בריאן מק ' קיבן 
{ McKibben } English - White Hmong Dictionary . 
מי שחפץ לשוחח עם אדם מונגי בטלפון וזקוק למתורגמן , יכול להיעזר בשירות בתשלום של AT&T : AT&T Language Line Services ( 800 - 628 - 8486 ) . 
רשימת מקורות 
? שלא כמונגים רבים בארצותֿהברית , יאנג דאו , המלומד המונגי המוביל , שימר את הצורה המסורתית של שמו בכך שהציב את שם שבטו לפני שמו הפרטי . 
יאנג הוא שם המשפחה שלו . 
שלמי תודה 
Ib tug pas ua tsis tau ib pluag mov los yog ua tsis tau ib tug laj kab 
מקל אחד אינו מסוגל לבשל ארוחה או להקים גדר 
ברצוני להודות לכמה מן האנשים שאִפשרו לי לכתוב את הספר הזה : 
לביל סלווידג' , שהכול התחיל בו כשסיפר לי סיפורים על אודות מטופליו המונגים , ואשר הפך למארחי , מתווכי , מורי ואיש המשובים שלי . 
לרוברט גוטליב , שהטיל עלי את הכתבה הראשונית . 
לרוברט לֶשֶׁר , הסוכן הספרותי שלי , שידע תמיד שהיכנשהו יש בי ספר . 
לג'ונתן גלאסי ולאלישבע אוּרבּאס , עורכים מעולים שבכל שלב הצליחו לראות הן את היער והן את העצים . 
לתוכנית האקדמית לעיתונאים ג'ון ס' נייט באוניברסיטתֿסטנפורד , אשר בין שאר יתרונותיה הרבים האחרים , אִפשרה לי ללמוד בביתֿהספרֿלרפואה של אוניברסיטתֿסטנפורד . 
הקורסים ששמעתי העמיקו הן את הידע הרפואי שלי הן את הבנתי מה פירוש הדבר להיות רופא . 
למישל סַלסֵדו ֹ , שעזרה לאסוף מקורות כתובים בשלבים העובריים . 
לג'ניפר ויץ' , לננסי כוהן , לג'ניפר פּיטס ולמייקל קאסל שבדקו עובדות במיומנות ובשארֿרוח . 
לטוני קיי , חוקר שאין שני לו , אשר חקר ומצא תשובות למאות שאלות שמשך שנים הציקו לי . 
לעשרות האנשים , הנקובים בשמם תחת כל פרק ופרק בהערות לגבי מקורות שהוספתי , שהיו נכונים להנחיל לי את הידע שלהם . 
לרופאים ולאחיות במרכזֿהרפואיֿהקהילתיֿמרסד שעזרו לי והשכילו אותי , ובתודה מיוחדת לדן מרפי . 
לסוקי ווֹלר , שהציגה אותי בפני פרנסיה המונגים של מרסד . 
הם בטחו בי מכיוון שהם בטחו בה . 
לקהילה המונגית של מרסד , שחבריה נכונו לחלוק עמי את תרבותם המורכבת ואשר זכו להערכתי העמוקה מקרב לב . 
לג'נין הילט , אשר מותה היה אובדן איום . 
לראקל אריאס , לאנדריאה בייקר , לג'ון בֵּתֶל , לקרול וויטמור , לנטשה ווימר , לרונדה ווֹלטון , לאבּי כגן , לפְּהָא לי , לדאנג מוּאָה , לצ'וֹנג מואה , לסוזן מיטשל , למֵייקו ֹ סיונג , לסטיב סמית , לג'ים פדימן , לדווייט קונקרגוד , למרטין קילגור , לקרלה ריגנולד ולדייב שניידר , על העזרה שהושיטו במגוון דרכים . 
לביל אברמס , לג'ון בלקמן , לאדם גוּדהרט , לפיטר גְרַדז'נסקי , לביירון דוֹבּל , לקאתי הוֹלאב ּ , לג'וּלי הולדינג , לצ'רלי מוֹנהיים , לאל סילוורמן , לג'ולי סלמון , לליסה קולט , לסנדי קולט ולקאתי שוּלר , שקראו חלק מכתב היד או את כולו וסיפקו ביקורת והתלהבות , מועילות בה במידה . 
למוֹד גליסון , ללו ּ אן ווקר ולג'יין קונדון , חברות יקרות מפז שלא זו בלבד שקראו את הספר אלא גם הניחו לי במשך שנים לדבר עליו בלי הפסק . 
לאליזבת אנגל , לפרד הולי ולהארי קולט , שבשם הדיוק הרפואי בדקו בדקדקנות את כתב היד . 
לאנני ז ֵ ' סֶה , שהבהירה הבטים רבים של הלשון המונגית ותיקנה את האיות המונגי שלי . 
לגארי סטון , שהעמיד דברים על דיוקם בכמה פרטים חשובים באשר למלחמות בלאוס ובווייטנאם . 
כל טעות שנותרה היא שלי , לא שלהם . 
למיי יינג סיונג לי , המתורגמנית , מתווכתֿהתרבות והחברה , שהקימה גשר מעל מים שאחרת לא היה ניתן לחצות . 
לבְליאָה יַאו ֹ מוּאָה ולג'ונאס ואנגיי , שני אנשים חכמים ורחביֿלב שלימדו אותי מה פירוש הדבר להיות מונגי . 
כמעט עשור לאחר שנפגשנו לראשונה , הם עדיין השיבו על שאלותיי . 
מי ייתן שיזכו הכול במורים שכאלה . 
לאחי , קים פדימן , אשר בעשרות שיחות לילה מאוחרות הגיב לפרקים שנשלחו בפקס ושקל דקויות ניסוח כה דקות שרק בן אחר למשפחת פדימן יכול להעריכן . 
קים גם קרא בקול את כתב היד בשלמותו לרשמקול , כדי שאבי , אשר איבד את מאור עיניו לפני ארבע שנים , יוכל להאזין לו . 
לאמי , אַנָהֿלִי ג'ייקובּי פדימן , ולאבי , קליפטון פדימן , שבאהבה ומתוך דוגמה אישית לימדו אותי את רוב מה שאני יודעת על כתיבה עיתונאית טובה ועל כתיבה טובה . 
לילדיי , סוזנה והנרי , על האושר שהביאו . 
לדיאנה גֶווארה , למוניקה גרגורי , ולבריגיטה קוֹהלי , שאִפשרו לי לכתוב בכך שטיפלו בילדיי בדמיון וברכות . 
שלושה חובות לא ניתן לפרוע . 
את הראשון אני חבה לניל ארנסט ולפגי פילפ ּ , רופאים ובני אדם מזן נדיר , שעשו שעות אינסוף כשעזרו לי להבין מקרה שרוב הרופאים אולי היו מעדיפים לשכוח . 
אומץ הלב שלהם ויושרם היוו השראה . 
את החוב השני אני חייבת לבני משפחת לי , ששינו את כל דרך ההתבוננות שלי על העולם כאשר קיבלו אותי אל ביתם , אל חיי היומיום שלהם ואל תרבותם העשירה . 
נאו ֹ קאו ֹ לי היה מחנך סבלני ועשירֿהבעה . 
פוּאה יאנג שימשה מנחה אוהבת ופעמים הורה חלופי . 
אני מודה לכל ילדי המשפחה , אבל בעיקר לדו ּ , שעזרה לי לאין שיעור בשלבים הסופיים של מלאכת המחקר וגם הפכה לחברתי . 
ולליאה , מרכז הכבידה שספר זה נע סביבו , אני יכולה רק לומר שמכל העצב בעולם שהייתי רוצה שיוכל לתקון , חייך הם אלה שעליהם אני חושבת הכי הרבה בשעות הקטנות של הלילה . 
את החוב הגדול ביותר אני חבה לבעלי , ג'ורג' האו קולט , שספר זה מוקדש לו . 
הן במובן המטפורי הן במובן המילולי , ג'ורג' היה לי הכול , ועודנו . 
במשך השנים , הוא ניהל שיחות לווידוא נתונים , סייע לי לתייק אלפי חלקיקי מחקר , השגיח על ילדינו בזמן שעבדתי , ודן עמי בכל פרט ופרט בדמות , בסגנון , במבנה ובדגש . 
הוא קרא כל מילה ומילה – פרט לאלה – לפחות פעמיים , והעריכה שלו הייתה מבריקה . 
כאשר רפו ידיי , הידיעה שלג'ורג' אכפת מליאה לי גרמה לי להאמין שגם לאחרים יהיה אכפת . 
לולא הוא , ספרי לעולם לא היה נכתב , וחיי היו עמומים לבלי שיעור . 
? ? ? 
תודת המתרגמת נתונה לד"ר יוסף קלינמן , שבין חולה לחולה טיפל גם בטקסט הזה והעניק לו דיוק מדעי וז'רגון רפואי במקומות שצריך . 
אם הייתי מבררת אתו כל פרט ופרט רפואי המופיע בספר הייתה מחלקתו בבית החולים ביקור חולים מושבתת לזמן רב . 
לכן כל טעות רפואית , אם נותרה , היא שלי ואך ורק שלי . 
מדריך קריאה 
השד תופס אותך ואתה נופל 
ילדה מונגית , 
רופאיה האמריקאים 
וההתנגשות בין שתי תרבויות 
אן פדימן 
על אודות מדריך זה 
מדריך זה נועד להעשיר את חוויית הקריאה בהשד תופס אותך ואתה נופל , זוכה פרס חוג מבקרי הספרים הלאומי ( The National Book Critics Circle Award ) . סיפור מרגש זה של ילדה חולה מאוד , הוריה הפליטים והרופאים שנאבקו נואשות לטפל בה , הופך , הודות לכישרון כתיבתה של אן פדימן , בד בבד למחקר המתרה על גבולותיה של הרפואה המערבית ולמשל לחוויית ההגירה המודרנית . 
ליאה לי נולדה בעמק סןֿוָואקין ( San Joaquin ) שבקליפורניה לפליטים מונגים . 
בגיל שלושה חודשים , הופיעו אצלה לראשונה אותות של קוֹו דא פֵּי ( " השד תופס אותך ואתה נופל " ) , כפי שהמונגים מכנים זאת , ובמערב ידוע כמחלת האפילפסיה . 
בעוד רופאיה , המוכשרים ביותר , תפשו את הטיפול המיטבי במערך מסחרחר של גלולות , ביכרו הוריה שילוב של רפואה מערבית ותרופות עממיות לשם שידול נשמתה התועה לחזור אל גופה . 
בארבע השנים הבאות , הבדלים תרבותיים עמוקים ותקשורת מילולית לוקה בחסר יעמיקו את הקרע בין הוריה האוהבים של ליאה לרופאיה הדואגים ושוחרי טובתה , שבסופו של דבר יתבטא באובדן כל תפקודי המוח הגבוהים שלה . 
פדימן שוזרת את האסון האישי הזה עם תחקיר רפואי מעמיק ומבט מרתק על ההיסטוריה והתרבות המונגית , לכדי חיבור בסגנון עיתונאי מודרני , מדהים בתובנותיו ומעשיר ביותר . 
שאלות ונושאים לדיון 
1 ) מהי דעתכם על אודות מנהגי הלידה המונגיים המסורתיים ( עמ' 15 – 17 ) ? השוו אותם לטכניקות אשר שימשו בלידתה של ליאה ( עמ' 18 – 19 ) . במה שונים מנהגי הלידה המונגיים והאמריקאיים ? 
2 ) במשך מאות רבות לחמו המונגים נגד עמים שונים אשר טענו לריבונות על אדמותיהם ; הם אף אולצו להגר מסין . 
כיצד לדעתכם השפיעו חליפות ותמורות אלה על תרבותם ? 
איזה תפקיד מילאה ההיסטוריה בהתהוות התרבות המונגית ? 
3 ) ד"ר דן מרפי אומר , " מחסום השפה היה הבעיה הכי בולטת לעין , אבל לא הכי חשובה . 
הבעיה הכי גדולה הייתה המחסום התרבותי . 
יש הבדל אדיר בין התמודדות עם מונגים לבין התמודדות עם כל אחד אחר . 
הבדל אינסופי " ( עמ' 72 ) . למה כוונתו ? 
4 ) המחברת אומרת , " השתוממתי … מן המחיר המדהים במתח שהמונגים גבו מן האנשים שטיפלו בהם , בעיקר אלה שהיו צעירים , אידאליסטים ודקדקנים " ( עמ' 78 ) . מדוע לדעתכם חשו הרופאים מתח עצום שכזה ? 
5 ) ד"ר ניל ארנסט אומר , " הרגשתי שחשוב שהמונגים האלה יבינו שיש עיקרים מסוימים ברפואה שאנחנו מבינים יותר טוב מהם , ושיש חוקים מסוימים שהם חייבים לציית להם כשמדובר בחיי ילדיהם . 
רציתי שתתפשט בקהילה השמועה שאם הם יחרגו מכך , ההתנהגות הזאת לא תהיה מקובלת " ( עמ' 81 ) . האם לדעתכם עבר המסר הזה למונגים ? 
מדוע ? 
מה דעתכם על ניל ופגי ? 
6 ) ד"ר רוג'ר פייף אהוד על המונגים משום שכדבריהם , הוא " לא חותך " ( עמ' 78 ) . עם זאת הוא אינו זוכה להערכה רבה מצד כמה מן הרופאים האחרים . 
מתמחה אחד אפילו אמר , " הוא קצת טיפש " . 
מה דעתכם על ד"ר פייף ? 
מהן מעלותיו ומהן חולשותיו ? 
המחברת מדברת גם על רופאים אחרים שהצליחו לתקשר עם המונגים . 
כיצד עלה בידם לעשות זאת ? 
מה ניתן ללמוד מכך ? 
7 ) כיצד הרגשתם באשר לסירובם של הליאים לתת לליאה את תרופותיה ? 
האם אתם מבינים את המניע שלהם ? 
האם אתם מזדהים אתו ? 
8 ) כיצד הרגשתם כאשר השירותֿלהגנתֿהילד הרחיק את ליאה מהוריה ? 
האם לדעתכם זו הייתה החלטה נכונה ? 
האם היה פתרון אפשרי אחר במצב הזה ? 
9 ) האם הופתעתם מאיכות הטיפול והאהבה והחיבה שהעניקו לליאה הוריה האומנים ? 
מה הרגישו הוריה האומנים של ליאה כלפי הוריה הביולוגיים ? 
האם השגחת האומנה הייתה בסופו של דבר לטובתה של ליאה או לרעתה ? 
10 ) כיצד הגיבו הפראמדיק והרופאים למה שניל הגדיר " ההתקף הגדול " של ליאה ? 
האם לדעתכם הם פעלו בנסיבות אלה בצורה המיטבית ? 
11 ) כיצד משקפת הגדולה מבין אגדות העם המונגיות , על אודות שי יי ומלחמתו בתשעת האחים הדאים הרעים ( עמ' 163 ) , את חיי המונגים ואת תרבותם ? 
12 ) דונו בחיי הליאים בלאוס . 
במה הם היו שונים מחייהם בארצותֿהברית ? 
פוּאה אומרת , " כשברחנו מלאוס לפחות קיווינו שהחיים שלנו יהיו יותר טובים . 
זה לא היה עצוב כמו אחרי שליאה הלכה לפרזנו ונהייתה חולה " ( עמ' 164 ) . מפני מה ברחו הליאים ? 
מה הם קיוו למצוא בארצותֿהברית ? 
13 ) בסקר שנערך , קבעו פליטים מונגים באמריקה כי " קושי מול גופים רשמיים אמריקאיים " כבעיה חמורה יותר מאשר " זיכרונות מלחמה " או " פירוד מן המשפחה " . 
מדוע לדעתכם הם הרגישו כך ? 
האם ניתן היה ניתן למנוע זאת ? 
אם כן , כיצד ? 
מה סבורה בעניין זה המחברת ? 
14 ) פעמים רבות אומרים על המונגים שהם אנשים " מתקופת האבן " או " שבט הררי נחות " . 
מדוע ? 
האם אתם מסכימים עם דעה זו ביחס לתרבות המונגית ? 
האם המחברת מסכימה עם הדעה ? 
15 ) מה היה " אובדןֿהתפקיד " שמבוגרים מונגים רבים חשו כאשר הגיעו לארצותֿהברית ? 
מהו שורש הסיבה לכך ? 
כיצד משפיע אובדן זה על הסתגלותם לארצותֿהברית ? 
16 ) מהם ההבטים החשובים ביותר של התרבות המונגית ? 
מה המונגים תופשים כַּחובות והמחויבויות החשובות מכול ? 
כיצד הן השפיעו על מעברם של המונגים לארצותֿהברית ? 
17 ) למה מתכוון דן מרפי באומרו , " אם נכשלת עם מטופל מונגי אחד , נכשלת עם הקהילה כולה " ( עמ' 241 ) ? 
18 ) המחברת מאפשרת לכם להציץ אל האופן שהיא ארגנה בו את רשימותיה ( עמ' 64 ) . מה הוא אומר על תהליך כתיבת הספר הזה ? 
היא בוחרת לקפוץ בין הפרקים על אודות ליאה לבין הרקע הרחב יותר – ההיסטוריה של משפחת לי ושל המונגים . 
איזה אפקט נוסך הדבר על הספר ? 
19 ) המושג " מרק דגים " הוא מושג מרכזי בהבנתה של המחברת את המונגים . 
מה פירושו , וכיצד הוא משתקף במבנה הספר ? 
20 ) ודאי הדבר , כי רבים מרופאיה של ליאה , ובייחוד ניל ארנסט ופגי פילפ ּ , הגדילו לעשות במאמציהם לעזור לליאה וכי הוריה דאגו לה מאוד , אולם האסון הזה , שאולי ניתן היה למונעו , קרה בכל זאת . 
האם אתם מסוגלים להעלות בדעתכם דבר מה שעשוי היה למנוע את האסון ? 
21 ) מה למדתם מן הספר הזה ? 
האם הייתם תולים במי מן הגורמים את האשָם באסונה של ליאה ? 
אם כן , במי ? 
מה לדעתכם מרגישה אן פדימן ביחס לכך ? 
להתייחס : ירוק = שימוש בלעז בתוך מירכאות 
לעזור לגפן לצמוח 
הדרך ליציאה מהבינוניות ולצמיחה עסקית עוברת בהבנה לעומק של הערכים התרבותיים שבבסיס הארגון שלכם . 
איך עושים את זה ? 
> > מחקר שנערך באחרונה על ידי חברת הייעוץ ביין אנד קומפני מצביע על החשיבות הרבה של תרבות ארגונית להצלחה של חברות . 
% 81 מהמנהלים מסכימים כי חברה ללא תרבות מנצחת " נידונה להיות בינונית " . 
אך מהי בדיוק תרבות מנצחת ? 
יש לה שני היבטים עיקריים . 
הראשון הוא רוח ייחודיות שמבוססות על ערכים משותפים ועל מורשת . 
המשמעות שמעניקה טויוטה לאיכות וליעילות אינה דומה לאופן שבו חברת השכרת הרכב רנט א - קאר תופשת את המרכזיות של שירות הלקוחות . 
ואולם כל אחד מעובדי שתי החברות יזהה בקלות את הערכים ואת סדרי העדיפויות של החברה שבה הוא עובד . 
ההיבט השני הוא נורמות תרבותיות שמשפיעות על האופן שבו מתורגמת הרוח הייחודיות של הארגון לפעולות שמתמקדות בלקוח ובתוצאות . 
במחקר ראינו שחברות שיצרו תרבות מנצחת ושמרו עליה נוטות ליישם חמישה צעדי מפתח : 
1 . 
ערכו בדק - בית תרבותי וקבעו ציפיות חדשות . 
הבסיס ליצירת שינוי תרבותי טמון בהבנת ייחודיות המורשת של החברה ובמציאת הנקודות החזקות ונקודות התורפה שלה . 
כדי להשיג הבנה כזאת יש לערוך בדק - בית תרבותי . 
עליכם לערוך שיחות אישיות עם מגוון רחב של עובדים בחברה או סקר כלל - ארגוני . 
סקירה של הסמלים התרבותיים , כמו הצהרת החזון והערכים או תובנות המייסד שמונחלות לכלל העובדים בחברה שופכת לעתים קרובות אור על המרכיבים הבסיסיים של התרבות הארגונית . 
כשגייל קלי , המנכ " לית לשעבר של הבנק האוסטרלי סיינט ג'ורג' , הגיעה לראשונה לארגון ב - , 2002 היא גילתה מורשת חזקה ומתמשכת של טיפול אישי בלקוחות . 
ואולם בדק - בית תרבותי חשף כי המנהלים לא היו מורגלים בלקיחת אחריות , לא היה שיתוף פעולה בין המחלקות וקבלת ההחלטות היתה אטית . 
בנוסף לכך , העובדים בסניפים הרגישו לא בנוח להציע מוצרים נוספים ללקוחות נאמנים . 
כדי להגביר את הביצועים הפיננסיים היה צורך בתרבות שבה כולם ירגישו אחראיים לצמיחה עסקית . 
2 . 
גבשו את הקבוצה . 
גיבוש צוות הניהול הוא החלק המכריע ביצירת התרבות המנצחת . 
לעתים קרובות חברות נאלצות לקלוט כמה מנהלים חדשים ולפטר אחרים כדי ליצור את ההתלהבות ואת המומנטום הדרושים . 
כשהחלה לעבוד בסיינט ג'ורג' , גילתה קלי נתק בצוות הניהולי . 
לחברי ההנהלה כמעט ולא היה תמריץ לשתף פעולה זה עם זה . 
כבר בהתחלה הקפידה קלי להבהיר כי היא מצפה ממנהלי הבנק לעבוד תוך שיתוף פעולה . 
היא גילתה שני מנהלים בכירים שחיבלו בתרבות הארגונית והיה צורך לפטר אותם בכדי להניע את השינוי . 
3 . 
התמקדו בתוצאות וחזקו את האחראיות האישית . 
התרבות היא רק אמצעי . 
היעד הוא ההצלחה העסקית של החברה . 
כדי ליצור תרבות שתומכת בהצלחה הזאת , יש לקבוע מטרות ולהראות כיצד המטרות האלה קשורות לכל אחד מהמנהלים . 
בסיינט ג'ורג' , הצעד הזה כלל מעקב אחר שירות הלקוחות והתמיכה הטכנית על כל היבטיהם . 
מדדי השירות תפסו שיעור של לפחות % 15 מהערכת העובדים . 
4 . 
נהלו את מובילי התרבות . 
ייתכן שהתרבות היא מושג חמקמק , אך היא מעוצבת בידי מנגנונים קשוחים , הכוללים את המבנה הארגוני , את תהליכי קבלת ההחלטות , את מערכות ניהול משאבי האנוש ואת המדדים והתמריצים . 
כדי ליצור שינוי תרבותי יש לתאם ביניהן . 
קלי הכירה בצורך במבנה ארגוני שתומך באנלוגיה שחלקה עם עובדיה . 
התשוקה לעסקי הבנקאות והטיפול בלקוחות היו " גפן שצומחת באופן בלתי רגיל " . 
הבעיה היתה שלבנק לא היו עמודי תמיכה יציבים - המסגרת הניהולית , המשמעת והאסטרטגיה כדי לשמור שהגפן תצמח בכיוון הנכון . 
המפתח היה לבנות את העמודים ולעזור לגפן לצמוח . 
. 
הקשיבו ללקוחות . 
המסע לשינוי תרבותי יכול להיות ארוך . 
כדי לוודא שהארגון נמצא בדרך הנכונה , המנהלים צריכים להיות קשובים ללקוחות . 
קלי עשתה לה למנהג להיפגש עם תריסר לקוחות או יותר בכל שבוע , לערוך ארוחות צהריים עם לקוחות הבנק ולבקר בסניפי הבנק כדי ללחוץ את ידי הלקוחות ולשמוע מה שבפיהם . 
גם המנהלים האחרים נהגו כמוה . 
פעמיים בשנה לקחו 100 מהמנהלים הבכירים בבנק חלק ב " עמדת ההאזנה " . 
הם ישבו במרכז שירות הלקוחות , האזינו לשיחות שבהן טיפלו נציגי הבנק בתלונות הלקוחות ולאחר מכן בדקו מהן הפעולות המוצלחות ומהן הפחות מוצלחות , וכיצד יוכלו להנחיל את הפעולות המוצלחות לנציגים האחרים . 
ההישגים האלה אינם מסתכמים בתרבות חדשה בין לילה , אך התוצאות מראות שסיינט ג'ורג' שינה כיוון . 
קלי והצוות שלה יצרו צמיחה דו - ספרתית ברווחים במשך ארבע שנים רצופות . 
פול מיהן הוא שותף בחברת הייעוץ ביין אנד קומפני בהונג קונג . 
דרל ריגבי הוא שותף בביין בבוסטון . 
פול רוג'רס הוא שותף בביין אנד קומפני בלונדון 
- 
הסוגיה : איך הופכים את התרבות הארגונית לכזו שמקדמת צמיחה עסקית 
הפתרון : עליכם להבין את היתרונות והחסרונות של התרבות הנוכחית , ולשפר אותה בהתאם 
הדרך : גבשו צוות מנצח , הציבו יעדים , השתמשו באנלוגיות והאזינו ללקוחותיכם 
העיתונות המודפסת חצתה את קו פרשת המים 
העיתונים פחות רווחיים מבעבר . 
כל הסימנים מראים שהמצב רק ילך ויחמיר - ועיתונים רבים לא יחזיקו מעמד 
? בשבועות האחרונים פיטר העיתון " סן דייגו יוניון טריביון " יותר מ - 100 משרות - כעשירית מכוח העבודה שלו . 
השיקגו סאן טיימס החל גם הוא בסבב פיטורים , והציע עצמו למכירה . 
מוציאים לאור במיניאפוליס ופילדלפיה מזהירים כי המצב הכלכלי הקשה עלול לחייב פיטורים נוספים . 
לפני זמן לא רב חדשות מסוג זה משכו פרשנות רבה ותשומת לב מיוחדת מתעשיית התקשורת , אבל בחודשים האחרונים הקיצוצים במגזר העיתונות נהפכו לשכיחים מאוד . 
מאז אמצע 2007 עיתונים כמו " סן פרנסיסקו כרוניקל " , " סיאטל טיימס " , " סן חוזה מרקיורי " , " USA טודיי " ורבים אחרים ביצעו קיצוצים משמעותיים , לאחר דו " חות פיננסיים מאכזבים . 
הדיון בשקיעתה של העיתונות המודפסת אינו חדש , אך החולשה של התקופה האחרונה היא החמורה ביותר מעולם . 
2007 התחילה גרוע והסתיימה נוראית , עקב ירידה ברווחים ובמחירי המניות , ונראה ש - 2008 אינה צפויה להיות טובה יותר . 
" אני אופטימיסט , אבל קשה מאוד להיות חיובי כעת " , אמר בריאן פ . 
טיירני , המוציא לאור של ה " פילדלפיה אנקוויירר " ו " פילדלפיה דיילי ניוז " . 
" השנים הקרובות יתאפיינו בשינוי , ואני חושב שחלק מהעיתונים לא יצליחו להחזיק מעמד " . 
הפרסום , שהוא המקור ל - 80 % מהכנסות העיתונים , עולה ויורד בהתאם למצב הכלכלי . 
ואולם באחרונה השתנה המצב : ב - 2007 נרשמה ירידה של % 7 בהכנסות ממודעות ופרסום בעיתונים - הירידה החדה מעולם בתקופה שאינה מוגדרת כמיתון . 
בתיאום לאינפלציה , ירדו הכנסות הפרסום בעיתונות ביותר מ - 20 % מאז רמת השיא של 2000 . 
גם היקף מכירות העיתונים הצטמצם משמעותית מאז , 2003 וכמות העיתונים שנמכרים יורד ב - 2 % בממוצע בשנה . 
חלק מהעיתונים הגדולים ביותר בארה"ב , בהם " לוס אנג'לס טיימס " ו " סן פרנסיסקו כרוניקל " , איבדו % - 40 % 30 ממכירותיהם בשנים ספורות בלבד . 
המעבר לפרסום באינטרנט הואץ בשנה האחרונה , וגם הפגיעה בשוק הנדל"ן הביאה לפגיעה בעיתונות , עקב ירידה של % 20 בהכנסות ממודעות נדל"ן . 
קסיה קואדרני , אנליסטית בבר סטרנס , מסבירה ששוק הפרסום הלאומי נותר חזק , אך השווקים המקומיים נחלשו . 
" המפרסמים הקטנים נבלעו על ידי הגדולים " . 
בכירים ואנליסטים בתחום העיתונות מאמינים שייקח לתעשייה 5 - 10 שנים להתארגן מחדש ולהתייצב - חלק מהעיתונים ייעלמו וחלק יפעלו במתכונת מצומצמת ויעילה יותר . 
חלק מהעיתונים יחפשו אחר קונים , כמו חברת ההוצאה לאור סאן טיימס מדיה גרופ , שהודיעה בשבוע שעבר כי לאחר רצף של הפסדים וצמצומים היא מחפשת אחר רוכש אפשרי לעיתון הדגל , " שיקגו סאן טיימס " . 
עבודה חובבנית מול האינטרנט 
מבקרי התעשייה טוענים שהסיבה למפולת היא העבודה החובבנית שעשו העיתונים בהתמודדות מול האינטרנט ומול שוק הפרסום האגרסיווי . 
רווחי העיתונות נותרים בריאים , אך אינם צפויים להישאר כאלה עוד זמן רב . 
למשל , העיתונים של קבוצת מדיה ג'נרל , רשת עיתונים גדולה בדרום ארה"ב , רשמו רווח שולי של % 17 ב - , 2007 שלמעשה משקף ירידה של % 23 לעומת 2006 . 
חטיבת העיתונות של גאנט רשמה רווח שולי של % , 21 אשר משקף ירידה של % 10 לעומת 2006 . 
הירידה הנוכחית בתעשיית העיתונות כוללת כמה רכישות ועסקות שהותירו מספר חברות , בהן מקלצ'י וטריביון , עם חובות כבדים ופחות מזומנים להחזירם . 
ירידת מחירי מניות העיתונות הפכה אותן למטרות אטרקטיוויות לכמה קונים ב - - 2007 , 2006 אך גם אז השוק התייחס לתו המחיר כמנופח . 
מקלצ'י רכשה את רשת נייט ריידר וניוז קורפ רכשה את דאו ג'ונס , המוציאה לאור של " וול סטריט ג'ורנל " . 
מחירי המניות המשיכו לרדת מאז , ואנליסטים צופים המשך ירידות . 
ההבדל הוא שמהאביב האחרון היצע הרוכשים הצטמצם משמעותית . 
מספר רב של עיתונים קיצצו בכוח האדם , בעיתונאים ועובדי חדרי החדשות . 
הפרדוקס הוא שדווקא עכשיו מקבלים רוב העיתונים חשיפה גבוהה ביותר באמצעות האינטרנט , ואף מוכרים הרבה יותר שטחי פרסום ( רובם מקוונים ) גדולים מאי פעם . 
היתה קו פרשת המים " , אומר אנליסט אאוטסל , קן דוקטור . 
" השנה הפנמנו כי לא ניתן להמשיך ולצפות לצמיחה של % 25 בשנה בהכנסות דיגיטליות . 
אף אחד לא יודע מתי נפגע בתחתית , ועד כמה עמוקה היא תהיה " . 
הברווז הצולע של בוש 
התקציב שהציג הנשיא בוש ל - 2009 הוא סיפור עצוב של סדרי עדיפויות שגויים , שיידרשו שנים רבות לתקנם<<תקציב 2009 של הנשיא בוש הוא סיפור עצוב של סדרי עדיפויות שגויים , מדיניות פיסקלית כושלת וירושה מאתגרת במיוחד שהוא משאיר לבא אחריו . 
הנשיא בוש צפוי לעזוב את תפקידו בשנה הבאה , והדמוקרטים שולטים בקונגרס . 
לכן , לא ברור כמה מיעדיו של הנשיא , אשר נחשפו ביום שני שעבר , אכן יגיעו למימוש . 
בין הרעיונות הבעייתיים הרבים שבו , כולל התקציב סעיף של 2 מיליארד דולר לתגבור אכיפת הלחימה בהגירה לא חוקית , ומיליארדי דולרים נוספים שיושקעו במערכת הגנה נגד טילים בליסטיים , שטרם הוכיחה את עצמה . 
מה שבטוח יישאר אחרי בוש הם גרעונות הגדולים , הצבא המוכה והחבול בעיראק והתקציבים החברתיים , שקוצצו ללא היכר בעקבות הצורך במימון המלחמה בעיראק והקיצוץ במסים לעשירים . 
הנשיא טען ביום שני כי התקציב שהציג יעמיד את כלכלת ארה"ב בדרך הנכונה לאיזון תקציבי ב - 2012 - אלה שטויות . 
הצעתו צופה גירעון של 410 מיליארד דולר ב - 2008 ו - 407 מיליארד ב - 2009 . 
כדי לעמוד ביעד האיזון , ייאלץ בוש להקטין משמעותית את מימון המלחמה בעיראק ובאפגניסטן ב - 2009 ולבטל את המימון לחלוטין ב - 2010 . 
כמו כן , התקציב של בוש אינו כולל את ההשלכות ארוכות הטווח של תוכנית קיצוץ המסים , אשר תפגע קשות במעמד הביניים . 
בוש ירש מממשל קלינטון עודף תקציבי משמעותי , אותו העלים בהינף יד באמצעות הורדות מסים . 
הוא המשיך בהורדות המסים גם כשהגירעון התרחב , והמשיך להגדיל את ההוצאות על מלחמת עיראק , שמסתכמות עד כה ב - 600 מיליארד דולר . 
גם עתה , לנוכח ההאטה בכלכלה ובהכנסות הממשל , הוא ממשיך לנסות ולקדם קיצוצי מסים נוספים , ואף לנסות להופכם לקבועים . 
המרוויח הגדול הוא כמובן הפנטגון . 
התקציב הביטחוני תפח , במונחים ריאליים , ל - מיליארד דולר , לא כולל עלויות המלחמה בעיראק ועלות נשק גרעיני בליסטי . 
תקציב זה משקף גידול של % 30 מאז כניסתו של בוש לבית הלבן , והוא הגבוה ביותר מאז מלחמת העולם השנייה . 
יש מקום אחד שבו אנו שמחים שהנשיא בוש מתכנן להשקיע כספים נוספים : בתקציב הציע בוש להעסיק 1,100 דיפלומטים חדשים . 
הנשיא הבא יזדקק לכל העזרה הדיפלומטית שיוכל לקבל לאחר כל האסונות הבינלאומיים להם אחראי בוש . 
המפסידים הגדולים של התקציב הם , כצפוי , ההשקעה במחקר רפואי , הגנת הסביבה והחינוך . 
בנוסף , מתכנן בוש לחסוך כספים על חשבונם של האזרחים הפגיעים ביותר במדינה : הזקנים , העניים והמוגבלים . 
בתקציב בוש מתכנן הממשל להקטין את הוצאות מדיקר ( הביטוח הרפואי לאוכלוסיות חלשות ) ולחסוך 178 מיליארד דולר בחמש שנים . 
בוש צפוי להשאיר את יורשו עם ערימה של בעיות : עליית עלויות השירותים הרפואיים , עשרות מיליוני אזרחים שאינם מבוטחים , הצבא שזקוק לשיקום מקיף לאחר הלחימה בעיראק ואפגניסטן . 
בזכות דרכיו חסרות האחריות של בוש , ליורשו יהיה גם הרבה פחות כסף להתמודד עםן הבעיות . 
מיתרונות העידן הדיגיטלי : צריכת הנייר לנפש בעולם ירדה ב - 6 % בחמש שנים 
הכדור ואנחנו כלכלה ירוקה 
> > במתכוון או שלא במתכוון , צריכת הנייר העולמית נמצאת במגמת ירידה , והסיבה לכך היא המעבר לשימוש במוצרים אלקטרוניים . 
ההפחתה בשימוש בנייר משתנה בשנים האחרונות , לאחר עלייה יציבה בשנות ה - 80 וה - 90 . 
צריכת הנייר ירדה במדינות העשירות ב - 6 % ב - - 2005 , 2000 מ - 241 קילו לאדם ל - 228 קילו . 
" הנייר המודפס הוא לא עוד הגרסה העיקרית . 
הוא נהפך משני לגרסה הדיגיטלית " , אמר ברוסטר קאהל , מייסד ומנהל אינטרנט ארכייב , ספרייה דיגיטלית ללא מטרות רווח . 
" מתי היתה הפעם האחרונה שראיתם ספר טלפונים ? " . 
חברות טכנולוגיה כמו HP ופוג'יטסו מנצלות את מגמת המעבר למכשירים שמצמצמים את השימוש בנייר , ומציעות למשקי הבית סורקים לשימוש אישי וביתי . 
מכירות הסורקים ברחבי העולם ב - 2007 היו 623 אלף , לעומת 354 אלף ב - 2005 . 
לפי חברת המחקר IDC , המכירות צפויות לעבור את רף ה - מיליון עד 2010 . 
הירידה בשימוש בנייר נשמעת כמו בשורה מעודדת , אבל היכן שנחסך הנייר מנוצלת אנרגיה . 
חלק מהמכשירים שמסייעים להורדת התלות בנייר מחוברים לחשמל תמידית , וצורכים אנרגיה אפילו כשאינם בשימוש . 
אחרים , כמו מצלמות דיגיטליות ומחשבים ניידים , צורכים אנרגיה בעת הטעינה . 
מלון קליפורניה : משתמשים שניסו למחוק את החשבון שלהם בפייסבוק גילו שזה בלתי אפשרי אם אתם חברים בפייסבוק , אתם עלולים לגלות שהחוזה שלכם הוא לכל החיים . 
משתמשים בפייסבוק גילו שכמעט בלתי אפשר להסיר את עצמם לחלוטין מהאתר . 
הגילוי עורר גל חדש של חששות מהשימוש שעושה אתר הרשתות החברתיות בנתונים אישיים של הגולשים . 
האתר מציע למשתמשים אפשרות לנטרל את חשבונותיהם , אולם שרתי פייסבוק שומרי עותקים של המידע של חשבונות אלה ללא הגבלת זמן . 
משתמשים רבים שפנו לפייסבוק בבקשה שחשבונותיהם יימחקו לחלוטין לא הצליחו להוריד את הרשומות שלהם מהרשת . 
" זה כמו מלון קליפורניה " , אמר ניפון דאס , , 34 מנהל בכיר בחברת ייעוץ ביוטכנולוגית במנהטן , שניסה ללא הצלחה למחוק את החשבון שלו בחודשי הסתיו . 
" אפשר לעשות צ'ק - אאוט בכל עת , אבל לעולם אי אפשר לעזוב " . 
נדרשו לדאס חודשיים וכמה חילופי מייל עם נציגי שירות הלקוחות של פייסבוק כדי למחוק את רוב המידע שלו מהאתר . 
זה קרה רק לאחר שהוא שלח אי מייל המאיים לתבוע את פייסבוק . 
אפילו אחרי כן ניתן היה למצוא את הפרופיל הריק שלו בפייסבוק ולשלוח לו אי מייל דרך האתר . 
בתגובה לקשיי ההתנתקות של חברי פייסבוק לשעבר נוצרה תעשייה לא רשמית של אתרים המוקדשים ל " בריחה מפייסבוק " - חלקם בפייסבוק עצמה . 
" נראה לי מוזר שהם שומרים את המידע בלי לומר זאת באופן ברור " , אמר מגנוס ואלין , בוחן פטנטים מסטוקהולם , שהקים קבוצה בפייסבוק בשם " איך למחוק לצמיתות את החשבון שלכם בפייסבוק " . 
לקבוצה יש 4,300 חברים והיא צומחת במהירות . 
המכשולים הטכנולוגיים שהקימה פייסבוק נובעים מסיבות עסקיות : הם מאפשרים לחברים לשעבר באתר לחזור ולעורר לחיים את החשבון שלהם ללא מאמץ . 
איימי סזאק , דוברת פייסבוק , אמרה בתגובה במייל , " נטרול חשבונות מאפשר למשתמשים להפעיל אותם מחדש בכל עת , והמידע יהיה זמין בדיוק כמו שהיה כשעזבו את פייסבוק " . 
אולם זה גם אומר שמשתמשים שמאסו באתר לא יכולים להיעלם ממנו ללא עקבות . 
תנאי השימוש בפייסבוק מציינים כי " תוכלו להסיר את התוכן שלכם מהאתר בכל עת " , אולם גם כי " אתם מסכימים בזאת שהחברה יכולה לשמור עותקי ארכיון של התוכן שלכם " . 
מדיניות הפרטיות של פייסבוק אומרת כי לאחר שמישהו מנטרל את חשבונו , " המידע שהוסר עשוי להישמר בעותקי גיבוי למשך תקופת זמן סבירה " . 
האתר לא מודעי לעוזבים כי עליהם למחוק מידע מהחשבון שלהם כדי לסגור אותו באופן מלא - כך שהם עלולים להשאיר בטעות מידע כמו כתובות אי מייל ומספרי כרטיסי אשראי בשרתים של פייסבוק . 
" משתמשים יכולים להסיר לחלוטין את החשבון שלהם על ידי מחיקת כל המידע הקשור אליו – ואז נטרול החשבון " , אמר סזאק בתגובתה " המשתמשים יכולים לכתוב לפייסבוק ולבקש כי החשבון שלהם יימחק וכתובת המייל שלהם תימחק לחלוטין ממסד הנתונים " . 
אולם אפילו משתמשים שעשו כן גילו כי לא מדובר במחיקה מוחלטת . 
באתרים אחרים , כמו מייספייס או פרנדסטר , מתבקשים הגולשים לאשר מספר פעמים את רצונם למחוק את המידע . 
שמירת המידע של חשבונות שנסגרו מעוררת חששות לפירטיות ושימוש לרעה במידע הפרטי . 
הזהב של רוסיה נוצץ מתמיד : המיליארדרים של רוסיה עוברים ממתכות לזהב 
המיליארדרים של רוסיה שעשו את הונם ממתכות עוברים לזהב , בעקבות מחירי השיא והאפשרות להשיג נתח בשוק שצפוי לעלות ב - 40 % עד 2015 . 
שישה מתוך עשרת הרוסים העשירים ביותר לפי דירוג מגזין " פורבס " מחזיקים נכסים הקשורים בזהב , במדינה שמאגרי הזהב בה קטנים בהיקפם רק מדרום אפריקה . 
העשיר בהם , רומן אברמוביץ' , הבעלים של מועדון הכדורגל האנגלי צ'לסי , הצטרף גם הוא באחרונה לבהלה לזהב . 
" יש תנועה , הן בתוך רוסיה והן מחוצה לה , להיכנס לשוק הזהב הרוסי , והמחיר הוא אחד הגורמים שמניעים את השיגעון " , אמר פטר המברו , סוחר מטילי זהב מלונדון . 
החברה , שנושאת את שמו היא חברת כריית הזהב השנייה בגודלה ברוסיה , אחרי פוליוס גולד . 
כאשר הקים המברו את החברה ב - 2004 נסחר הזהב בפחות מ - 400 דולר לאונקיה . 
המחיר כיום - יותר מ - 920 דולר - הוא הגבוה מאז ומעולם . 
" כולם מאוד שמחים ממחירי הזהב " , אמר הנרי הורן , מנכ"ל חברת כריית הזהב היילנד . 
" הם רוצים להיות חלק מהתעשייה הזאת " . 
המחיר הממוצע לזהב צפוי לעלות ב - 20 % השנה , ולשמור על רמת המחירים הגבוהה גם ב - 2009 . 
לפי סקר של רויטרס שבו נשאלו 50 אנליסטים וסוחרים , הדולר הנחלש , חוסר השקט בשווקים והחשש מפני אינפלציה ימשיכו להניע את המשקיעים אל הזהב . 
אבל למה דווקא רוסיה ? 
רוב מרבצי הזהב הרווחיים שלה נמצאים באזורים מרוחקים בסיביר או במזרח הרחוק , שם המרחקים עצומים , הטמפרטורות נופלות הרבה מתחת לאפס ויש צורך בהשקעה של מיליוני דולרים בתשתיות . 
" אנשי עסקים רוסיים עוברים לזהב משום שהם רואים את כל שוק הסחורות כשוק פרי , ומכירים במיוחד בפוטנציאל של רוסיה כמקום שבו מצוי בסיס מינרלים עצום שעדיין לא מוצה " , אמר מיכאיל סטיסקין , אנליסט מתכות בחברת טרויקה דיאלוג . 
כריית הזהב ברוסיה היא החמישית בהיקפה בעולם , ומייצרת לפחות 6.6 % מהתפוקה העולמית . 
התפוקה בשנה שעברה היתה , כפי הנראה , כ - 161 טון זהב . 
ואלרי ברייקו , העומד בראש איגוד תעשייני הזהב של רוסיה , אמר ש - 2008 תהיה " שנת פריצת הדרך " - השנה הראשונה של עלייה בתפוקת הזהב לאחר חמש שנים רצופות של ירידה , על רקע העלייה בהשקעות לפיתוח אמצעים למיצוי זהב מאדמות סחף . 
קינרוס גולד אוף קנדה , שנמצאת בתהליכי הקמת מכרה באזור צ'וקוטקה , תהיה חלק ניכר מהעלייה בהשקעות . 
מגזר כריית הזהב מונה כ - 600 חברות , רבות מהן אינן גדולות . 
חברת הכרייה הגדולה ביותר , פוליוס גולד , כרתה כמעט רבע מתפוקת הזהב של רוסיה ב - , 2006 והמברו מיינינג הפיקה פחות מ - 5 % . 
" הזהב נותר אחד המגזרים המבוזרים ביותר ברוסיה " , אמר לודימיר זהוקוב , אנליסט כרייה בכיר מליהמן ברדרס במוסקווה . 
שווי השוק של פוליוס , שמתכננת לשלש את התפוקות עד 2015 הוא 9.9 מיליארד דולר . 
על אף ששווייה הוא פחות מרבע מהמובילה העולמית , באריק גולד , היא עדיין שווה פי ארבעה מהמתחרה המקומית הקרובה אליה ביותר . 
" כמה מאות מיליוני דולרים יכולים להעניק לך נתח שליטה הגון " , אמר זהוקוב . 
" בפלדה או במתכות בסיס אחרות עלות הכניסה גבוהה הרבה יותר " . 
חברת ההשקעות החדשה של אברמוביץ' , מילהאוס , שילמה החודש 400 מיליון דולר בעבור % 40 מהיילנד גולד . 
ברייקו צופה שתפוקת הזהב ב - 2015 תגיע ל - 225 טון . 
חברות הכרייה המובילות ברוסיה מפתחות במקביל כמה פרויקטים שיאפשרו להן להגביר את התפוקה , משום שרוב הפוטנציאל במדינה טמון בשדות שעדיין לא התגלו . 
מחצבים אלה הם עמוד התווך של חברת כריית הזהב המוקמת בידי הבעלים של חברת סוורסטל , אלכסיי מורדשוב , מיליארדר המגיע מתעשיית הפלדה . 
האזרחים העשירים של רוסיה בוחנים את קרב השליטה על אזור סוחוי לוג פילד העשיר במחצבים , שיועמד למכירה השנה . 
סוחוי לוג פילד גדול מספיק כדי להיות יעד אסטרטגי בעיני הממשלה , שמגבילה את השליטה הזרה בו . 
חברות הכרייה הגדולות של רוסיה הביעו עניין ברכישה . 
עד לאחרונה , פוליוס היתה המועמדת המובילה , אולם אברמוביץ' , מורדשוב ואחרים יכולים עדיין להיכנס למשחק . 
" המטרה הסופית של שניהם " , אמר זהוקוב , " היא לומר , ? תראו , הנה חברה רוסית המעוניינת לקחת חלק בעתיד מגזר הזהב ברוסיה ' " . 
המיליארדרים של רוסיה שעשו את הונם ממתכות עוברים לזהב , בעקבות מחירי השיא והאפשרות להשיג נתח בשוק שצפוי לעלות ב - 40 % עד 2015 . 
שישה מתוך עשרת הרוסים העשירים ביותר לפי דירוג מגזין " פורבס " מחזיקים נכסים הקשורים בזהב , במדינה שמאגרי הזהב בה קטנים בהיקפם רק מדרום אפריקה . 
העשיר בהם , רומן אברמוביץ' , הבעלים של מועדון הכדורגל האנגלי צ'לסי , הצטרף גם הוא באחרונה לבהלה לזהב . 
" יש תנועה , הן בתוך רוסיה והן מחוצה לה , להיכנס לשוק הזהב הרוסי , והמחיר הוא אחד הגורמים שמניעים את השיגעון " , אמר פטר המברו , סוחר מטילי זהב מלונדון . 
החברה , שנושאת את שמו היא חברת כריית הזהב השנייה בגודלה ברוסיה , אחרי פוליוס גולד . 
כאשר הקים המברו את החברה ב - 2004 נסחר הזהב בפחות מ - 400 דולר לאונקיה . 
המחיר כיום - יותר מ - 920 דולר - הוא הגבוה מאז ומעולם . 
" כולם מאוד שמחים ממחירי הזהב " , אמר הנרי הורן , מנכ"ל חברת כריית הזהב היילנד . 
" הם רוצים להיות חלק מהתעשייה הזאת " . 
המחיר הממוצע לזהב צפוי לעלות ב - 20 % השנה , ולשמור על רמת המחירים הגבוהה גם ב - 2009 . 
לפי סקר של רויטרס שבו נשאלו 50 אנליסטים וסוחרים , הדולר הנחלש , חוסר השקט בשווקים והחשש מפני אינפלציה ימשיכו להניע את המשקיעים אל הזהב . 
אבל למה דווקא רוסיה ? 
רוב מרבצי הזהב הרווחיים שלה נמצאים באזורים מרוחקים בסיביר או במזרח הרחוק , שם המרחקים עצומים , הטמפרטורות נופלות הרבה מתחת לאפס ויש צורך בהשקעה של מיליוני דולרים בתשתיות . 
" אנשי עסקים רוסיים עוברים לזהב משום שהם רואים את כל שוק הסחורות כשוק פרי , ומכירים במיוחד בפוטנציאל של רוסיה כמקום שבו מצוי בסיס מינרלים עצום שעדיין לא מוצה " , אמר מיכאיל סטיסקין , אנליסט מתכות בחברת טרויקה דיאלוג . 
כריית הזהב ברוסיה היא החמישית בהיקפה בעולם , ומייצרת לפחות 6.6 % מהתפוקה העולמית . 
התפוקה בשנה שעברה היתה , כפי הנראה , כ - 161 טון זהב . 
ואלרי ברייקו , העומד בראש איגוד תעשייני הזהב של רוסיה , אמר ש - 2008 תהיה " שנת פריצת הדרך " - השנה הראשונה של עלייה בתפוקת הזהב לאחר חמש שנים רצופות של ירידה , על רקע העלייה בהשקעות לפיתוח אמצעים למיצוי זהב מאדמות סחף . 
קינרוס גולד אוף קנדה , שנמצאת בתהליכי הקמת מכרה באזור צ'וקוטקה , תהיה חלק ניכר מהעלייה בהשקעות . 
מגזר כריית הזהב מונה כ - 600 חברות , רבות מהן אינן גדולות . 
חברת הכרייה הגדולה ביותר , פוליוס גולד , כרתה כמעט רבע מתפוקת הזהב של רוסיה ב - , 2006 והמברו מיינינג הפיקה פחות מ - 5 % . 
" הזהב נותר אחד המגזרים המבוזרים ביותר ברוסיה " , אמר לודימיר זהוקוב , אנליסט כרייה בכיר מליהמן ברדרס במוסקווה . 
שווי השוק של פוליוס , שמתכננת לשלש את התפוקות עד 2015 הוא 9.9 מיליארד דולר . 
על אף ששווייה הוא פחות מרבע מהמובילה העולמית , באריק גולד , היא עדיין שווה פי ארבעה מהמתחרה המקומית הקרובה אליה ביותר . 
" כמה מאות מיליוני דולרים יכולים להעניק לך נתח שליטה הגון " , אמר זהוקוב . 
" בפלדה או במתכות בסיס אחרות עלות הכניסה גבוהה הרבה יותר " . 
חברת ההשקעות החדשה של אברמוביץ' , מילהאוס , שילמה החודש 400 מיליון דולר בעבור % 40 מהיילנד גולד . 
ברייקו צופה שתפוקת הזהב ב - 2015 תגיע ל - 225 טון . 
חברות הכרייה המובילות ברוסיה מפתחות במקביל כמה פרויקטים שיאפשרו להן להגביר את התפוקה , משום שרוב הפוטנציאל במדינה טמון בשדות שעדיין לא התגלו . 
מחצבים אלה הם עמוד התווך של חברת כריית הזהב המוקמת בידי הבעלים של חברת סוורסטל , אלכסיי מורדשוב , מיליארדר המגיע מתעשיית הפלדה . 
האזרחים העשירים של רוסיה בוחנים את קרב השליטה על אזור סוחוי לוג פילד העשיר במחצבים , שיועמד למכירה השנה . 
סוחוי לוג פילד גדול מספיק כדי להיות יעד אסטרטגי בעיני הממשלה , שמגבילה את השליטה הזרה בו . 
חברות הכרייה הגדולות של רוסיה הביעו עניין ברכישה . 
עד לאחרונה , פוליוס היתה המועמדת המובילה , אולם אברמוביץ' , מורדשוב ואחרים יכולים עדיין להיכנס למשחק . 
" המטרה הסופית של שניהם " , אמר זהוקוב , " היא לומר , ? תראו , הנה חברה רוסית המעוניינת לקחת חלק בעתיד מגזר הזהב ברוסיה ' " . 
עם שיזוף קליפורני תמידי ועם שיניים בוהקות , איל המשכנתאות אנג'לו מוזילו מסתמן כדמות השנואה ביותר מבין אנשי הפיננסים שמחייכים למרות משבר משכנתאות הסאבפריים . 
החברה שניהל מוזילו , קאנטריווייד פייננשל , סיפקה יותר משכנתאות סאבפריים מכל מתחרותיה : היא העניקה 9 מיליון משכנתאות והפרישה 1.9 מיליארד דולר כדי להתמודד עם השיעור העולה של השמיטות . 
מוזילו , בנו בן ה - 68 של קצב מרובע הברונקס בניו יורק , ייסד את קאנטריווייד ב - ' 69 ועד לאחרונה כיכב בראש טבלאות השכר של אמריקה . 
ב - 2006 הוא לקח הביתה 142 מיליון דולר . 
מאז הקיץ האחרון נקלעה קאנטריווייד לקשיים : הריבית של לוווים רבים קפצה , אחרי השנתיים הראשונות של המשכנתא , שבהן שילמו ריבית נמוכה , שפיתתה אותם לקחת את המשכנתא , הסתיימו . 
הלקוחות , שנראה כי רבים מהם לא ממש בקיאים באותיות הקטנות של חוזי ההלוואות שלהם , לא יכולים להתמודד עם עליות הריבית . 
מול משרדי החברה נערכו הפגנות על ידי מפגינים שלבשו חולצות עם הכיתוב " זהירות כרישים " . 
המראה הבריא והשזוף של מוזילו העניק לו את הכינוי " איש התפוז " בקהילות הבלוגים . 
באחר מהם נרשמה הערה עוקצנית על הדמיון שלו לאנשי ה " אומפה לומפה " שעבדו במפעל השוקולד של ווילי וונקה ( מהסרט צ'רלי בממלכת השוקולד ) . לאחר שנמחתה עליו ביקורת כי הוא מודל לא ראוי לחיקוי , הוא נאלץ לוותר על הרצאתו המתוכננת באוניברסיטת סן דייגו החודש . 
מגזין " טיים " בחר בו לרשימת האנשים המשפיעים ביותר ב - 2007 . 
הם הסבירו כי " אין אדם אחד שיכול לגלם את הביזיון הפיננסי האדיר ממשכנתאות הסאבפריים , אך מוזילו , ילד מהברונקס שהפך לטיטאן , הוא הקרוב לכך " . 
נפילתו המהירה נדמתה כמכה אכזרית לאדם שבעבר זכה לשבחים כגון " בונה החלום האמריקאי " במגזין בורסת ניו יורק , ודורג על ידי מגזין " בארונ ' ס " כאחד מ - 30 מנהלי החברות הנערצים בעולם במשך שלוש שנים ברציפות.אך מוזילו לא התבייש בשיווקם של מוצרים כה בעייתיים . 
בספטמבר הוא הצהיר כי " קשיים נושאים עמם הזדמנויות " והתעקש כי החברה שלו יכולה להסתגל לשוק המשתנה . 
באוקטובר , כשקאנטריווייד רשמה הפסד של 1.2 מיליארד דולר , הוא חזה בביטחון שהמצב יחזור לקדמותו ברבעון האחרון . 
הוא טעה . 
השבוע הודיעה קאנטריווייד על הפסדים של 422 מיליון דולר ברבעון הרביעי והפרישה 924 מיליון דולר נוספים כדי לכסות על הפסדים נוספים . 
הסנאטור הדמוקרטי מניו יורק , צ'רלס שומר , לא התרשם : " לא מפתיע אותי שהמנכ"ל , שהוליך שולל את הלווים התמימים , אינו חושש להוליך שולל גם את בעלי המניות " . 
ניקה רצפות וביתר עופות 
מוזילו הגיע מרקע צנוע . 
הוא נולד למשפחה איטלקית - אמריקאית , הילד הבכור מבין חמישה ילדים . 
בילדותו ישן על הספה בסלון , כיוון שבית משפחתו לא היה גדול מספיק . 
לפי אחד מאתרי האינטרנט המתארים את הביוגרפיה שלו , מוזילו בילה את ילדותו בניקיון רצפות וביתור עופות באטליז של אביו , ועבד במשרה חלקית בחברת משכנתאות כדי לממן את לימודיו . 
לאחר שסיים את לימודיו בקולג' , הגיעה הפריצה הגדולה שלו עם תחילתו של מרוץ החלל . 
באותה עת עבד מוזילו באזור קייפ קנווארל ( מרכז החלל על שם קנדי ) , והבין שהביקוש לבתים באזור עומד לעלות באופן חד בשל הגעתם של מדענים ומהנדסי חלל לאזור . 
הוא הזרים משאבים לחברה קבלנית מצליחה . 
בנקודה כלשהי השתבש סיפור הגשמת החלום האמריקאי הזה . 
מוזילו משך משכורות עתק , ולפני שנתיים הפדרציה האמריקאית של עובדי המגזר הציבורי גינתה את " חבילת הגודזילה " של משכורתו . 
הוא הפך את החזקותיו למזומנים בהדרגה על ידי מכירת מניות . 
ב - 2006 הוא החל למכור 350 אלף מניות בחודש באמצעות תוכנה אוטומטית , כביכול תמימה משום שמכרה באופן אחיד . 
ואולם , הוא כיוונן את הגדרות המערכת לפחות פעמיים בין דצמבר 2006 לפברואר , 2007 והגביר את הקצב ל - 580 אלף מניות בחודש - דפוס פעולה שנמצא כעת תחת חקירה של רשות ניירות הערך . 
קורא של העיתון " לוס אנג'לס טיימס " כתב מכתב לעיתון בו השווה את מוזילו למנכ"ל המנוח של חברת אנרון , קן ליי : " ייתכן שמכירת המניות של מוזילו חוקית לחלוטין . 
ואולם , בתקופה שבה קאנטריווייד מפטרת 12 אלף עובדים והורסת כל כך הרבה משפחות , אפילו קן ליי לא היה יכול להיות אכזרי יותר " . 
קאנטריווייד המשיכה להריץ את קמפיין הפרסום הנדוש שלה שדוחק ברוכשי הבתים הפוטנציאליים לקחת ממנה משכנתאות תחת הסיסמה " אף אחד לא יכול לעשות מה שקאנטריווייד יכולה " . 
הדבר הוביל לצירופי מקרים משעשעים , כגון כתבה ששודרה ב - CNBC על קשיים של קאנטריווייד , שמיד לאחריה שודרה הפרסומת האמורה . 
על סף פשיטת רגל , קאנטריווייד נרכשה בידי בנק אוף אמריקה ב - מיליארד דולר - סכום זעיר בהשוואה לערך השוק שלה בתחילת 2007 - 27 מיליארד דולר . 
מוזילו , שחשש מהתבזות נוספת , נאלץ לוותר על פיצויי הפרישה שלו בסך 35.7 מיליון דולר . 
בשלב זה של חייו , ייתכן שמוזילו תיכנן לפרוש בשנים הקרובות אל גבעות עם מדשאות גולף מוריקות , שנועדו למיליונרים בגמלאות . 
בסופו של דבר , הוא אכן פנה לעבר דלת היציאה , אך לא בדיוק בסגנון הצפוי . 
אולי היה עליו להקדיש תשומת לב רבה יותר לחכמת האומפה לומפה במפעל השוקולד של צ'רלי : 
מיתון או רק האטה קטנה ? 
שוק הפרסום בארה"ב כבר החליט 
כלכלנים ופוליטיקאים יכולים לדון כמה שיתחשק להם בשאלה אם ההאטה בכלכלה האמריקאית עונה להגדרת המיתון ; סוכנויות הפרסום בשדרות מדיסון כבר השיבה עליה בחיוב - ונכנסו לכוננות ספיגה . 
באחרונה החלו חברות רבות לשים דגש על המחיר בפרסומות שלהן . 
מאז ספטמבר מקדמת רשת וול מארט את עסקיה תחת הסיסמה " חיסכו כסף . 
שפרו את חייכם " . 
כשהושקה הסיסמה , בענף הפרסום שאלו אם וול מארט וסוכנות הפרסום מרטין אייג'נסי מקבוצת אינטרפאבליק אינן מוותרות על פרסום מגוון או על אופנתיות כשהן מתמקדות במחיר בלבד ; אבל הבעיות הכלכליות שהופיעו - התפוצצות בועת הנדל"ן , משבר הסאבפריים והירידות בשוק המניות - הוכיחו שהבחירה היתה מוצלחת . 
על רקע הירידה הכללית בצריכה הפרטית , וול מארט רשמה בתקופת החגים עלייה של 2.7 % במכירות , לעומת ירידות אצל מתחריה , למשל טארגט . 
" אנו לא טוענים שאנו מבינים בכלכלה טוב יותר מהכלכלנים . 
בסך הכל , כשראינו את הזינוק במחיר הבנזין , הבנו שיש להגיב בהתאם " , אמר סמנכ"ל השיווק של וול מארט , סטיבן קווין . 
כעת הולכות חברות רבות בדרכה של וול מארט ומפרסמות את המחירים הנמוכים שלהן - ומביאות לעלייה בהוצאה הכללית על פרסום בארה"ב . 
להערכת TNS מדיה אינטליג'נס , ההוצאה על פרסום בארה"ב עלתה ב - 2007 ב - , 4.2% לעומת עלייה של 1.7 % ב - 2006 ( יש לזכור גם את האולימפיאדה והבחירות הקרבות לנשיאות ) . 
הכל בזול 
" אנו רואים ירידה בפרסום בתחומי הנדל"ן , האלקטרוניקה הביתית והריהוט היקר , ובמקביל עלייה בפרסום של מבצעים ושוברי הנחות " , אמר ג'ון סוואלן , סגן נשיא בכיר ב - TNS . 
פרסומות רבות משקפות את דעתם של המפרסמים על העתיד הכלכלי : רשת המזון המהיר קוויזנוס מפרסמת כריכים מוזלים ; בנק נורת פורק , מקבוצת קפיטל וואן , מפרסם תוכנית חיסכון המבטיחה תשואה של 4.25 % לתשעה חודשים ; ניסאן מפרסמת את דגם אלטימה 2008 החדש , המסוגל לנסוע כאלף ק"מ בלי תדלוק ; רשת קלאב מד מצרפת את הילדים לחופשה המשפחתית בחינם ; וסטארבאקס בוחנת להכניס לתפריט כוסות קפה במחיר דולר בלבד , עם אפשרות למילוי חוזר בלא הגבלה . 
מסעות פרסום דומים ליוו תקופות מיתון קודמות - בשנים ' , 87 ' - 91 ' 90 ו - - 2001 2000 - ואולם הפעם נראה ששינוי הטון מגיע מוקדם יותר במחזור העסקים , עוד לפני שהוכרז על מיתון , המוגדר כירידה בצמיחה במשך שני רבעונים רצופים . 
נכונותן של סוכנויות הפרסום לפעול כאילו המיתון הגיע עשויה לבלבל , מכיוון שהגיוני כי במהלך מיתון היקף ההשקעות בפרסום יירד . 
עם זאת , מפרסמים רבים משקיעים יותר דווקא במהלך מיתון , כדי להתחרות באינטנסיוויות רבה יותר על קהל יעד קטן יותר . 
" אנו מנסים לפנות לקהל רחב ככל האפשר באמצעות הורדת מחירי הכריכים " , אמר סטיב פרווסט , סמנכ"ל השיווק בקוויזנוס . 
" מכירות הכריכים המוזלים כבר מהוות % 15 מכלל מכירות הרשת , והן הביאו לקוחות חדשים לסניפינו " . 
גם המפרסמים הפונים ללקוחות העשירים יותר מקפידים לרמוז על ההוזלות : רשת קלאב מד מבטיחה ש " הכל כלול " וש " אנו דואגים להכל " . 
" אנו מבטיחים ללקוחותינו שיקבלו תמורה הולמת לכספם - בייחוד משפחות " , אמר אנרי ז'יסקאר ד'אסטן , יו"ר ומנכ"ל קלאב מדיטרנה הייצוא החדש של סין הוא האינפלציה . 
לאחר ירידה ארוכת שנים , מחירי המוצרים שמיוצרים בסין ושנמכרים בארה"ב החלו לעלות בשמונת החודשים האחרונים . 
עליית מחירי האנרגיה וחומרי הגלם , הירידה בשער הדולר וכללי המסחר החדשים מחייבים מפעלים סיניים להעלות את מחירי מוצריהם - כך טוענים אנליסטים וחברות מערביות הפועלות בסין . 
בשנה האחרונה נרשמה עלייה מתונה יחסית של 2.4 % במחירי המוצרים . 
ואולם , עליית מחירי מוצרים אלה , המתווספת לעליית מחירי הנפט והמזון שמשקפים את הביקוש הסיני לחומרי גלם , הביאה לאינפלציה משמעותית בארה"ב . 
האינפלציה בארה"ב הגיעה לרמה של 4.1 % ב - 2007 לעומת 2.5 % ב - 2006 . 
הלקוחות האמריקאים רואים את מחירי המוצרים עולים , לעתים ביותר מ - , 10% כמו צעצועים , לגו והנעלה - וכל זאת בזמן שכלכלת ארה"ב מתקרבת למיתון . 
בחודשים האחרונים כלכלנים הזהירו כי סין קרובה להפסיד בקרב לאינפלציה . 
" סין היתה המפעל של העולם והעוגן להפרדה בין עליית מחירי חומרי הגלם לעלייה במחירים לצרכן " , אומר דונג טאו , כלכלן קרדיט סוויס . 
" אולם ימי האושר מסתיימים . 
אנו כבר רואים עליות מחירים " . 
בנוסף , למרות שאין מספר רשמי על ממוצע המשכורת בסין , מומחים טוענים שהמשכורות במפעלים בסין עלו ב - 80 % ויותר באזורי חוף רבים , כאשר המשכורת הנמוכה ביותר עלתה לרמה של 125 דולר לחודש . 
יבוא מסין מהווה כ - % 7.5 מכלל ההוצאות של הציבור האמריקאי על מוצרי צריכה , אך בתחום הצעצועים או ההנעלה מגיעה השליטה הסינית בשוק ל - 85 % ו - 40 % בהתאמה . 
" לזה אני קורא ? סופה מושלמת' " , אמר אלן האסנפלד יו"ר האסברו , אחת מיצרניות הצעצועים הגדולה בעולם , בביקורו בסין . 
" אנו חווים עלייה בהוצאות על העסקה , מחסור בכוח אדם , מחיר הפלסטיק עולה ואנו עושים יותר בחינות בטיחותיות יקרות " , אמר האסנפלד . 
חלק מהלחצים שהמחירים החדשים יוצרים , מגיעים ישירות מההחלטות של הממשל הסיני . 
לאחר שנים של תלונות מצד המדינות המפותחות בנוגע לגירעון המסחר של סין , הרשויות בסין הסירו את ההטבות שהעניקו לחברות העוסקות בעיקר בייצוא . 
צעד זה מהווה חלק מתוכנית נוספת של הממשל : להפוך את סין ליצרנית של מוצרים מורכבים ואיכותיים , דוגמת מוצרי אלקטרוניקה ומכוניות , ולא רק נעליים וצעצועי פלסטיק . 
ללא קשר למטרות הממשל , יצואנים סיניים רבים טוענים שהסרת ההטבות הגיעה בתזמון הגרוע ביותר . 
סיבה נוספת לעליות המחירים קשורה להחלטת הממשל בבייג'ינג להגביר את האכיפה על זיהום הסביבה , ובכך גדל הלחץ על מפעלים לשדרג את קווי הייצור כדי לעמוד בתקנות סביבתיות . 
הכל נעשה יותר מסובך 
כל השינויים האלה מתרחשים בזמן שהדולר מאבד 7.6 % מול היואן , ירידה שלא צפוי כי תיפסק השנה . 
עד כה , יצרני הצעצועים הם שנפגעו בצורה הקשה ביותר . 
הם נאלצים להתמודד עם עליית מחירי חומרי הגלם ודרישות הציבור לשפר את בטיחות ואיכות המוצרים . 
" אני עובד בתעשיית הצעצועים 20 שנה , אך השנתיים האחרונות היו הקשות ביותר " , אומר גאו ג'ינשן , בכיר בחברת פנגנג פנגיואן פלסטיק טויס קומפני . 
" ההוצאות גדלות , יש החזרות , הרגולציה קפדנית יותר - הכל נעשה יותר מסובך " . 
כדי להקטין את ההוצאות שוקלים בעלי המפעלים להעביר את פעילויותיהם למרכז סין , לאזורים בהם המשכורות נמוכות יותר , או למדינות אחרות באסיה , כמו וייטנאם או אינדונזיה . 
לקוחות לי אנד פונג , אחת היצואניות הגדולות בסין , כבר החלו להגיב לאינפלציה הסינית . 
" קיים שינוי אמיתי בכמות הבקשות ובאזורי הפעילות של המפעלים " , אומר נשיא החברה , ברוס רוקוויץ' . 
" לדוגמה , ראינו מעבר משמעותי בפעילות ייצור הרהיטים לאינדונזיה האם ג'ורג' בוש ייזכר בתור הנשיא האמריקאי שהפסיד את הכלכלה בעודו מנסה לנצח במלחמה ? 
ברוב שנות כהונתו של בוש רשם השוק האמריקאי צמיחה מעוררת קנאה . 
אך למרות ההישג המרשים וחרף מאמצי יועציו , לא הצליח הנשיא להפוך את ההון הכלכלי להון לפוליטי , מאחר שחלקים גדולים מהציבור האמריקאי האשימו אותו במלחמה בעיראק . 
האירועים הכאוטיים של השבוע שעבר - התנודתיות החריפה של שוק המניות , הקיצוץ החד בריבית הבנקאית בידי הבנק הפדרלי , וההודעה מיום חמישי על תוכנית קיצוץ המסים , המקבלת את תמיכת הדמוקרטים - עשויים להפוך את הקערה על פיה . 
במקום להיזכר כ " נשיא שפישל בעיראק " עלול בוש להיזכר כ " נשיא שפישל בעיראק וגם הרס את הכלכלה " . 
על כן בוש פועל במהירות , ולאחר סיבוב שיחות מקיף שערך במזרח התיכון הצטרף לדמוקרטים והציע תוכנית קיצוץ במסים אשר תחזיר צ'ק של עד 1,200 דולר ל - 117 מיליון משפחות . 
" המהירות היא הכרחית " , אמר ביום חמישי שר האוצר , הנרי פולסון , בעודו מציג את התוכנית בגבעת הקפיטול . 
חצי שעה אחרי כן , בבית הלבן , הביעו פולסון ובוש את תודתם לנציגי הקונגרס , " על שהראו לציבור האמריקאי שאנו מסוגלים לחבור יחד בניסיון לעזור לאומה האמריקאית להתמודד עם האתגרים הכלכליים " . 
במקביל דאג בוש להזכיר לכולם ש " כלכלת ארה"ב נותרה יציבה מבחינה מבנית " . 
ניסיונות ההרגעה מחד , והדגש על שיתוף הפעולה הפוליטי מנגד , הם צעדים פוליטיים מבריקים , אמר קנת דוברסטין , אשר כיהן כראש סגל הבית הלבן תחת ממשל רייגן . 
" בסופו של דבר , אנשים מצביעים מהארנק - כמה יש בתוכו וכמה חסר בו . 
מצב הארנק משפיע יותר ממדיניות החוק או מהמצב בעיראק " , אמר דוברסטין . 
" זו הסיבה האמיתית שבגללה נוטל בוש את המושכות בנמרצות . 
עליו להבטיח שהשפע והצמיחה של השנים האחרונות יימשכו עד אחרי הבחירות " . 
הסקרים מצביעים על כך שהציבור האמריקאי אינו חש בנוח בנוגע לעתיד . 
לפי סקר של CBS ו " ניו יורק טיימס " , % 75 מהאמריקאים מאמינים שהעגלה מידרדרת לכיוון הלא נכון , בעוד שרק % 19 מהציבור מאמין שהאומה מתקדמת בדרך הנכונה . 
הדמוקרטים מתכוונים לנצל את המצב בבחירות הקרובות , על אף שהלכו יד ביד עם הנשיא בנוגע לתוכנית הקיצוץ במסים . 
ביום רביעי פירסם ראהם עמנואל , מבכירי חברי הקונגרס הדמוקרטים , רשימה תחת הכותרת : " מורשתו של ג'ורג' וו . 
בוש " , בה הוא משווה בין נתונים כלכליים כמו מחיר הבנזין וההכנסה הממוצעת בשנים 2001 ו - 2008 . 
אף אחד מהנתונים אינו מחמיא לבוש . 
" העובדות מדברות בעד עצמן " , אמר עמנואל בראיון ביום חמישי . 
" אני לא מוסיף או גורע מהן דבר " . 
מבחינה כלכלית גרידא , קשה להאשים את בוש במשבר הכלכלי הנוכחי . 
כמה כלכלנים שקיטרגו אותו במהלך שנות כהונתו , כמו ברוס ברטלט , כלכלן שפעל בממשל רייגן ובוש האב , מודים שלא ניתן להאשים אותו במשבר הסאבפריים או בפקיעת בועת הנדל"ן . 
מבחינה פוליטית , לעומת זאת , האשמה נופלת עליו . 
הצמיחה הכלכלית שקרתה לאחר קיצוץ המסים הקודם שלו היטיבה עם העשירים ויצרה לחץ על המעמד הבינוני . 
בנוסף , יתקשה בוש להצביע על התקדמות כלכלית אמיתית שניתן לזקוף לזכותו . 
ג'ואל קפלן , המשנה לראש סגל הבית הלבן , מתנגד לקביעה בנוגע למורשת בוש . 
" במהלך כהונתו של בוש מובילי הדרך בכלכלה הצרכנית הם הצרכנים האמידים . 
בכלכלה התאגידית , מנהלי רכש הטכנולוגיה כמו מונטי פורד , מנהל ה - IT של חברת התעופה אמריקן איירליינס , הם שיקבעו את היקף השקעות ההון ( השקעות בתשתיות וציוד , כולל מו"פ ) בחודשים הקרובים . 
ההחלטות של פורד ועמיתיו ברחבי אמריקה התאגידית חשובות , מכיוון שלעולם טכנולוגיית המידע יש חלק נכבד בכלכלה המודרנית . 
כיום , רכישת חומרות ותוכנות מחשוב הן מחצית מהשקעות ההון של עסקים . 
האם השקעות ההון יהיו הקורבן הבא בדרך למיתון בארה"ב , או שמא הן ישמרו על יציבות ויצליחו לייצב את הכלכלה האמריקאית ? 
התחזית , לפי מנהלי רכש ואנליסטים במגזר הטכנולוגיה , מעודדת . 
אמנם אנו צפויים לראות הידוק חגורות , ואולי גם צמצומים משמעותיים במגזרים מסוימים - בייחוד במגזר הפיננסים . 
בנוסף , הצמיחה בהשקעות בטכנולוגיה עשויה להצטמצמם מ - 7 % בשנה שעברה ל - 4 % או פחות השנה , לפי חברת המחקר IDC . 
אך תהליכים אלה עומדים בניגוד חד למצב במגזר הטכנולוגיה בזמן המיתון של 2001 . 
בתקופה ההיא נפלו ההשקעות בטכנולוגיה ב - 11 % בשנתיים שלאחר התמוטטות בועת הדוט . 
קום . 
בשנות הבועה , הנטייה היתה להשקיע בטכנולוגיה ולקוות שזה ישתלם . 
אך בשנים האחרונות מנהלי ה - IT ריסנו את ההוצאות ובחנו את התוצאות כדי לבדוק האם השקעות בטכנולוגיה באמת צמצמו את ההוצאות , הגדילו את היעילות וחזקו את המכירות . 
לכן גורסים אנליסטים כי בהאטה הנוכחית , הירידה בהשקעות בטכנולוגיה צפויה להיות מתונה יותר - חדשות מרגיעות עבור הכלכלה . 
" זו סיבה לאופטימיות . 
אם יהיה מיתון , הוא יהיה קל יחסית " , אמר מרק זנדי , הכלכלן הראשי ב - Economy . 
com של חברת מודי ' ס . 
באמריקן איירליינס , פורד אינו מאמין כי החולשה הנוכחית עשויה לפגוע בחברות התעופה יותר מאשר בתקופה שלאחר התקפות הטרור של ה - 11 בספטמבר 2001 . 
באותה תקופה החליטה החברה כי למרות קיצוצים בתחומים אחרים , אין בכוונתה לצמצם משמעותית את תקציב הטכנולוגיה שלה . 
השנה הוא מתכוון להגדיל מעט את ההשקעות בטכנולוגיה לעומת השנה שעברה . 
מאמצים מנטליות של עסקים קטנים 
פורד מצביע על שלוש עלויות מרכזיות עבור חברת תעופה : כוח אדם , מטוסים ודלק . 
" הטכנולוגיה היא עדיין הדרך הטובה ביותר להגדיל את הערך שאנו מפיקים מכל אלה - היא מגבירה את יעילות העובדים , מאפשרת ניצול טוב יותר של צי המטוסים , ומגדילה את יעילות הדלק " , אמר . 
לדברי פורד , להשקפה זו יש גם תוצאות בשטח . 
המאמץ להגדלת יעילות הדלק החל ב - , 2005 וכלל תוכנות לקביעת מסלולי טיסה וייעול טעינת הכבודה . 
להערכת החברה , התוצאה היתה הפחתת צריכת הדלק בכ - 96 מיליון גלונים ( 364 מיליון ליטר ) בשנה . 
בפיטני בואס ( Pitney Bowes ) , יצרנית מערכות ניהול דואר , סמנכ"ל ה - IT גרגורי בואונקטנטרי צופה שתקציבו יגיע לכ - 180 מיליון דולר השנה - ללא שינוי משמעותי מהשנה שעברה . 
למרות ההאטה הכלכלית , פיטני בואוס תבצע מספר השקעות חדשות שההנהלה הבכירה החליטה כי הן נמצאות בעדיפות עליונה כאמצעי להגדלת התחרותיות של החברה . 
פרויקטים אלה כוללים תוכנות אנליטיות הממיינות את נתוני הלקוחות כדי לחזות הזדמנויות שיווקיות ולשפר את שירות הלקוחות . 
" אנחנו רוצים להתחיל רק בפרויקטים שבכוונתנו ללכת איתם עד הסוף " , אמר בואונקטנטרי . 
" האטה בהחלט מגבירה את הנטייה לפעול כך " . 
כדי לפנות תקציבים להשקעות חדשות , על מנהלים לצמצם את הוצאות התפעול השוטף . 
הדרך המועדפת על רבים היא קיצוץ התקציב עבור הוצאות שבשגרה , כגון החלפת מחשבים אישיים , חלוקת מכשירים ניידים כמו בלקברי לעובדים , ודחיית שדרוגי תוכנה כמו המעבר ל " חלונות ויסטה " או ל " אופיס " 2007 של מיקרוסופט . 
" בעניינים האלה מאמצים מנטליות של עסקים קטנים - פשוט מנסים להימנע מעוד הוצאה " , אומר ג'ק סנטוס , אנליסט בחברת המחקר ברטון גרופ . 
בסקר של 300 מנהלי IT בחודש שעבר , מצאה IDC כי החומרות שייפגעו ראשונות יהיו המחשבים האישיים והמכשירים הניידים . 
מבין התוכנות , ייפגעו ראשונות תוכנות משרדיות ומערכות הפעלה . 
מיקרוסופט דיווחה בשבוע שעבר על תוצאות רבעוניות חזקות , שנבעו בעיקר ממכירות בתחום מערכות ההפעלה . 
אך הסקר של IDC מעיד על האטה אפשרית במכירות , בייחוד בארה"ב , במקרה של האטה כלכלית . 
השקעות בטכנולוגיה , אם הן מנוהלות בתבונה , עשויות לפתוח אפשרויות חדשות ולהגביר את היעילות מבלי להשקיע כספים נוספים , טוענים בכירים . 
כשקצב העיבוד ויכולות אחסון המידע מכפילים עצמם בכל שנה וחצי , כל דור טכנולוגי מהיר , זול וקטן מקודמו . 
לכן , לדעת פרנק מודרוסון , סמנכ"ל ה - IT של אקסנצ'ר , הסכנה האמיתית בתקופה של מיתון טמונה באימוץ מדיניות של קמצנות נוקשה , המעכבת את החברה בשל טכנולוגיה המפגרת אחר המתחרות . 
השקעה יציבה , לדבריו , יכולה דווקא לחסוך כספים , בשל קצב השיפור המהיר בטכנולוגיות המחשוב . 
אקסנצ'ר , חברת שירותי מחשוב , משקיעה כיום פחות בטכנולוגיה לעומת השקעותיה ב - , 2001 אף כי מספר עובדיה צמח ביותר מפי שניים , ל - 175 אלף עובדים ברחבי העולם . 
" הצלחנו לעשות זאת מכיוון שהשקענו בתקופת המיתון האחרונה " , אמר מודרוסון . 
חברות רבות עשויות לגלות כי מוטב לבצע השקעות חדשות - כל עוד הן שמות גבולות לתקציב הטכנולוגיה הכולל שלהן . 
בסקר שהתבצע באחרונה בקרב חברות גדולות , גילתה חברת המחקר גרטנר כי תקציבי הטכנולוגיה צמחו בקצב שנתי ממוצע של 2.8 % בשלוש השנים האחרונות . 
לעומת זאת , ההשקעות בחברות דאבוס , שווייץ . 
העתיד נראה קודר בעבור רבים בעולם המפותח , אבל מסתבר שבעולם המתפתח העתיד לובש ורוד . 
שני סקרי עמדות שפורסמו בפורום הכלכלי העולמי ( WEF ) בדאבוס הראו אופטימיות הן בציבור הן בקרב בכירים בחברות במדינות המתעוררות - בניגוד לכלכלות המפותחות שבהן גואים החששות . 
בארה"ב , רק % 27 מהמשיבים בסקר Gallup International Voice of the People אמרו כי הם צופים שהדור הבא ישגשג יותר מהנוכחי ; התחזית של % 43 היתה לפחות שגשוג בדור הבא . 
במדינות מסוימות החשש לגבי העתיד היה רב עוד יותר . 
בצרפת , רק % 11 מהמשיבים צופים שגשוג רב יותר בעתיד - בדומה לנתונים שהתקבלו ביפאן , בגרמניה ובאיטליה . 
אבל בניגריה , מדינה שבה עושר הנפט לא ממש עוזר למרבית תושביה בינתיים , % 78 מהמשיבים צופים שגשוג רב יותר בעתיד . 
בקניה עומד נתון זה על % 67 ( הסקר התבצע ברבעון הרביעי של , 2007 טרם גל האלימות במדינה והסערה בשווקים ) . 
השאלה שהוצגה בפני מנכ " לים היתה ממוקדת יותר : האם הם בוטחים ביכולת החברה שלהם לרשום צמיחה בהכנסות ב - 12 החודשים הקרובים . 
בארה"ב , שם גוברים החששות ממיתון , % 36 מהמנכ " לים השיבו כי הם מאוד בטוחים בכלכלה - נתון שהיה גבוה יותר מהנתונים ביפאן , צרפת ואיטליה . 
לעומתן , במקסיקו , רוסיה וסין עבר נתון זה את ה - 70 % ובהודו הגיע ל - 90 % . 
הביטחון בשווקים המתעוררים נראה גם בכמה ממושבי הפורום בדאבוס . 
משתתפים מהודו טענו כי המומנטום יסייע להם להתמודד עם האטה בשוק האמריקאי , ודובר מסין אמר כי מיתון בארה"ב עשוי להביא להאטה בצמיחה של סין , מ - % - 11 % 10 ל - 9 % בשנה . 
" רבים יוכו בתדהמה , אם למיתון בארה"ב תהיה השפעה משמעותית על אסיה " , אמר סטיבן רואץ' , יו"ר מורגן סטנלי אסיה . 
אבל , לדבריו , בכל מקרה הוא מאמין כי להאטה שהוא צופה בארה"ב תהיה השפעה משמעותית על אסיה . 
הסקר שבוצע בקרב אנשים פרטיים גם בדק אם הם מסכימים עם הצהרות מסוימות לגבי מנהיגים עסקיים , והעלה מגוון דעות . 
מנהיגים עסקיים נתפסו לרוב מוכשרים יותר בהשוואה למנהיגים פוליטיים , אבל גם כאנשים לא ישרים . 
הניגוד החד ביותר נרשם בגרמניה - שם % 6 מהמשיבים לא חשבו כי המנהיגים העסקיים היו מוכשרים , אך % 71 לא חשבו כי הם ישרים . 
בארה"ב , % 49 העריכו כי מנהיגים עסקיים אינם ישרים , ו - 25 % השיבו כי אינם מוכשרים . 
המדינה שהכי מעריכה את מנהיגי עולם העסקים שלה היא בריטניה - שם רק % 19 מהמשיבים ראו בהם אנשים לא ישרים , ו - 13 % הטילו ספק בכישרונם . 
אבל ייתכן כי לא כולם חושבים שכדי לשגשג יש צורך במנהלים מוכשרים . 
בניגריה , שם % 78 מהציבור צופים כי הדור הבא ישגשג יותר מהנוכחי , % 40 השיבו כי המנהיגים העסקיים אינם מוכשרים - יותר מבכל עוד בשנות ה - 80 הסוערות , כשהיה אחד מהמשקיעים הידועים ביותר באמריקה וניהל את קרן הנאמנות המפורסמת ביותר , שנא פיטר לינץ' את ימי שני . 
יום שני הוא היום שבו הסבירות הגבוהה ביותר שהשוק יירד . 
במחקר שערך בין השנים ' - 85 ' 55 נמצא כי בימי שני השוק ירד ב - נקודות במצטבר . 
לינץ ’ , שבמשך 12 שנים ניהל את קרן מגלאן של פידליטי , החזיק בתיאוריה פשוטה שמסבירה את המגמה : חשיבה שלילית . 
" הסיבה לירידה בימי שני " , אמר לי פעם , " היא שבסופי השבוע כולם פתאום נהפכים לכלכלנים חובבים " . 
המשקיעים , לאמונתו , קוראים את עיתוני סוף השבוע , שמלאים במאמרים המבשרים את קץ הימים , והופכים פסימיים בעצמם . 
לכן , עם פתיחת השוק ביום שני , האינסטינקט הראשוני שלהם הוא למכור . 
קשה לי לראות איך אפשר להימנע מפסימיות בהתחשב בשבוע שעבר עלינו וההשלכות האפשריות על העתיד . 
כן , ביום חמישי ושישי היה פחות מטורף , אולם בתחילת השבוע היה פשוט נורא : ביום שני השווקים בארה"ב היו סגורים לרגל יום הולדתו של מרטין לותר קינג , אך בכל העולם השווקים היו בנפילה חופשית ; ביום שלישי פתח מדד דאו ג'ונס את המסחר בנפילה של 464 נקודות ונסגר בהפסד של 128 נקודות ; ביום רביעי היה לנו ראלי ( עליות בשוק המניות ) של צליפת שוט - מירידה של 300 נקודות בבוקר , השוק נע לעלייה של כמעט 300 נקודות . 
שינוי של 600 נקודות במסחר אינו נוסך ביטחון , גם אם היתה עלייה בסוף . 
הוא נוסך פחד . 
בינתיים הכריז הבנק הפדרלי על צעד חירום של הורדת ריבית של 0.75 % - מהלך שהריח מפאניקה ; הכלכלנים התווכחו ביניהם אם הכלכלה קרובה למיתון , או שהיא בעיצומו ; מחירי הבתים המשיכו לרדת ; המפקח על הביטוח במדינת ניו יורק ניסה להתוות תוכנית חילוץ למבטחי האג"ח הגדולים , מחשש לאסון אם יקרסו ; מחיקות נוספות של מוסדות פיננסיים גדולים הן ודאיות - כל הדברים שהדובים ניבאו התגשמו , וקשה לדעת מתי וכיצד הם יסתיימו . 
אנשים ייאלצו להפסיק לצרוך 
" לא ראיתי דבר כזה מימיי " , אומר פיטר ברנסטין , הידוע כמומחה שווקים , סופר והאיש שראה הכל . 
באופן רגיל , הוא אומר , שוקי דובים נוצרים כשמחירי המניות יוצאים משליטה , כפי שקרה בבועת הטכנולוגיה ב - , 2000 אך לא כך קרה הפעם . 
השוק בצרות בגלל שהכלכלה בצרות : " התמוטטות האשראי היא מה שמניע את המיתון " . 
לפיו , יידרש זמן להגיע לפתרון התסבוכת ולחזרה למערכת פיננסית תוססת שמוכנה ליטול סיכונים . 
אם אנשים יחזרו ללוות בשיטה המיושנת , הם יתרגלו לכך . 
" אין לי מושג עד כמה זה יהיה גרוע , אבל זה יימשך מעבר ל - " , 2008 אמר . 
דניאל אלפרט , מנהל בכיר בווסטווד קפיטל , כותב כי " בעבר , נפילות ומשברים בשווקים השפיעו על נכסים כגון נדל"ן מסחרי , אדמות חקלאיות , מניות טכנולוגיה ומניות הבנקים . 
הפעם מדובר בשוק המניות ובבתיהם של אנשים , אשר תמחורם מחדש פוגע בלב ליבנו " . 
אלפרט הצביע על כך שבשש השנים הראשונות של העשור הנוכחי בלבד , החובות במשכנתאות וחובות הצרכנים הוכפלו ; הוא חוזה כי חובות כרטיסי האשראי יהיו השוק הבא שיפול . 
סטיבן רואץ' , הכלכלן הראשי לשעבר של מורגן סטנלי , המכהן כעת כיו"ר החטיבה האסיאתית של הבנק , אומר כי הצריכה הפרטית בשנים האחרונות היוותה % 72 מהתמ"ג - הרבה יותר מ - 66 % שנרשמו בשנים שקדמו לכך . 
דיוויד א . 
רוזנברג , כלכלן אזור צפון אמריקה עבור מריל לינץ' , שחיבר דו"ח קשה על מצב הכלכלה , מסביר את המצב : " כשמסתכלים על חובות המגזר הפרטי , שתפחו מעל ומעבר למה שיכולה להסביר הצמיחה בתמ"ג , רואים כי מדובר ב - טריליון דולר מעבר ליכולתה של הכלכלה לעמוד בחובות " . 
החוב הזה יצטרך להימחק או להיפרע . 
אנשים יצטרכו להפסיק לצרוך , אמר . 
לא תהיה להם ברירה . 
" הבעיות הן עמוקות , רחבות וקשות " . 
המצב אכן נראה פסימי . 
האם אתם מוכנים לחיות בעולם שבו שני הנכסים הגדולים ביותר שלכם - חשבון הפרישה וביתכם - לא עולים בשוויים באופן אוטומטי ? 
כפי שאנשים הניחו שמחירי בתיהם רק יעלו , בשני העשורים האחרונים רוב האמריקאים הניחו כי עלייה במחירי הנכסים תטפל בכל הבעיות הפיננסיות שלהם . 
מה שמסמנים ארועי השבוע שעבר הוא שייתכן שזה לא יקרה . 
אבן ריחיים על צוואר הכלכלה 
אם אתם בייבי בומרס כמוני , בטח התחלתם להתעניין בשוק המניות ובנדל"ן בתחילת שנות ה - , 80 כששוק הפרים הגדול רק החל . 
בשנים ' - 82 ' , 69 כשהשוק דרך במקום ו " ביזנס וויק " הכריז בכותרת ידועה לשמצה " מותן של המניות " - אינו חלק מהזכרון הקולקטיווי שלנו . 
עוד מהמפולת של ' , 87 בכל פעם שהיתה נפילה בשווקים , היתה התאוששות מוקדמת למדי . 
בכל פעם שמחירי הבתים גימגמו , כמו שקרה בראשית שנות ה - , 90 הם התאוששו במהירות . 
כתוצאה מכך , שני מנועים תאומים אלה - המניות והבתים - נהפכו לנכסים בהם היינו תלויים לחלוטין כדי להגיע לרמת החיים שבה חפצנו . 
המעסיקים שלנו העבירו אותנו מתוכניות פנסיה , שבהן הסיכון מפוזר היטב והחברות אחראיות לחשבון הפרישה של עובדיהן , לתוכניות השקעה במניות , שבהן הסיכון מוטל אך ורק על העובדים . 
אבל הסכמנו לכך , נכון ? 
הסכמנו בהתלהבות לקחת את הסיכון , מכיוון שעלייתו הבלתי נמנעת של השוק מבטיחה לנו פרישה הגונה . 
באותו אופן , הבית שלנו העניק לנו את היכולת לקנות את מה שרצינו - חופשות , לדוגמה , או בית נוסף - מכיוון שגילינו כי ניתן ללוות כנגד העלייה בשוויים של הבתים . 
העלייה בערכי הנכס איפשרה להחזיר את המשכנתא בקלות . 
היא איפשרה לנו להימנע מלהתמודד עם העובדה שההכנסות שלנו לא פורחות כמו החלומותינו . 
ואולם , העלייה המטורפת במחירי הבתים מאז תחילת המאה החדשה לא היתה בת קיימא . 
טריליונים של דולרים שהולוו כנגד שווי הבתים , שמאז התנדפו , נהפכו לאבן ריחיים על צוואר הכלכלה . 
הצריכה הפרטית תתמתן מכיוון שאנשים יצטרכו לשלם את החובות במקום לצאת לעוד חופשה . 
בנוסף , היא תתמתן בגלל שאנשים נבהלים כשהם מגלים שנכסיהם העיקריים לא עושים את מה שהם " אמורים " לעשות . 
" האסטרטגיה של לקיחת הלוואה כנגד בתים הפכה אותם לפגיעים " , אמר ג'ייקוב ס . 
האקר , מחבר " The Great Risk Shift " ( מעבר הסיכון הגדול ) . 
ובאשר לשוק המניות - הוא לא יוכל להתמודד עם עוד חדשות רעות . 
צ'רלס ר . 
מוריס , סופר שבקיא בנבכי הפרטים של שוקי עסקות ה - CDS וה - CDO ( נגזרי אשראי מגובי נכסים ) , שגרמו לחלק ניכר מהמשבר הנוכחי , מאמין שיהיו עוד הרבה מחיקות גדולות כנגד ההפסדים בשווקים אלה . 
לדבריו , העידן שהחל באוגוסט ' 82 כששוק הפרים החל לצעוד במרץ רב , גווע בימים אלה . 
" אני רואה זאת כסופו של מחזור בן 25 שנים " , אמר . 
ספרו החדש ייקרא " מפולת טריליון הדולר " . 
אני לא טוען שאני יודע להיכן צועד שוק המניות בטווח הקצר . 
אף אדם בר דעת לא 
פטרו את הלקוחות 
מאת ליאור ערוסי 
מאמר זה הוא תרגום מאמרו של ליאור ערוסי " Fire The Clients " ומתפרסם ב " שיווק עכשיו " באישורו של המחבר . 
הקלישאה המסורתית לפיה הלקוח הוא המלך , חייבת , אחת ולתמיד , לחדול מלהתקיים . 
לא כל לקוח הינו מלך ולא כל לקוח ראוי לזמן שלנו , למאמצינו ולמחויבותנו , וזאת למרות כל הכסף שיש לו . 
במרדף אחר כל עסקה אפשרית כולנו נושאים את האשמה של שידול ועבודה עם לקוחות אשר דרך פעולתם אינה הגיונית , אשר מציגים דרישות בלתי מציאותיות ולעתים אף מסרבים לשלם בזמן ( אם בכלל ) . בעשותנו זאת , אנחנו מרגילים את לקוחותינו להתנהגות פוגעת . 
לימדנו אותם כי אנחנו נסבול כל התנהגות מוזרה מצדם וכי נענה לכל גחמה . 
עשינו זאת מבלי לשאול את עצמנו שאלה אחת פשוטה , שבה אנו אמורים להיות מומחים , " האם זה רווחי עבורנו ? " . 
" מנקודת מבט עסקית , האם זה הגיוני לספוג התנהגות פוגענית שכזאת ? " . 
אנחנו , היועצים , אשר אמורים להיות מומחים בהפעלת הגיון פשוט כדי לעזור ללקוחותינו למצוא את הדרך הרווחית לעשיית עסקים , ביצענו את החטא החמור ביותר : לא פעלנו על פי מה שלימדנו . 
לאחר שנים של ניסיון בעבודה עם יועצים , הלקוחות ליקטו את שארית אכזבותיהם . 
שרלטנים , אשר הבטיחו את הירח , אולם לא יכלו לספק עפר והרעילו את הלקוחות . 
במקרה אחד ספציפי , אחד מלקוחותי שילם עבור תוכנית להורדת עלויות , שאף על פי שהסתיימה בעלויות היעד המובטחות , גרמה גם לירידה משמעותית בנאמנות הלקוחות . 
התברר כי חברת הייעוץ הגדולה , אותה שכר הלקוח על מנת לעזור לו כדי להפחית עלויות , לא מדדה את השפעתה של פעולה זו על הערך הכולל של הלקוחות . 
המלצתם להורדת עלויות הייתה בעלת השפעה ישירה ושלילית על הלקוחות . 
כתוצאה מכך לקוחות בחרו לעבור למתחרים , בהשאירם את הלקוח שלי עם עלויות מופחתות , אבל גם עם הרבה פחות לקוחות . 
למרבה הצער , מקרה זה אינו יוצא דופן לכלל הרווח . 
כולנו יכולים לערוך רשימה של צלקות של לקוחותינו מעבודתם עם יועצים בלתי מקצועיים ו/או נלהבים יתר על המידה , אשר הזדרזו לתת הבטחות , אולם קצרה ידם במימושן . 
השפעת התנהגותם של כל אותם ' תפוחים רקובים ' היא זו שכולנו מתמודדים איתה כל יום . 
הלקוחות שלנו הססנים יותר , מחזורי מכירות לוקחים זמן רב יותר והלחץ על מתן הנחה בתשלום גדול יותר מאי פעם . 
כאשר התעמתתי פעם עם לקוח אשר ביקש הנחה ושאלתי אותו על אודות הסיבה לבקשתו , הוא הודה שהוא לא האמין שאנו יכולים לספק את הנדרש , ולפיכך ניסה להפחית את הסיכון באמצעות מיקוח להשגת הנחה משמעותית . 
" ולאחר ההנחה , האם אז תרגיש רגוע ושליו ? " , שאלתי . 
" לא , ההנחה לא תפחית כלל את פחדי " , הודה . 
הצעתי ללקוח זה הצעה של ' כפול או לא כלום ' . 
אני אקבל % 200 משכרי , אם אספק את הנדרש בהתאם למצופה , או שלא אקבל כלום אם לא " אספק את הסחורה " . 
הגיע הזמן להפסיק לשחק במגרש המשחקים הרקוב שהותירו לנו פרויקטים כושלים . 
הגיע הזמן להפסיק לשלם את המחיר עבור טעויותיהם של אחרים . 
אין אנו יכולים לשנות את שאירע לפני הגעתנו , ואין אנו צריכים להיחשב כאחראים , באופן ישיר או עקיף , למעשיהם הרעים של אחרים . 
מערכת יחסים בין יועץ ובין הלקוח חייבת להיות מעוצבת מחדש , כך שתתבסס על אמון וכבוד . 
זה נשמע כקלישאה , אולם זוהי קלישאה שלמעשה אשמח להדגיש . 
יועצים צריכים לבחון את בסיס הלקוחות שלהם ולהחליט איזה לקוח הינו לקוח טוב ואיזה לקוח יש להעביר במהירות ... למתחרים. זוהי ההגדרה האמיתית למצב של Win - Win . 
אתה מתמקד בלקוח הנכון , בעוד שהמתחרה שלך נלכד ברשת של לקוחות לא רווחיים . 
אזי אתה באמת מרוויח פעמיים . 
1 . 
אמונה עצמית - על מנת להשליט אמון וכבוד , יועצים חייבים , קודם כל , לכבד את עצמם ולהאמין במה שיש להם מה להעניק ובערך הקשור לכך . 
ללא אמונה שכזו יועצים לא יוכלו למכור את שירותיהם באופן הולם . 
חוסר האמונה עצמית הוא הדבר היחיד שהלקוחות יבחינו בו מיד וינצלו זאת לטובתם . 
אם היועץ מצטייר כנואש הוא חושף את עצמו להתנהגות פוגעת מצד הלקוח . 
2 . 
דע את הלאווים שלך - האם אתה באמת יודע מתי לסגת מעסקה ? 
אם אתה לא יודע , תרדוף אחר הדולר האחרון , שלרוב , הינו היקר ביותר . 
בכניסה לכל מצב הקשור למכירה דע מתי לומר " לא " . 
כאשר נחוץ , כתוב את הלאווים שלך מראש , כדי שלא תיתפס בלתי מוכן . 
חוסר יכולת לומר לא בשלב זה , ישפיע על המשך ההתחייבות ויהפוך אותה , ככל הנראה , להצעה מפסידה עבורך . 
3 . 
ראיין את לקוחותיך - בקש מלקוחותיך לשכנע אותך לעשות עסקים עימם . 
תן להם להסביר את הערך הטמון בכך עבורך . 
אם הינך שותף שווה במערכת היחסים , אז גם הם צריכים לעבור תרגול זה . 
אם לא , הם ייקחו אותך כמובן מאליו . 
זהו סימן נוסף האמור להתריע בפניך על חשש לבעיות . 
4 . 
דאג להבניית מערכת היחסים - ודא שכל הציפיות והמשימות ברורות . 
כפי שאתה יודע , חידוש ושינוי של הדרישה הראשונית אכן יתרחשו . 
זהו טבעו של העסק . 
במקרה כזה , היה מוכן לכך על ידי הוספת תעריפים מיוחדים לשינויים . 
אם השיטה לטיפול בשינויים אינה מבוססת כבר בהתחלה , יהיה קשה יותר להעלות אותה מאוחר יותר . 
בדומה למרבית היועצים , תיאלץ , לבסוף , לספוג הוצאות אלו על חשבונך , ואילו הלקוח , העשיר והגדול הרבה יותר ממך , יפיק תועלת מנדיבותך הבלתי מתוכננת . 
5 . 
אפשר פיטורים - כאשר אתה רוקם את ההסכם שלך , כלול בתוכו סעיף אשר יאפשר לך לפטר את הלקוח . 
הפוך את אפשרות העזיבה להדדית . 
זה יסייע ללקוח שלך להבין , כבר מן ההתחלה , שגם לו יש מה להפסיד אם הוא יתייחס אליך שלא כהלכה או יפגע במערכת היחסים . 
6 . 
הערך מחדש את מערכת היחסים - במהלך תקופת ההתחייבות דברים ישתנו . 
זהו פשוט טבעם של דברים . 
אף על פי שאינך יכול לשנות את טבעה ההתפתחותי של ההתחייבות , אתה בהחלט יכול וצריך להיות מודע לתוצאה . 
אם הלקוח שלך נוהג שלא כהלכה כלפי ההסכם ודורש מעבר למצופה , עלייך לשקול לפטר אותו . 
אם אחד מחברי הצוות של הלקוח אלים מילולית , אל לך לקבל זאת . 
זה מאוד מפתה לחשוב כי העסקאות העתידיות עם הלקוח יצדיקו את התנהגותו העכשווית . 
אולם זוהי תפיסה מוטעית . 
לא ניתן לנצח / להרוויח כאשר עוסקים בלקוח פוגע . 
הפתרון היחידי הוא לקום ולעזוב . 
אם לא תעשה זאת , תבגוד באמון ובכבוד של עצמך . 
לקוחות מסוימים עלולים להיות פוגענים , אולם התנהגותנו שלנו עשויה להחריף את הבעיה . 
בעצם ההיכנעות להתנהגות פוגעת , אנו עלולים ליצור קרקע פורייה לפגיעה נוספת . 
מניסיוני , מערכות יחסים פוגעניות , בדרך כלל , אינן רווחיות . 
כך , אף על פי שאתה מחויב , בצורה נלהבת , ליצירתך ומוכן לחלוק איתה עם העולם , לטובת הכלל , חשוב על כך שוב . 
אלא אם אתה מתכנן להצהיר על העסק שלך כארגון שלא למטרות רווח , מקד את ההתלהבות שלך בלקוחות הנכונים . 
לא - לא כל לקוח הינו מלך , רק הלקוחות הנכונים הינם מלכים . 
הלקוחות הנכונים עבורך עלוליםלהיות הלקוחות הלא נכונים עבור מישהו אחר . 
זהו עניין של כימיה , ניסיון וציפיות . 
ודא כי הינך מעריך את כל הגורמים הללו , לפני ההתחייבות עם הלקוח . 
יש לך את הזכות לראיין את הלקוח , והלקוח צריך ' למכור לך ' מדוע עליך לעשות עימו עסקים . 
צריך שניים לטנגו . 
והשניים חייבים להיות שותפים שווים במערכת היחסים . 
קשה ככל שזה נשמע , ממש את זכותך לפטר לקוח . 
לאחר שתעשה זאת בפעם הראשונה , תראה איזו הרגשה רבת עוצמה זו . 
הרגשה מרוממת - רוח זו היא מה שאתה אמור להרגיש בכל מערכת יחסים . 
זוהי ההרגשה של כבוד ושל יחס הוגן . 
האם זהו סיפור מעשיות ? 
רק אם תהפוך את זה לכזה . 
התשוקה שלך לתחום המומחיות שלך מיוחדת ויקרת ערך . 
צור סביבה מעשירה ומטפחת לגדול בה . 
סביבה כזו תתקיים כאשר אתה עובד עם אנשים אשר מכבדים אותך ומעריכים את הערך שאתה מעניק להם . 
בחר את המלכים שלך בקפידה , ושלח את האחרים למתחרים אולם אין זה היעד הסופי וזה לא ייצור חוויות לקוח מדהימות , אשר ישמשו גורם מבדל . 
המטרה של חוויית לקוח אינה רק להפסיק להרגיז אנשים , מטרתה היא לגרום להם עונג ולמקסם את הרווחים ואת הנאמנות . 
על מנת להשיג זאת , יש צורך בחשיבה חדשה , במטרות ובאמצעי מדידה חדשים . 
חוויית הלקוח כגורם מבדל 
יצירת חוויית לקוח ביחסי B2B - מכירה וקשרים בין עסקים 
אם תנהל שיחה עם מנהלים מתחום חוויית הלקוח בסביבת B2B על אודות מעורבות רגשית , תראה את עיניהם מתגלגלות . 
שאל אותם אם הם יהיו מוכנים לשקול עיצוב חנויות קמעוניות , עם ריח ומוזיקה המותאמים ללקוחות , וזאת על מנת להגביר את חוויית הלקוח - מרבית הסיכויים שתתבקש לצאת ממשרדם . 
באם תזכיר את חוויית ה - iPod או חוויית ה - MySpace סביר להניח כי תעמוד בפני זרם אנחות והזעפות פנים . 
במחקר ה - CEM ( ניהול חוויית הלקוח ) הגלובאלי , שנערך בשנת , 2006 מצאנו כי % 60 מהמנהלים מתחום חוויית הלקוחות בסביבת B2C ו - B2B הסכימו על כך כי מנהלי הארגונים שלהם אינם מבקרים את הלקוחות לעתים תכופות או מקדישים תשומת לב ראויה לבניית תוכניות לדיאלוג עם הלקוח . 
המחקר מדגיש את האתגר העומד בפני מנהלים מתחום חוויית הלקוח במגוון סביבות . 
עם זאת , בעוד שכמה מהאתגרים דומים , יצירת מערכת יחסים מוצלחת שונה בתכלית בסביבות ה - B2B . 
ללקוחות יש אתגרים שונים , משאבים וספקים שונים . 
יצירת חוויה עבור סוגי לקוחות שונים אלה דורשת רעיונות חדשים ויצירתיים , כגון אלו הבאים : 
מוצרים - אף על פי שמוצרים מייצגים , במרבית המקרים , את ההצעה היחידה בעלת הערך בארגוני B2B , רק לעתים נדירות המוצרים עוסקים במעורבות רגשית או מושכים לעין , באופן ויזואלי . 
נסה לדמיין בורג , אום או חיווט במטוס . 
עכשיו רשום את שלושת המאפיינים העיקריים שלהם . 
עכשיו חזור על התהליך , אולם הפעם רשום את שלושת המאפיינים העיקריים של iPod . 
האם אתה מבחין בהבדל ? 
במקרים רבים , מוצרי B2B מייצגים רק מעט יותר מאשר מרכיבים בהצעת מוצר גדול יותר , שחברות B2B מוכרות ללקוחות שלהם . 
הלקוח הסופי , בדרך כלל , לא מדמיין את ערכם של המרכיבים ורק לעתים נדירות יעשה זאת . 
תהליך קבלת החלטות - ההחלטה של הלקוח לרכוש מוצר אחד על פני מוצר אחר מוכתבת על ידי ועדה , אשר בוחנת את תוצאותיה של הבקשה להצעת המחיר . 
הוועדה משווה מידע הנאסף על ידי מספר ספקים , ובהתבסס על קריטריונים מוגדרים מראש , בוחרת בספק ( ובמוצריו ) . אולם , במרבית המקרים , הצעת המחיר מעוצבת כך שהיא שוללת כל בידול בין מוצרים , על מנת לשמור על תחרות בין הספקים . 
לפיכך , לעתים קרובות , כל מה שנשאר לוועדה לשקול , כגורם מבדל , הוא המחיר . 
לקוחות קמעונאים רוכשים , לעתים קרובות , מוצרים ושירותים על בסיס של דחף , ואילו לקוחות B2B , לעתים תכופות , עורכים בחירות בלתי הגיוניות בקונצנזוס על בסיס של מחיר בלבד . 
לקוחות - בסביבה של B2B , ספקים חייבים " למכור " את מוצריהם ושירותיהם לכארבעה עד עשרה מקבלי החלטות . 
מקבלי החלטות שונים ידגישו מאפיינים ותפקודים שונים , ובמרבית המקרים , סדרי העדיפויות שלהם יהיו בקונפליקט . 
על הספקים להשביע את רצון כולם . 
מערכות יחסים - מערכות יחסים בין עסק לעסק נוטות לשרוד למשך זמן רב הרבה יותר ארוך מאשר מערכות יחסית בסביבת עסק - לקוח סופי . 
כאשר ספקים בתחום התובלה , התעופה , החומרים הכימיים ותעשיית טכנולוגית המידע , יתחילו לספק שירותים ללקוח עסקי , רוב הסיכויים הינם שהם ימשיכו לעסוק בכך שנים רבות . 
מניעי נאמנות – " חלוקת הארנק בין ספקים " הינה גורם כלכלי עיקרי במערכות יחסים רבות של B2C , אולם היא מאורע נדיר בסביבות של עסק לעסק . 
במערכת היחסים בין עסק לבין עסק , מקובל מאוד לתת לספק % 100 מהתקציב הזמין , עבור מוצר או שירות ספציפי . 
ככזאת , מערכת היחסים הופכת לתחרותית פחות מזו של B2C . 
עקב הכישלון להבין את ההבדלים האינהרנטיים בין לקוחות B2B ובין לקוחות B2C , ארגוני B2B רבים ינהגו על פי המודלים של חלוצי ה - B2C כגון : Apple ו - Starbucks , ויתמקדו רק בחוויות " תיאטרליות " , המערבות רגשות . 
מודלים אלה הוכיחו אמנם את הצלחתם בסביבה המתאימה להם , אולם ארגוני B2B עומדים בפני אתגרים אחרים , הדורשים פרדיגמות עסקיות אחרות וחוויות לקוח אחרות . 
בעוד שהמודלים לסיפוק חוויות ושירותים עשויים להשתנות , הצלחה ארוכת טווח בסביבת ה - B2B עדיין מבוססת על סיפוק מתמיד של הנאה ללקוח . 
בדומה לכך , נאמנות הלקוח , תקבולים ורווחיות הינם בסיסים שארגוני B2B נוהגים על פיהם בקביעות . 
עם זאת , הצורך לערב את הלקוחות ולספק להם הנאה , דורש כי ארגונים יישמו את הצעדים הבאים , כאשר הם יוצרים את אסטרטגיית חוויית הלקוח שלהם : 
1 . 
הגדר את חוויית הלקוח - האתגר הגדול ביותר בסיפוק הנאה ללקוחות הוא בהוספת ערך ייחודי ומבדל אשר פותר את בעיותיהם של הלקוחות . 
כאשר אתה מגדיר את חוויית הלקוח שלך , הכר בכך שערכה צריך לחול על הלקוח כולו ועל מחזור חיי העסק - מעורבות קדם מכירה , תהליכי מכירה ואינטראקציה לאחר המכירה . 
חוויות בכל אחד מהשלבים של מחזור חיי הלקוח צריכות להיות מותאמות אישית לפי הלקוח האינדיבידואלי . 
2 . 
הגדר את ליבת מערכת היחסים - הדדיות במערכת היחסים חברה - לקוח הכרחית בסביבת ה - B2B , מאחר שללקוחות B2B ( בשונה מלקוחות קמעונאיים ) , יש את היכולת לגרום להפסד כלכלי משמעותי לספקים שלהם . 
הגדר את טיב מערכת היחסים עם הלקוח שלך מעבר להסדר התשלומים ( שוטף + 30 ) , כך שתכלול מחויבות לשדרוגים , שירותי תחזוקה וכו ' . 
קבע מי הם הלקוחות הפוטנציאליים אותם אתה מוכן לקבל . 
מערכת יחסים עם לקוח של $ 200 בסביבה קמעונאית , שונה באופן משמעותי מלקוח של מיליון דולר בסביבת ה - B2B . 
בעוד שארגונים עשויים להיות מוכנים לקבל תלונות , לספוג התנהגות פוגעת , ולתת הנחות עבור לקוח גדול , סביר להניח שהם יהיו מוכנים פחות לקבל התנהגות דומה מלקוח קמעונאי . 
עבודה עם הלקוח הלא נכון יכולה להיות תהליך יקר מאוד אם הקריטריונים למערכת היחסים אינם מוגדרים על ידי הארגון ומקובלים על ידי הלקוח . 
3 . 
עצב מחדש את תהליכי קבלת ההחלטה - הבסיס בכל חוויית לקוח הוא תהליכי קבלת ההחלטה התומכים בה . 
חברות רבות לא מצליחות להכיר בכך ש " בקשת הצעה " ( פנייה לקבלת הצעת מחיר או/ו תנאי שירות ומכירה ) מלקוח עסקי הינה מבוא למערכת היחסים בין החברה לבין הלקוח . 
היקפן ועומקן של התשובות המסופקות בתוך בקשת ההצעה וזמני התגובה , עשויים , בסופו של דבר , להגדיר את התוצאה של תהליכי המכירה . 
מאחר שבקשת ההצעה תיבחן על ידי מקבלי החלטות רבים , בעלי ציפיות שונות , ואג'נדה שונה , ארגונים חייבים להגביר את האיכות של תגובתם לבקשת הצעה ולשפר את זמן התגובה , על מנת לבדל עצמם מהמתחרים . 
החוויה מתחילה בבקשת הצעה , ותהליכי קבלת ההחלטה צריכים להיות מובנים ומעוצבים , כך שייצרו חוויה שלמה . 
4 . 
עיצוב מחדש של שירות מתמשך - מערכת היחסים אינה מסתיימת כאשר מתבצעת המכירה . 
לקוחות הרי ייתקלו בבעיות עם המחשבים שלהם , מחשבי כף היד , מכונות הפקס , המדפסות ושירותי הטלפון , ומצפים מהספק ( ים ) שלהם לספק את האיכות הגבוהה ביותר של שירות . 
לקוחות יזדקקו גם להכשרה . 
חובת הארגון להבטיח כי חוויות הלקוחות לאחר המכירה מהנות באותה מידה ( אם לא יותר ) ומעניקות כפי שהיו חוויות הלקוחות לפני הקנייה . 
5 . 
בסס קריטריונים רבים לנאמנות - הכר בכך כי מניעי הנאמנות בסביבת B2B ו - B 2 Cשונים זה מזה , ושאין רק קריטריון אחד המניע את נאמנותו של הלקוח . 
ארגונים חייבים ללמוד לנהל את הציפיותהשונות של מגוון מקבלי החלטות , על מנת להגדיל את הסבירות לביסוס מערכת יחסים ארוכת טווח . 
6 . 
ערב עובדים בתהליך - ככל שלקוחות תופסים , באופן גובר , מוצרים ושירותים כמוצרי צריכה , העובדים הם אלה שנותרים ליצור חוויות מהנות , באמצעות האינטראקציות האישיות שלהם . 
לעובדים יש את הכוח להרוס מערכות יחסים או להעלות את המכירות ואת אריכות חייה של מערכת היחסים , באמצעות אינטראקציה בודדת . 
כאשר זוכרים זאת , ארגונים צריכים לעצב מחדש את האסטרטגיה שלהם לחוויית לקוח סביב מעורבות העובדים - יצירת תוכניות הכשרה מתאימות , הגדרת תפקידים ותחומי אחריות , וסיפוק הכלים והסמכות ההכרחיים , הנחוצים על מנת לספק חוויית לקוח מהנה . 
7 . 
כייל את נקודות המגע - חוויית לקוח חיובית באופן קבוע מנובאת על ידי נקודת מבט יחידה של הלקוח . 
לעובדים בכל אחת מנקודות המגע ( בלא קשר אם היא פונה ללקוח ) חייבת להיות היכולת לראות את כל המידע הרלוונטי אודות הלקוחות , על מנת שיוכלו לספק חוויית לקוח נהדרת , באופן הולם וקבוע . 
עם זאת , ההיערכות אינה מסתיימת בנגישות למידע . 
תמריצים ואמצעי מדידה חייבים להיות מכוילים כך שהם יסלקו כשלים , יגבירו תפקודים עסקיים וישפרו את חוויית הלקוח . 
8 .. 
אפשר ללקוחות לחזות בערך - לקוחות B2B תופסים , לעתים רחוקות , את השירות או המוצר המסופק על ידי הספקים כשונה וייחודי . 
לעתים קרובות , הם מאמינים כי ספקים מספקים פתרונות דומים ושהמחיר בלבד הוא הגורם היחיד לבידול . 
אמונה זו מקצינה על ידי טבעה ארוך הטווח של מערכת היחסים , כאשר טבעה השגרתי של האינטראקציה היומיומית מאפיל על הערך אותו מספקים הספקים . 
בשום מקום אתגר זה אינו פורה יותר מאשר בתעשיית משלוח החבילות . 
ללקוחות הנעזרים בחברה כגון FedEx , האוספת ושולחת אין - ספור חבילות אל מקומות ומהם , יהיה קושי להבין את ערכה של FedEx . 
הם לוקחים כמובן מאליו את העובדה כי החבילות ייאספו ויישלחו . 
עם זאת , אם אחת החבילות לא תגיע ליעדה , יסודותיה של מערכת היחסים עלולים להינזק . 
ארגונים חייבים להדגים , באופן עקבי , את ערכם באמצעות תוכנית לחיזוי הערך , על מנת להבטיח את האריכות והרווחיות של מערכת היחסים שלהם עם הלקוח . 
9 . 
זהה את הגורמים הכלכליים במערכת היחסים - הגורמים הכלכליים של מערכת יחסים בסביבה של B2B שונים מאלה הקיימים בשוקי B2C . 
ראשית , היכולת לשלוט במחירי פרימיום קלה יותר להשגה עם לקוחות קמעונאים . 
בסביבה של B2B ספקים מתעלמים , לעתים קרובות , ממבני הליבה של מערכת היחסים , ועוסקים , לרוב , בעמדת התגוננות , המכוונת לשמר את העסק , כמעט ללא התייחסות להנחות , שירותים , תחזוקה , דרישות שדרוג ורווחיות הלקוח . 
ארגונים צריכים לזהות את כל האלמנטים הכלכליים הנ"ל ( ואחרים נוספים ) , כך שהחלטות לגבי משאבים , מוצרים ושירותים תהיינה מושרשות בהגיון כלכלי יציב , ולא בהכרזות איזוטריות , לגבי " עושים הכול על מנת להשביע את רצון הלקוח " . 
לקוחות B2B יכולים להיחשב כחלק משמעותי מההכנסה הכוללת של הארגון . 
לקוח יחידי יכול להשפיע על החלטות עסקיות , על רווחיות ועל ההכנסות , בדרך שזרה לסביבת ה - B2C . 
איבוד לקוח בודד יכול להשפיע על כוח האדם , על פיצויים או אפילו על עתידו של הארגון . 
חשיבותו של כל לקוח צריכה להקל על ההכרה כי סיפוק הנאה מתמדת ללקוחות הינו קריטי להצלחה עסקית ארוכת טווח . 
כאשר הינך מעצב את אסטרטגיית הלקוח שלך , הכר בכך שמורכבות מערכת היחסים שלך הופכת עקרונות מוכרים ובסיסיים של חוויית הלקוח שבהם אתה משתמש בדרך כלל לחסרי שימוש . 
במקום זאת , צור אסטרטגיה סביב הרעיון של גיוון . 
ההצלחה של מערכת היחסים שלך תהיה תלויה ברמה שבה אתה מסוגל לגרום הנאה למקבלי החלטות מרובים , בקרב כל אחד מהלקוחות שלך . 
טיפ מועיל לתחילת המסע שלך לעבר מצוינות בסיפוק חוויית הלקוח הוא להשתמש בשפה של " חוויית הלקוחות " ולא בשפה של " חוויית הלקוח " . 
עלייך לזכור כי ללקוחות שונים ולמקבלי החלטות שונים יש ציפיות שונות . 
ודא כי אתה מפסק חוויות שונות , אשר ישביעו את רצון כולם . 
האתגר הגדול ביותר העומד בפני ארגונים הממוקדים בלקוחותיהם הוא להעלות את רמת המודעות של המועסקים כדי לקדם מתן שירות מעולה . 
המעבר הנדרש ממודעות הנובעת מצורכי פרנסה למודעות הנובעת מתחושת שליחות מאפשר לארגון ולמועסקיו להגדיר מטרות . 
לאור ההבנה מהם הפתרונות שהארגון מספק ללקוח והשפעתם על חייו , יוכל המועסק , המונע על ידי תחושה של שליחות לבצע טוב יותר את תפקידו . 
שלב הביצוע מיועד : 
• להוציא אל הפועל את התוצאות שנבעו משלב הפיתוח + שלב הבנייה . 
• להעריך מחדש ולהגדיר את הנדרש כדי לחולל שינוי בניהול חוויית הלקוח באמצעות : 
א . 
הערכת הביצועים ברמה האישית של כל מועסק , ברמת הצוות , רמת המחלקה ו/או החטיבה ורמת כלל הארגון . 
ב . 
התאמה בין הנדרש , תוך זיהוי מגמות ורעיונות , לבין התהליכים שאמורים לתת מענה לסיפוק צורכיהם של המועסקים והלקוחות . 
ג . 
הטמעת התהליכים לרוחב הארגון באמצעות למידה והדרכה . 
שלב ההגדרה מחדש מיועד : 
לאור העובדה שמערכות יחסים דינמיות במהותן , נדרשת הערכה מחודשת ועסקית כדי לבחון אם הקשר עם הלקוח מקדם באופן קבוע ומתמיד חוויית שירות מעולה . 
בעולם שבו קצב ורמת השינוי גובר ונעשה לשגרת חיים , אנו נדרשים להעריך באופן קבוע ומתמיד אם צרכיו של הלקוח השתנו כתוצאה מ : 
• שינוי במצב המשפחתי 
• שינוי במצב הכלכלי 
• שינוי בטעם האישי 
• שינוי כתוצאה מהעתקת אזור מגורים 
• שינוי תעסוקתי המכתיב שדרוג טכנולוגי 
כל ארגון נדרש לבחון מהו טווח השינוי הנדרש ממנו כתוצאה מ : 
• שינוי במצב הכלכלה העולמית 
• חדשנות של מוצר/ים 
• מצב המתחרים 
• שינויים אסטרטגיים כתוצאה משינוי במשק 
• שינויים טכנולוגיים 
• שינויים הנובעים מעלויות 
• שינוי הנובע ממיקוד גיאוגרפי 
• שינוי הנובע ממחזור חיים של מוצר/ים 
ולכן בשלב הזה נדרשת אחת משלול הפעולות הבאות : 
• טיפוח מערכת היחסים עם הלקוח . 
• התאמה לשינוי בהתאם לצורכיו של הלקוח באמצעות הרחבה ( צמיחה ) של טווח הקשר עמו . 
• התחדשות שמקורה בהערכה מחדש הנעשית באופן קבוע בהתאם לסוג הקשר שמתקיים עם הלקוח . 
לסיכום 
שירות לקוחות במיטבו נותר מהתובנה שהלקוח הוא השותף הבכיר ביותר בארגון . 
ניהול חוויית לקוח באופן עקבי מאפשר לכל מועסק , בכל דרגה , יהיה תפקידו אשר יהיה , לחוש ביטחון בעבודתו , אמון בעמיתיו ובמנהליו ושביעות רצון לנוכח האופן שבו מתאפשר לו לבצע באופן מיטבי את עבודתו . 
רק כך , ניתן לקיים הצלחה ולהגיע להישגים ולפריצות דרך . 
היעדר אסטרטגיה מוכוונת ושירות נובע מכשל ניהולי מובהק שתוצאותיו הרסניות . 
אני תקווה שתאמצו המלצות אלה , כדי שתזכו ליהנות מחוויה מענגת ומאתגרת מעין כמוה . 
בהצלחה ! 
מותגים , צרכנים ויחסים : סקירה ספרותית 
תמצית 
המושג ' מערכות יחסים ' הפך לפופולארי מאוד בספרות העוסקת במותגים , כתוצאה מההתמקדות ב ' מערכות יחסים ' בשיווק , בכלל , ובמה שמכונה ' האנשה של מותגים ' על ידי שיוך אישיות ותכונות אנושיות למותגים , בפרט . 
יחד עם זאת , השימוש במטפורה של יחסים בין אישיים בתחום המיתוג , מעוררת גם בעיות . 
מאמר זה סוקר את התפתחות הספרות העוסקת במערכות היחסים בין מותג לצרכן , תוך התייחסות לבעיות שמעורר קונספט זה , ומציע אפשרויות פיתוח עתידי . 
הערכה ביקורתית יותר לתפקיד המותג בחיינו מכוונת לעבר פרספקטיבה ' קהילתית' המכירה ברשת הקשרים בין הקהלים השונים של המותג . 
פרספקטיבה זו נמנעת מליפול למלכודת של הרחבת יתר של מטפורת היחסים הבין אישיים ומספקת תשתית חזקה עליה מנהלי מותג יכולים להתבסס . 
הקדמה 
לאורך העשור האחרון נשמעו מספר קולות , בספרות העוסקת במותגים , שקראו לבחון את מערכת היחסים מותג - לקוח ( BCRs ) . ואכן , ללא ספק , נראה שהמונח ' מערכת יחסים ' מחלחל לתוך השפה המותגית . 
דעות אלה לא נוצרו ללא בסיס , וישנם מספר גורמים המספקים להם רציונאל חזק . 
הגורם הראשון , ' גישות יחסים ' בחשיבה השיווקית נותרו אופנתיות , ולכן , המושג ' מערכת יחסים ' , מיושם בכל סוגי המצבים . 
אופנתיות זו נוצרת , בחלקה , כתוצאה מהמשיכה האינטואיטיבית שלנו , כבני אדם , אל המושג ' מערכת יחסים ' ובחלקה כתוצאה מהתועלת הנתפסת של גישת היחסים , במענה על מספר שאלות שיווקיות מטרידות . 
הגורם השני קשור לכך שמספר כותבים ( לדוגמא , Blackston,1993 ) , הדגישו את הכישלון , לכאורה , של מחקרי תדמית המותג לספק תמיכה ממשית לתוכניות לניהול המותג , במונחים של חיזוי התנהגויות הצרכנים . 
כותבים אלו טוענים כי התמקדות במערכת היחסים בין מותג - לקוח תספק פיתרון בהקשר זה . 
גורם שלישי : מושג ' אישיות המותג' והאנשת המותג הנלווית לכך , מסייעים להבנת המושג ' מערכת יחסים ' באמצעות השימוש בתיאורית החליפין החברתי ( SET – Social Exchange Theory ) . זוהי הרחבה הגיונית של רעיון אישיות המוצר : אם מותגים הם בעלי אישיות , אנו יכולים להתייחס אליהם כאל אנשים ; ואם הם כמו אנשים , אזי אנו יכולים לפתח עימם מערכת יחסים . 
הגורם הרביעי , ספרות המיתוג עסקה בנושא הנאמנות מעל לארבעים שנה ( ראה : Cunningham , ; 1996 Gust , , 1994 עבור דוגמאות מוקדמות ) - נושא בעל חשיבות מרכזית לאנשי שיווק . 
לסיום , נושא ' ניהול מותגים ' מצוי זה זמן רב בחזית תחום השיווק ולכן אין זה מפתיע שמנהלי שיווק עסוקים בדרכים באמצעותן הם יגנו על נכסיהם מהשפעות הסביבה העסקית הסוערת . 
שיווק המתבסס על מערכות יחסים ( Relationship Marketing - RM ) , רואה במערכות יחסים ארוכות טווח עם הצרכנים כאלמנט מייצב ותומך לנוכח אתגרים אלו ( Juttner & Wehrli , 1994 ) . 
במקביל לכך שגישות יחסים כובשות את הספרות העוסקת במותגים , מספר פרשנים מזהירים כי קבלה לא ביקורתית של גישות אלו לתחום השיווק הינה מסוכנת וזקוקה להתאמות . 
( לדוגמא : Hibbard & Iacobucci , ; 1999 O`Malley and Tynan , 1999 ) . תשומת לב מיוחדת ניתנה לבעיות המתעוררות כתוצאה מהתפשטות השיווק דרך מערכות יחסים לתחומים נוספים ; להתאמה ( או לחוסר ההתאמה ) של תיאורית החליפין החברתי ( SET ) להסברת מערכות יחסים מסחריים ; ולקשיים הנוצרים מהתהליך של ההעברה המטפורית [ תיאורית החליפין החברתי מגיעה מדיסציפלינות של פסיכולוגיה חברתית , סוציולוגיה וכלכלה . 
התיאוריה באה להסביר מקורות לשינוי / יציבות בין - אישית וחברתית . 
התיאוריה גורסת שיחסים אינם תוצר אלטרואיסטי אלא נוצרים ומתנהלים כתהליך של משא ומתן ו " תן וקח " בין אנשים . 
כלומר , כל מערכת יחסים ניתנת להבנה באמצעות ניתוח עלות - תועלת והשוואה בין אפשרויות . 
הביקורת העיקרית נגד התיאוריה היא על כך שלא כל מערכת יחסים ניתן לבחון בכלים תועלתיים מסוג זה . 
א.ק.]. 
ראשית , במונחי התפשטות תחום היחסים , הולדת גישות היחסים בשיווק התרחשה בהקשר של אינטראקציה בין אנשים ואינטנסיביות האינטראקציה הזו . 
לדוגמא , פעילות B2B ( " עסק לעסק " ) ושווק שירותים המאופיינים במגעים רבים בין הפירמה ללקוח . 
הערך הנצפה של מערכות יחסים בשווקים אלו הביא לניסיונות יישום של רעיונות דומים גם בשווקים המוניים של צרכנים ( לדוגמא , Dwyer et al . 
1987 ) , אשר ביחס אליהם נתפסו רעיונות אלו בעבר כלא תואמים עקב מספר המגעים הבין אישיים המוגבל בהקשר אליהם ( ראה אצל Gronroos , ; 1994 Barnes , 1995 ) . מכיוון שמערכות יחסים , במהותן , מתפתחות בין אנשים , לא ניתן להמעיט בחשיבות נקודה זו ( ; O`Mally et al . 
1997 Fournier ey al.1998 ) . יישום זה של גישות היחסים בשווקים המוניים המשיך לצבור תנופה , למרות קריאות חוזרות ונשנות להערכה מחודשת של תוקפן . 
שנית , למרות שקיימות תיאוריות רבות אודות תחום היחסים הבין אישיים ( ראה : Sheaves & Barnes , 1996 ) , תיאורית החליפין החברתי הפכה למקור דומיננטי לחוקרים בתחום השיווק . 
ההתמקדות בתיאוריה זו הינה מובנת מאליה אם לוקחים בחשבון שלשם הבנת אינטראקציות חברתיות , סוציולוגים השתמשו במושגים מתיאוריות השוק והתחילו להתייחס לחליפין בין - אישיים כאילו היו חליפין בשוק . 
חליפין בין אישיים , בדומה לחליפין עסקיים , נחשבו לתלויים במעברים מוצלחים של תגמולים ( Homas , ; 1950 Blau , 1964 ) ואינטראקציות מתרחשות כאשר הגמול המתקבל מהחליפין עולה על ההוצאות ( Thibaut & Kelley , 1959 ) . תיאורית החליפין החברתי נמצאת לפיכך בהתאמה מוחלטת למושגי השוק ( Hartsock , ; 1983 Fisher & Bristor , 1994 ) , והאקסיומות הבסיסיות שלה נמצאות בהתאמה לחיפוש אחר אינטרס אישי ולגישה חישובית כלפי אינטראקציות וחליפין . 
כתוצאה מכך , לא מפתיע שהשפה והתפיסות של תיאורית החליפין החברתי ( אמון , מחויבות , רווח הדדי וכו' ) יצרו תהודה חזקה אצל חוקרים בתחום השיווק , או שהמודלים להתפתחות מערכות יחסים , הנשענים על תיאורית החליפין החברתי , זכו לתמיכה אמפירית חזקה ( לדוגמא : Anderson & Narus , 1984 ) . אף על פי כן , לתיאורית החליפין החברתי יש גם מגבלות בתיאור מערכות יחסים מסחריות , בעיקר מכיוון שיחסים אלו כרוכים במעט מגעים ביו אישים ( O`Malley & Patterson , ( 2005 . 
התהליך של ההעברה המטפורית , אשר בו מושאלים מושגים מתחום המקור ( מערכות יחסים בין אישיים ) , ומיושמים על תחום מטרה ( אינטראקציות מסחריות ) , מבליט , באופן בלתי נמנע , אלמנטים מסוימים , ומחביא אחרים . 
הסיבה לניתוק המזוהה כאן בין התיאוריה ובין הערכים היא שמערכת ערכים ייחודית זו מכילה כוח רטורי רב . 
הפרספקטיבה הציבורית מציגה את השיווק כעוזר והוגן , גישה הכרוכה בקשרים הרמוניים ( Smith & Higgins , 2000 ) . למרבה העניין , למרות הבעיות , ל ' גישות המכוונות' יחסים המודרניות בשיווק יש השפעה דרמטית בהבנה של מיתוג וניהול מותגים . 
כוונת מאמר זה הינה להתבסס על הבנות אלו במטרה לספק סקירה וביקורת על הספרות הנרחבת אודות יחסי מותג - לקוח . 
על מנת לעשות זאת , המאמר עוקב אחר הופעת המושג , משתמש בביקורת על גישות יחסים להבנת הבעייתיות בשימוש במושג , ומזהה הבנות אלטרנטיביות לאופן שבו מותגים מתאימים עצמם לחיי האנשים . 
הסבר יחסי מותג - לקוח 
למרות שדיונים אודות מערכות יחסים בשיווק נפוצים כיום בספרות , וכפי שראינו , קיימת ביקורת ( כנראה לא משכנעת מספיק ) לגבי התרחבותה לתחומים מסוימים , מספר כותבים מציעים שהרחבה נוספת של המושג יכולה להיות הולמת . 
לדוגמא , Fournier ( 1998 ) , מציעה כי : ' למרות הקבלה והרלוונטיות הגוברות , ניתן לטעון כי לא נעשה שימוש נרחב בתועלת של פרספקטיבת היחסים בספרות השיווקית' . 
בדרך זו , Fournier ( 1998 ) מנסה לתת לגיטימציה ליישום של מושגי מערכות היחסים בספרות המתייחסת למותגים , ומסתמכת על דיונים קודמים אודות יחסי מותג - לקוח ( לדוגמא Blackston , 1992a ; 1992b , 1993 ) ועל בחינות נוספות של המושג שבוצעו בעקבותיהם ( לדוגמא : Hess , ; 1996 Moriatre et al , ; 1996 Palmer , 1996 ) . 
Aacker ( 1997 ) , מתייחס ל Max Blackston כמפתח המקורי של המוגש יחסי מותג - לקוח . 
Blackston ( 1993 ) , מציע להתמקד ביחסי מותג - לקוח , כאמצעי המאפשר להתגבר על מגבלותיהם של מחקרי תדמית המותג , שהינם בעלי יכולת מוגבלת ונחותה בהסברת התנהגות היסטורית של צרכנים , לא כל שכן לספק כוח נבואי כלשהו . 
עבור Blackston ( a 1992 ) , ' יחסי מותג הינם הרחבה הגיונית של רעיון אישיות המותג' , ועל ידי חקירת מותגים בשווקים המוניים , הוא משווה את יחסי מותג - לקוח ליחסים בין רופא לפציינט . 
באמצעות הרחבת הניתוח של Blackston למותגים תאגידיים , מתחילים להשתלב בתחום מושגים מסורתיים של תיאורית החליפין החברתי , כמו למשל ' אמון ' . 
יתרה מזאת , Blackston ( 1992 ) חושף בצורה ישירה את הקשר בין מערכות יחסי מותג - לקוח ( BCRs ) לבין שיווק המתבסס על מערכות יחסים ( RM ) . הקשר בין גישת מערכות יחסי מותג - לקוח ( BCRs ) לתיאורית החליפין החברתי ( SET ) וגישת השיווק באמצעות מערכות יחסים ( RM ) קיבל אפקט הדומה לזה של פתיחת סכר . 
כתוצאה מכך , Plamer ( 1996 ) ו - Dall`Olmo Riley & deChernatony ( 2000 ) , הסבירו את האופי המשלים של מחקרים על יחסי מסחר ושל מחקרי מותגים על מיתוג . 
עיקר הקושי בעמדתו של Plamer ( 1996 ) , הוא ש ' ניתן לטעון שלפרטים יש צורך חבוי לקשר רגשי עם מוצרי מעורבות גבוהה שהם קונים . 
פיתוח מותגים ופיתוח מערכות יחסים הינם תהליכים המשלימים זה את זה , ומהווים אסטרטגיות חלופיות לעבר קשר רגשי זה ' . 
Dall`Olmo Riley & de Chernatony ( 2000 ) הצביעו על כך שמונח ' המותג' התפתח מהיבט טכני יחסית - שמות שניתנו למוצרים על מנת לבדל את מוצרי החברה השונים , למערכת יחסים המבוססת על אמון . 
מהפך זה טמון בעובדה שמותגים הינם בעלי משמעות שהינה מעל ומעבר לאפיונים התפקודיים שלהם עבור הצרכנים . 
למותגים יש אישיות , המתוארת בצורה הדומה לאישיות אנושית . 
לכן , למותגים יכולה להיות מערכת יחסים עם אנשים . 
Aaker et al . 
( 2004 ) , הולכים אף צעד אחד נוסף קדימה ומציעים שמאפייני אישיות המותג משפיעים על סוג יחסי מותג - לקוח . 
הם נשענים על תיאורית החליפין החברתי ומסיקים שמותגים כנים משפיעים באופן חיובי על כוחה של מערכת היחסים , יוצרים אמינות ותלות ותומכים בהתפתחות מערכת היחסים . 
מותגים מרגשים , לעומת זאת , נוטים להיחשב כפחות מתאימים למערכות יחסים ארוכות טווח , למרות שהתרגשות עדיין מהווה אפיון חשוב במערכות יחסים אינטימיות . 
Fournier ( 1998 ) , הכירה בכך שעל מנת שיחסי מותג - לקוח יתקיימו , המותג חייב להיתפס כישות חיה , זאת מכיוון שמערכות יחסים מתקיימות בין שותפים אקטיביים ועצמאיים . 
כל הרעיון של הטמעת מותגים לתוך החיים ( ראה King , ; 1973 Cooper,1979, Lannon & Cooper , 1983 ) , מתחזק על ידי הנמקות מטפוריות ( Hanby , 1999 ) . הווה אומר , אילו מותגים היו ישויות חיות , הייתה להם אישיות , הם היו מתפתחים וגדלים לאורך זמן , ולכן היה אפשרי לקיים עימם מערכת יחסים . 
אולם , מתן תדמית אנושית למותג אינה מספיקה על מנת להפוך אותו לשותף לגיטימי למערכת יחסים ( 1998Fournier ) . על המותג לפתח מעין תכונות אנושיות של ממש , על מנת שאנשים יוכלו להתקשר אליו ( Ambler,1999 1998Fournier ) . בעוד שניתן ' להפיח חיים ' במותגים על ידי מאפייני המותג , או שהם נשלטים , בדרך כלשהי , על ידי רוחות העבר או ההווה של מותגים אחרים , האנשה מוחלטת של מותגים כרוכה בהטמעת איכויות אנושיות בתוכם , כגון : רגש , מחשבות ורצונות . 
Fournier ( 1998 ) , טוענת כי אנשי שיווק מבצעים שינוי מוחלט זה באמצעות פעולות יומיומיות , בייחוד אלו הנעשות תחת הכותרת של שיווק אינטראקטיבי . 
פעולות אלו ' עשויות להתפרש כהתנהגות המבוצעת על ידי המותג במסגרת תפקידו במערכת היחסים ' ( , Fournier 1998 ) , ובשל כך מסמיכות את המותג כשותף לגיטימי ומתגמל במערכת יחסים . 
הניתוח התפיסתי המוצע כאן הוא שניתן להתייחס ליחסי מותג - לקוח כאילו היו יחסים בין אישיים . 
רעיונות אלו מובילים את Fournier ( 1998 ) , למסקנה הגיונית בניסיונותיה לבסס ' מסגרת מוצקה וברורה לגמרי למחקרים העוסקים באינטראקציות מותג - לקוח ' . 
עבודתה של Fournier הינה מעבר לתפיסה הפשוטה אודות יחסי מותג - לקוח כקרובים במידה ניכרת , מחויבים וארוכי טווח . 
היא מרחיבה תפיסות קיימות , על מנת לאגד סוגים שונים ורמות שונות , בהם מתקיימים יחסי מותג - לקוח . 
Fournier & Yao ( 1997 ) , התייחסו מפורשות לשימוש שהם עשו במטפורת מערכת יחסים הבין אישית לשם ניתוח הקשר בין צרכנים והמותגים בהם הם משתמשים . 
יתרה מזאת , למרות שהן מכירות בכישלונן לבחון את הרלוונטיות של פרדיגמת היחסים אל מול פרספקטיבות אחרות , הן קוראות לזניחת המחקר אודות נאמנות למותג לטובת פרספקטיבת מערכות יחסים . 
Fournier ( 1998 ) , מבהירה גם את האלמנטים של איכות מערכת היחסים עם המותג , במאמץ לספק דגש נוסף על הדמיון בין מערכות יחסים בינאישיות ובן יחסי מותג - לקוח . 
היא מזהה שישה מבני מפתח , המצביעים על יחסי מותג - לקוח חזקים : 1 . 
אהבה ותשוקה - ' בסיס עשיר ואפקטיבי ' , 2 . 
מודעות עצמית - ' המידה שבה המותג ' מספק את הסחורה ' ביחס לענייני זהות חשובים , משימות או תמות מרכזיות , ובכך מביע אספקט משמעותי של העצמי ; 3 . 
תלות הדדית - ' תדירות האינטראקציות עם המותג והעצמה הגוברת של אירועי אינטראקציות אישיות' ; 4 . 
מחויבות - ' הכוונה להתנהגות באופן שתתמוך באריכות היחסים ' ; 5 . 
אינטימיות - מבני ידע מורכבים ' ; 6 . 
איכות המותג כשותף - ' הערכת הצרכנים את תפקוד המותג בתפקידו כשותף ' . 
אין ספק כי עבודתה של Fournier הינה משכנעת ומלאת תובנות . 
היא מדגימה , באופן אפקטיבי , כיצד צרכנים מועילים לעצמם באמצעות רשת של קשרים הדדיים בין מותגים , התורמת למימוש חקירה ופתרונות של נושאי הזהות המרכזיים שלהם ' ( , 1998 ( Fournier . 
ביקורת על יחסי מותג - לקוח 
ההנחה שצרכנים מייחסים למותגים משמעות , אשר הינה מעל ומעבר למאפיינים הפיזיים תפקודיים שלהם , התקבלה בספרות השיווקית , לפחות מאז פרסום מאמרם המקורי של Gardner & Levy ( 1955 ) ב - Harvard Business Review . 
אכן , בתרבות הצריכה , מותגים הופכים לחלק מהשפה הבלתי מילולית בתקשורת החברתית , עד כדי כך שצריכתם מעורבת וקשורה באופן שגרתי ל ' זהות' ו ' העצמי ' . 
( Elliot & Wattanasuwan , 1998 ) . באמצעות ' ניהול שיח על ידי חפצים ואודותיהם ' , הפרסום נותן לצרכנים תחושה של מי הם , על ידי העדפת מותגים , סגנונות חיים וטעמים תרבותיים ( Slater , 1997 ) . לכן , צרכנים יכולים להשתמש בערכם הסימבולי של מותגים , על מנת לבסס חברות בקבוצות חברתיות , לאותת על שאיפות לחברות בקבוצה מסוימת או להצביע על בידול מצרכנים אחרים . 
רבים מאיתנו מעניקים משמעות עילאית לכמה מהמותגים , בהם אנחנו משתמשים . 
ומערכות יחסים הן מה שהן . 
אולם , האם הן אכן דומות למערכות יחסים בין אישיות ? 
כאשר Blackston ( 1992,1993 ) , טוען שיש לקחת בחשבון את יחסי המותג - לקוח , הוא , ביסודו של דבר , תומך בשימוש של מטאפורה אחת ( מטאפורת היחסים הבין אישיים ) , המבוססת על השימוש במטאפורה קיימת אחרת ( מטאפורת המותג כבעל כאישיות ) . מצד אחד , הרחבה מטפורית זו הגיונית לחלוטין , בהיותה סובבת סביב האנשת המותג . 
אולם , מהצד השני , ברמה אחרת , אנו חייבים לבחון את המידה שבה אישיות המותג אכן דומה לאישיות אנושית . 
למבנה האישיות של המותג יש תוקף גבוה , כאשר הן החוקרים והן הצרכנים מרגישים בנוח עם הרעיון שמותגים מחזיקים בתכונות אלו . 
Petterson ( 1999 ) , מגדיר את אישיות המותג כ ' תגובה הרגשית של הצרכן למותג , אשר באמצעותה מאפייני המותג מואנשים ומובדלים ממוצרים מתחרים ' . 
בהינתן העובדה שצרכנים משייכים תכונות למותגים , רבים מאמינים כי כתוצאה מכך אישיות הצרכנים ואישיות המותגים אמורות לשקף אחת את השנייה . 
למרות שזה לא בהכרח המקרה , עשויה להיות התאמה מסוימת בין השתיים אם , כפי שמציין Lannon ( 1992 ) , ' בחירת מותג היא ביטוי ישיר של מערכת הערכים האישית' . 
אישיות המותג הינה , לפיכך , השלכה רגשית , המשמשת לפישוט ההחלטות בנוגע לבחירת המותג , לאורך טווח של קטגוריות של מוצרים . 
אישיות המותג , מתורגמת על ידי הצרכנים באמצעות התנסות ישירה , חשיפה לתקשורת שיווקית , אריזה , ואפילו באמצעות הבחנה אילו אנשים משתמשים במותג ובאילו הזדמנויות ומצבים הם משתמשים במותג , ומייצגת למעשה תמצית של מאפייני המותג . 
ככזו , לא ניתן להניח שאישיות המותג , למרות היותה מוגדרת במונחים דומים , דומה לאישיות האנושית . 
כפי שטוען Bengtsson ( 2003 ) , ' למרות שהצרכנים עשויים לייחס למותגים תכונות אנושיות , אין זה בהכרח מרמז כי תיאוריות סוציו - פסיכולוגיות אודות יחסים בין אישיים ( כגון תיאורית החליפין החברתי ) מתאימות לייצג את מערכת היחסים בין המותג לצרכן ' . 
יתרה מזאת , מטאפורת המותג כישות חיה ( Hanby , 1999 ) , שהיא מטאפורת המקור , אליה שייכת אישיות המותג , היא רק אחת משתי מטאפורות עיקריות בספרות העוסקת במותגים . 
המטאפורה השנייה , המתייחסת למותג כחפץ חסר חיים , הניתן למניפולציה , אינה מתאימה היטב לסכימת יחסי מותג - לקוח . 
מעבר לכך , על פי Hanby ( 1999 ) , הבחירה של ארגונים באחת ממטאפורות המותגים הללו תלויה בסוג המטאפורה הארגונית , אורגנית או מכאניסטית , איתה הארגון מזדהה . 
עבור ארגונים מכניסטים , מטאפורת המותג כישות חיה הינה רופפת , וככזו , התמקדות ביחסי מותג - לקוח הינה מוטעית . 
Blackston ( a , 1992b1992 ) , מפרש את המטאפורה הבין אישית ברמה של יחסי רופא - פציינט . 
למרות שיכול להיות ש - Blackston לא מכיר בכך בעצמו , יחסי רופא - פציינט הם סוג ייחודי של יחסים בין אישיים ; הקרויים יחסי ' תפקיד' או יחסים ' רשמיים ' ( Hinde , 1979 ) . ככאלו , תפיסתו של Blackston שונה מאוד מזו של יחסים בין אישיים קרובים , כגון : נישואין , עליה מתבססים באופן מרומז רוב המחקרים אודות מערכות יחסים . 
יחסי תפקיד הינם מכווני משימה , ובדוגמא שהובאה על ידי Blackston ( 1992 ) , יחסי רופא - חולה מתמקדים בניסיון של אחד לרפא את השני ( Hinde , 1979 ) . בכך , Blackston ( 1992a , b 1992 ) , אולי ייצר רעיון מעניין , אבל רעיון זה לא קיבל תשומת לב מיוחדת . 
הווה אומר , בתפיסה של יחסי מותג - לקוח כיחסי רופא - חולה , הצרכנים נתפסים כלא בריאים , או כלוקים בחסר כלשהוא , בעוד שהמותג נתפס כאמצעי , אשר באמצעותו הצרכן ניצל או נרפא . 
יתרה מזו , על ידי בחירה ביחסי תפקיד , הקשר האישי בין הצרכן למותג , שכותבים אחרים ( לדוגמא Fournier , ; 1998 Gordon , ; 1996 Restall & Gordon , 1993 ) , קיוו לתפוס באמצעות האנשת המותג , אינו מתאים . 
מטאפורת היחסים הבין אישיים הינה שימושית בכך שהיא מדגישה את האלמנטים החיוביים , הקשורים לחליפין . 
אלמנטים אלו תלויים בפרספקטיבת היחסים המדויקת שנבחרה ויכולים לכלול : הסתגלות , גמישות , שיתוף , אמון , אינטימיות והגנה על האינטרסים של השותפים . 
המטאפורה שימושית גם בכך שהיא מציגה פרספקטיבה חדשה של הממשק מותג - לקוח ודורשת שההתמקדות של המחקרים תורחב מעבר לחליפין יחידים ומבודדים ( Huston & Gassenheimer , 1987 ) . דבר זה דורש אימוץ של פרספקטיביות הוליסטיות יותר , המודגמות בצורה הטובה ביותר בעבודתה של Fournier ( 1998 ) . לעומת זאת , Aggarwal ( 2004 ) , מתריע כי ' בהינתן ... הבדלים ברורים בין יחסים חברתיים ובין יחסי מותג - לקוח , חשוב כי חוקרים לא ירחיבו מעבר למידה את מטאפורת היחסים בחקר התנהגות הצרכנים ' . 
השימוש במטאפורה כפוף למספר מגבלות ( Arndt , 1985 ) . בראש ובראשונה , השימוש במטאפורה ' תמיד מדגיש אלמנטים מסוימים , לא מדגיש מספיק אלמנטים אחרים ומחביא אלמנטים בודדים נוספים ' Van den Bulte , 1994 ) ) . בעוד שמטאפורת היחסים הבין אישיים הדגישה את טבעם ארוך הטווח של החליפין ואת המאפיינים החיוביים של היחסים שבאים בעקבותיו , תוצאותיה היו רק אמיתות חלקיות בלבד . 
בדרכים רבות , המטאפורה הינה חזקה מידי . 
כלומר , תומכים רבים שלה שכחו שזוהי רק מטאפורה שמשתמשים בה . 
יחסי מותג - לקוח הפכו מדבר מופשט לקונקרטי וחוקרים התייחסו אליהם כאילו היו יחסים בין אישיים אמיתיים ( Bengtsson , 2003 ) . הפיכת יחסי מותג - לקוח לקונקרטיים הובילה לשימת דגש כמעט בלעדי על מושגים הלקוחים מתיאורית החליפין החברתי , לתיאורם וליישומם . 
אולם ישנם קשיים בתפיסה , המתקשרים להמרה של מושגים מהספרות הבין אישית לסיטואציות של צריכה . 
לדוגמא , דיון בנושא של אמון ( בייחוד בשיווק ) מצביע על כך שעניין האמון רלוונטי רק במקרים הכרוכים בפגיעות . 
אולם , כפי שמציע Cowles ( 1997 ) , קיומן של רמות הגנה של ארגונים ושל אוכלוסיות ( למשל : חקיקה , ערבויות , בטחונות , פוליסת החזרות וכדומה ) , מפחיתה את פגיעותם של הצרכנים בסיטואציות של צריכה . 
כאשר שוקלים את מושג יחסי מותג - לקוח יש להטיל ספק נוסף , עקב הדגש המוחלט שלהם על הפרט והאינטראקציות הזוגיות שלו . 
בעוד שהתמקדות של גישה זו בקשר הדיאדי הינה בעלת תובנה כאשר שני הצדדים בקשר מיוצגים בצורה ממשית , היא מועילה פחות כאשר צד אחד הוא ישות קונספטואלית , המנוהלת על ידי התאגיד לטובת הרווח שלו . 
במילים אחרות , בעוד שצרכנים מסוגלים לפעול ולהגיב , ' מותג אינו מסוגל להגיב , באופן דומה לפרט , לבקשה מלקוח ולכן הוא חסר תכונה חשובה המאפיינת את היחסים הבין אישיים ' ( Bengtsson , 2003 ) . ואכן , Bengtsson ( 2003 ) , טוען כי חוסר ההדדיות , מצידו של המותג , גורמת לבעייתיות בהיבטיה של Fournier ( 1998 ) , לגבי איכות היחסים עם המותג , ובייחוד , לגבי האהבה והתשוקה , העצמאות , המחויבות והאינטימיות . 
המותג עלול גם להיחשב כתוצאה שנובעת ממאמצים של כמה מה ' שחקנים ' : בעלי מותגים , מנהלי מותגים , משתמשים , תמיכת מפורסמים וספקים . 
הבנה כזו מרמזת על כך שעל מנת שמותגים יהיו בעלי ערך ממשי , המשמעות שלהם חייבת להיות משותפת . 
יתרה מזאת , משמעות המותג הינה עבודה בהתהוות , המושפעת באופן תמידי על ידי ציבורי הצרכנים השונים . 
דיאדות אישיות הן מעניינות , אולם הן אינן מספקות תובנה , מכיוון שאם המשמעות חייבת להיות משותפת , יחידת ניתוח זו היא קטנה ומגבילה מידי . 
למעשה , ניתן להדגים זאת על ידי כך שרוב הפעילויות הבונות את המותג מתרחשות במדיה ההמונית ולא באמצעות תקשורת ישירה עם צרכנים . 
בנוסף , המעבר מדיאדה זוגית לרשת מצביע על התפתחות הספרות החדשה אודות מערכות יחסים ( Ford , 1990 ) . יש להכיר בכך שהתמקדות בדיאדה מטשטשת את ההבנה של המושג הרחב יותר של רשתות . 
רשתות הן המקום שבו עשויות להופיע תובנות אסטרטגיות אמיתיות , ואשר בו ניתן להשיג ולשמור על יתרונות תחרותיים Thorelli,1986 ) ) . לכן , בעוד שלהתמקדות על יחסי מותג - לקוח יש משיכה אינטואיטיבית , היא גורעת מהחשיבות של הקואליציה הרחבה יותר של קהילות יצרניות וצרכניות . 
מותגים וקהילות 
בשנים האחרונות ההתייחסות האקדמית לפעילויות הצריכה החלה להתרחק מהתמקדות בפרט לעבר התחשבות בציבורי . 
תפיסות עכשוויות אודות קהילות אלו בתחום השיווק חייבות רבות ל - Cova ( 1997 ) , הטוען שבחברה הצרכנית המודרנית , יש להתייחס למותגים כאובייקטים שנועדו להקל על האינטראקציות החברתיות : ' מערכת הצריכה אינה נתפסת תמיד כראשונה וכמשתמשת בקשר החברתי , אלא , פעמים רבות , היא נתפסת כשנייה וכנותנת שירות לקשר החברתי : הקשר חשוב יותר מהדבר עצמו ' . 
בלב ההנחה זו קיימת ההסכמה ש ' מערכות יחסים עם אובייקטים לא יהיו לעולם דו - סטריות ( אדם - חפץ ) , אלא תלת - סטריות ( אדם - חפץ - אדם ) ' ( Bengtsson , 2003 ) . 
קהילות אלו לכדו , בצורה מסודרת , את ההנחה שאנשים מקיימים מערכות יחסים עם אנשים אחרים ושמותגים יכולים להפוך לנקודת משען שמסביבה נבנים יחסים אלו . 
' ' The Harley Owners Group ( HOG ) היא אחת מהדוגמאות המוקדמות ביותר לכך שמותגים אכן מספקים ערך מקשר זה ( Schouten & McAlexander,1995; ; Fournier , et al 2001 ) . באמצעות ההמשגות הללו , אין יותר צורך ' למתוח ' את מטאפורת מערכת היחסים הבין אישית , וכפי שמציינים Muniz & O`Guinn ( 2001 ) , ' פיתוח קהילות מותג עשוי להוות צעד קריטי במימוש אמיתי של המושג " שיווק המתבסס על מערכות יחסים " . 
מכאן , משתמע כי המשמעות אינה נמצאת עוד במותג , אלא בקשרים החברתיים שאנשים יוצרים כתוצאה משימוש במותג . 
' אינטראקציות בין אישיות ממושכות עשויות להוביל למערכת יחסים , שהינה מעבר לעניין שגרתי בלבד במותג ובשימושיו ( McAlexander el al , 2002 ) . משמעויות אלו נגזרות מתוך האלמנטים העיקריים של אינטראקציות ציבוריות Muniz & O`Guinn , 2001 ) ) : מודעות לסוג , ' הקשר הפנימי שחברים מרגישים אחד כלפי השני , והתודעה הקולקטיבית של בידול מאחרים , אשר לא שייכים לקהילה ' ; טקסים משותפים , אשר ' מכילים את טווח המשמעויות , יוצרים הגדרות ציבוריות ברורות וסולידאריות ציבורית' ואחריות מוסרית , ' תחושת אחריות או מחויבות לקהילה כשלם ' . 
קיימים מחקרים תיאוריים רבים , המפרטים את טבען של קהילות אלו : קהילת מרכז ג'אווה של חברת Sun ( Williams & Cothrel , 2003 ) , in-line skating ( Cova & Cova , 2001 ) , קבוצת משתמשי מקינטוש ( Belk & Tumbat , 2005 ) ; מעריצי מלחמת הכוכבים ( Bronw el al . 
2003 ) ונוטלה ( Cova & Pace , 2005 ) . אם מתייחסים לקהילות אלו כשלם , מצופה מהן לספק תועלות רבות לארגונים ; הן משפיעות באופן חיובי על הגינות המותגים , יוצרות בסיס איתן ללקוחות נאמנים , מתלהבים וסלחנים , והן מספקות מגוון אפשרויות לגידול במכירות או למכירות נלוות ( Muniz & O`Guinn , ; 2001 McAlexander el al , 2002 ) . כמובן , שטיפוח התפתחות של קהילה עשויה להיות משימה קשה עבור כל מותג . 
במידה מסוימת , מותגים המתפקדים טוב בהיבט זה נוטים להיות מאופיינים על ידי הילה של דתיות ( Schouten & McAlexander , ; 1995 Kozinets , ; 2001 Belk & Tumbat,2005; Moniz & Schau , 2005 ) , אוטופיה ( Kozinets , ; 2001 Brown et al . 
2003 ) , אותנטיות ( Kozinets , ; 2001 Brown et al . 
2003 ) , ועליונות נרטיבית ( Moniz & Schau , 2005 ; Kozinets , ; 2001 Brown et al . 
2003 ) . 
אדיקות היוותה מוטיב מרכזי במחקרי צרכנים , מאז שמחקריהם של Belk el al ( 1989 ) הציגו את מוטיב העילאיות בהתנהגותו של הצרכן כ:'דבר אשר נחשב משמעותי יותר , בעל כוח רב יותר , ויוצא דופן מהעצמי . 
מאורעות " עילאיים " עשויים להיות מלהיבים , עד לכדי אקסטאזה והתעלות עצמית' . 
בעוד שקיים ספק מועט בכך שצרכנים עלולים לשייך עילאיות גם למוצרי צריכה , ניתן למצוא עילאיות גם בטקסים הקשורים לחפצים ( Schouten & McAlexander , 1995 ) , בשייכות לקהילות בעלות אמונות משותפות Schouten ) & ; Kozinets , ; 2001 McAlexander , 1995 ) , ובהקרבה הקשורה לאהדה והתמסרות למותג שהינו בעל סטיגמה ציבורית ( Moniz & Schau , 2005 ; Kozinets , ; 2001 Brown et al . 
2003 ) . חשוב מכך , התמסרות מסוג זה מדגישה את ה ' צורך האנושי הברור מאוד והגמיש להאמין במישהו , או במשהו , מחוץ למציאות של העולם הזה ' ( Moniz & Schau , 2005 ) . בתרבות הצרכנית , מותגים יכולים להחליף את הדת המסורתית , כמקור להשקעת הזהות ומטרות החיים ( Kozinets , 2001 ) . 
ניתן לאפיין קהילות ' מכוונות מותגים ' גם על ידי מאמציהן ליצור מרחב אוטופי בתוהו ובוהו של העולם המודרני . 
עבור Holt ( 2002 ) , מותגים אלו ' חייבים להיות חסרי פניות - הם חייבים להיתפס כמומצאים ומופצים על ידי חברות ללא כל אג'נדה כלכלית תועלתית , על ידי אנשים אשר , ביסודם , מונעים על ידי הערכים הטבועים בהם . 
צרכנים פוסט - מודרניים תופסים את מאמצי המיתוג המודרני כחסרי אוטנטיות , מכיוון שהם מחלחלים לכוונה המסחרית של נותני החסות שלהם ' . 
לבסוף , מותגים אלו גם נוטים להיות מאופיינים על ידי נרטיב ייחודי . 
במהות , כל מותג הינו סיפור של עצמו ולכשעצמו ( Twitchell , 2004 ) , וסיפורים אלו הינם שיאי האינטראקציה בין הארגונים ובין הצרכנים , מה שהספרות העוסקת במותגים מזהה כקונספט המותג ( Park et al.,1986 ) ותדמית המותג ( Patterson , 1999 ) . מנקודת מבטו של הארגון , קהילה מכוונת מותגים הינה הקהל האידיאלי עבור בניית מיתוסים , היוצרים תחושה של מסורת ומחזקים הנחות משותפות ואוטנטיות . 
' מותגים כגון Airwalkו - Patagonia מבססים את התהילה שלהם על המלצות הרחוב , המגיעות מקרב מחליקי הסקטבורד ומטפסי ההרים הידועים ביותר . 
נראה כי כל מותג שיש לו סיפור היסטורי או תת תרבות אמין , מספר אותו ' ( Holt , 2002 ) . יתרה מזאת , הסיפורים שהחברים בקהילות מספרים אודות המותגים משמשים כ ' משלים בעלי מוסר השכל ' ( Brown et al , 2003 ) , אנקדוטות מוסריות זהירות , העוזרות לצרכנים לרכוש את המותגים ולהשפיע על משמעותם , באמצעות תהליכי אינטגרציה ( Holt , 1995 ) , וזה מה שמאפשר לחברים להבדיל את עצמם מצרכנים אחרים של המותג . 
מסקנות 
מאמר זה הצביע על כך שההתמקדות ביחסי מותג - לקוח כיחסים קרובים , רגשיים ומחויבים הינה תוצאה ישירה של השימוש במטאפורת היחסים הבינאישיים , בעיקר ברמה הבסיסית של נישואים . 
הדבר הוביל לקבלה מוחלטת של השימוש באידיאלים הנורמטיביים של נישואים , גם עבור אינטראקציות בין הלקוחות ובין המותגים . 
למרות ההכרה גם במערכות יחסים בינאישיות אחרות , לדוגמא התייחסותו של Blackston ( 1993 ) , למערכת היחסים בין רופא וחולה ( יחסי תפקיד ) והכרתה של Fournier ( ( 1998 , שמערכות יחסים יכולות לשקף משימה או חובה מאשר רגש , פורמאליות במקום א - פורמאליות , חוסר איזון מאשר שוויון ואילוץ מאשר בחירה , מכל אלה התעלמו לטובת השימוש המושך יותר בנישואים . 
במקום לקדם הבנות בנוגע לקשר בין מותגים וצרכנים , רוב המחקרים שימשו רק כלגיטימציה לשימוש נוסף בטרמינולוגית והנחות יחסי השוק בזירת המותגים . 
המאמר מכיר בכך שמותגים מחזיקים במשמעות שהיא מעל ומעבר לטבעם הפונקציונאלי , ומקבל את ההנחה שאנחנו משליכים תכונות אנושיות למותגים שהם חשובים לנו . 
אולם , המאמר מזהיר מפני שימוש בטעונים אלו על מנת להציע התמקדות ביחסי מותג - לקוח ומפני השימוש הנלווה בתיאורית החליפין החברתי . 
הערכה ביקורתית יותר על תפקידם של מותגים בחיינו מכוונת לעבר תפיסת קהילות מותג , המכירה ברשת הקשרים בין ציבורי המותג השונים . 
פרספקטיבה זו נמנעת גם ממלכודת של הרחבת יתר של מטאפורת מערכת היחסים הבין אישיות ומספקת יסוד איתן , שעליו יכולים להסתמך מנהלי מותג . 
בעיקרו , מאמר זה מדגיש כיצד משמעות של מותג יכולה לנבוע מאופיים של אינטראקציות קהילתיות ומפרט את הכלים בהם קהילות אלו משתמשות לבנות משמעות אנושית למותג . 
עבור מנהלים , הלקח העיקרי שנלמד מעבודה זו הוא שצרכנים הינם הפוסקים האולטימטיביים של משמעות המותגים . 
ככאלו , מנהלים צריכים לשים תשומת לב לאופן שבו הצרכנים עצמם מגדירים את הקשרים השונים שלהם עם המותגים . 
אם צרכנים רואים בקשרים אלו כמערכת יחסים אמיתית , מנהלים צריכים להיות זהירים מפני אימוץ פזיז של מסגרת יחסי השוק על מנת להבין אותם . 
על המנהלים לנתח , במידה מספקת , את האופי , המאפיינים והגבולות של מערכת יחסים זו ולפעול בהתאם . 
מצד שני , אם צרכנים תופסים קשרים אלו במונחים של אינטראקציות קהילתיות עם צרכנים אחרים , אזי מנהלים צריכים לבחון כיצד להקל ולקדם ככל האפשר אינטראקציות אלו , מבלי להפריע להם . 
מאמר זה מציע שטיפוח של נרטיביים מותגיים , בייחוד אלו המתמקדים באוטנטיות , עילאיות , ואוטופיה , הוא נקודת התחלה טובה לתהליכים אלו . 
שיטה 
מדגם - גויס מדגם חדש של משתתפים לצורך מחקר ראיונות בקניונים . 
קונים בקניון בין הגילאים 21 עד , 75 עם השכלה על תיכונית לפחות , וללא היסטוריה תעסוקתית ב ' מרפאת מאיו ' , הוזמנו להשתתף , עבור תגמול של 3 $ . 
נקבעו מראש מכסות של קבוצות גיל ומגדר , על מנת להשיג מדגם מגוון יותר . 
29 משתתפים נשאלו לגבי תפיסתם את ' מרפאת מאיו ' על ידי שימוש בשיטת ה - BCM ( " תנאי BCM " ) ו - 20 משתתפים הביעו את תפיסתם אודות מרפאת מאיו על ידי מענה למערך של " סולמות של הערכת תכונות " ( " תנאי של סולמות של הערכת תכונות " [ " attribute rating scales " הינה שיטת מדידה מקובלת בשיווק לבנית מפות תפיסתיות , לפיה הנשאלים עונים על שאלון סקר בצורה כמותית עד כמה מותג / מוצר מסוים מקיים תכונה מסוימת , על מגוון תכונות רלוונטיות למוצר או השירות . 
א.ק.]. 
תהליך - המשתתפים צוותו באופן אקראי לאחת מהקבוצות ורואיינו באופן אישי על ידי עובד של חברת מחקר המתמחה בראיונות פנים מול פנים בקניונים . 
למשתתפים נאמר כי הם לוקחים חלק במחקר צרכנים אודות שירותי בריאות ושהם יענו על שאלות לגבי ' מרפאת מאיו ' . 
המראיינים עודדו את המשתתפים להביע את דעותיהם , בין אם חיוביות ובין אם שליליות , ונאמר להם שהחוקרים אינם עובדים של ' מרפאת מאיו ' . 
משתתפים בתנאי ה - BCM בנו מפות מותג , תוך שימוש בתהליך זהה לזה שתואר במחקר 1 . 
אולם , אנו התאמנו את מערכת האסוציאציות אודות המותג במספר דרכים . 
ראשית , הוספנו מספר אסוציאציות מבלבלות המכילות הצהרות חיוביות שלא מתקשרות בדרך כלל עם ' מרפאת מאיו ' , כגון , " בעלת תוכנית שיקום טובה לאלכוהול וסמים " , ו " ממוקמת במקומות נוחים " . 
בחרנו לכלול אסוציאציות אלו על מנת להעריך האם תהליך המיפוי , המספק למשתתפים מערך קבוע מראש של אסוציאציות אודות המותג , מטה את הצרכנים לכלול יותר אסוציאציות חיוביות מהנחוץ , על מנת לשקף את דעתם אודות המרפאה . 
שנית , הוספנו אסוציאציות שליליות , כגון : " גדולה ולא - אישית " ו " רק עבור העשירים והמפורסמים " , על מנת לעודד צרכנים לבחור באסוציאציה שלילית במהלך שלב המיפוי , אם אכן יש להם אסוציאציות שליליות לגבי המותג . 
משתתפים בתנאים של " סולמות של הערכת תכונות " מילאו סקר אודות ' מרפאת מאיו ' . 
הסקר הכיל 23 שאלות הנוגעות למרפאה , כגון : " האם אתה מסכים או לא מסכים עם העובדה של ' מרפאת מאיו ' יש רופאים מצוינים ? " ו " האם אתה מסכים או לא מסכים ש ' מרפאת מאיו ' מטפלת באנשים מרחבי העולם כולו ? " . 
השאלות כיסו את כל 23 האסוציאציות שהופיעו בכרטיסיות שניתנו למשתתפים בתנאי ה - BCM . 
המשתתפים התבקשו להסכים או לא להסכים עם ההצהרה בסולם בין 1 ( בהחלט לא מסכים ) ל - 6 ( מסכים בהחלט ) . לאחר השלמת הדירוג , המשתתפים ענו על אותן שאלות דמוגרפיות ושאלות רקע , בדומה למחקר הראשון . 
תוצאות 
על מנת להעריך את התוקף המתכנס , השוונו את מפות המותג שהפיקו המשתתפים בתנאי ה - BCM עם המידע שהושג באמצעות הסקר שמילאו המשתתפים בתנאים של " סולמות של הערכת תכונות " . 
ראשית , השוונו תפיסות לגבי מערכת האסוציאציות הכלולות הן בתנאי ה - BCM והן בתנאי ה " סולמות של הערכת תכונות " . 
ערכנו בדיקת מתאם בין שכיחות מספר האזכורים של כל אסוציאציה אודות המותג לאורך מפות המותג שנבנו על ידי המשתתפים בתנאי ה - BCM ובין ממוצע הסולם המתאים של משתתפי הסקר . 
המתאם שהתקבל r=0.884 ( p < . 
01 , N=23 ) , מצביע על כך שאסוציאציות המותג אותן העריכו הצרכנים כחשובות ביותר לבניית המפות האישיות שלהם , נטו להיות זהות לאלו שמשתתפי הסקר דירגו ברמה גבוהה . 
לדוגמא , האסוציאציה שהוזכרה הכי הרבה פעמים במפות האישיות ( " מובילים במחקר רפואי " ) הייתה גם אחת מהאסוציאציות שדורגו הכי גבוה בסקר ( M=6.40 ) . 
בשלב השני , הרחבנו את בסיס הניתוח בעזרת חישוב המשקל של שכיחות מספר האזכורים עבור האסוציאציות אודות המותג הכלולות במפות האישיות . 
השוואה של משקל שכיחות האזכורים עם המידע מסולמות ההערכה אפשר לנו להעריך את התוקף של מספר מאפיינים של תהליך המיפוי : ( 1 ) המיקום ההיררכי של האסוציאציות אודות המותג במפות הצרכנים כקשורות ישירות למותג ( דרגה 1 ) או קשורות לאסוציאציות אחרות ( דרגה , 2 3 ו - 4 ) . ( 2 ) עוצמתם של קשרי אסוציאציות המותג כפי שבא לביטוי על ידי קיומו של קו בודד , שני קווים או שלושה קווים . 
על מנת לבדוק את הנושא הראשון , בכל פעם שאסוציאציה נכללה במפה , שיקללנו אותה על - פי הדרגה שבה הייתה ממוקמת . 
משקל גבוה יוחס לאסוציאציות שהיו קשורות יותר למותג . 
המשקל נע מ - 4 ( קשר ישיר למותג ) , 3 ( קשר ברמה נמוכה אחת בהיררכיה ) , 2 ( קשר נמוך בשתי רמות בהיררכיה ) , 1 ( קשר ברמה נמוכה יותר בהיררכיה ) . תהליך זה הניב שקלול של שכיחות מספר האזכורים עבור על כל אסוציאציה אודות המותג , שעבורו ערכנו לאחר מכן בדיקת מתאם לסולם ההערכה המתאים . 
המתאם שהתקבל r=0.837 ( p < . 
01 , N=23 ) , מראה שהמיקום ההיררכי של האסוציאציות אודות המותג במפות המותג מתכנס היטב עם ההערכה של אותה אסוציאציה על פי המידע שהתקבל מהסקר . 
על מנת לבדוק את הנושא השני , בכל פעם שאסוציאציה נכללה במפה , שקללנו אותה על - פי מספר הקווים המחברים אותה למותג או לאסוציאציה שנמצאת ישירות מעליה . 
המשקל נע מ - 3 ( שלושה קווים ) , 2 ( שני קווים ) ל - 1 ( קו בודד ) . תהליך זה הסתכם בשקלול התדירות עבור כל אסוציאציית מותג , עבורו ערכנו לאחר מכן בדיקת מתאם לממוצע סולם ההערכה , כמו מקודם . 
המתאם שהתקבל הוא r-0.845 ( p < . 
01 , N=23 ) . לפיכך נראה שבחירת הקווים המקשרים , אשר אמורה להראות על חוזק הקשר בין האסוציאציות , מתכנסת היטב אם ההערכות של משתתפי הסקר . 
דיון – מחקר 2 
התוצאות מספקות הוכחה לתוקף מתכנס של שיטת BCM . 
למרות שלשיטת BCM ול " סולמות של הערכת תכונות " יש אוריינטציה שונה , יש ביניהן מכנה משותף לגבי האספקטים החשובים של הדרכים בהם צרכנים תופסים את ' מרפאת מאיו ' . 
ההשוואה בין השיטות שנוספה לניתוח התוקף שהוצג במחקר , 1 הגבירה את הוודאות לגבי כך ששלבי הגילוי והמיפוי אכן מודדים את תפיסות המותג , כפי שהתכוונו למדוד . 
סיכום ודיון כללי 
שיטת ה - BCM מציעה אפשרות חדשה לטכניקות של מיפוי צרכנים . 
היא מספקת מפת מותג מוסכמת , המזהה את האסוציאציות החשובות ביותר ( אסוציאציות הליבה ) שהצרכנים מקשרים למותג ואת האופן שבו האסוציאציות קשורות זו לזו . 
בשונה משיטות כגון ZMET , שיטתנו אוספת את תפיסות הצרכנים , תוך שימוש בתהליכי גילוי , מיפוי וקיבוץ נתונים מובנים . 
הסטנדרטיזציה מספקת מספר יתרונות . 
ראשית , שלב הגילוי משתמש במחקר צרכנים קיים , דבר המאפשר לפירמה להפחית זמן והוצאות . 
שנית , מכיוון ששלב המיפוי הינו מובנה , המשתתפים יכולים להשלים את המשימה במהירות ( 15 - 20 דקות ) , ללא צורך בראיונות נרחבים או בצוות מראיינים מומחה . 
מאפיינים אלו הופכים את שיטת ה - BCM למתאימה לסביבות שונות של איסוף נתונים , כגון קניונים וקבוצות מיקוד , ומאפשרת איסוף של מדגם גדול ומגוון יותר . 
לבסוף , מכיוון שתהליכי קיבוץ הממצאים מבוצעים על ידי כללים ברורים ומובנים של החלטה , השגת מפה מוסכמת אינה גוזלת זמן , הינה פחות סובייקטיבית ואינה דורשת ידע או מומחיות סטטיסטית . 
יתרונות אלו מאפשרים ליצור מפות מוסכמות עבור פלחי שוק שונים , פלחים גיאוגרפיים , וציבורי לקוחות שונים . 
שיטת ה - BCM יכולה להיות משולבת עם טכניקות נוספות למיפוי מותגים . 
טכניקות למיפוי צרכנים , כגון ZMET , מציעות דרך לא - מובנה לגילוי אסוציאציות אודות מותגים , אשר מאפשרת למשתתפים חופש מוחלט להביע את תפיסותיהם המודעות והלא מודעות אודות המותג בדרכים רבות ושונות . 
במצבים הדורשים מתן חופש לנבדקים , ניתן להשתמש בשיטת ה - ZMET על מנת לפתח מערכת של אסוציאציות אודות המותג , ואז להשתמש בשיטת ה - BCM להבניית שלבי המיפוי וקיבוץ הממצאים , דבר המאפשר דרך יעילה יותר לפיתוח מפות מותג מוסכמות . 
באופן דומה , ניתן להשתמש בשיטת ה - BCM בשלב הגילוי והמיפוי על מנת להפיק מפות מותג אישיות , ואז להשתמש בשיטות אנליטיות למיפוי , כגון ניתוח רשתות , כאמצעי מתוחכם יותר ליצירת מפות מוסכמות . 
לבסוף , שיטת ה - BCM הינה שיטה ייחודית בקרב טכניקות המיפוי הקיימות עד כה , בשל כך שהיא הוערכה בעזרת כלים מקובלים של מהימנות ותוקף . 
קריטריונים סטנדרטיים למדידה , כגון תוקף מתכנס ותוקף נומולוגי , חשובים עבור טכניקות למיפוי מותגים , כפי שהם חשובים גם לסולמות של שאלוני סקר מרובי פריטים , ומספקים ביטחון שהשיטה אכן מודדת את מה שהיא אמורה למדוד . 
תרומת השיטה לניהול מותגים 
שיטת ה - BCM מציעה תמונה על האופן שבו צרכנים חושבים על מותגים , הכוללת פורמט ויזואלי שמקל על מנהלים לזהות אסוציאציות חשובות אודות מותגים וכיצד הן מתקשרות זו לזו בעיני הצרכנים . 
אחד מהרכיבים החשובים במיוחד במפות מותגים הוא אסוציאציות הליבה , כלומר , מערך האסוציאציות החשובות ביותר אודות המותג , המניעה את דימויו של המותג . 
למרות שצרכנים עשויים לזהות דברים רבים כקשורים למותג , מאמצי ההנהלה צריכים להיות מופנים כלפי מערכת אסוציאציות הליבה , בייחוד אלו הקשורות באופן ישיר למותג , על מנת לבנות , למנף , ולהגן על מותגים . 
אם לוקחים בחשבון את מפת הצרכנים עבור ' מרפאת מאיו ' ( תרשים 3 ) , ישנן 6 אסוציאציות הקשורות באופן ישיר למותג . 
על מנת לבנות את או לשמור על תדמית המותג בקרב הצרכנים , מנהלים צריכים להבטיח שהאסוציאציות הללו , וכל אסוציאציה שקשורה אליהם , ימשיכו ליצור תהודה בקרב הצרכנים . 
לדוגמא , על מנת לשמור על התפיסה שבמרפאת מאיו יש את הרופאים הטובים בעולם , מאמצי המיתוג יכולים להיות מכוונים להפיכת אסוציאציה זו לבולטת באמצעי התקשורת . 
בנוסף , אמצעי התקשורת יכולים להדגיש ש " הרופאים עובדים בצוות " ושב ' מרפאת מאיו ' יש " רופאים נגישים וידידותיים " , מכיוון שאסוציאציות אלו קשורות לאסוציאציה " הרופאים הטובים בעולם " . 
חשיבות נוספת יש להגנה על ליבת האסוציאציות החשובות אודות המותג מפני דילול . 
לדוגמא , על מנת להגן על אסוציאציה כגון : " מובילים במחקר רפואי " , מפני שחיקה , הארגון צריך להצהיר על מחויבותו למחקר רפואי , באמצעות מימון , צוות ופרסום . 
דרך חשובה שבה ' מרפאת מאיו ' יכולה להשיג זאת היא להמשיך להתחייב להיות " מובילים במחקר וטיפול בסרטן " ולהמשיך " לפרסם מידע בריאותי " . 
יש לבחון פעולות שלא נמצאות בהלימה עם ליבת האסוציאציות החשובות מפני האפשרות של דילול אסוציאציות חשובות או הוספת אסוציאציות חדשות , שלא תואמות את תדמיתו של המותג . 
למשל , אם ' מרפאת מאיו ' תפתח מכוני יופי קוסמטיים , פעולה זו בהחלט לא תתאים לאסוציאציות הקיימות , כגון : " מובילים עולמיים בטיפולים רפואיים " ו " מומחים בטיפול במחלות קשות " . 
שינויים במותג לאורך זמן צריכים להיות מבוקרים ביחס לליבת האסוציאציות החשובות , שנחשפה באמצעות שיטת ה - BCM . 
סקרים העוקבים אחרי תפיסות אודות מותגים צריכים להעריך את תפיסות הצרכנים אודות ליבת האסוציאציות החשובות שהתגלו במפות המוסכמות . 
ניתן להשתמש בשיטת ה - BCM על בסיס ארוך טווח , כדי להעריך האם תפיסות הצרכנים אודות מותגים השתנו . 
לדוגמא , ניתן להשתמש בשיטת ה - BCM על מנת להעריך את דימוי המותג כל שלוש עד חמש שנים , וכן סקרי ביניים צרכניים העוקבים אחרי שינויים בליבת האסוציאציות החשובות אודות המותג , במרווחים של 6 - 12 חודשים . 
כיוונים למחקר עתידי 
עדיין נותרו מספר נושאים על מנת ללטש את מתודולוגית ה - BCM ולהעריך את התאמתה לטווחים רחבים של הקשרים מותגיים . 
ראשית , יהיה מועיל להעריך עד כמה טוב השיטה פועלת עבור סוגים שונים של מותגים . 
ל ' מרפאת מאיו ' יש מספר רב של אסוציאציות הקשורות למאפייניה ( לדוגמא : " הרופאים הטובים בעולם " ) , בעוד שלמותגים אחרים יש יותר אסוציאציות הקשורות לייצור או לניסיון . 
שיטת ה - BCM יושמה על מספר מותגים , כגון : נייק , דיסני וסוני , עם תוצאות מבטיחות . 
לדוגמא , עבור נייק , ביצענו את שלבי הגילוי והמיפוי בקרב סטודנטים , אשר השתתפו במחקר כיתתי . 
השתמשנו באותו תהליך לקיבוץ נתונים שתואר במחקר אודות ' מרפאת מאיו ' , על מנת להפיק מפות מותג מוסכמות עבור נייק , עם רמות מספקות של מהימנות ותוקף . 4 
נושא שני - יהיה מועיל לכלול תהליכים לתוך שיטת ה - BCM , על מנת להעריך את מהות הקשרים בין האסוציאציות , הווה אומר , האם הם אקראיים , נמצאים במתאם , או בכל הקשר אחר . 
למרות שאנו יכולים להציב השערות לגבי הקשרים שהופיעו במפות המותג המוסכמות , עדיין לא פותחה טכניקה לעשות זאת על בסיס אובייקטיבי . 
לדוגמא , נראה בבירור שתפיסת ' מרפאת מאיו ' כמטפלת באנשים ידועים ברחבי העולם גורמת לאנשים להאמין ש ' מרפאת מאיו ' הינה גם ידועה ברחבי העולם " . 
אולם , האסוציאציה " מובילה במחקר בתחום הסרטן " , יכולה להיות מקרה פרטי לאסוציאציה של " מובילה בתחום המחקר הרפואי " , או שאחת מהאסוציאציות יכולה לנבוע מהשנייה או לגרום לשנייה . 
אנו מאמינים שתהליכים דומים לאלו שמשמשים להבנת שרשראות של הסקת מסקנות סיבתיות ( ראה , Sirsi , Ward , & Reingen ) יכולים להיות משולבים בשלב המיפוי של שיטת ה - BCM , על מנת לספק מידע אודות היחסים בין האסוציאציות . 
דבר שלישי , שינוי של תהליכי המיפוי בשיטת ה - BCM יכולים להתפתח , כך שיהפכו את מלאכת איסוף המידע לקלה וגמישה יותר . 
במחקר אודות נייק , שינינו את תהליך המיפוי , כך שיאפשר איסוף מידע מקבוצה גדולה ( רשימה של אסוציאציות הוקרנה על מסך ) . פיתוח נוסף בקו מחשבה זה , בייחוד בתחום איסוף מידע בעזרת מחשבים , יהיה גם הוא בעל חשיבות . 
למרות שיש עדיין צורך במחקר בתחומים אלו , אנו מאמינים שמתודולוגית ה - BMC טומנת בחובה הבטחה וכי יהיה שווה להשקיע במחקר נוסף , על מנת להבין טוב יותר את שימושיה ויישומיה . 
אנו מצפים לפגוש את האתגרים הללו בעתיד . 
בעקבות עליית מחירי הדלק : צומצמו היקפי נסיעות כלי רכב פרטיים בארה"ב עליית מחירי הדלק גרמה לאמריקאים לצמצם את היקפי הנסיעה במכוניות זה החודש הרביעי ברציפות , הירידה הממושכת ביותר ב - 30 השנה האחרונות - כך דיווח העיתון יו.אס.איי טודיי . 
ב - 12 החודשים שהסתיימו בפברואר האחרון , נרשמה ירידה של 0.4 % במספר המיילים שצברו הנהגים בארה"ב , לעומת השנה הקודמת . 
הירידה היא משמעותית , בהתחשב בעובדה כי מספרי התושבים , משקי הבית , הנהגים וכלי הרכב גדלו באותה תקופה בשיעור שבין % 1 ל - 2 % . 
משרד האנרגיה האמריקאי צופה כי השנה יצטמצמו הביקושים לדלק ב - , 0.3% הירידה הראשונה מאז 1991 . 
מחיר הדלק בארה"ב מתקרב לסף 4 דולר לגלון , ובמקומות מסוימים אף עבר אותו . 
מסקרים שנערכו בקרב הציבור בארה"ב דיווחו תושבים כי הם מצמצמים הוצאות משפחתיות , מקצרים את דרכי הנסיעה ושוקלים בכובד ראש לרכוש מכוניות חסכוניות יותר . 
% 80 מהנשאלים הטילו ספק בירידת המחירים בתקופה הקרובה , ונראה כי בפעם הראשונה האמריקאים מתייחסים למחירי הדלק הגבוהים כאל בעיה ארוכת טווח . 
סטיב רייך , מנהל במכון המחקר של תחבורה עירונית באוניברסיטת פלורידה , טוען כי סף 4 דולר לגלון עשוי לשמש כנקודת שינוי באורח החיים של האמריקאים . 
" אנשים מתחילים להבין כי מקור האנרגיה הזה ( נפט ) אינו מובן מאליו " , הוא מוסיף . 
מחיר הדלק הממוצע בארה"ב הגיע ל - דולר לגלון , ובקליפורניה אף נסק ל - דולר לגלון . 
כמחצית ממשקי הבית בעלי הכנסה נמוכה מ - 20 אלף דולר בשנה , דיווחו על קשיים כלכליים חמורים בעקבות העלייה במחירי הדלק . 
% 75 ממשקי הבית המכניסים 75 אלף דולר ויותר , משנים את אופן השימוש ברכב הפרטי . 
דוון מוריס , המתגוררת בדווור , דלאוור , מגיבה בבוטות לעלייה במחירים : " זה הורג אותנו " . 
היא ובעלה נשארים בבית בסופי שבוע , וכשהיא בודקת את רשימת ההוצאות , " כל סעיף שלישי מציין דלק : 20 דולר , 30 דולר , 50 דולר " , היא אומרת 
המסעדות בארה"ב הקטינו את המנות והמחירים - אך הצרכנים מזמינים יותר חלק מהמסעדות בארה"ב אמנם החלו להציע מנות קטנות וזולות יותר כחלק מהמאבק האמריקאי נגד תופעת ההשמנה , כמו גם בעקבות ההאטה הכלכלית בארה"ב . 
עם זאת , ישנם לקוחות שמשתמשים במנות הקטנות כתירוץ לאכול יותר , או לפחות אותו דבר כמו קודם , כך דיווח העיתון " יו אס איי טודיי " . 
הרשתות - TGI פרידיי , קוויזונז ורשתות מזון מהיר ויומיומי נוספות - הציגו ללקוחותיהן מנות זולות וקטנות יותר , ששימשו כאלטרנטיווה למנות ה " סופרסייז " הענקיות שספגו ביקורות על חלקן בהשמנת אוכלוסית ארה"ב . 
עם זאת , אליה וקוץ בה : הלקוחות שמזמינים את המנות הקטנות יותר , מזמינים גם מנה ראשונה או קינוח . 
כך שמבחינת תשלום הם לא משלמים פחות , ומבחינת מזון - כנראה שגם לא אוכלים פחות . 
במאמר שפירסם מגזין מחקר צרכני בארה"ב , סוכמו שלושה מחקרים שהראו כי מנות קטנות ובריאותיות יותר במסעדות בארה"ב , נוטות לגרום ל " אפקט ההילה " . 
האפקט גורם ללקוחות להפחית בערכן הקלורי של המנות העיקריות המוקטנות , ולהזמין בנוסף מנות פתיחה , תוספות , משקאות או קינוחים בעלי ערך קלורי גבוה . 
כך למשל במסעדת קוויזונז . 
לפי אותם מחקרים , נרשמה עלייה במכירת כריכים מוקטנים ומופחתי קלוריות , אשר כיום מהווים % 16 ממכירותיה של הרשת . 
עם זאת , המחקר הראה כי את הסנדוויצ'ים הקטנים יותר , המכונים " סאמיז " , רוכשים הלקוחות בזוגות - כלומר שני כריכים ללקוח , או כריך וצ'יפס או שתיה . 
רשת TGI פרידיי הציגה מנות פתיחה תחת השם הכולל " הגודל הנכון במחיר הנכון " בשנה שעברה . 
זאת , לאחר שמחקרים גילו כי האמריקאים גילו עניין במנות קטנות יותר . 
המנות הוקטנו בשליש וכן הוזלו בשליש מהמנות הרגילות בתפריט . 
כיום הן מהוות % 15 ממכירות הרשת . 
עם זאת , החשבון של הלקוחות נותר זהה לתקופה שלפני הצגת המנות המוקטנות . 
" האנשים שאוכלים אצלנו , לא מרגישים אחר כך שהם רוצים ללכת הביתה ולנוח , אלא שהם רוצים לחלוק קינוח " , אמר ריצ'רד סניד , נשיא ומנכ"ל חברת קארלסון רסטורנט וורלדווייד , הבעלים של TGI . 
" במקומות רבים , החשבון שמשלמים הלקוחות במסעדה נשאר במקרה הטוב אותו דבר " , אמר דובר רשת המאפים לה בון פן לעיתון " יו אס איי טודיי " , וסיכם : " במקרה הגרוע - הוא גבוה יותר 
רוחות של שינוי : נציגים מאופ"ק רמזו על צורך בהעלאת תפוקת הנפט העולמית בעקבות עליית מחירי הנפט לשיא , נציגים בארגון אופ"ק , האחראי על % 40 מתפוקת הנפט העולמית , רמזו בסוף השבוע , לראשונה בתקופה של כמה חודשים , כי הארגון עשוי לשקול העלאה של תפוקת הנפט . 
הגדלת הייצור נועדה להביא לירידה במחירים . 
שר הנפט של לוב , שוקרי גאנם , אמר כי ייתכן וארגון אופ"ק ישנה גישתו לגבי העלאת התפוקה . 
מאז הפגישה האחרונה של נציגי הארגון במארס , טענו שרי אופ"ק כי אין השוק נמצא במצב של חוסר , וכי מחירי הנפט הגבוהים נובעים מירידת ערך הדולר ומספקולציות . 
בשבועות האחרונים מחיר הנפט חזר לעלות בצורה חדה , וזאת בשל שורה של שיבושים באספקת הנפט מניגריה . 
השיבושים הללו גרמו למחיר הנפט לעלות מעל ל - 100 מאז תחילת חודש פברואר . 
מחירי החוזים על הנפט למסירה בחודש יוני עלו ב - דולר ביום שישי , ונסגרו ברמה של 125.96 דולר לחבית . 
במהלך יום המסחר נגע מחיר הנפט בשיא של 126.25 דולר לחבית . 
מאז שאופ"ק העלה את תפוקת הנפט בחודש ספטמבר , 2007 טענו שרי אופ"ק כי המחירים הגבוהים קשורים יותר להשקעות בסחורה מאשר להיצע וביקוש . 
בוושינגטון גובר חוסר שביעות הרצון מהתנהגות ארגון אופ"ק בשל מחיר הנפט הגבוה . 
בשבוע שעבר הסנטור פרנק ר . 
לאוטנברג , דמוקרט מניו ג'רזי , הציג הצעת חוק אשר תחייב את ממשל ארה"ב להגיב למה שכינה " התנהגות אנטי - תחרותית ומכסות נפט בלתי חוקיות " . 
למרות שלחוק אין סיכוי רב לעבור , הוא מדגיש את חוסר הסיפוק ממדיניות אופ"ק . 
נציגי ארגון אופ"ק לא שיתפו פעולה עם הדרישות האמריקאיות . 
בפגישתם האחרונה בחודש מארס סירבו נציגי ארגון אופ"ק לבקשת ממשל בוש ובקשת מדינות מתועשות נוספות להעלות את תפוקת הנפט העולמית . 
עם זאת , סוכנות הידיעות בלומברג ציטטה את גאנם כאומר : " בין יתר האפשרויות אנחנו נשקול העלאה של מכסות תפוקת הנפט כדרך להבטיח יציבות בשוק " . 
עוד אמר גאנם : " אני צופה כי שרי אופ"ק ייפגשו לפני הפגישה המתוכננת בספטמבר . 
אני לא קורא לפגישה שכזו , אבל אני תומך בה " . 
נציג אחר מארגון אופ"ק , אשר סירב להזדהות , אמר לסוכנות הידיעות רויטרס כי גם הוא צופה פגישה נוספת של חברי הארגון לפני הפגישה המתוכננת בספטמבר , במטרה להעלות את התפוקה . 
לטענת הנציג , אופ"ק תיאלץ להעלות את התפוקה ב - 500 אלף חביות ליום כדי להשפיע על המחירים . 
" הם משחקים באש " , אמר אדם ג' . 
רובינסון , אנליסט של בנק ליהמן ברדרס , והוסיף : " בכל פעם שמחירי הנפט עולים , ואנחנו שוברים מחסום פסיכולוגי חדש , הם מסתכנים בהריגת האווז שמטיל ביצי זהב . 
החשש העיקרי שלהם הוא לגרום למשהו שהם לא יכולים לשלוט 
ממשלת אוסטרליה מתכננת הקלות מס לשכבות החלשות כחלק מרפורמה של מערכת המס במדינה , מסר שר האוצר האוסטרלי , וויין סוואן , שיציג בעוד יומיים את תקציב - 9 , 2008 הראשון המוגש על ידי ממשלת הלייבור מאז 1995 . 
התקציב יכלול העלאת סף ההכנסה המינימלי לתשלום דמי ביטוח בריאות , למי שאינו מבוטח באופן פרטי , ל - 100 אלף דולר אוסטרלי ( 93,333 דולר אמריקאי ) לאדם יחיד , ו - 150 אלף דולר אוסטרלי ( במקום 100 אלף דולר עד כה ) למשפחה . 
ההטבה תשפר את מצבם הכלכלי של 2 מיליון תושבים במדינה . 
במקביל יועלה המס על מכוניות יוקרה מ - 25 % ל - 33 % . 
ראש הממשלה , קווין רוד , שנכנס לתפקידו בנובמבר האחרון , אמר כי הממשלה תקצץ 31 מיליארד דולר אוסטרלי מתשלומי המסים . 
במקביל , תפחית הממשלה את הוצאותיה ב - עד 3.7 מיליארד דולר ארה"ב , כדי ליצור עודף תקציבי של 15.1 מיליארד דולר אמריקאי ולהיאבק באינפלציה , שהגיעה לקצב שנתי של 4.4 % , הגבוה ביותר בכמעט 17 השנים האחרונות , ברבעון הראשון של השנה . 
הבנק המרכזי של אוסטרליה העלה במארס את הריבית ל - , 7.25% העלייה הרביעית בשבעת החודשים האחרונים , כדי לצנן את עליות המחירים 
רוצים עוד נפט ואין מאת ג’אד מאוואד 
מחירי הנפט זינקו לרמות שיא בשנים האחרונות . 
לפי יסודות הכלכלה , הצריכה אמורה היתה ליפול וההיצע לעלות בעקבות הגדלת קידוחי הנפט על ידי יצרניות הנפט . 
אך המחירים נושקים כעת ל - 120 דולר לחבית , ומומחים לאנרגיה מתחילים לדאוג שמא תרחיש כזה של צריכה ותפוקה לא יתממש הפעם . 
המחירים הגבוהים לא ממש הפחיתו את הביקוש העולמי וגם לא הביאו לקידוחי נפט חדשים . 
תחת זאת , חוסר ההתאמה הזה שלח את מחירי הנפט לשיאים חדשים . 
עליית מחירי הנפט הביאה לעליית מחירי הבנזין בארה"ב , שרשמו שיא חדש של 3.60 דולרים לגאלון ביום שני . 
המומחים צופים כי המחירים בקיץ יגיעו ליותר מ - 4 דולרים לליטר , ואנליסט אחד טען באחרונה כי מחיר הבנזין עשוי להגיע ל - 7 דולרים לליטר בארבע השנים הקרובות . 
אחת הסיבות העיקריות לכך שתפוקת הנפט אינה גדלה בהרבה היא שיצרניות הנפט מחוץ לאופ"ק , כגון רוסיה , מקסיקו ונורווגיה , מדשדשות בעצלתיים . 
בשונה מאופ"ק , שהיעד המפורש שלה הוא פיקוח על אספקת הנפט במטרה לשמור על רמת מחירים גבוהה , מדינות אלה הן הסוחרות החופשיות של שוק הנפט , ויש להן את כל התמריצים לייצר נפט בתפוקה מלאה בתקופה זו של מחירי שיא . 
אך בשל כמה סיבות , בהן העלייה החדה בעלויות הקידוח והחקיקה הלאומנית שמגבילה את ההשקעות הזרות , מדינות אלה אינן מצליחות להעלות את תפוקות הנפט שלהן . 
נראה שהתפוקה נעצרת על כ - 50 מיליון חביות ביום , כ - 60 % מהתפוקה העולמית , בלי להותיר הרבה מקום לצמיחה . 
" לפי התיאוריה הכלכלית הנורמלית שלנו וההיסטוריה של הנפט , יש שתי השלכות ברורות לעלייה במחירים " , אמר פאטי בירול , הכלכלן הבכיר בסוכנות האנרגיה הבינלאומית בפאריס . 
" העלייה במחירים מביאה לירידה בביקוש ולעלייה בהיצע . 
לא הפעם " . 
אלסקה והים הכספי 
עם הצטמצמות ההיצע , הגיאופוליטיקה ממשיכה לשחק תפקיד מרכזי בהעלאת מחירי הנפט . 
מחיר החוזים העתידיים לנפט נסגר על 118.75 דולר לחבית , עלייה של 23 סנט , בבורסת הסחורות של ניו יורק - לאחר ששביתות של עובדי נפט בסקוטלנד ובניגריה הפחיתו כמעט 1.7 % מתפוקת הנפט העולמית היומית . 
מדינות שאינן שייכות לארגון יצואניות הנפט ( אופ"ק ) שימשו כמקור העיקרי לצמיחה בתפוקות הנפט בשלושת העשורים האחרונים , לאחר ששדות נפט חדשים התגלו באלסקה , בים הצפוני ובאזור הים הכספי . 
אך אנליסטים מבנק ההשקעות ברקליס קפיטל אמרו בשבוע שעבר כי נראה שהתפוקה ממדינות מחוץ לאופ"ק " הולכת לשום מקום " . 
בבנק ההשקעות גולדמן סאקס הביעו חששות דומים בחודש שעבר , וטענו כי הצמיחה בתפוקות הנפט של המדינות מחוץ לאופ"ק אינה מובנת מאליה . 
בה בעת , צריכת הנפט ממשיכה לצמוח . 
הצריכה העולמית צפויה לגדול ב - מיליון חביות ליום עוד השנה , ל - מיליון חביות ליום . 
חלק ניכר מהצמיחה נובע מסין , הודו והמזרח התיכון , לפי סוכנות האנרגיה הבינלאומית , המייעצת למדינות מתועשות . 
בארה"ב ובחלק גדול מהעולם המפותח , מחירי הדלק הגבוהים הובילו את הנהגים לצמצם את הביקוש , וצריכת הבנזין צפויה לרדת השנה . 
אך העלייה בביקוש לאנרגיה במדינות המתפתחות תהיה גדולה יותר . 
בעשרים השנים הקרובות צפוי הביקוש לצמוח ב - , 35% והמדינות המתפתחות ייצרכו נפט רב יותר מאשר המדינות המתועשות . 
מחירי נפט גבוהים יותר מייצרים רווחי שיא לחברות הנפט , מה שהסווה במידה מסוימת את בעיות האספקה . 
אקסון מוביל ושברון צפויות לרשום ביצועי שיא בתוצאות הרבעון שעליהן ידווחו בשבוע הבא , למרות הקושי להעלות את התפוקות . 
איתות למחסור חסר תקדים 
" מה שמטריד כאן הוא שנראה שהמצב עוד יחמיר " , אמר דיוויד גרילי , אנליסט מגולדמן סאקס . 
" המחירים הגבוהים לא מביאים להיצע חדש ואטרקטיווי " . 
גם ג'ף רובין , אנליסט מבנק ההשקעות CIBC וורלד מרקטס , אמר בשבוע שעבר כי התחזית לתפוקות הנפט " מאותתת על תקופה של מחסור ללא תקדים " . 
לדבריו רובין , מחירי הנפט צפויים לעלות ליותר מ - 200 דולר לחבית עד 2012 - רמה שתביא להתייקרות הבנזין בארה"ב ל - דולרים לליטר . 
באזורים מסוימים , שדות הנפט פשוט מתרוקנים והולכים . 
תפוקת הנפט של נורווגיה צנחה ב - 5 % מאז השיא שלה ב - , 2001 ובבריטניה התפוקות צללו ב - 43 % בתוך שמונה שנים . 
תפוקת שדה הנפט העצום במפרץ פרודהו באלסקה ירדה ב - 65 % לעומת השיא שלה לפני שני עשורים . 
במקומות רבים אחרים הבעיות אינן מתחת לפני השטח , כפי שמכנים זאת המנהלים הבכירים של תעשיית הנפט , אלא מעליו . 
מיסים גבוהים יותר על הנפט וזיכיונות קידוח יקרים יותר , קושי במציאת עובדים ועלויות שגדלות והולכות , כמו גם המתחים והעימותים הפוליטיים , מקשים על ייצור הנפט . 
" זה מחנק " , אמר ג'יי רובינסון ווסט , יו"ר PFC אנרג'י , חברת ייעוץ לאנרגיה מוואשינגטון . 
" הנפט בעולם לא נגמר , אבל יכולת הפקת הנפט נפגעה " . 
נראה כי מקסיקו , היצואנית השנייה בגודלה לארה"ב , ניצבת חסרת אונים בחיפוש אחר מקורות נפט חדשים לאחר קריסת שדה הנפט הגדול ביותר במדינה , קנטרל . 
השילוב של ירידה בצמיחה והעלייה בצריכה המקומית במקסיקו עלולים למחוק כליל את יצוא הנפט של מקסיקו בתוך חמש שנים . 
משקיעים זרים עשויים לסייע למקסיקו להפיק נפט מלב הים , אך שילובם של משקיעים זרים שנוי במחלוקת במקסיקו , שם הנפט הוא חלק בלתי נפרד מהמורשת הלאומית . 
רוסיה נאבקת בחברות המערביות 
גם רוסיה זורעת חששות בלב האנליסטים . 
ברוסיה לא חסרים מקומות לחיפוש אחר נפט - חלק עצום ממזרח סיביר עדיין לא נחקר - והמדינה היתה התורמת העיקרית לצמיחה בהיצע הנפט בעשור האחרון . 
אך גורמים ממשרד האנרגיה הרוסי התריעו באחרונה כי הצמיחה המסחררת שהחלה עם התמוטטות ברית המועצות מגיעה אל סיומה , וכי המדינה מתמקדת בניסיון לשמור על תפוקת נפט יציבה . 
רוסיה מפיקה כיום כ - 10 מיליון חביות נפט ביום - עלייה לעומת 6 מיליון חביות ביום שהופקו ב - 1996 . 
ממשלת רוסיה נאבקה עם חברות מערביות במטרה להשיג שליטה רבה יותר במאגרי האנרגיה שלה . 
העלייה בהלאמת האנרגיה עשויה להקפיא את ההשקעות ולהאט את הצמיחה בתפוקות משמעותית 
וודאפון עשויה להגיש הצעת רכש בסך 39 מיליארד דולר ל - MTN - מפעילת הסלולר הגדולה באפריקה 
וודאפון , חברת הסלולר הגדולה בעולם במונחי הכנסות , עשויה להגיש הצעת רכש בסך 20 מיליארד ליש"ט ( 39 מיליארד דולר ) ל - MTN , מפעילת הסלולר הגדולה באפריקה ; כך דיווח היום העיתון הבריטי " סאנדיי טיימס " . 
לפי הדיווח הורה מנכ"ל וודאפון , ארון סארין , לצוות הרכישות של החברה - בראשותו של בכיר UBS לשעבר וורן פיינגולד - להתחיל לנסח הצעה לרכישת MTN . 
מנהל הכספים של MTN , רוב ניסבט , אמר היום בתגובה לפרסום כי לא ידוע לו על עניין מצד וודאפון ברכישת החברה . 
וודאפון , המחזיקה ב - 252 מיליון מנויים לשירותי הסלולר שלה ברחבי העולם , מעוניינת להתרחב לשווקים מתעוררים כמו אפריקה כדי לפצות על ההאטה במכירותיה באירופה . 
בשנתיים האחרונות פעלה וודאפון במרץ כדי להגדיל את דריסת הרגל שלה בשווקים המתעוררים , בין היתר באמצעות רכישת נתחים במפעילות סלולר בשווקים סלולריים המתפתחים במהירות כמו הודו וטורקיה . 
בינואר הודיעה החברה כי היא מתכננת להגדיל את אחזקותיה בחברת וודאקום , מפעילת הסלולר הגדולה בדרום אפריקה . 
במארס הכחישה MTN דיווח בעיתון הדרום אפריקאי " ביזנס טיימס " , לפיו היא מנהלת מגעים למכירת נתח בחברה לוודאפון . 
עם זאת , בשבוע שעברה אישרה MTN כי קיבלה הצעה לרכישת % 51 ממניותיה מברטי איירטל , חברת הטלפונים הסלולריים הגדולה בהודו , תמורת 13.8 מיליארד דולר . 
68 מיליון מנויים יש ל - MTN באפריקה , באיראן , באפגניסטאן ובסוריה , עם צפי להגדיל את מספר המנויים של החברה ל - 240 מיליון עד שנת 2012 
התחממות יתר : האינפלציה בסין זינקה ב - % 8.5 בחודש אפריל - קרוב לשיא של 11 שנה האינפלציה בסין הואצה בחודש אפריל בקצב של 8.5 % - קרוב לשיא של 11 שנה - בעקבות העלייה החדה במחירי האנרגיה והמזון . 
כך דיווחה היום לשכת הסטטיסטיקה הסינית . 
מדד המחירים לצרכן בסין רשם באפריל זינוק של 8.5 % לעומת החודש המקביל בשנה שעברה - קצב העלייה המהיר ביותר של האינפלציה בסין מאז 1996 . 
מרבית הכלכלנים ציפו לעלייה של 8.2 % באינפלציה הסינית באפריל לאחר עלייה של 8.3 % במדד המחירים לצרכן בחודש מארס וזינוק של 8.7 % בפברואר . 
את העלייה במחירים בסין הובילו באפריל מחירי האנרגיה הגואים וזינוק של 22.1 % במחירי המזון . 
בחודשים האחרונים ניסו השלטונות הסינים לצנן את העלייה במחירים , בין היתר , באמצעות הטלת מגבלות על האשראי , הקפאת מחיריהם של מוצרי יסוד והגדלת יחס הרזרבות בבנקים ל - % 15.5 מכלל הפיקדונות . 
ראש הממשלה , וון ג'יאבאו , הזהיר בחודש שעבר כי סין תתקשה לעמוד ביעד האינפלציה שקבעה לעצמה - 4.8 % . 
בשנת 2007 עמדה רמת האינפלציה בסין על 4.8 % על רקע צמיחתה הכלכלית המואצת של המדינה . 
העלייה במחירים העלתה את ההשערות כי הבנק המרכזי של סין יעלה את הריבית לאחר שהעלה אותה שש פעמים בשנה שעברה במטרה לרסן את האינפלציה המשתוללת . 
סגן שר האוצר הסיני , לי יונג , אמר בשבוע שעבר כי מקבל ההחלטות במדינה עשויים להעלות את הריבית במטרה לבלום את האינפלציה ולמנוע מהכלכלה להתחמם יתר על המידה . 
ברבעון הראשון של 2008 רשמה כלכלת סין צמיחה של 10.6 % לעומת הרבעון המקביל ב - 2007 על אף ההאטה בצמיחה העולמית בעקבות המשבר בשוק הדיור בארה"ב . 
ב - 2007 רשמה הכלכלה הסינית צמיחה של של 11.4 % - קצב הצמיחה המהיר ביותר שלה מזה 13 שנים 
בספרי הניהול יש עצות רבות למי שרוצים להעביר משוב ביצועים אפקטיווי . 
המנטרה המקובלת היא לומר שפגישות המשוב נועדו לקבוע ציפיות ויעדים ברורים , אבל לא לשכוח לשבח עבודה טובה ולהקשיב היטב לדברי העובדים וחששותיהם . 
עם כל הכוונות הטובות הללו , מדוע סקרים כה רבים מראים כי העובדים כל כך אומללים ? 
סקר של טאוארס ופרין בקרב 1,100 עובדים ב - חברות , לדוגמה , גילה כי שליש מהעובדים היו " שליליים מאוד " לגבי עבודתם ומרגישים מותשים , מבולבלים ונטולי תמיכה במשרד . 
הנתק הזה הוא אמיתי , אומרת היועצת בוורלי קיי , מחברת משותפת לצד שרון ג'ורדן - אוונס של הספר " Love It , Don ' t Leave It : 26 Ways to Get What You Want at Work " ( אוהבים ולא עוזבים : 26 דרכים להשיג את רצונכם בעבודה ) . אולם הסיבה היא לא המשובים הגרועים של המנהלים . 
אלא שהעובדים אינם משתמשים במשוב כדי לדבר על מה שהם רוצים וצריכים . 
העצות הבאות יסייעו לעובדים להפיק יותר תועלת מהמשוב הבא . 
1 . 
שאלו את עצמכם מה אתם באמת רוצים . 
אם אתם רוצים להשיג משהו מהמשוב , אומרת קיי , אל תצפו שהמנהל שלכם ינחש מהו ; הניחושים יהיו בדרך כלל מוטעים . 
עדיף להיכנס למשוב עם רעיונות ברורים מאוד לגבי רצונכם , ולהביע אותו - בין אם מדובר בהעברת תפקיד , תוכנית הכשרה , שבתון או בקשה לשינוי התנהגות הבוס . 
" הטעות הגדולה ביותר היא לא לתכנן מראש " , אומרת קיי . 
" תחשבו על זה בתור ריאיון עצמי : מה אני רוצה להשיג ? 
מה היעד שלי ? 
מה אני מוכן לומר , ואת מי אצטרך לשכנע " ? 
מנהלים , מצדם , צריכים להכשיר עובדים להבין כי האמירה " אני לא מרוצה " לא משיגה הרבה , אומרת קיי , ולעומת זאת העלאת הצעות לסייע לפתור בעיה משיגה תגובה מיידית . 
אחת מהתפישות השגויות של מנהלים בנוגע למשובים , אומרת קיי , היא שהעובדים רוצים רק כסף וקידום . 
בפועל , העובדים רוצים אישור וכבוד . 
העובדים , מצדם , סבורים כי כסף זה הדבר היחיד שאפשר לבקש . 
הבעיה , טוענת קיי , היא שהערכה וכבוד הם דברים מעורפלים יותר מכסף , הניתן למדידה כמותית . 
הגישה הטובה ביותר היא לעשות רשימה של שיטות להביע הערכה לתפקודו של עובד , היא אומרת . 
" בוא נאמר שאומרים לכם במשוב שאתם עובדים יפה , אבל רוב הזמן אתם מרגישים זנוחים " , אומרת קיי . 
" אתם צריכים לומר לבוס שאתם רוצים לקבל איזה אות כשאתם עושים משהו שמוצא חן בעיניו " . 
אם זה לא סגנון העבודה שלו , אמרו לו שאתם רוצים להיפגש לקפה כל חודש ולקבל פירוט מה הוא אהב בעבודתכם בחודש החולף . 
" תדגישו את הדברים הספציפיים " , אומרת קיי . 
" אל תתפשרו על ' אתם טובים בעבודה ' . 
אמרו למנהלים שלכם שאתם רוצים לשמוע ספציפית איזו משימה עלתה יפה " . 
2 . 
הציעו הצעות . 
סקרי עובדים חוזרים ומוצאים כי עובדים חשים " תקועים " בעבודתם וסבורים כי המנהלים אינם משקיעים מספיק בפיתוחם . 
קיי טוענת כי העובדים צריכים לבדוק אפשרויות למטלות שיסייעו בפיתוחם או תוכניות הכשרה , ולהיות נכונים לנמק מדוע הם יסייעו להכין אותם לתפקיד נחשק . 
אם עובד מתכנן לבקש העברה בתפקיד , הוא צריך למצוא לעצמו מחליף ולהכין תוכנית שינוי לפני שהוא מציג אותה בפני הממונה . 
עם זאת , עובדים צריכים לזכור כי עליהם לחשוב על חלופות אפשריות להשגת יעדיהם . 
" הטעות הגדולה ביותר היא לבוא בדרישות " , אומרת קיי . 
" צריך להיכנס ולומר , ' זו הבעיה שלי , הנה שלושה רעיונות לתיקונה ' . 
בצורה כזו , נותנים לבוס מרחב פעולה " . 
3 . 
סגרו את העסקה . 
אחד מההיבטים הפשוטים ביותר - ועם זאת הזנוחים ביותר - שבכל בקשה של עובד היא להסביר למנהל מה ייצא לו מזה , אומרת קיי . 
הסבירו לבוס שלכם כיצד הכשרה מיוחדת או קורס , לדוגמה , יסייעו לבוס שלכם וליחידה שלכם בעבודה להיות טובים יותר . 
צריך גם להציג את הנימוק העסקי לבקשתכם : על אילו צרכים עסקיים השינוי שאתם מבקשים יענה ? 
היו נכונים לסייע לבוס להבין אילו מכשולים עשויים לעמוד בדרך למילוי משאלתכם - בין אם מדובר באנשים או תקציבים ובין אם מדובר בבעיות תזמון - והיו נכונים להציע פתרונות . 
" קרוב לוודאי שאתם יודעים מה יכול להכשיל את הבקשה - ובגלל זה לא ביקשתם אותה קודם " , אומרת קיי . 
" אולם אם תקדישו זמן מספיק למחשבה בעניין , תוכלו למצוא רעיונות לפתור גם את הבעיה הזו 
הן בתקופות של פריחה כלכלית והן בתקופות של האטה , אתם צריכים לשמור על האנשים הטובים ביותר שלכם הן בתקופות של פריחה כלכלית והן בתקופות של האטה , אתם צריכים לשמור על האנשים הטובים ביותר שלכם . 
להלן חמש שיטות מוכחות שיסייעו לעשות זאת . 
1.ספקו לעובדים מקום להתפתח . 
דבר לא מתסכל עובד יותר מאשר הגילוי כי הוא נמצא במקום שאינו מאפשר לו להתפתח . 
בטלפיה ( כיום נילסן מובייל ) , חברה מסן פרנסיסקו , הימנעות ממצב זה הפך לעדיפות ראשונה כדי לשמור על עובדים . 
הנהלת החברה מתכנסת שלוש פעמים בשנה כדי לבחון את אפשרויות ההתקדמות של העובדים . 
המנהלים מצביעים על יורשים אפשריים לתפקידי מפתח ומזהים את אלה המעוניינים בקידום ואת העובדים שעשויים לזכות במשרת מחליפים זמניים . 
" התהליך איפשר להנהלת החברה להמשיך למצוא הזדמנויות לקדם את העובדים המצטיינים שלה . 
ללא בדיקות אלה , אנחנו עשויים לפספס מועמדים לקידום ולתחלופה של תפקידים " , אמר סידני ס . 
גורהאם , נשיא טלפיה בעבר וכיום נשיא נילסן מובייל . 
כדי לעודד התפתחות של עובדים , ממליצה לי ברנהאם , מחברת הספר " The 7 Hidden Reasons Employees Leave " , לארגונים ולחברות לספק לעובדים גישה נוחה למידע אודות אפשרויות הקריירה שלהם והדרישות מהם , כך שידעו מה מצופה מהם כדי שיוכלו להתקדם מבחינה מקצועית . 
2 . 
העשירו את חוויית העבודה . 
שמרו על הכפופים לכם עסוקים באמצעות עבודה על מגוון היכולות שלהם והאצלת סמכויות . 
כך למשל , מחקרים מראים כי עובדים מול לקוחות , כגון אנשי שיווק או נציגי שירות , שואבים יותר סיפוק מעבודתם כאשר הממונים עליהם מעניקים להם את הסמכות ואת המשאבים לפתור את בעיותיהם של לקוחות בו במקום . 
" אנשים רוצים לשלוט בדברים ושתהיה להם את הסמכות ואת היכולת לעשות את העבודה כמו שצריך " , אומר טוד דייוויס , סגן הנשיא לענייני שירות לקוחות עבור חטיבת הפתרונות העסקיים לארגונים בחברת פרנקלין - קוביי בסולט לייק סיטי . 
" אני מדריך מנהלים אחרים לסמוך ולהכיר את עובדיהם , לאפשר להם לטעות ולהניח להם לגדול " , אומר דייוויס . 
3 . 
הביעו את הערכתכם . 
למרות שסוגיית השכר היא אולי לא הסיבה העיקרית שבגינה עובדים עוזבים , היא בהחלט יכולה להוות גורם משמעותי . 
" חוסר סיפוק בענייני שכר נוגע לאופן שבו השכר מוענק ולפערי הכנסות בין עובדים באותה מידה שהוא נוגע לסכום עצמו " , אומרת ברנהאם . 
מסיבה זאת , חברות רבות מקשרות כעת את שכר הבסיס לערכו של העובד ולא לדרגתו או לוותק . 
בעשותן כך , חשוב מאוד להבהיר לעובדים כולם כיצד נקבע " ערכם " . 
שיטות טובות נוספות כוללות תגמול על תוצאות טובות באמצעות שכר משתנה הקשור ליעדים עסקיים והענקת בונוסים במזומן כדי להביע הערכה בו במקום . 
4 . 
הקטינו לחץ . 
לחץ בקרב העובדים הוא סימפטום לכל הדברים האחרים שיכולים להשתבש במקום עבודה . 
אנשים מצופים לרוב להשיג יותר באמצעות פחות משאבים ובפחות זמן . 
התעללות , הטרדה , חוסר רגישות , חוסר גמישות בשעות עבודה והצורך לבחור בעבודה על פני חיי משפחה תורמים כולם ללחץ . 
אחת הדרכים שבהן יכולים ארגונים לטפל בעניין זה היא ליזום תרבות של " נתינה לפני קבלה " , המספקת הטבות בריאות ואיזון נדיב בין שעות העבודה לבין שעות פנאי , בנוסף לשורה של שירותים לעובדים שיגרמו להם לדעת שאתם דואגים לרווחתם . 
בעשותכם כך , תבחינו בתופעה סוציולוגית פשוטה : כשאתם מעניקים מעצמכם לעובדים שלכם , רובם גם יעניקו לכם בחזרה . 
5 . 
חזקו את הקשרים . 
ברמה הבסיסית ביותר , העובדים רוצים לדעת שהארגונים שלהם יהיו מצליחים , כך שמשרתם ועתידם המקצועי יהיו בטוחים , טוענת ברנהאם . 
במובן זה , לעובדים יש שלוש שאלות בנוגע למנהיגיהם : האם ינווטו את הספינה להצלחה ? 
האם אני יכול לבטוח במה שהם אומרים ? 
האם הם מאמינים ובוטחים בי ? 
כדי לטפל בסוגיות אלה , אומרת ברנהאם , על מנהיגי הארגונים להשרות בעובדיהם ביטחון באמצעות חזון פשוט , תוכנית עבודה הניתנת לביצוע ואמונה ביכולתם של העובדים להגשים את היעדים . 
גיבוי המלים במעשים הוא חיוני . 
כאשר ביל קטוצ'י נטל את מושכות הניהול ב - AT&T קנדה ב - ' , 96 הוא היה המנכ"ל השלישי שמונה בתוך חמש שנים . 
החברה סבלה מחוסר יציבות כלכלית , הפסידה מיליון דולר ביום , והמוראל בקרב העובדים היה ירוד במיוחד . 
ביומו הראשון בתפקיד , הוזמן קטוצ'י לשאת דברים בכנס השנתי של החברה בטורונטו . 
בסוף אותו שבוע היתה סופת שלגים אדירה , וקטוצ'י לא יכל למצוא טיסה , לכן הוא נכנס למכוניתו ונסע לכנס . 
זה לקח יומיים , אך הוא העביר מסר חזק רק באמצעות הופעתו : הוא היה רציני בכוונתו לחולל שינויים בחברה והאמין בקשר ישיר בינו לבין האנשים שהופקדו על ביצועם . 
" צעדים כאלה איפשרו לי לגרום לעובדים בחברה לעמוד מאחורי החזון והאסטרטגיה שהיינו צריכים כדי לשפר את מצבנו " , אמר קטוצ'י 
HSBC עלייה ברווחיו הרבעוניים של HSBC - למרות מחיקות בסך יותר מ - 5 מיליארד דולר , הבנק הגדול באירופה במונחי שווי שוק , דיווח היום כי רשם עלייה ברווחיו ברבעון הראשון של 2008 . 
זאת , למרות הפרשות ומחיקות ערך בסך יותר מ - 5 מיליארד דולר הקשורות לחשיפתו לשוק המשכנתאות בארה"ב ולהפסדים מהלוואות מסופקות שהוענקו ללקוחות אמריקאיים . 
מניית HSBC עולה כעת ב - % 1.2 בלונדון בעקבות הדיווח . 
מ - HSBC נמסר כי העלייה ברווחים הרבעוניים התאפשרה למרות נפילה בהכנסות מארה"ב ומחיקות הערך הקשורות להשקעות הבנק בשוק המשכנתאות האמריקאי . 
זאת , בעקבות עלייה בהכנסות משווקים מתעוררים באסיה שסייעה לבנק להגדיל את רווחיו למרות משבר האשראי . 
" התחזית להמשך השנה עדיין אפופה באי וודאות יוצאת דופן המקשה על הערכת הסביבה הכלכלית הנוכחית " , אמר יו"ר HSBC , סטיבן גרין , לאחר פרסום ההודעה . 
מנכ"ל הבנק , מייקל גאוגהגאן , אמר כי הוא " מעודד מהדרך שבה הצלחנו להגדיל את רווחינו בכל אחת מהמדינות הגדולות שבהן אנו פועלים - באזור אסיה והפסיפיק , המזרח התיכון ואמריקה הלטינית " . 
HSBC , השואב כשני שליש מרווחיו מפעילות בשווקים מתעוררים , העריך במארס כי מצבה של כלכלת ארה"ב צפוי להידרדר לפני שיחול בו שיפור . 
ב - 2003 הפך הבנק הבריטי לאחד ממלווי משכנתאות הסאבפריים הגדולים בארה"ב , עם רכישתה של חברת האוסהולד אינטרנשיונל תמורת 15.5 מיליארד דולר . 
שווי מחיקותיה של חטיבת האוסהולד עשוי להסתכם השנה ב - 15 מיליארד דולר , לדברי אנליסטים ב - UBSC . 
HSBC רשם ברבעון הראשון מחיקות בסך 3.2 מיליארד דולר הקשורות לחטיבת הקמעונות שלו בארה"ב , לאחר שהחטיבה רשמה מחיקות בסך 4.6 מיליארד דולר ברבעון הרביעי של השנה שעברה . 
חטיבת הבנקאות הגלובלית של הבנק רשמה גם היא מחיקת ערך של 2.6 מיליארד דולר במהלך הרבעון הראשון . 
ב - 2007 רשם HSBC עלייה של % 21 ברווחיו השנתיים ל - מיליארד דולר , בעקבות גידול בהכנסותיו מאסיה ואמריקה הלטינית ולמרות מחיקות בסך 17.2 מיליארד דולר הקשורות להלוואות מסופקות בארה"ב ובאירופה 
המשקיעים שבים אל הקרנות : נכסי הקרנות גדלו בשיעור של 2.1 % באפריל ; 2008 גייסו 1.4 מיליארד שקל מיטב - סיכום אפריל ציבור המשקיעים החל לשוב לתעשיית הקרנות . 
סך נכסי תעשיית הקרנות באפריל 2008 גדל בשיעור של 2.1 % , מ - מיליארד שקל ל - מיליארד שקל . 
זאת , כתוצאה מגיוסים של 1.4 מיליארד שקל ותשואה חיובית משוקללת של כלל התעשייה . 
התפלגות כניסת הכספים ויציאתם בסוגים השונים של הקרנות מראה כי בעוד שגם החודש רוב קבוצות הקרנות סבלו מפדיונות - אם כי מתונים בהשוואה לחודשים קודמים - הרי שהקרנות הכספיות , המשיכו ליהנות מגיוסים מרשימים ורשמו כניסת כספים של כ - מיליארד שקלים . 
כמו גם קרנות האג"ח מדינה , שגייסו אף הן סכום נאה של כ - מיליארד שקל . 
נראה , כי על אף ההתאוששות שנרשמה בשווקים , המשקיעים עדיין מעדיפים קרנות בעלות תמהיל סולידי במיוחד , המהוות חוף מבטחים בתקופה סוערת זו , המתאפיינת בתחושת חוסר ביטחון בכל הנוגע להתפתחויות הצפויות בשוק ההון . 
בשאר הקבוצות נרשמו , כאמור , פדיונות . 
למקום הראשון ברשימת המדממות הגיעו קרנות האג"ח בישראל - אג"ח כללי ואג"ח חברות - שרשמו פדיונות של 1.2 מיליארד שקלים . 
הקרנות השקליות רשמו פדיונות של כ - 175 מיליון שקלים , קרנות האג"ח בחו"ל איבדו 124 מיליארד שקל , מהקרנות המתמחות במניות חו"ל , נפדו כ - 105 מיליון שקל , מהקרנות המתמחות במניות בישראל ומהקרנות הגמישות נפדו כ - 35 מיליון שקל , כל קבוצה . 
שאר הקבוצות רשמו פדיונות מינוריים ביותר . 
אפריל 2008 למרות ההתאוששות בשוקי ההון בארץ ובעולם - הציבור עדיין נוהר דוקא אל הקרנות הכספיות : 
• סך נכסי הקרנות גדל באפריל בשיעור של כ - : 2.1% מכ - מיליארד שקל ל - מיליארד שקל . 
• סך הגיוס בתעשייה הסתכם בכ - מיליארד שקל . 
• הקרנות הכספיות ממשיכות לפתות את הציבור - גייסו כ - מיליארד שקל . 
• הקרנות המתמחות באג"ח בישראל , רשמו יציאת כספים של 1.2 מיליארד שקל , ואילו הקרנות המתמחות באג"ח מדינה גייסו 1.4 מיליארד שקל . 
• הקרנות המתמחות באג"ח חו"ל רשמו יציאת כספים של כ - 125 מיליון שקל . 
• מהקרנות השקליות נפדו כ - 175 מיליון שקל . 
• הירידות החדות בשוקי ההון בארץ ובעולם בחודשים הקודמים עדיין מרתיעות את המשקיעים . 
הקרנות המתמחות במניות בחו"ל רשמו פדיונות של 105 ואילו הקרנות המתמחות במניות בישראל והקרנות הגמישות איבדו כ - 35 מיליון שקלים , כל אחת . 
10 הקרנות הגדולות בתעשייה מנוהלות על ידי 6 גופים שונים ונכסיהן מסתכמים ב - מיליארד שקלים המהווים כ - 19 % מסך נכסי התעשייה כולה . 
בעוד שעד לפני מספר שנים היוו 10 הקרנות הגדולות כ - 25 % עד % 30 מהתעשייה כולה . 
רק 4 חודשים חלפו מאז תחילת הרפורמה החדשה בקרנות הנאמנות , במסגרתה הושקו הקרנות הכספיות , וכבר 4 מהן הצליחו להתברג לרשימת עשר הקרנות הגדולות . 
עוד נציין , כי רוב הקרנות בטבלה מתמחות באג"ח לסוגיו או בשקלים . 
סיכום ינואר - אפריל 
סך נכסי תעשיית הקרנות , קטן מתחילת שנת 2008 בשיעור של 2.4 % , מ - מיליארד שקל ל - מיליארד שקל . 
זאת , בעקבות יציאת כספים של כ - 170 מיליון שקל ותשואה שלילית משוקללת של התעשייה בשיעור של 1.5 % . 
מאז תחילת השנה , ינואר - אפריל 2008 : הגיוסים שנרשמו בחודשים האחרונים מחקו כמעט לגמרי את נזקי ינואר 
• סך נכסי הקרנות קטן מתחילת השנה בשיעור של כ - : 2.4% מכ - מיליארד שקל ל - מיליארד שקל . 
• יש לציין , כי ללא הקרנות הכספיות שהצליחו לגייס מתחילת השנה כ - מיליארד שקל , רשמה התעשייה המסורתית פדיונות כבדים מאוד - כמעט באותו סכום - של 14.0 מיליארד שקל . 
• עיקר הפדיונות נרשמו בקרנות המתמחות באג"ח בישראל שרשמו יציאת כספים של 10.7 מיליארד שקל . 
לעומת זאת , בקרנות המתמחות באג"ח מדינה נרשמו גיוסים של 3.7 מיליארד שקל . 
• המפולת בשווקי ההון בארץ ובעולם בתחילת השנה , באה לידי ביטוי היטב בקרנות המנייתיות : הקרנות המתמחות במניות בחו"ל והקרנות המתמחות במניות בישראל , רשמו פדיונות של 2.0 ו - מיליארד שקל , בהתאמה . 
הקרנות הגמישות איבדו כ - מיליארד שקל . 
• מהקרנות השקליות נפדו כ - מיליארד שקל , על אף התיסוף החד במטבע המקומי והעליות באפיקים השקליים . 
• 10 המגייסות הגדולות ביותר גייסו מתחילת השנה 15.6 מיליארד שקל , בעוד שמ - 10 המדממות ביותר נפדו כ - מיליארד שקל . 
6 מבין 10 המגייסות הגדולות הן קרנות כספיות . 
התפלגות כניסת הכספים ויציאתם בסוגים השונים של הקרנות מראה , כי בעוד שרוב קבוצות הקרנות סבלו מפדיונות , הרי שהקרנות הכספיות , שהושקו עם פתיחת שנת 2008 נהנו מגיוסים מרשימים של כ - מיליארד שקל . 
קרנות האג"ח מדינה , המהוות אי של מבטחים בלב הסערה גייסו 3.7 מיליארד שקל . 
בשאר הקבוצות נרשמו , כאמור , פדיונות כבדים : למקום הראשון ברשימת המדממות הגיעו קרנות האג"ח בישראל , שרשמו פדיונות של 10.7 מיליארד שקל . 
למקום השני הגיעו הקרנות המתמחות במניות חו"ל , עם פדיונות של 2 מיליארד שקל . 
אחריהן , לא בהפרש ניכר , הקרנות השקליות , שהמטבע המקומי החזק לא מנע מהן לאבד 1.9 מיליארד שקל . 
הירידות החדות בשוק ההון הבריחו את המשקיעים מהאפיקים המנייתיים , הקרנות המתמחות במניות בישראל , עם פדיונות של 1.5 מיליארד שקל והקרנות הגמישות רשמו יציאת כספים של 600 מיליון שקל . 
נתח שוק : הגופים הפרטיים ממשיכים להרחיב את אחיזתם בתעשיית הקרנות . 
הגופים הזרים רשמו גיוסים מרשימים לקרנות הכספיות שלהם , כך שמאז תחילת השנה הצליחו פסגות ופריזמה להרחיב את הפער בינם לבין הגופים האחרים הפועלים בתעשייה . 
פסגות , נהנתה מעלייה חדה בנתח השוק מ - % 17.7 ל - % 21.7 ואילו נתח " פריזמה " , ירד מ - % 13.0 ל - . 12.5% 
חברות הביטוח המשיכו לאבד מנתחן , שרשם קיטון מ - % 35.9 בסוף שנת 2007 ל - % 34.9 באפריל , 2008 כאשר נתח השוק של חברת מגדל קטן מ - % 10.4 ל - . 9.1% 
ירידה נרשמה גם בנתח השוק של הראל פיא מ - 11 % בדצמבר 2007 ל - % 10.5 באפריל , 2008 ואילו נתח השוק של כלל פיננסים עלה מ - % 9.9 בדצמבר 2007 ל - % 10.2 באפריל 2008 . 
המנהלים הפרטיים , סבלו גם הם מהטראומה שעברה על שוק ההון בחודשים האחרונים , ונתח השוק שלהם קטן מ - 32 % ל - . 29.1% שני גופים בנקאיים נותרו עדיין עם הקרנות שבבעלותם , כאשר נתח השוק של יובנק קטן מ - % 1.1 בדצמבר 2007 ל - % 0.9 באפריל , 2008 ואילו נתחו של מרכנתיל גדל מ - % 0.3 בדצמבר 2007 ל - % 0.9 באפריל , 2008 תודות לגיוסים בקרן הכספית שבניהולו . 
מדד המחירים ליצרן בבריטניה עלה ב - % 7.5 באפריל - העלייה החדה ביותר מזה 22 שנים מדד המחירים ליצרן ( PPI ) בבריטניה עלה בחודש אפריל בקצב המהיר ביותר שלו מזה לפחות 22 שנים . 
העלייה היא בעקבות קפיצה במחירי חומרי הגלם , המזון והאנרגיה - כך דיווחה היום הלשכה הבריטית לסטטיסטיקה ( ONS ) . 
מדד המחירים ליצרן בבריטניה רשם זינוק של 7.5 % באפריל , לעומת החודש המקביל אשתקד - העלייה החדה ביותר של מדד המחירים ליצרן מאז 1986 . 
מדד המחירים ליצרן בחודש מארס עלה ב - . 6.5% מדד המחירים בחודש אפריל עלה ב - % 1.4 לעומת מארס - העלייה החודשית החדה ביותר אי פעם במדד זה . 
העלייה הייתה חדה מתחזיות הכלכלנים , שצפו כי מדד המחירים ליצרן יעלה ב - % 6.4 בחודש אפריל . 
מחיריהם של חומרי הגלם רשמו באפריל זינוק של 23.3 % לעומת אפריל 2007 - העלייה השנתית החדה ביותר מאז 1986 - ועלייה של 2.4 % לעומת מארס . 
מדד הליבה , שאינו כולל את מחירי המזון , המשקאות , הטבק והדלק , עלה ב - % 4.6 בחודש אפריל לעומת אפריל אשתקד - העלייה השנתית החדה ביותר מאז 1995 . 
הליש"ט מתחזקת כעת ב - % 0.2 מול הדולר לרמה של 1.9571 דולר לליש"ט . 
התחזקות הלירה היא בעקבות הנתונים הללו , שחיזקו את ההערכות כי הבנק המרכזי של בריטניה לא יוריד את שוב את הריבית בתקופה הקרובה , למרות החשש מהאטה כלכלית . 
נגיד הבנק המרכזי של בריטניה , מרווין קינג , אמר בחודש שעבר כי העלייה במחירי הסחורות תוביל את האינפלציה בבריטניה מעל ליעד הממשלה לאינפלציה של % 3 ותעמיד את הבנק המרכזי בפני החלטות קשות הנוגעות לאיזון הריבית בימים בהם הצמיחה הכלכלית מאטה , אך האינפלציה צוברת תאוצה . 
הבנק המרכזי של בריטניה הוריד את הריבית במדינה ב - % 0.25 ל - 5 % בחודש שעבר . 
זאת במטרה למנוע האטה במדינה בעקבות הירידה במחירי הבתים , בצריכה הפרטית ומשבר האשראי 
הגידול במכירת רכבים בסין באפריל : הנמוך ביותר בשנתיים האחרונות מכירות רכבים חדשים בסין רשמו באפריל את הצמיחה הנמוכה ביותר בשנתיים האחרונות . 
המכירות בחודש שעבר גדלו ב - 14 % לעומת החודש שקדם לו . 
ההאטה בקצב הצמיחה מוסברת באינפלציה הגואה ובשוק המניות המדשדש . 
מכירות מכוניות נוסעים ורכבים מסחריים בסין הסתכמו באפריל ב - יחידות , לפי נתוני איגוד יצרניות הרכב הסיני . 
ברבעון הראשון של השנה , גדלו המכירות ב - 21 % לעומת הרבעון שקדם לו . 
בשנת 2007 צמחו מכירות הרכב ב - , 22% ולפחות % 60 מהמשקיעים ניצלו את רווחיהם בבורסות המניות כדי לרכוש מכוניות חדשות . 
קצב האינפלציה השנתי בסין - שהגיע כמעט ל - 11 % בשנה - מכריח את הציבור לשלם יותר עבור מזון ומוצרים הכרחיים נוספים . 
אנליסטים בסין מציינים כי מסתמן שינוי בהתנהגות הצרכנים כתוצאה מהתגברות תחושת אי הודאות הכלכלית . 
ג’נרל מוטורס ( 0.0 % , 20.29 ) , טויוטה ויצרניות רכב גדולות נוספות מטילות את יהבן על סין ושווקים מתעוררים אחרים כדי לפצות על היחלשות הביקושים בארה"ב . 
ג'נרל מוטורס הצהירה כי בכוונתה להגדיל את מכירותיה בסין בכמעט % 50 במהלך שלוש השנים הבאות ל - 500 אלף מכוניות בשנה . 
טויוטה מתכננת להגדיל את מכירותיה בסין ב - 39 % ל - 640 אלף מכוניות בשנה שתסתיים במארס 2009 
מיזוג בעולם הבנקאות האוסטרלי : ווסטפאק הציע לרכוש את סנט ג'ורג' תמורת 14 מיליארד דולר 
ווסטפאק , הבנק הרביעי בגודלו באוסטרליה , הגיש הצעת רכש לבנק האוסטרלי סנט ג'ורג' בסך 14.9 מיליארד דולר אוסטרלי ( 14 מיליארד דולר ) - כך הודיעו שני הבנקים . 
המיזוג בין השניים , אם ייצא לפועל , ייצור את הבנק השני בגודלו באוסטרליה . 
ההצעה , המורכבת כולה ממניות , הוגשה לסנט ג'ורג' ב - 9 במאי . 
מנכ " לית ווסטפאק , גייל קלי , כיהנה לפני כניסתה לתפקיד ב - 1 בפברואר כמנכ " לית סנט ג'ורג' - הגנה על הבנק החמישי בגודלו באוסטרליה מפני ניסיונות השתלטות מצד בנקים אחרים . 
המיזוג , שיהיה הגדול בתולדות עולם הבנקאות האוסטרלי , ייצור בנק בעל נכסים בשווי 500 מיליארד דולר אוסטרלי . 
סנט ג'ורג' , שנוסד ב - ' , 37 הפך ליעד מועדף להשתלטות לאחר שרשם נפילה של % 28 במחיר המניה שלו בשנה האחרונה - המניה בעלת הביצועים הגרועים ביותר במדד הבנקים של S&P/ASX 200 . 
מניית ווסטפאק , המניה בעלת הביצועים הטובים ביותר במדד הבנקים האוסטרלי , רשמה ירידה של 4.8 % בשנה האחרונה . 
רווחיו של סנט ג'ורג' במחצית הראשונה של שנת הכספים , שהסתיימה ב - 31 במארס , ירדו ב - 10 % - הירידה הראשונה ברווחיו של הבנק האוסטרלי מזה שש שנים , בעקבות משבר האשראי העולמי . 
באותה תקופה , עלו רווחיו של ווסטפאק ב - 34 % . 
בעקבות הצעת הרכש הושעה המסחר במניות ווסטפאק וסנט ג'ורג' בבורסת סידני . 
המיזוג הצפוי הוביל לזינוק חד במניות הבנקים האחרים באוסטרליה . 
מניית נשיונל אוסטרליה בנק זינקה ב - . 5.3% מניית קומונוולת' בנק אוף אוסטרליה עלתה ב - % 3.6 
הדור החדש של תחנות הכוח הגרעיניות אמנם צובר אהדה כאלטרנטיווה למקורות כוח אחרים , כגון תחנות כוח המבוססות על פחם , אולם מתברר כי מדובר באלטרנטיווה יקרה : העיתון " וול סטריט ג'ורנל מדווח " כי עלות הקמתה של תחנת כוח גרעינית אחת עומדת על בין 5 מיליארד ל - 12 מיליארד דולר , כמעט פי שלוש מהערכות מוקדמות . 
העלות הגבוהה של הקמת התחנות הגרעיניות , שהפכו למקור כוח מבוקש מאחר שהן פחות מזהמות מתחנות הכוח המבוססות על פחם , עשויה להתבטא לפי ה"ג'ורנל " בחשבונות חשמל גבוהים יותר עבור הצרכנים ולהצית מחדש את הדיון בנוגע ליכולתה של תעשיית הגרעין לעמוד בביקוש הגובר לאנרגיה . 
חלק מהסיבות העיקריות לעלותן הגבוהה של הקמת תחנות כוח גרעיניות , שלא הוקמו במספרים משמעותיים בארה"ב מאז שנות ה - , 80 היא העלייה במחיריהן של סחורות כבטון , ברזל ונחושת , החוסר בכוח אדם מיומן ומספר הספקים המצומצם היחסים של התעשייה . 
כיום פועלות 104 תחנות כוח גרעיניות בארה"ב . 
רובן רווחיות מאד כיום , אולם עבור חלקן המצב היה שונה עד לאחרונה . 
העלות הממוצעת של 75 כורים גרעיניים שנבנו בארה"ב בין השנים 1966 ל - , 1986 למשל , הייתה 3 מיליארד דולר , פי 3 מההערכות המוקדמות , לפי נתוני משרד התקציב של הקונגרס . 
רבות מהתחנות הפועלות כיום ברווח עושות זאת משום שהן נמכרו לבעליהן הנוכחיים תמורת פחות ממחיר העלות . 
בחודשים האחרונים ניסו בכירי התעשייה והרגולטורים למצוא דרכים לייעל את פיתוחן של תחנות הכוח הגרעיניות ולהפחית את העלויות הגבוהות . 
ספקי הציוד לתחנות כוח גרעיניות פיתחו עיצובים נוחים יותר , המסייעים בהפחתת עלויות הבנייה והתפעול , ורגולטור הגרעין בארה"ב הקל את התהליך בו מאושרות תחנות כוח חדשות במטרה למנוע עיכובים . 
למרות הניסיונות לשלוט בעלויות הקשורות לבנייתן של תחנות כוח גרעיניות , אומר ג'ים המפסטד מחברת דירוג האשראי מודי'ס כי הערכות שפורסמו השבוע על ידי מספר מפעילות ותיקות של תחנות כוח גרעיניות כאנרג'י , פרוגרס אנרג'י , אקלסון , סאותרן ו - FPL גרופ , " עברו בהרבה את ההערכות הגבוהות ביותר שלנו " . 
לדברי המפסטד , מודי'ס חוששת כי התייקרות הבנייה , שעשויה להימשך אפילו במקרה של סובסידיות פדרליות בסך מיליארדי דולרים , תחליש את החברה ותחשוף את הצרכנים האמריקאים לסכנה של מחירי אנרגיה גבוהים בהרבה מרמתם הנוכחית . 
הדולר מתחזק ב - % 0.5 מול הין והיורו בעקבות הערכות כי הבנק הפדרלי לא יוריד שוב את הריבית בארה"ב 
הדולר מתחזק הבוקר מול הין , לראשונה מזה 6 ימים , ומול היורו על רקע הערכות כי הירידות שרשם בימים האחרונים היו מוגזמות ובעקבות השערות כי הבנק הפדרלי יימנע מלהוריד שוב בתקופה הקרובה את הריבית בארה"ב . 
לעמוד המט"ח של TheMarker 
הדולר מתחזק כעת ב - % 0.5 מול היורו לרמה של 1.5404 דולר ליורו . 
מול הין מתאושש הדולר משפל של שלושה שבועות אליו נפל בסוף השבוע ומתחזק ב - % 0.5 לרמה של 103.37 ין לדולר בעקבות התגברות המסחר באופציות קול על הדולר מצד סוחרים המקווים להרוויח מעלייה בערכו . 
הדולר מתחזק גם מול הליש"ט ב - % 0.3 לרמה של 1.9476 דולר לליש"ט , ועולה ב - % 0.6 מול הפרנק השווייצי לרמה של 1.0476 פרנק לדולר . 
מול הדולר האוסטרלי , מתחזק הדולר ב - % 0.7 לרמה של 0.9369 דולר לדולר אוסטרלי . 
גורו ההשקעות ג'ים רוג'רס העריך בסוף השבוע כי הדולר ירשום עליות נאות בהמשך השנה משום שמשקיעים רבים , בהם הוא עצמו , היו פסימיים לגביו . 
בראיון לסוכנות הידיעות בלומברג , העריך רוג'רס כי הדולר עומד בפני תקופה של עליות אשר עשויה להימשך כשנה , בין היתר , בעקבות הזינוק במחירי הסחורות החקלאיות 
הבנק העולמי : ההשפעות של ההאטה הכלכלית בארה"ב על סין - מוגבלות 
הכלכלן הראשי של הבנק העולמי , ג'סטין לין , אומר כי סין צפויה להרגיש את השפעות ההאטה הכלכלית בארה"ב באופן מוגבל , מכיוון שמרבית הסחורות שהיא מוכרת בארה"ב הן לשימוש יומיומי . 
לין אמר בפורום כלכלנים בבייג'ין ש " היצוא הסיני לארה"ב ייוותר חזק ולא ירשום צמיחה שלילית השנה או בשנה הבאה " . 
לטענתו של לין , ארה"ב היא השותפה הגדולה ביותר של סין למסחר , אחרי האיחוד האירופי . 
סין מתכננת להגביל את היצוא במטרה לרסן את צמיחת העודף במאזן הסחר , זאת כדי להאט את קצב זרימת המזומנים למערכת הבנקים . 
זרימת המזומנים המוגברת מאיימת להביא למצב של התחממות יתר את הכלכלה הסינית . 
העודף במאזן הסחר של סין בחודש אפריל עמד על 16.8 מיליארד דולר , לפי נתוני משרד המסחר הסיני . 
היבוא לארה"ב צנח בחודש מארס בשיעור החד זה שש שנים , זאת בשל ירידה ביבוא הרהיטים , המכוניות וציוד הטלקום . 
רוחות של שינוי : נציגים מאופ"ק רמזו על צורך בהעלאת תפוקת הנפט העולמית 
בעקבות עליית מחירי הנפט לשיא , נציגים בארגון אופ"ק , האחראי על % 40 מתפוקת הנפט העולמית , רמזו בסוף השבוע , לראשונה בתקופה של כמה חודשים , כי הארגון עשוי לשקול העלאה של תפוקת הנפט . 
הגדלת הייצור נועדה להביא לירידה במחירים . 
שר הנפט של לוב , שוקרי גאנם , אמר כי ייתכן וארגון אופ"ק ישנה גישתו לגבי העלאת התפוקה . 
מאז הפגישה האחרונה של נציגי הארגון במארס , טענו שרי אופ"ק כי אין השוק נמצא במצב של חוסר , וכי מחירי הנפט הגבוהים נובעים מירידת ערך הדולר ומספקולציות . 
בשבועות האחרונים מחיר הנפט חזר לעלות בצורה חדה , וזאת בשל שורה של שיבושים באספקת הנפט מניגריה . 
השיבושיםהללו גרמו למחיר הנפט לעלות מעל ל - 100 מאז תחילת חודש פברואר . 
מחירי החוזים על הנפט למסירה בחודש יוני עלו ב - דולר ביום שישי , ונסגרו ברמה של 125.96 דולר לחבית . 
במהלך יום המסחר נגע מחיר הנפט בשיא של 126.25 דולר לחבית . 
מאז שאופ"ק העלה את תפוקת הנפט בחודש ספטמבר , 2007 טענו שרי אופ"ק כי המחירים הגבוהים קשורים יותר להשקעות בסחורה מאשר להיצע וביקוש . 
בוושינגטון גובר חוסר שביעות הרצון מהתנהגות ארגון אופ"ק בשל מחיר הנפט הגבוה . 
בשבוע שעבר הסנטור פרנק ר . 
לאוטנברג , דמוקרט מניו ג'רזי , הציג הצעת חוק אשר תחייב את ממשל ארה"ב להגיב למה שכינה " התנהגות אנטי - תחרותית ומכסות נפט בלתי חוקיות " . 
למרות שלחוק אין סיכוי רב לעבור , הוא מדגיש את חוסר הסיפוק ממדיניות אופ"ק . 
נציגי ארגון אופ"ק לא שיתפו פעולה עם הדרישות האמריקאיות . 
בפגישתם האחרונה בחודש מארס סירבו נציגי ארגון אופ"ק לבקשת ממשל בוש ובקשת מדינות מתועשות נוספות להעלות את תפוקת הנפט העולמית . 
עם זאת , סוכנות הידיעות בלומברג ציטטה את גאנם כאומר : " בין יתר האפשרויות אנחנו נשקול העלאה של מכסות תפוקת הנפט כדרך להבטיח יציבות בשוק " . 
עוד אמר גאנם : " אני צופה כי שרי אופ"ק ייפגשו לפני הפגישה המתוכננת בספטמבר . 
אני לא קורא לפגישה שכזו , אבל אני תומך בה " . 
נציג אחר מארגון אופ"ק , אשר סירב להזדהות , אמר לסוכנות הידיעות רויטרס כי גם הוא צופה פגישה נוספת של חברי הארגון לפני הפגישה המתוכננת בספטמבר , במטרה להעלות את התפוקה . 
לטענת הנציג , אופ"ק תיאלץ להעלות את התפוקה ב - 500 אלף חביות ליום כדי להשפיע על המחירים . 
" הם משחקים באש " , אמר אדם ג' . 
רובינסון , אנליסט של בנק ליהמן ברדרס , והוסיף : " בכל פעם שמחירי הנפט עולים , ואנחנו שוברים מחסום פסיכולוגי חדש , הם מסתכנים בהריגת האווז שמטיל ביצי זהב . 
החשש העיקרי שלהם הוא לגרום למשהו שהם לא יכולים לשלוט בו " . 
האמריקאים מעדיפים להצטופף : מחיר הדלק הגבוה הביא לעלייה בביקוש לתחבורה ציבורית עם עליית מחיר הדלק בארה"ב לרמה הקרובה ל - 4 דולר לגאלון ( כ - דולר לליטר ) , יותר ויותר נהגים זונחים את ההגה ועוברים לנסוע בתחבורה הציבורית . 
נוסעי התחבורה הציבורית בארה"ב , אשר פעם יכולים היו למצוא מקום ישיבה באוטובוסים , נאלצים להסתפק כעת רק בעמידה . 
החניונים ליד תחנות האוטובוסים ותחנות הרכבת מלאים עד אפס מקום . 
" כמעט עם כל מפעילת תחבורה ציבורית שדיברתי , ראינו צמיחה בשיעורים חדים בביקוש במהלך החודשים האחרונים " , אמר וויליאם וו . 
מילאר - נשיא אגודת התחבורה הציבורית בארה"ב , והוסיף : " אין ספק שחלק גדול מעליית הביקוש לתחבורה ציבורית נובע ישירות מהרצון למצוא אלטרנטיבה לתשלום 3.5 דולר לגאלון דלק " . 
ערים אמריקאיות שמערכת התחבורה הציבורית בהן מבוססת ורבת שנים , כמו ניו יורק ובוסטון , רשמו עלייה של כ - 5 % או יותר במספר הנוסעים השנה . 
עם זאת , העלייה הגדולה ביותר במספר הנוסעים במערכת התחבורה הציבורית נרשמה דווקא בערים בדרום ומערב ארה"ב , בהן תרבות הנהיגה היא החזקה ביותר , ואילו הביקוש לאוטובוסים ורכבות הוא בדרך כלל מוגבל יותר . 
בדנוור , למשל , בירת המדינה האמריקאית קולורדו , נרשמה עלייה של % 8 במספר הנוסעים בתחבורה הציבורית בשלושת החודשים הראשונים של 2008 לעומת התקופה המקבילה ב - 2007 . 
זאת , על אף עלייה בתעריפי הנסיעה בינואר והאטה בצמיחה הכלכלית - נתון שבדרך כלל משפיע על מספר הנוסעים בתחבורה הציבורית . 
חלק מהקווים בשעות מסוימות אף הגיעו לתפוסה מלאה של נוסעים לראשונה . 
מערכות התחבורה הציבורית בערים גדולות כמו מיניאפוליס , סיאטל , פורת - וורת בדאלאס וסן פרנסיסקו דיווחו על עליות דומות במספר הנוסעים בתחבורה הציבורית . 
בערים כמו יוסטון , נאשוויל , סולט לייק ושרלוט נבנו מסילות רכבת חדשות ונפתחו קווי אוטובוס ומסלולים חדשים במהלך השנים האחרונות . 
אגודת התחבורה הציבורית בארה"ב דיווחה כי גם ערים בהן מתגוררים 100 איש או פחות גדלו מספר הנוסעים בקווי האוטובוסים . 
בניו יורק עלתה תנועת הנוסעים בקווי הרכבות בשלושת החודשים הראשונים של השנה ב - , 5% לפי דיווח רשות התחבורה המקומית , בעוד מספר הנוסעים באוטובוסים עלה ב - . 10.9% תנועת הנוסעים ברכבת התחתית עלתה ב - % 6.8 בינואר ופברואר לעומת התקופה המקבילה ב - 2007 . 
העלייה במספר הנוסעים בתחבורה הציבורית בארה"ב מתאימה לשינוי תרבות הנהיגה של נהגים אמריקאים , הנובע מעליית מחיר הנפט . 
בין שינויי תרבות הנהיגה ניתן למצוא עלייה במספר הנהגים שרוכשים מכוניות קטנות יותר - בעלות יעילות ניצול דלק גבוהה , ועלייה במספר הנהגים הרוכשים מכוניות היברידיות . 
מחיר הנפט נגע בשיא חדש ביום שישי האחרון , כשחבית נפט נסחרה במחיר של 125.96 דולר לחבית . 
מחיר הדלק הממוצע בארה"ב עמד על 3.67 דולר לגאלון - לעומת ממוצע של 3.04 דולר לגאלון בתקופה המקבילה ב - 
סקר כלכלנים : תחזיות הצמיחה של כלכלת ארה"ב הורדו - בשל ההאטה בצריכה הפרטית למרות סימנים של שיפור בשוקים הפיננסיים בארה"ב ולמרות חבילת התמריצים הכלכלית , תחזית הצמיחה בארה"ב למחצית השנייה של השנה ירדה - בשל ההאטה בצריכה הפרטית ; כך עולה מסקר הכלכלנים " בלו צ'יפ " . 
לפי הסקר , הצריכה הפרטית השנה תהיה האטית ביותר מאז 91 ' . הכלכלנים שהשתתפו בסקר צופים כי כלכלת ארה"ב תצמח בשיעור שנתי של 1.7 % ברבעון השלישי , לעומת תחזית קודמת לצמיחה של % , 2 שניתנה בחודש שעבר . 
ברבעון הרביעי , התמ"ג צפוי לצמוח ב - , 1.5% לעומת תחזית קודמת לצמיחה של 1.9 % . 
גם התחזית ל - 2009 נעשתה קודרת יותר : הכלכלנים צופים עתה צמיחה של % 2 בלבד , לעומת תחזית קודמת לצמיחה של 2.2 % . 
הצריכה הפרטית , האחראית ל - 70 % מהצמיחה הכלכלית בארה"ב , צפויה לצמוח השנה בשיעור של 1.5 % בלבד . 
תהיה זו הצמיחה הנמוכה ביותר מאז ' , 91 והיא צפויה להשפיע לרעה על רווחי החברות . 
" בהתחשב בירידה בתחזיות לצריכה הפרטית ולהשקעות ההון של העסקים , מרבית הכלכלנים צופים עתה כי רווחי התאגידים לפני מס יתכווצו ב - % 2.9 השנה , וירשמו צמיחה של 5.3 % ב - " ; 2009 כך נכתב בדו"ח ה " בלו צ'יפ " . 
אזהרת רווח לענקית המשלוחים פדקס בעקבות הזינוק במחיר הדלק ובשל ההאטה בארה"ב פדקס , חברת המשלוחים השנייה בגודלה בארה"ב , מסרה כי תחמיץ את תחזיות הרווח ברבעון הרביעי , משום שהזינוק במחיר הנפט הגדיל את העלויות ב - 100 מיליון דולר יותר מההערכות המוקדמות . 
עתה צופה פדקס לרשום רווח של 1.5-1.45 דולרים למניה ברבעון שיסתיים ב - 31 במאי , לעומת תחזית קודמת לרווח של 1.8-1.6 דולרים למניה . 
זו הפעם השנייה בה מורידה פדקס את התחזיות בשנת הכספים הנוכחית , בשל הזינוק במחיר הנפט וההאטה הכלכלית בארה"ב . 
UPS , חברת המשלוחים הגדולה בארה"ב , הורידה אף היא את תחזיות הרווח שלה בחודש שעבר . 
לפדקס ול - UPS יש בדרך כלל שיהוי של חודשיים בכיסוי עלויות הנפט , שנעשה באמצעות גביית תשלומים נוספים . 
בתחילת מאי , הגדילה פדקס את התשלום הנוסף על משלוחי אקספרס מ - 20 % ל - 25 % . 
תחזית הרווחים החדשה שסיפקה פדקס מתבססת על ההנחה כי לא יהיו יותר עליות במחיר הנפט , וכי ההאטה בכלכלת ארה"ב לא תחריף . 
מחיר החוזים על הדלק למטוסים עלה לשיא של 3.83 דולרים לגלון במסחר ביום שישי , ורשם עלייה של % 35 השנה . 
הדלק מהווה את ההוצאה הגדולה ביותר של פדקס , אחרי כוח אדם . 
ברבעון השלישי , גדלו עלויות הדלק שלה ב - , 42% ל - מיליארד דולר . 
פדקס ( פדרל אקספרס ) , שנוסדה ב - ' , 71 מחזיקה ב - 30 % משוק המשלוחים בארה"ב ; כך לפי נתונים של SJ קונסלטינג גרופ . 
גורו השווקים המתעוררים מרק מוביוס מאמין בדרום קוריאה : מטבע הוון מוערך בחסר ; בורסת סיאול תזנק 
גורו השווקים המתעוררים מרק מוביוס , המנהל השקעות בשווי 47 מיליארד דולר במניות בשווקים מתעוררים בחברת טמפלטון אסט מנג'מנטס , אמר היום כי מטבע הוון הדרום קוריאני מוערך בכ - 8 % וצפה כי בורסת סיאול תעלה בביצועיה על בורסות אחרות בשווקים המתעוררים . 
" המניות הקוריאניות זולות יותר ממניות אחרות בשווקים המתעוררים . 
הוון גם הוא נסחר ברמה נמוכה מדי " , אמר מוביוס . 
מוביוס הוסיף כי " מאז 1997 עלתה בורסת סיאול על ביצועיהן של רוב הבורסות בשווקים המתעוררים ואני חושב שהמגמה הזאת תימשך , במיוחד בעקבות הרפורמות שהממשלה הדרום קוריאנית מנהיגה כיום " . 
בורסת סיאול רשמה ירידה של 3.9 % מאז תחילת השנה והוון הדרום קוריאני נפל ב - 12 % מול הדולר מאז תחילת 2008 . 
נשיא דרום קוריאה , לי מיונג באק , שזכה לרוב סוחף בבחירות שנערכו ב - 19 בדצמבר , הבטיח בפברואר לקצץ מסים ולהאיץ את הסרת הפיקוח הממשלתי על השווקים , במטרה להגדיל את קצב הצמיחה הכלכלית ל - 7 % ולהכפיל את השכר הממוצע לנפש ל - 40 אלף דולר עד שנת 2017 . 
נגיד הבנק המרכזי של דרום קוריאה , לי סיאונג טיי , רמז אתמול כי הבנק המרכזי מעוניין להשאיר את הוון ברמתו הנמוכה הנוכחית , בשל צפי כי היחלשות המטבע תוביל לזינוק בפעילות היצוא ותקל על ההאטה הכלכלית במדינה . 
מיקרוסופט , המחזיקה בנתח של % 95 בשוק מערכות ההפעלה למחשבים אישיים ( PC ) , מסרה כי בכוונתה לדרוש בערעור את ביטול ההחלטה על הטלת הקנס , שהוא הכבד ביותר שהטיל מעולם האיחוד האירופי על חברה . 
עם זאת , הקנס היווה רק % 60 מסך הקנס המקסימלי שניתן להטיל על מיקרוסופט בהתאם לחוקי האיחוד האירופי . 
רשות ההגבלים העסקיים של האיחוד האירופי הטילה בחודש פברואר את הקנס על מיקרוסופט לאחר שהחברה לא צייתה לפסיקה קודמת של האיחוד משנת , 2004 אשר קבעה כי מיקרוסופט ניצלה לרעה את שליטתה בשוק מערכות ההפעלה למחשבים אישיים , והורתה לענקית התוכנה לאפשר למתחרותיה גישה לקוד התוכנה של מערכת ההפעלה חלונות . 
הקנס הצטרף לקנסות קודמים בסך 778 מיליון יורו שהוטלו על מיקרוסופט בשל סירובה לציית לפסיקות הרשויות באירופה , והביא את סך הקנסות שהוטל על החברה מאז 2004 על ידי הנציבות האירופית ל - מיליארד יורו ( 2.6 מיליארד דולר ) . מיקרוסופט היא גם החברה הראשונה בתולדות רשויות ההגבלים העסקיים של האיחוד האירופי , אשר נקנסה בגין אי ציות לפסיקות הרשויות . 
הנציבות האירופית פתחה בחודש שעבר בשתי חקירות נוספות נגד מיקרוסופט הקשורות להפרת חוקי ההגבלים העסקיים . 
הראשונה נועדה לבדוק האם עדיין קיימות בעיות הנובעות משליטת מיקרוסופט בשוק התוכנות למחשבים אישיים , והשנייה נוגעת למידה שבה מאפשרות תוכנות של מיקרוסופט קישוריות הדדית מול מוצרי תוכנה מתחרים . 
מיילן , אשר הוזכרה באחרונה על ידי אנליסטים כיעד רכישה אפשרי של טבע , רשמה ברבעון הראשון הפסד של 444 מיליון דולר , או 1.46 דולר למניה , לעומת הפסד של 71 מיליון דולר , או 31 סנט מניה , בתקופה המקבילה בשנה הקודמת . 
בניכוי הוצאות חד פעמיות רשמה החברה רווח של 9 סנט למניה - סנט אחד מעל לתחזיות האנליסטים . 
הכנסות החברה ברבעון יותר מהוכפלו לעומת התקופה המקבילה , ל - מיליארד דולר , הודות לרכישת חטיבת התרופות הגנריות של מרק KGaA הגרמנית ( אין קשר למרק האמריקאית ) בשנה שעברה . 
תוצאות מיילן בשורה העליונה היו נמוכות מתחזיות האנליסטים אשר צפו מכירות של 1.14 מיליארד דולר . 
חלקה של מרק KGaA בהכנסות מיילן ברבעון הסתכם ב - 630 מיליון דולר . 
מכירות התרופות הגנריות של מיילן בצפון אמריקה ירדו ב - % 3.8 לעומת הרבעון המקביל בשנה הקודמת , ל - 392 מיליון דולר , בעקבות תחרות מוגברת מצד חברות גנריות אחרות ותמחור נמוך . 
מיילן רכשה בחודש אוקטובר את חטיבת התרופות הגנריות של מרק KGaA תמורת 6.7 מיליארד דולר במזומן - עסקה שהפכה את מיילן ליצרנית התרופות הגנריות השלישית בגודלה בעולם . 
רכישת מיילן תקנה לטבע השלמה . 
. 
XHTML2 , HTML5 ועתיד האינטרנט , דוד ליאוראן אנדרסון 
[ The article " HTML5 , XHTML2 , and the Future of the Web " by David " liorean " Andersson was published with the permission of Digital Web Magazine ] 
מבוא 
כמי שעובדים בתחום האינטרנט , אנו עוסקים בטכנולוגיות רבות שהן יציבות מזה זמן ממושך . 
טכנולוגית HTML 4.01 הפכה להמלצה בשנת , 1999 XHTML 1.0 המהווה ניסוח של HTML 4.01 ב - XML , הוכרזה רשמית בשנת , 2000 ונערכה מחדש ב - 2002 . 
ניתן לומר איפוא , כי בבסיס הפיתוח של הווב המודרני עומדות טכניקות בנות שמונה שנים בקירוב . 
HTML 4.01 יכול להוות בסיס מצוין ויציב למפתחים , אולם הוא יכול להיות טוב יותר . 
תמורות לא מעטות חלו באופן השימוש באינטרנט ובצורה בה הוא נתפס בשמונה השנים האחרונות , אולם התובנה החשובה במיוחד מגיעה מצד המפתחים המעידים על נקודות הכשל של HTML 4.01 והיכן ניתן לשפרן . 
במאמר נתמקד בדור חדש של טכנולוגיות הראויות למעקב לאור השפעתן הצפויה על העיסוק בתחום . 
המתחרים 
איגוד ה - W3C שילב מזמן בעבודתו את XHTML2 , טכנולוגיה שמטרתה לבצע אותו תפקיד כמו HTML 4.01 ו - XHTML 1.0 , תוך שדרוג והחלפה הכוללת שיפורים ושינויים רבים למשמעות הסמנטית של האלמנטים הקיימים . 
ישן לציין , כי שפת XHTML2 איננה אלא XML , בדיוק כמו XHTML 1.0 , ואין לה תאימות ל - HTML 4.01 . 
ניתן לראות בה , למעשה , שפה חדשה בשל העובדה שיש לה namespace שונה . 
HTML5 ( שזוכה בנוסף לכינוי אפליקציות ווב 1.0 ) היא טכנולוגיה שפותחה ע"י ה - WHATWG , קהילה פתוחה שנוצרה ע"י שלוש מתוך ארבעת החברות המרכזיות בתחום הדפדפנים : Mozilla , Opera ו - Apple . 
HTML5 איננה צריכה להיחשב כתחליף עבור HTML 4.01 או XHTML 1.0 , אלא יותר כשדרוג או אבולוציה . 
ב - HTML5 נשמרה תאימות לאחור תוך ניסיון לבטל התנהגות בלתי מוגדרת ב - HTML 4.01 ע"י הוספת הגדרות חסרות . 
שפת HTML5 בוחנת את אופני הפיענוח ( parsing ) של " ספגטי " התגיות ( tag-soup ) הקיימים בדפדפנים בכדי לנסות להגדיר את הפיתרון האופטימלי מבלי לגרום לסכנת קריסה . 
בד בבד , השפה משלבת אלמנטים חיוניים ביותר מבחינה סמנטית בתחומים כגון אימות משופר בטפסים , אלמנטים אינטראקטיביים ויכולת לאפשר לצד הלקוח לאחסן בו זמנית נתוני טרנזאקציות מעמודים שונים של אותו דומיין ( persistent storage ) . 
HTML כיום 
HTML 4.01 הינה , באופן רשמי , תבנית מסמך מבוססת SGML אולם רק ה - validators , ( מאמתי תקנים ) מתייחסים לטכנולוגיה זו כך . 
בדפדפנים , מאידך , הגישה למסמכי HTML היא כאל tag soup , שיש לפענח ולהציג בצורה מיטבית גם אם המסמכים ערוכים בצורה לקויה ביותר . 
מסתבר שמעט מאוד מהתוכן באינטרנט יכול להחשב כתקף לפי תקן HTML 4.01 ורובו אף לקוי במבנהו . 
הבעיה היא שמרבית אתרי האינטרנט נכתבו בצורה זו ולכן לדפדפנים אין ברירה אלא לתמוך בשיטה , אחרת יזנחו ע"י המשתמשים . 
הטיפול ב - tag soup , במטרה לתקן שגיאות בדפים הינו ללא ספק חיוני . 
כל דפדפן מבצע זאת בצורה מעט שונה . 
אולם אפילו כשתוכן לקוי מוצג בצורה זהה בדפדפנים שונים , אין זה אומר בהכרח שהם מבצעים את תיקון השגיאות באותה שיטה , אלא רק בשיטה שהיא הכי פרקטית עבור אותו דפדפן . 
HTML5 מנסה להגדיר בצורה מדויקת כיצד יש לתקן שגיאות . 
התקן לא רק מגדיר כיצד לפרש מסמכים תקפים , אלא גם מגדיר כיצד ה - parsing צריך לעבוד כאשר מסמכים הם בלתי תקפים , או ערוכים בצורה לקויה , כך שתתאפשר תאימות מלאה בין הדפדפנים השונים . 
XML כיום 
מרבית השימוש ב - XHTML מאופיין ב - " text/html " , דבר המעיד על כך שהתגיות מפורשות ע"י הדפדפנים כ - tag soup ולא כ - XML . 
אחת הסיבות לכך , היא השיטה הדרקונית של XML לטיפול בשגיאות הגורמת לכך שהניתוח ( parsing ) של מסמך XML יפסק כליל בשגיאה הראשונה המופיעה במסמך , ומשתמע מכך שכל שגיאה תהפוך את העמוד לבלתי נגיש . 
מסמך XML המכיל שגיאה מבנית ( well formedness ) יציג פרטים לגבי השגיאה בלבד , ללא תוכן . 
קיים תמיד סיכון של שגיאות בעמודים בהם חלק מהתוכן הינו ממקור חיצוני כגון trackback , מודעות פרסומת , או widgets . 
דפדפנים המבצעים ניתוח של tag-soup ינסו להציג את הדף טוב ככל יכולתם , על אף שגיאות כלשהן , אך כאשר XML מבצע parsing , כל שגיאה , זעירה ככל שתהיה , עלולה להפוך את המסמך לבלתי שמיש . 
הבעיה הגדולה ביותר בעיבוד מסמכים באינטרנט כ - XML היא שדפדפן האקספלורר איננו תומך בטיפוס תוכן מסוג ( " application / xhtml+xml " ) . האקספלורר אמנם תומך ב - XML גנרי , אך ללא שום מידע על ה - namespace של ה - XHTML אין לדפדפן שום ידע על הסמנטיקה של אלמנטים כלשהם של XHTML ולא יציג אפילו את גליון העיצוב שהוא ברירת המחדל של הדפדפן . 
ניתן להשתמש ב - XSLT להמרת המסמך ל - HTML , אולם מכיוון שמודל האוביקטים של מסמכים ( DOM ) שונה כאשר הוא בשיטת XML לעומת המצב בו הוא בשיטת ה - tag-soup ה - html ית התוצאה תהיה שסקריפטים שעובדים בשיטה אחת לא יעבדו בשיטה אחרת . 
XHTML 1.0 אמנם מאפשר לעבוד עם מסמכים בתצורת " text / html " אם הם עומדים בתקן Appendix C של מפרטי HTML , אולם המשמעות הנגזרת מכך היא שהדפדפנים יטפלו במסמכים בשיטת tag-soup וזה אינו XML . 
( קיימת אפשרות להפריד את הטיפול במסמך כך שיטופל כ - tag-soup רק ע"י דפדפנים שאינם מזהים XHTML כ - XML . 
לפעולה זו מתלווה אותה בעיה הקיימת בהמרתם באמצעות XSLT וכן בעיות הנובעות מהבדלים בקידוד תווים ) . 
מהעובדה שדפדפן האקספלורר איננו תומך ב - XHTML כ - XML בשום דרך ומהבעיתיות ש - XML יכול לגרום כאשר לא כל הכלים בשרשרת היצירה של המסמך הינם כלי XML , ניתן ללמוד כי למעשה לא היה תמריץ להשתמש ב - XML באינטרנט . 
הבעיה נעשית מורכבת יותר בשל קשיים נוספים : מנועי חיפוש שאינם יוצרים אינדקסציה של XHTML כ - XML , מעט מדי כלי יצירה ל - XML , מעט כלים ליצירת בלוגים ולניהול תכנים התומכים ב - XML בצורה נכונה החל משלב הקלט דרך בסיסי הנתונים ואל יצירת האפליקציה , וכן מעט ספקי מודעות פרסומת התומכים ב - XML . 
אמנם קיים תמריץ מסויים לאפשר ל - MathML , SVG ואפליקציות אחרות של XML להיות מופצות און - ליין בפורמט XHTML , אך לשימושים אלו של XHTML כ - XML קיים קהל יעד מאוד מצומצם . 
XHTML2 הוא XML 
בדיון עד כה טרם הזכרנו את הבעיה המרכזית , והיא שמבחינת המפתחים XHTML2 מוסיף שכבה נוספת של סיבוכיות , כיוון שלא מדובר בניסוח מחדש של HTML 4.01 כ - XML , אלא זוהי שפה דומה אך עם שינויים סמנטיים רבים . 
במקרים רבים , השינויים הם צעדים בכיוון הנכון אולם מכיוון שהתפתחות ה - XHTML2 לא לקחה בחשבון את צרכי המפתחים ניתן למצוא ליקויים רבים . 
לדוגמא , חסרונות של HTML 4.01 ו - XHTML 1.0 בכל הנוגע לאינטראקטיביות , אחסון מקומי , ואינטרקאציות בין סקריפטים . 
יש לתת את הדעת לכך ש - XHTML2 הוא כרגע טיוטה ( working draft ) . בעוד שחלקים גדולים יציבים כבר במשך שנים , השיטה בכללותה אינה מספקת קרקע יציבה לעריכת מסמכים בפורמט זה , אינה מוכנה דיה ליישום , וחסרה את התמיכה מארבעה אספקטים קריטיים : דפדפנים , מנועי חיפוש , מערכות ניהול תוכן וכלי יצירה . 
בהקשר זה , יש לציין כי אף אחת מהחברות הגדולות של הדפדפנים אינה תומכת ב - XHTML2 ו - Maciej Stachowiak מחברת Apple אף הרחיק לכת בהצהרה שהחברה גמרה אומר לסגת מלקיחת חלק בקבוצות הפיתוח של XHTML2 בנימוק שזוהי טכנולוגיה שאיננה מתאימה לרשת האינטרנט . 
טכנולוגית ווב 1.0 היא יותר מ - HTML5 
הספיספיקציות של אפליקציות ווב 1.0 ( WA1 ) מביאות לכך שלא רק HTML יעודכן , אלא גם XHTML 1.0 ( תחת השם המבלבל XHTML5 ) וכן שפת HTML DOM תחת השם DOM5 HTML . 
בעוד שמבחינה פורמלית HTML 4.01 מבוסס מודל SGML , טכנולוגיית HTML5 מתמודדת עם המצב הקיים בדפדפדנים ע"י שימוש ב - parsers המסוגלים להתגבר על שגיאות של tag-soup ומתארת מודל parsing שאיננו מבוסס SGML והכולל מודל לתיקון שגיאות ( XHTML5 עדיין פועל עם parser של XML וע"פ כללי XML ולא ע"פ כללי HTML5 ) . 
ווב 1.0 מגדיר מספר ממשקי תכנות לאפליקציות ( APIs ) שהפכו במרוצת הזמן לתקנים דה פקטו ומוסיף להם עוד ועוד תקנים חדשים . 
בעוד ש - XHTML2 , מעצים את XHTML כשפה לתיאור מסמכים עם סמנטיקה משופרת , WA1 תורם להעצמת הסמנטיקה של מסמכים , אך גם משפר את היכולות להשתמש באינטרנט כפלטפורמה לאפליקציות על - ידי הוספת רכיבים כגון אחסון ה - state של מסמך בהיסטוריית הדפדפן , אחסון מקומי , שימוש בדפדפן במצב offline , העתקה והדבקה , העברת מסרים בין מסמכים ועוד . 
שלא כמו XHTML2 שאין לו תמיכה מחברות הדפדפנים , HTML5 נהנה מתמיכת כל חברות הדפדפנים הגדולות , להוציא מיקרוסופט . 
תהליך הגדרת המפרטים טרם הסתיים , אבל חלקי השפה נמצאים ברמת בגרות שונה . 
חלקים רבים כבר מיושמים בדפדפנים , לדוגמא , אלמנט הקאנבאס , canvas , הנתמך ע"י הדפדפנים של Mozilla , Safari ו - Opera , יושם בהצלחה באתרים רבים המציגים פונקנציונליות מתקדמות . 
W3C ו - HTML 
איגוד ה - W3C אישרר קבוצת עבודה חדשה HTML Working Group , נפרדת מקבוצת העבודה עבור XHTML2 . 
קבוצת העבודה העוסקת ב - HTML פתוחה לציבור באמצעות המכניזם של זימון מומחה . 
קשה בשלב זה לעמוד על טיבה של הסינרגיה בין קבוצת העבודה הזו עם שאר קבוצות העבודה של האיגוד , או עם ה - WHATWG . 
מנהלי הקבוצה החדשה הם Chris Wilson , ארכיטקט פלטפורמה המשתתף בקבוצת פיתוח של מיקרוסופט העוסקת באינטרנט אקפלורר , ו - Dan Connolly מאיגוד W3C . 
ה - W3C כבר אימץ הרבה טכנולוגיות WAHTWG דרך ה - Rich Web Clients Activity המיועד לשפר את חווית צד הלקוח באינטרנט . 
קבוצת העבודה החדשה העוסקת ב - HTML תלויה בלפחות קבוצה אחת אחרת והיא WebAPI Working Group . 
בשל יחסי הגומלין עם הקבוצות האחרות , סביר להניח , שהמפרט בו ישתמשו כבסיס ל - HTML ול - XHTML יהיה HTML5 , או לכל הפחות חלק ניכר מהעבודה שהשקיעו אנשי ה - WHATWG ב - HTML5 . 
תאימות XHTML2 למפתחים באינטרנט 
בעיה קריטית בנושא היא העדר תמיכה בדפדפנים . 
דפדפן האקפלורר אינו מספק כלל תמיכה ראויה ל - XHTML וצצות בו בעיות חמורות כאשר XHTML מועבר כ - XML : קידוד שגוי של תווים , הכרה בתכנים חיצוניים , טיפול בתוכן כמחרוזות במקום כ - XML . 
במקרים רבים , המרת מסמך מפורמט HTML 4.01 או XHTML 1.0 ל - XHTML2 איננה ישירה : נדרשים שינויים במבנה המסמך , וכמובן , אף אחת מחברות הדפדפנים הגדולות אינה תומכת ב - XHTML2 . 
תאימות HTML5 למפתחים באינטרנט 
המרת מסמך HTML 4.01 ל - HTML5 , מאידך , הינה , ברוב המקרים , רק עניין של החלפת ה - DOCTYPE . 
במידה והמסמך אינו עושה שימוש באלמנטים חדשים , או ב - APIs המוצעים ע"י HTML5 , אזי הדפדפן פשוט שולח את עיבוד המסמך אל ה - parser של ה - tag - soup . 
עבור מרבית מערכות ניהול התוכן וכלי העריכה הקיימים , השינוי הנדרש בכדי ליצור מסמך ב - HTML5 , במקום HTML 4.01 , הינו פשוט ולמעשה כל האלמנטים האופייניים של HTML5 ניתנים להוספה בנקל . 
יתרה מזאת , אף בדפדפנים שאינם תומכים HTML5 , ניתן לבצע אמולציה ב - JavaScript למרבית התכונות החדשות , כך שאכן ניתן לבצע שינוי הדרגתי מ - HTML 4.01 ל - HTML5 . 
מסקנות 
בעוד ש - XHTML2 הוא שיפור בסמנטיקה יחסית ל - XHTML 1.0 . 
לא נראה סביר שתהיה לכך השפעה על מפתחי הווב לזמן ממושך , בפרט כאשר מתחשבים בכך שדפדפן האקפלורר עדיין לא תומך ב - XHTML 1.0 . 
יעבור זמן ממושך , עד שתצא גרסה חדשה שאולי תתמוך גם ב - XHTML2 , ואין כל אינדיקציה שהגרסה הבאה תעשה זאת . 
מאידך , חלקים רבים של HTML5 מוצאים דרכם לדפדפנים . 
באם חברת מיקרוסופט תקח חלק פעיל בפיתוח HTML5 , נוכל להנות מתמיכה ב - HTML5 בין דפדפנית ( cross-browser ) בזמן קצר יחסית . 
העובדה ש - HTML5 כולל תחומים מסוימים שכבר מוכנים ליישום בעוד שתחומים אחרים עדיין בשלבי פיתוח הופכת טכנולוגיה זו קלה לאימוץ הדרגתי , תוך שילוב תכונות חדשות בהתאם להתקדמות האפיון . 
HTML5 יהיה עתיד רשת האינטרנט . 
עצתי : עקבו אחריו 
מחשוב רשתי ( Grid Computing ) , בריאן קארפנטר 
מהו מחשוב רשתי ? 
במשך מספר שנים , השתנתה כלכלת המחשוב המבוזר עתיר הביצועים . 
שרתים והתקני אחסון מידע שפרו בהתמדה את ה " מחיר עבור ביצועים " ע"י שימוש בטכנולוגיות חדישות ושיפור יעילות דרכי הייצור , ומגמה דומה נראתה גם בתחום רוחב הפס . 
הרעיון הוא להפוך את המחשוב המבוזר למוצר צריכה תחרותי . 
באותה העת , TCP/IP היה לפרוטוקול התקשורת העיקרי , ו - UNIX או Linux - למערכות ההפעלה הנבחרות עבור מחשוב מדעי . 
בניגוד לטכנולוגיה , שהפכה למוצר צריכה לכל דבר , אנשי מקצוע מיומנים הפכו יקרי המציאות , והדאגות לאיכות ואבטחת השירות גברו . 
התגובה ההגיונית היחידה לשינויים אלה היא לעבור ממודל מבוסס על תשתית של רכיבים בדידים , למודל מחשוב המנצל בצורה טובה את יכולות התשתית . 
סביבת המחשוב המבוזרת פועלת כישות יחידה , שיכולות האבטחה וניהול המשאבים שלה אינם תלויים בבחירה של טכנולוגיות מסוימות . 
במילים אחרות - ניתן להתייחס למחשוב מבוזר כאל שירות ציבורי , בדומה לרשת החשמל . 
כדי שמשתמשים ממספר ארגונים יוכלו להשתמש ברשת המחשוב באופן יעיל ומאובטח , על כולם להשתייך אל ארגון וירטואלי ( Virtual Organization ) , בו כולם בעלי אותה מטרה ואותם משאבים . 
הקצאת משאבים , משתמשים ויישומים אל ארגונים וירטואליים עומדת בבסיסה של הצעת המחשוב הרשתי . 
רעיונות אלה תוארו לראשונה בספר : " הרשת : תכנית לתשתית מחשוב " ( The Grid : Blueprint for a new Computing Infrastructure ) , שנערך ע"י איאן פוסטר ( הספרייה הלאומית של ארגון , ארה"ב ) וקרל קסלמן ( אונ' דרום קליפורניה ) . כיום , רעיונות אלה משגשגים ונעשה בהם שימוש במקומות שונים , הבולט בהם הוא פרויקט הקוד הפתוח " Globus " , פותח ע"י פוסטר , קסלמן ואחרים ( http://www.globus.org ) , ופרויקט Unicore ( http://www.unicore.de ) . בנוסף לכך , למספר חברות יש מוצרי מחשוב רשתי . 
פרוייקט " Globus toolkit " מבוסס על פרוטוקולי אבטחה מוכרים באינטרנט , כמו SSL / TLS , ופרוטוקול LDAP עבור שירותי ספרייה . 
הוא מכיל מרכיבים כמו : 
תשתית אבטחה רשתית 
ניהול רשתי של הקצאת משאבים 
מנשק אל מתווכי משאבים ( כמו LoadServer , Condor , Matchmaker ) 
שירות מידע רשתי לגבי משאבים 
פרוטוקול / שירות העברת קבצים רשתי ( GridFTP ) 
הסטנדרטים פותחו ע"י ארגון הרשת העולמי ( Global Grid Forum - GGF , www.gridforum.org ) תוך שימוש במודלים שפותחו ע"י IETF . 
גופים אקדמאים רבים ומכוני מחקר , וכ - 30 חברות מוכרות מחויבות ל - Globus , או מעורבות ב - GGF , או שניהם . 
בינם נמצאים , למשל , Microsoft , IBM , Hewlett Packard , Sun , Dell ו - BEA . 
העניין העסקי , והקשר לשירותי הרשת 
עולה השאלה , למה חברות רבות כל כך מעונינות במגמה המתפתחת בקהילייה האקדמית . 
קח בחשבון את הגורמים הכלכליים שהוזכרו קודם לכן : הפיכת הטכנולוגיה למוצר צריכה וההוצאות הכרוכות באנשי מקצוע מומחים . 
הדבר נכון לקהילה העסקית כמו גם למכוני המחקר . 
באותה העת , הלחץ על מנהלי IT ( מנהלי טכנולוגיית מידע ) מסחריים הוא לכוון הפחתת הוצאות , שימוש יעיל יותר במשאבים וכמובן רמה גבוהה של שירות ואבטחה . 
אילו הם בדיוק אותם הגורמים והלחצים שהביאו לפיתוח המחשוב הרישתי בקהילייה האקדמית , לכן אין זה פלא שהתעשייה מתעניינת בכך . 
בכל מקרה , התגובה הראשונה של התעשייה לגורמים אלו הייתה פיתוח סטנדרטים לשירותי ומוצרי רשת ( Web Services ) . ב " שירותי רשת " הכוונה לסל סטנדרטים שפותחו ע"י קונסורציום האינטרנט העולמי ( World Wide Web Consortium , www.w3.org ) OASIS ( www.oasis-open.org ) ואחרים כדי לאפשר מימוש של שירותי מבוזרים מתוחכמים . 
המנגנון הבסיסי של שירותי הרשת הוא שפת הגדרות שירותי הרשת ( Web services definition language - WSDL ) , מבוססת על XML . 
מסמכי WSDL עוברים בין מבקש הבקשה ונותני השירות , ובכך נמנע הצורך להריץ את יוצר הבקשה והשרות על אותה תשתית תוכנה . 
קרוב לוודאי שספק שירות הרשת ימומש בעזרת Java , וכמובן שפתרונות אחרים אפשריים , כל עוד הם יכולים לתקשר בעזרת מסמכי WSDL סטנדרטיים . 
WSDL משתמש בפרוטוקול SOAP לשידור , ו - SOAP , כעקרון , יכול לנוע כאשר הוא עטוף בכל פרוטוקול אחר , כאשר HTTP הוא הנפוץ ביותר כיום . 
בעזרת שירותי רשת , ניתן לבנות מערכות עסקיות מבוזרות הרצות על שרתים נפוצים ושונים . 
למידע נוסף , ראה 
" Building Web Services with Java : Making Sense of XML , SOAP , WSDL and UDDI " , by S . 
Graham , S . 
Simeonov , T . 
Boubez , G . 
Daniels , D . 
Davis , Y . 
Nakamura , R . 
Neyama . 
במהלך שנת , 2001 בין השאר בעקבות דיונים של GGF שנערכו באמסטרדם , קהילת שירותי הרשת והמחשוב הרישתי החלה לחשוב על שיתוף פעולה הברור בין השניים , והחלה לחפש פתרונות משותפים . 
למעשה , השימוש ב - LDAP לטובת תיאור משאבים ושירותים ב - Globus הווה את תחילת שיתוף הפעולה . 
שניהם , המחשוב הרשתי , ושירותי הרשת , הזדקקו לדרך תיאור כגון זו , אך LDAP אינה מתוחכמת וגמישה מספיק לשם כך . 
לעומת זאת , WSDL תוכנן בדיוק למטרה זו . 
לפיכך , עלה הרעיון להשתמש במנגנוני שירותי הרשת בצורה סימטרית עבור מבקשי ונותני השירות ברשת מחשוב - ובכך מאפשרים לבטא בשפה שאינה תלויית מערכת , היא WSDL , את השירות , המשאבים והאינטראקציות בין השירותים השונים . 
זהו רעיון רב עוצמה , שהוביל במהירות לפיתוח ארכיטקטורת שירותי מחשוב רשתי פתוחה 
( Open Grid Services Architecture - OPSA , www.globus.org/osga ) . 
ישנו מסמך הכרות מצוין הזמין באתר של Globus : 
" The Physiology of the Grid : An Open Grid Services Architecture for Distributed Systems Integration [ PDF file ] " I . 
Foster , C . 
Kesselman , J . 
Nick , S . 
Tuecke 
בימים אלה , GGF עובד על פרטי הסטנדרטיים של OGSA , בשלושה קבוצות משימה : 
הקבוצה העיקרית מתרכזת בארכיטקטורה ומפת דרכים . 
קבוצת התשתיות ( Open Grid Services Infrastructure - OGSI ) מגדירה במדויק את מבני ה - WSDL הדרושים לסביבת OGSA . 
קבוצת האבטחה מפתחת ארכיטקטורה המבוססת על הצעות אבטחה לשירותי הרשת ( ראה : www.ibm.com/developerworks/library/ws-secroad ) . אבטחה טובה הכרחית בעולם בו משתמשים מארגונים שונים משתפים מידע ומשאבים בארגון וירטואלי יחיד . 
צוות Globus הכריז לפני זמן מה על הגרסה הבאה של Globus Toolkit , שתתבסס על OGSA , ולמעשה שוחררה גרסת " אלפא " בינואר 2003 . 
מספר חברות בתעשייה , ביניהן Avaki , Entropia , IBM ו - Platform Computing כבר מתכננות לתמוך ב - OSGA . 
לכן , ובאופן די חריג בעולם המחשוב המבוזר , אנו רואים מפגש בין מגמות מובילות במחקר לבין מחשוב עסקי . 
כאשר מימושים פרטיים , וציבוריים ( קוד פתוח ) של OSGA יפורסמו , תהיה זו הזדמנות נדירה לבנות מערכת מחשוב מבוזרת , הטרוגנית ועמידה . 
השלכות 
אם נניח שהמחשוב הרשתי וסטנדרטי OSGA יובילו בתוך שנה או שנתיים את הדרך בה נבנים מערכות מחשוב מבוזרות , תוך תמיכה בארגונים וירטואליים , כיצד ישנה הדבר את הדרך בה אנו משתמשים ברשת ? 
אם ניזכר בגורמים הכלכליים , לא פלא שמחלקות IT של חברות מסחריות משתוקקות לשלוט בהוצאות ולהימנע מהתקנת התקני אחסון גדולים מהדרוש , ובאותה העת הן מתעקשות על הגברת האבטחה ושיפור איכות השירות . 
ברור שהדבר יוביל לחזון של מחשוב ואחסון , לא כנכס פיננסי , אלא כשירות הפועל על פי דרישה ברשת , מספקי שירות אמינים . 
הצירוף של מחשוב רשתי ושירותי רשת שתואר לעיל הוא מנגנון רב עוצמה להגשמת החזון . 
מספר גובר והולך של אנשים מאמינים כי זה יהיה השינוי הגדול ביותר באופי תעשיית טכנולוגיית המידע מזה שנים רבות . 
משתמשים יאמצו את המחשוב הרשתי אך ורק אם הם בטוחים שניתן להבטיח הגנה על המידע והפרטיות שלהם , ושהמחשוב הרשתי יהיה עמיד , אמין וניתן להרחבה בתוך החברה עצמה . 
לכן , לטכנולוגיות וסטנדרטי אינטרנט חדישים כמו IPv6 ו - IPsec חשיבות רבה אף יותר . 
מיותר לומר , שמשתמשי המחשוב הרשתי מעונינים בגישה זולה , קלה , זמינה ורחבת פס לאינטרנט . 
רשתות שכאלה מעלות מספר שאלות בעלי חשיבות חברתית : השקעה במחקר , שמושים לחינוך , שלטון , ופיתוח אזורי , שאלות אחריות ומניעת מונופול , קניין רוחני , גישה כלל עולמית , מסים ותעריפים . 
מחסור במקום מונע דיון מפורט בתקציר זה . 
למרות המורכבות שבדבר , בהם הקהילה נוגעת כעת , המימושים השונים והמגוונים של מחשוב רשתי , הן קוד פתוח והן פרטי , מאפשר לארגונים מסחריים כמו ם לקהילייה המדעית לאמץ טכנולוגיה לשימוש עצמי עוד היום . 
מיקומה של ISOC 
ISOC מברכת על כניסתה של מגמה חדשה לייעול הרשת . 
אם אכן יצליחו , שירותי מחשוב רשתי יגדילו את התלות של חלקים גדולים הכלכלה באינטרנט , בטכנולוגיה ובסטנדרטים שלו . 
חיוני שנשאף לשפר את איכות ואבטחת הסטנדרטים ( בין אם פותחו ע"י IETF , GFF או אחרים ) . בהקשר הבין לאומי , חיוני שנוכל להפיץ את טכנולוגיית המחשוב העסקי בקנה מידה גדול וחוצה גבולות . 
שלושת הדאגות העיקריות של ISOC נכון להיום , הם הטמעת השימוש ב - IPv6 , הגברת האבטחה , והימנעות מתקנות בולמות התפתחות - רק מתחזקות לנוכח כניסת המחשוב הרשתי . 
מכיוון ששימוש נרחב במחשוב רשתי תלוי בתפוצת הגישה לשירותי הפס הרחב , על ISOC להכפיל את המאמצים המושקעים בעידוד מדיניות שלטון המדרבנת השקעה ותחרות בתחום התקשורת , ובעיקר בכוון התקשורת האלחוטית ושירותים רחבי פס . 
פערים וביטים : תפיסות ודרכים למדידת פערים דיגיטליים , ד"ר קרין ברזילי - נהון 
[ Karine Barzilai - Nahon , , 2006 “ Gaps and Bits : Conceptualizing Measurements for Digital Divide / s ” , The Information Society , Vol . 
( 22 5 ) , pp . 
- 278 ] 269 
פתח דבר 
במאמר זה מועלים שלושה טיעונים הנוגעים לאינדקסים שבהם משתמשים למדידת הפער הדיגיטלי . 
ראשית , אני מבקרת את מעצבי המדיניות המסתמכים על אמות מידה פשטניות לבחינת הפער הדיגיטלי במקום לבצע ניתוח מעמיק של ( 1 ) מטרת כלי המדידה ( 2 ) רמת התצפית ( 3 ) שיטת הגישה לנתונים . 
שנית , אני טוענת שרשתות תקשורת וטכנולוגיות הקשורות אליהן אינן תוצרים ניטרליים במהותם כי אם מרחבים פוליטיים וחברתיים , הן במבנה והן ברמת התכנים שלהן . 
כיוון שכך , אנו חייבים להתייחס לקונטקסט כאל גורם רב חשיבות שיש לקחתו בחשבון בבואנו להמשיג ( conceptualizing ) ולמדוד ( Measuring ) את הפער הדיגיטלי . 
שלישית , במדידת הפער ( ים ) הדיגיטלי ( ים ) משתמשים לרוב בשני סוגים עיקריים של אינדקסים : אינדקסים המתמקדים בנושא אחד שאותו רוצים להסביר ( מונוטופיים ) ואינדקסים מקיפים , שבהם שואפים להסביר מספר תופעות בעת ובעונה אחת . 
אינדקסים המתמקדים בנושא אחד נפוצים מאוד , בעוד שאינדקסים מקיפים נדירים למדי . 
אני טוענת שמעצבי המדיניות צריכים להעדיף את השימוש באינדקסים מקיפים על פני השימוש באינדקסים מונוטופיים . 
לבסוף , אני מציגה הגדרה קונספטואלית למושג של הפער הדיגיטלי לצד מסגרת לפיתוח אינדקס כוללני למדידתו . 
ויכוחים ודיונים רבים התקיימו סביב הגדרת הפער הדיגיטלי והניתוחים האמפיריים של מרכיביו 
( Chen , ; 2004 Compaine , ; Cooper , 2001 ; 2002 Dewan & Riggins,2005; DiMaggio et al . 
,2004; Hargittai , ; 2003 Norris , ; 2001 Warchauer , 2003 ) 
בשנות התשעים של המאה ה - 20 התמקדו הדיונים באופן מסורתי אך ורק בגישה לתשתיות . 
כיום השיח לגבי פער דיגיטלי התרחב גם לעניינים ולגורמים אחרים התורמים להיווצרות אי - שוויון דיגיטלי ( למשל , הבדלים באופן השימוש והתפתחות כלכלית ) 
( Benkler ; 2006 Bridges . 
org , 2005b ; ITU , ; 2003 Lebo , ; 2003 Wilson , 2006 ) 
בעוד שהחשיבה המסורתית התמקדה בגישה , כלומר בשאלות הקשורות למדדים כגון בעלות , זמינות והיתכנות פיננסית של תשתיות , הרי כיום ההתמקדות משתנה ועוברת מהטכנולוגיות בלבד להתמקדות בנוסף במשתמשים . 
עם זאת , שתי הגישות - המסורתית והעכשווית - עדיין שמות דגש על הנושא היחיד , או המונוטופי , מאשר על מסגרות ועל מדדים אינטגרטיביים . 
בפרקים הבאים ידובר ביתר הרחבה על המצוי בידינו כיום ותוצג דרך שיכולה להיות שימושית יותר להמשגת הפער הדיגיטלי ( ומכאן גם למדידתו ) . 
לקראת מדיניות חדשה של הבנת פער דיגיטלי 
למדידה וניתוח של הפער הדיגיטלי אפשר לגשת בשתי דרכים : הסתכלות דרך פרספקטיבה חד - מימדית וחד - נושאית או התבוננות בפרספקטיבה מקיפה ואינטגרטיבית . 
הבחירה באינדקס או בקבוצת אינדקסים מתאימים , היא כמובן רבת חשיבות הן מהבחינה התיאורטית והן מהבחינה המעשית . 
ההחלטה אם להשתמש בפרספקטיבה מונוטופיים או במשקפיים מקיפים צריכה לקחת בחשבון ( 1 ) את מטרת כלי המדידה ( 2 ) את רמת התצפית ( 3 ) את שיטת הגישה לנתונים . 
כל אחד משיקולים אלה בפני עצמו הוא נושא לוויכוח ולמחלוקת . 
בפרק זה אני מאבחנת את הסוגיות העיקריות בבניית כלים אפקטיביים למדידת הפער ודנה בהם בהרחבה . 
מטרת כלי המדידה : האם " השוואתי " ו " קונטקסטואלי " יכולים לדור בכפיפה אחת ? 
מקבלי ההחלטות נופלים לעיתים תכופות בפח של חיפוש הנתונים הקיימים , במקום שישקיעו תחילה מאמצים בהמשגה שיטתית של הפער הדיגיטלי , יישמו את המושגים בהתאם להקשר הנכון ורק אז יתחילו לאסוף את הנתונים . 
התייחסו למשל לעמדת ממשל בוש ( Cooper , , 2002 2004 ) שמשתקפת יפה באמצעות אמירתו המצוטטת של מיטצ'ל פאוול , היו"ר לשעבר של הועדה האמריקאית הפדרלית לתקשורת , אשר השווה את הפער הדיגיטלי ל " פער מרצדס " דהיינו " הייתי רוצה שיהיה לי מרצדס , אבל אני לא יכול להרשות את זה לעצמי . 
" 2 
ציטטה זו מדגימה היטב את נטייתם של מעצבי המדיניות לגשת לפער מנקודת מבט דטרמיניסטית , מותנית טכנולוגיה . 
נוח להשתמש בגורמים חד - משתניים דוגמת " גישה " מפני שהם קלים למדידה . 
בנוסף לכך , ניתן להשתמש במדדים פשוטים אלה כדי להשפיע על דעת הקהל כיוון שגם אנשים מהשורה יכולים לקשור את עצמם אליהם . 
בכל אופן , הסיבה מדוע מעצבי המדיניות מעדיפים מדדים דטרמיניסטיים מותני טכנולוגיה היא הצורך שלהם להצדיק הקצאת משאבים . 
זוהי משימה שהופכת קלה יותר לביצוע אם הם מסוגלים ליצור אמות מידה מוגדרות ולהשוות מדינה אחת לשניה . 
מעצבי המדיניות מעדיפים כלים השוואתיים " אובייקטיביים " כביכול . 
במילים אחרות , הם כמעט לא נותנים את דעתם על העובדה שהמדדים הללו מתאימים , אולי , רק בהקשרים ייחודיים . 
הבעיה היא שבדרך כלל מעלימים עין מהקונטקסט של יחידת הניתוח . 
לעיתים קרובות אמות המידה נקבעות בצורה מלאכותית בהתאם למכנה המשותף הנמוך ביותר בין כל הארצות , והתוצאה היא הסתכלות צרה על הפער הדיגטלי היוצרת תמונה מעוותת של הפער . 
יתר על כן , אמות המידה הללו , המפותחות לרוב בארצות מתקדמות מבחינה טכנולוגית , עלולות לסבול מהבעיה ההפוכה של " המכנה המשותף הגבוה ביותר " ולא תהיינה מתאימות לארצות שבהן עדיין אין התקדמות טכנולוגית משמעותית . 
מידת החשיבות המיוחסת לכל גורם והמשקל שניתן לו נקבעים מראש ובאופן קבוע - ומשום כך הם גם שרירותיים , ואינם אלא פשרה העונה על דרישותיהן של רוב הארצות , בדרך כלל בעיקר של החזקות שבהן - ולא משקפים כלל את היחסים האמיתיים בין הגורמים של כל ארץ בפני עצמה . 
קל יותר להסתכל על גורמים בסיסיים בפער הדיגיטלי ( למשל , קישוריות רשתות ) מאשר להתעמק בהיבטים המחייבים בדיקה של הקונטקסט ודורשים אולי הבחנה בין ארץ לארץ . 
למשל , אין שום טעם להתעניין בגורמי שימוש בארץ שבה הקישוריות אפסית כמעט , או להתעניין בהיתכנות הפיננסית בארץ שבה התשתית ניתנת בחינם . 
לסיכום , מאמר זה טוען שהקונטקסט הוא אחד הגורמים החשובים ביותר שיש לקחתם בחשבון בבואנו ליצור המשגה של הפער הדיגיטלי ובניית מדד של הפער . 
אתגר נוסף העומד בפני מקבלי ההחלטות הוא המספר המצומצם של כלים " מוכנים לשימוש " העומדים לרשותם בבואם להעריך את הפער הדיגיטלי של אומה מסוימת ( Bridges . 
org , a 2005 ) . לדברי Bridges . 
org ( a 2005 ) " קיים מגוון רחב של דוחות ושל מקורות אחרים שניתן לעבדם לכלי הערכה " אבל אין הרבה כלים מוכנים לשימוש . 
היצע גדול יותר של כלים " מוכנים לשימוש " ייתן למקבלי ההחלטות תמריץ לבחון גורמים רבים ומגוונים יותר ולא להסתפק בגורמים מונחי תשתית . 
יתר על כן , הספרות מלאה מחקרים חד - נושאיים שהם מקומיים ומוגבלים להקשר ספציפי . 
מדדים מונוטופיים של פער דיגיטלי מזהים כרגיל משתנה לא תלוי אחד או כמה המשפיעים על משתנה תלוי כלשהו מסויים וזה , בתורו , משקף היבט יחיד בלבד של הפער דוגמת מודעות , גישה , התייחסות או יישום . 
כל אחד מהם משמש כמדד של הפער כשבפועל הוא משקף רק היבט אחד שלו . 
הספרות מציינת מחקרים העוסקים בנושאים יחידים או מונוטופיים לגבי פער דיגיטלי , בינהם : הכנסה ( Ebo , 1998 ) משלח יד ( Losh , ; 2004 McLaren & Zappala , 2002 ) , גיל ומגדר ( DiMaggio et al . 
1997 ) , השכלה ( Cornfield & Rainie , 2003 ) , מיקום גיאוגרפי ( Chen et al . 
, 2003 Cornfield et al . 
2003 ) , מוצא אתני וגזע ( Hoffman & al . 
; 1999 ; 2000 Novak et al . 
2003 ) דת ( Bell et al . 
2004 ) , שפה ( Foulger , 2001 ) מצב משפחתי ( Kennedy et al . 
2003 ) , פעילות גופנית ( Le Blanc , ; 2000 Lenhart et al . 
' 2003 ) , תדירות ( Fox , 2004 ) , זמן התחברות ( Spooner & Rainie , 2003 ) מטרה ( Center for the Digital Future , 2004 ) , כישורים ( Robinson et al . 
2003 ) , אוטונומיה ( Dasgupta et al . 
' 2002 ) , היתכנות פיננסית ( OECD / DSTI , 2001 ) , מבנה שוק תחרותי ( Dutta & Jain , 2004 ) , בעלות על מחשבים ואתרי אינטרנט וצפיפותם ( Sichrel , 2003 ) , ותשתית תקשורת ( Horrigan & Rainie , ; 2004 Horrigan , 2004a ; 2004b ; Katz et al . 
; 2003 Wareham et al . 
2004 ) . 
נושאים מונוטופיים יכולים להיות חשובים בפני עצמם , אבל לא כשהם משמשים כאמצעי או מהווים מכנה משותף יחיד . 
אני סבורה שקונטקסט ויכולת השוואה אינם מושגים השוללים זה את זה . 
לכן השאלה הראשונה שיש לענות עליה במסגרת ההתמודדות עם מושג מורכב כמו פער דיגיטלי היא : " לאיזו תכלית נבנה הכלי הזה ? " ובמקום ליפול למלכודת של מכנים משותפים לכל האומות , אני מציעה אינדקס הלוקח בחשבון את הקונטקסט של הפער הדיגיטלי של כל אומה בפני עצמה . 
כלומר , כל אומה תשקלל את באופן שונה את משקולות הגורמים המשקפים את ההקשרים ואת הצרכים המיוחדים לה , אבל המושג הכולל יהיה הדבר שאותו משווים בסופו של דבר . 
אם תכליתו של הכלי היא להשוות קישוריות , אין טעם לחפש אינדקס המשקף פער דיגיטלי ; מוטב לחפש במקום זה אינדקס פשוט המשווה את הנושא המונוטופי , האחד , הזה בלי להתעסק בשיקולים של קונטקסט . 
אבל אם התכלית היא לשקף את הפער הדיגיטלי , כי אז הקונטקסט חייב להילקח בחשבון . 
למשל , ארצות שאין להן תשתית יתנו יותר משקל לגורם התשתית בעוד שארצות שכבר יש להן קישוריות טובה יתנו יותר משקל לגורמים אחרים דוגמת היקף השימוש והקשרים פוליטיים . 
לבסוף , ברצוני לציין שרשתות תקשורת וטכנולוגיות אחרות הם מרחבים לא ניטרליים , והמשמעות של חוסר ניטרליות זאת היא שאינדקס הקשרי עדיף על סוגי אינדקס אחרים . 
האינטרנט , שלדעת רבים הוא אחד ממיצגיה המובהקים ביותר של טכנולוגיות חברת המידע על יישומיהן השונים , יוצר מרחב של אינטראקציה אנושית הרחוקה מלהיות ניטרלית . 
האינטרנט אינו נייטרלי לא רק ברבדים התוכניים והלוגיים שלו , אלא גם ביסודותיו ובמבנהו ( Barabasi , ; 2001 Cohen , 2002 ) . כל המשגה של הפער הדיגיטלי שתימנע מהסתכלות על האינטרנט כעל מרחבים חברתיים ופוליטיים תהיה בעלת תועלת מוגבלת . 
למרבה המזל , באקדמיה ובמגזרים אחרים כבר מתחילים להכיר באינטרנט כבמרחב חברתי ופוליטי ( ראו , למשל , את ועידת הגישה למידע שנערכה בייל ב - , 2006 שם הכריזו ג'ק בלקין ויוחאי בנקלר על תחילתה של תנועה חדשה , התנועה החברתית ) . כל אדם המסכים עם ההשקפה הזו , יגיע בהכרח להמשגה הקשרית ( contextual conceptualization ) של הפער הדיגיטלי . 
ברשותכם נעבור עתה לדון בממד אחר - רמת התצפית - שמעצבי המדיניות צריכים לקחתו בחשבון בבואם להחליט על סוג האינדקס שבו ישתמשו ( כלומר , אם הוא יהיה מונוטופי או מקיף ) ועל מאפייניו של כלי זה . 
רמת התצפית : באיזה רמה צריכה להתנהל המדידה ? 
לרוע המזל , רוב האינדקסים הקיימים הם כמעט ללא יוצא מהכלל ברמה הבינלאומית והלאומית . 
אף - על - פי - כן , אי שוויון דיגיטלי קיים גם ברמות אחרות : מגזר , קהילה או רמת הפרט ( Dewan & Riggins , 2005 ) . ההתמקדות הנוכחית ברמות הניתוח היותר גבוהות חוטאת לאיסוף מידע מפורט וחשוב עד מאוד ולניתוחים ברמות נמוכות יותר . 
למשל , בקרב מדינות לאום יש קהילות שאינן מטמיעות טכנלוגיה ודפוסי שימוש באותו הקצב שעושה זאת שאר האוכלוסיה . 
קהילות אלו מתאימות את טכנולוגיות המידע שלהן לתרבות הייחודית שלהן ולנורמות המקובלות אצלן . 
ברזילי - נהון וברזילי מכנים את התופעה הזאת טכנולוגיה תרבותית ( Barzilai - Nahon , ; 2004 Barzilai - Nahon & Barzilai , 2005 ) . אין אנו יכולים להתעלם מההבדלים ברמות המקומיות ומהשונות בדפוסי השימוש הדיגיטלי , גם אם ההבדלים הללו אינם מאפיינים את מדינת הלאום בה מדובר . 
זאת משום שבמקרים רבים רמת הרזולוציה הזאת משמעותית לאין ערוך יותר מהרמה הלאומית או הבינלאומית , אשר זוכות לרמות פופולריות גבוהות יותר . 
אני מציעה אפוא לא לכלול את כל הרמות באינדקס אחד , אלא להשתמש בדגם דומה של אינדקס לכל הרמות , תוך התאמת החשיבות והמשקל של הגורמים השונים לקונטקסט הספציפי . 
שיטה זו תאפשר גמישות מרבית ברמת המדידה , בין אם תהיה זו רמה מגזרית , קהילתית , לאומית או בינלאומית . 
כך , למשל , אינדקס המודד את הפער הדיגיטלי בקהילת מהגרים ייתן לגורם השפה יותר משקל מאשר לגורמים אחרים באינדקס . 
שיטת הגישה לנתונים : באיזו מסגרת לבחור ? 
בניגוד לגישות המונוטופיות למדידת הפער הדיגיטלי , האינדקסים האינטגרטיביים מציעים פריזמה שאפתנית ומקיפה יותר הצופנת בחובה גם יותר סכנות . 
מוסדות ומלומדים שונים הציעו , אימצו ויישמו גישות מקיפות כאלו . 
הצרה היא שלא קיימים הרבה אינדקסים מקיפים " מוכנים לשימוש " וגם לא נכתבו די סקירות על כלי ההערכה . 
עם זאת , נעשה שימוש נרחב באינדקסים מקיפים אלה ( Bridges . 
org , 2005a ; Grigorovici et al . 
2002 ) . Bridges . 
org ( a 2005 ) ערכו השוואה בין כלי ההערכה הבאים לשם קביעת מוכנות דיגיטלית : 4 
1 . 
שאלונים מוכנים לשימוש דוגמת שאלוני CID ( Center for International Development ) , APEC ( Asian Pacific Economic Cooperation ) או CSPP ( Computer System Policy Project ) 
2 . 
ניתוחי אירוע כמו אלה של USAID ( U.S . 
Agency for International Development ) או InfoDev ( The Information and Development Program ) . 
3 . 
סקרים ודוחות של צד שלישי דוגמת 
KAM ( Knowledge Assessment Methodology ) , MI ( McConnell International ' s Risk E - Business ) SIBIS ( Statistical Indicators Benchmarking the Information Society ) , NRI ( Networked Readiness Index ) ועוד . 
כשלעצמי , אני לא מניחה שהמוכנות הדיגיטלית והפער הדיגיטלי הם שני נושאים החופפים זה לזה , לכן גם איני מאמינה שכלי ההערכה המוכללים שהושוו במחקר של Bridges . 
org יתאימו לדיון שלנו . 
למשל , איני סבורה שלאמון במסחר אלקטרוני ( e-commerce ) יש קשר ישיר לפער הדיגיטלי . 
יתר על כן , המחקר ההוא מתייחס לכלים שמודדים את המוכנות הדיגיטלית רק באופן חלקי . 
הבולטים שבין האינדקסים המקיפים הם SIBIS ( Statistical Indicators Benchmarking the Information Society ) , DIDIX ( Digital Divide Index ) , ( Dolnicar et al . 
; 2003 Husing & Selhofer , 2004 ) , NRI ( Network Readiness Index ) , ( Dutta & Jain , 2004 ) , the Digital Access Index ועוד מדדי אי - שוויון מסורתיים יותר דוגמת Gini Coefficient ( Riccardini & Fazio , 2002 ) . 
SIBIS ( אינדיקאטורים סטטיסטיים למדידה והשוואה של חברת המידע ) , פרויקט של הנציבות האירופית , הוא ניסיון שאפתני בקנה - מידה גדול לניתוח ולהשוואה של אינדיקאטורים שונים של הפער הדיגיטלי ( SIBIS , 2003 ) . למרות זאת , פרויקט SIBIS התרכז רק במשתנים של גישה ושימוש ( SIBIS , 2003 ) כגון : שימוש במחשבים , שימוש באינטרנט , גישה ביתית , נשירה מהאינטרנט , רוחב הפס וכדומה . 
גם אינדיקאטורים של מוכנות ומודעות , שמטבעם הם יותר חברתיים והתנהגותיים מאינדיקאטורים דוגמת תשתיות והיתכנות פיננסית , התבססו על מדדים של גישה ושימוש במקום על מטריצות חברתיות ופסיכולוגיות , ותופעלו בהתאם . 
יתר על כן , כל האינדיקאטורים שהושוו במסגרת SIBIS היו בעיקר חד - נושאיים או דו - נושאיים . 
יוצא מכלל זה DIDIX ( אינדקס הפער הדיגיטלי ) שפותח במיוחד כאינדקס מקיף יותר ונרחיב עליו את הדיבור בהמשך . 
ההשוואה בין האינדיקאטורים השונים , לרבות הפער הדיגיטלי הכלול ב - SIBIS , מצביעה על שתי מגמות בולטות : הראשונה , שלא הושם דגש על פערים סוציו - אקונומיים ואי - שוויון חברתי , והשנייה , שיש צורך באינדקס מקיף יותר . 
אף - על - פי ש - SIBIS התקדם מהשלב המונוטופי לשלב אינטגרטיבי יותר , האינדקס שהוא מציע חלקי בלבד . 
הכלי השני שנבדק הוא DIDIX ( אינדקס הפער הדיגיטלי ) , ניסיון של פקוייקט SIBIS לבנות אינדקס אינטגרטיבי יותר ( Husing et al . 
; 2004 SIBIS , 2003 ) אינדקס זה מתמקד בארבע קבוצות " סיכון " ( דהיינו , נשים , אנשים מגיל חמישים ומעלה , אנשים בעלי השכלה נמוכה ואנשים בעלי הכנסה נמוכה ) . בו בזמן מתייחס DIDIX לפער הדיגיטלי מנקודת מבט של גישה ושימוש בלבד . 
בחישובים של האינדקס המקיף של DIDIX ניתן משקל לכל אחד ממרכיבי האינדקס ( למשל , לשימוש במחשב ניתן משקל של 0.5 ; לשימוש באינטרנט 0.3 ; לשימוש באינטרנט בבית 0.2 ) . אני מזהה לפחות שלושה פגמים מתודולוגים בתהליך הזה : ( 1 ) מידת החשיבות של המשקולות השונות נקבעה באופן שרירותי למדי , ( 2 ) קבוצות הסיכון השונות אינן שוללות זו את זו , ( 3 ) הצורה הנוכחית של פיתוח האינדקס עלולה לטשטש כוחות פנימיים הפועלים ברמה הלאומית או ברמות נמוכות יותר של ניתוח ( SIBIS , 2003 ) . כיוון שכך , חשוב לבנות אינדקס מורכב שבו תילקח בחשבון הדינמיקה בין המשתנים השונים . 
הכלי השלישי שבדקתי היה אינדקס הגישה הדיגיטלית ( Digital Access Index ) של ה - ITU ( International Telecommunication Union ) המתייחס לגורמים הבאים : תשתית , היתכנות פיננסית , ידע ( אוריינות מבוגרים ושיעור הרשמה לבתי ספר ) , איכות ( רוחב פס לנפש ומינויים של טווח תדרים רחב ) , ושימוש ( ITU , 2003 ) . האתגר הגדול ביותר מחד גיסא והתגמול הגדול ביותר מאידך גיסא - טמון בבניית אינדקס מאוחד המשקף ממדים בעלי מספר משתנים ושופך אור על היבטים חברתיים וטכנולוגיים כאחד . 
תבנית שתיבנה בדרך זו יכולה להביא תועלת רבה בתהליכי גיבוש מדיניות , לתרום לדיון הציבורי , לסייע בקבלת החלטות רציונליות וכמובן להיות שימושית מאוד במחקר . 
בהקשר זה , מאמצי ה - ITU לשלב היבטים שונים של הפער הדיגיטלי בתוך אינדקס אחד הם פעולה בכיוון הנכון . 
עם זאת , האינדקס של ה - ITU מתרכז בעיקר בהבדלים ובפערים בינלאומיים ( ITU , 2003 ) ונוטה להתעלם מרמות בדיקה מקומיות וקטנות יותר כמו , למשל , קהילות . 
בעיה נוספת היא שה - ITU גם קישר את גורמי התשתית לגורמים אחרים כמו גורם היתכנות פיננסית ( כלומר , מחיר גישה כאחוז מסך כל ההכנסה הלאומית לנפש ) ; גורם הידע ( שנבדק על - פי אוריינות המבוגרים ושיעור ההרשמה לבתי - ספר יסודיים , חטיבות ביניים ותיכוניים ) ; גורם האיכות ( נמדד לפי רוחב פס של אינטרנט בינלאומי לנפש ומספר מינויים של טווח תדרים רחב מתוך כל 100 תושבים ) ; וגורם השימוש ( שנמדד לפי מספר משתמשי אינטרנט לכל 100 תושבים ) . כלומר גם מדדים חברתיים נמדדים במונחים של תשתית טכנולוגית . 
בנוסף , כל אלה מדדים המתקבלים ברמה הבינלאומית והלאומית יותר מאשר ברמת הקהילה או היחיד . 
אני טוענת שהפער הדיגיטלי נוכח ובעייתי ברמת הפרט , ברמה המקומית וברמת הקהילה או המגזר לא פחות מאשר בזירה הבינלאומית ; אי לכך , כלים להערכת הפער הדיגיטלי חייבים להתייחס לכל אחת מהרמות האלה בנפרד , לגשר ביניהן ולמדוד אותן . 
כלי ההערכה הרביעי , ה - NRI ( Network Readiness Index ) הוא חלק מדו"ח טכנולוגיית המידע הגלובלית ( Global Information Technology Report ) שהוכן על - ידי INSEAD , InfoDev ו - הפורום הכלכלי העולמי ( World Economic Forum ) . האינדקס הזה מבקש לבדוק באיזו מידה אומה או קהילה מוכנה לקחת חלק בהתפתחויות של טכנולוגיות המידע והתקשורת ( ICT - Information and Communication Technologies ) ולהפיק מהן תועלת . 
שלא כמו אינדקס הגישה הדיגיטלית ( ה - DAI ) , NRI מצליח להציג אינדקס שמנתח גם פערים קהילתיים ולא רק לאומיים או בינלאומיים . 
הרכיבים ש - NRI לוקח בחשבון הם הסביבה בהקשר של טכנולוגיות מידע ותקשורת , נכונותם של בעלי המאה המרכזיים בקהילה ( יחידים , עסקים , ממשלה ) להשתמש בטכנולוגיות מידע ותקשורת , והשימוש בפועל שעושים בעלי המאה הללו בטכנולוגיות מידע ותקשורת . 
אינדקס NRI מהווה אפוא התקדמות ניכרת לקראת מדדים אינטגרטיביים מלאים . 
עקב האכילס של האינדקס הזה היא הבעיה שכבר דנתי בה קודם : NRI קובע את המשקולות המציינות את חשיבותם של הגורמים השונים בצורה שרירותית וקבועה והוא מתעלם מהקונטקסט ומהמצב הספציפי במדינה שאותה הוא מודד . 
לסיכום , אני טוענת שאינדקסים מקיפים הם תוצאה של השקעת מאמץ רצינית ואמצעים רבים , ולא מעט תובנות חשובות התקבלו הודות לשימוש באינדקסים הללו ( Chen & Wellma , ; 2003 ITU , 2003 ) . עם זאת , האינדקסים האינטגרטיבים יכולים להפיק תועלת רבה ממתן תוקף מדעי למשקולות , מהתייחסות לרמות השונות ומהתייחסות לדינמיקה הפנימית בין המשתנים השונים . 
בנייה של כלים מורכבים למדידת חוסר שוויון מציגה לא מעט אתגרים מתודולוגיים ומעשיים ( Atkinson , ; 1970 Berrrbi & Silber , ; 1985 Gastwirth , ; 1972 Martin , ; 2003 Tichenor et al . 
1970 ) . כאשר לצורך ניתוח מדיניות או לצורך דיון מציגים את אי - השוויון האמור במונחים מוניטריים , הבעיה נראית סטטיסטית מעיקרה : למשל , האם עלינו להתמקד במדדי מרכז או מדדי פיזור ? 
תוך כדי התהליך המשותף של מדידה ושל גיבוש מדיניות , אנחנו נתקלים לא פעם במתח בין ספירה לשם קבלת החלטות לבין ספירה לשם הבנה . 
קוצר הרוח ( המובן ) של מעצבי המדיניות מפריע לפיתוח הבנה עמוקה של התהליכים ארוכי הטווח והסיבות להיווצרות הפערים , ושל האופן שבו ניתן לגשר עליהם . 
מנגד , התעקשות של חוקרים על מהימנות ועל תקפות מעכבת לא פעם את נקיטת הפעולה הנחוצה כאוויר לנשימה . 
מבחינה מסוימת , המאמר הזה הוא קול הקורא למעט יותר סבלנות מצד הקהילה המדינית והמחקרית בכל הנוגע לפער הדיגיטלי . 
מעצבי המדיניות והחוקים צריכים להגיע להסכמה על מדדים טובים יותר , גם אם הדבר ייקח קצת זמן . 
בעודי מכוונת את חצי הביקורת שלי לעיצוב האינדקס מנקודת מבט מבנית ( כמו מתן תוקף למשקולות , יכולת יישום ברמות שונות , הסתכלות על הדינמיקה הפנימית בין המשתנים השונים ) , יש צורך לתת תשומת גם לבדיקה רצינית של הרכיבים שבהם משתמשים למדידת מושג כה מורכב ושנוי במחלוקת כמו הפער הדיגיטלי ( Davison & Shelia , ; 2003 Hoffman et al . 
2000 ) . הפרק הבא עוסק באתגר הזה ומציג את הגורמים שמן ההכרח לכלול במושג הפער הדיגיטלי . 
הגדרת הפער הדיגיטלי והמסגרת לאינדקס אינטגרטיבי 
ישנן לא מעט הגדרות של הפער הדיגיטלי . 
Chen & Wellman ( 2003 ) מציעים המשגה המבוססת על גורמים של גישה ושימוש משוקללים על - פי מעמד סוציו - אקונומי , מגדר , שלב החיים ומיקום גיאוגרפי . 
Bridges . 
org ( 2001 ) מציעים הגדרה המבוססת על מספר המשתמשים או המחשבים , גישה לתשתית , היתכנות פיננסית , הדרכה , תוכן רלוונטי , מגזר טכנולוגיית המידע ( IT - גודלו של מגזר טכנולוגיות המידע והתקשורת ושילובו בתעשיות הקיימות ) , עוני ומאפיינים דמוגרפיים ( גיאוגרפיה , גזע , גיל , דת , מגדר , נכויות . 
) 
מעניין לציין שרוב האינדקסים שהוזכרו קודם אינם מגדירים או ממשיגים את הפער הדיגיטלי בצורה ישירה ולאחר מכן משתמשים בהגדרות שהם עצמם יצרו . 
במקום זה הם פותחים את תהליך התכנון שלהם ברמות המשתנים והאינדיקטורים ועל ידי כך נכנסים " למעגל הפנימי של מקבלי ההחלטות " ; דהיינו , הם מנסים לבחור גורמים הניתנים למדידה ומעלימים עין מהדברים שהינם משמעותיים באמת בקונטקסט מסוים . 
אני מבקשת להציע דרך להמשגת רכיבי הפער הדיגיטלי ולהציג מודל המשקף את יחסי הגומלין בין הגורמים הללו . 
טבלה מס' 1 היא הידוּר ( קומפילציה ) ממקורות שונים המתייחסים ליחסים בין האינדיקטורים של הפער הדיגיטלי . 5 הטבלה הזו מציגה את הניסיונות התיאורטיים , האמפיריים והתמציתיים הרבים בספרות להגדיר ולמדוד את הפער הדיגיטלי ומספקת לנו בסיס לבניית דגם ומסגרת מקיפים . 
הערות : T = עבודות תיאורטיות ; SE = עבודות אמפיריות עם נתונים משניים ; PEC = עבודות אמפיריות עם נתונים ראשוניים המתמקדות במקרים ; PES = נתונים ראשוניים , עבודות אמפיריות , סקרים . 
טבלה מס' 1 מונה גורמים אפשריים להכללה במחקר רב - מגזרי של אינדקסים של פער דיגיטלי . 
סיכום זה מסווג את הספרות המצויה ואת הטיעונים התיאורטיים בהתאם למקור המחקר , לסוג המחקר ולמקור השימוש שלמושגים מסוימים . 
בהסתמך על המחקרים הללו ועל הסיכום המוצג בטבלה מס' , 1 יש ביכולתי לשרטט מפה מושגית ( קונספטואלית ) של יחסי הגומלין בין הגורמים שהוזכרו לעיל . 
את ההמשגה הראשונית הזאת ניתן לראות בשרטוט מס' 1 . 
שרטוט מס' 1 מציג מודל מושגי של היחסים הסיבתיים הגורמים להיווצרות הפער הדיגיטלי בהתאם למחקרים אטומיסטיים שנערכו בתחום הזה . 
האינדיקטורים הממופים בשרטוט מס' 1 מעידים על כך שאנחנו לא רק צריכים לקחת בחשבון את היחסים הישירים בין אינדיקטורים שונים כמו סוציו - דמוגרפיה , נגישות , שימוש , גישה לתשתית , היתכנות פיננסית ותמיכה חברתית וממשלתית , אלא גם לבחון את יחסי הגומלין העקיפים בין האינדיקטורים הללו . 
למשל , נגישות יכולה להשפיע על אינדקס הפער הדיגיטלי באופן ישיר , אבל גם להשפיע עליו באופן עקיף באמצעות אינדיקטור השימוש . 
כל אחד מהגורמים המוצגים בשרטוט מספר 1 הוא אינדקס בפני עצמו ( שמכאן ואילך יכונה " פקטור אינדקס " ) . הפקטור אינדקסים נבחרו אחרי סקירה מקיפה של הספרות הקיימת . 
היחסים בין הפרטים השונים , כמוצג בשרטוט מס' , 1 נלקחו אף הם ממחקרים שונים . 
שרטוט מס' 1 משלב את היחסים הללו לכלל מודל אחד ( ראו גם Albright , 2005 ) . למשל , בפקטור אינדקס של שימוש , נוכל למצוא מחקרים המודדים את משך זמן הגלישה המקוונת או את תדירות הגלישה המשקפת את הפער הדיגיטלי , אבל הם אינם מודדים את כל האינדקס שאליו אני מתכוונת במילה " שימוש " ( לדוגמה , Cultural Access Group , ; 2001 Hargittai , ; 2002 Hoffman et al . 
2000 ) . 
הדגם מסתמך על היחסים הבאים ( למקרא של ראשי התיבות ראו שרטוט מס' 1 ) : 
הגבלה / תמיכה חברתית וממשלתית משפיעים על האינדקס בצורה ישירה : רוב המחקרים מראים שהדרכה ותמיכה ממסדית מסייעים לצמצום הפער ( Bill & Melinda Gates Foundation , ; 2004 Curtin , ; 2001 Foulger , 2001 ) . מהמחקרים עולה גם שהגבלות ממסדיות הן בוודאות גורם הממלא תפקיד בהתקבלות האינטרנט ובשימוש בו . 
( Barzilai - Nahon & Barzilai , 2005 ) . 
הגורם של היתכנות פיננסית משפיע על האינדקס בצורה ישירה : לפי המחקרים , ככל שהמוצרים , השירותים והתכנים מוזלים ונמצאים יותר בהישג יד , כן מצטמצם הפער הדיגיטלי ( ITU 2003 ) . רוב המחקרים התרכזו יותר בניתוח ההיתכנות הפיננסית של התשתית ופחות ברכישת התכנים . 
היתכנות פיננסית משפיעה על האינדקס בעקיפין באמצעות גישה לתשתית , דפוסי שימוש ונגישות . 
גורמים סוציו - דמוגרפיים קשורים הדדית לאינדקס : המחקרים מעלים שיש קשר הדדי בין ההבדלים בפרטי הגורמים הסוציו - דמוגרפיים לפער הדיגיטלי . 
גורמים כמו הכנסה נמוכה יותר Bill & Melinda Foundation , ; 2004 Chinn & Fairlie , 2003 ) ) מגורים באזור כפרי ( Drysdale , ; 2004 Flores , 2003 ) , והשתייכות לקבוצות אתניות מסוימות ( Bell et al . 
; 2004 Novak et al . 
1997 ) אחראים , בין השאר , לפער דיגיטלי גבוה יותר . 
דפוסי שימוש משפיעים על האינדקס בצורה ישירה : רוב המחקרים מהעת האחרונה מתרכזים למעשה בגורם הזה ( Center for the Digital Future , ; 2004 Cornfield & Rainie , 2003 ) . ניתן לראות גם שרוב המחקרים הללו כורכים את גורם השימוש עם תת - גורמים סוציו - דמוגרפייים . 
גישה לתשתית משפיעה על האינדקס בעקיפין : זוהי למעשה צורת ההסתכלות המסורתית על הגורמים שיוצרים את הפער הדיגיטלי . 
גישה לתשתית משפיעה ישירות על האינדקס באמצעות דפוסי שימוש ונגישות : סוג זה של יחסים נבדק רק לעיתים נדירות : כיצד השימוש משפיע על הפער הדיגיטלי שעה שמערכות תשתית שונות משמשות משתנה מתווך . 
נגישות משפיעה על האינדקס ישירות : גורם זה , שנזנח במקרים רבים , מתייחס לנכויות כאל גורם מרחיב פערים וכן לצורך לתת את הדעת על אוכלוסיות מיוחדות הסובלות מנכות פיזית ( Kaye , ; 2000 Lenhart et al . 
2003 ) . 
נגישות משפיעה על האינדקס בעקיפין באמצעות דפוסי שימוש . 
עם הפנים לעתיד : ההיסטוריה אינה חוזרת 
אני סבורה שטכנולוגיה אינה תוצר נייטרלי בחברה . 
אדרבא , את הטכנולוגיה על פניה השונות יש צורך להבין ולהסביר במסגרת קונטקסט נתון . 
היא חלק מחיי היומיום הפוליטיים והחברתיים ובתור שכזו עלינו לגשת אליה כאל תופעה חברתית והתנהגותית . 
במאמר זה אני טוענת שמעצבי המדיניות נוטים לנקוט מדיניות שגויה בנושא הפער הדיגיטלי . 
אני דנה בשלושה ממדים - מטרת כלי המדידה , רמת התצפיות והשיטות הננקטות להשגת הנתונים - שלפי דעתי מעצבי המדיניות צריכים לעיין בהם בכובד - ראש לפני שהם מחליטים על סוג כלי המדידה שישמשו אותם ועל מאפייניהם . 
גם כלים " מוכנים לשימוש " המצויים בידינו כיום , שהינם אינדקסים מקיפים יותר מאשר מונוטיפיים , עדיין לוקים בחסר בכל הנוגע למאפיינים חשובים מסוימים שנבדקו במסגרת מאמר זה . 
למסגרת המושגית המוצעת במחקר זה יש להתייחס כאל קריאה לתמוך בגישה מקיפה יותר למדידת הפער הדיגיטלי . 
מאמר זה בשום אופן אינו המילה האחרונה בנושא הפער ( ים ) הדיגיטלי ( ים ) הגלובלי ( ים ) וגם לא הסקר המקיף האחרון שנערך או ייערך בעניין זה . 
אם כוונותינו להבין את מורכבות הפער הדיגיטלי רציניות , עלינו להשקיע בנושא מאמצים נוספים שיסתמכו על הדגם המוצע לעיל . 
שיתוף פעולה בינלאומי לבניית מערכי נתונים ייחודיים לכל אחד מהגורמים המפורטים בטבלה מס' 1 יספק את הבסיס לעיבוד המודל ולשיפורו . 
ודגם משופר יאפשר לקבל החלטות מדיניות מושכלות יותר ברמה הבינלאומית , הלאומית , המקומית והאישית . 
הרצאת האורח של לורנס לסיג בכנס הקוד הפתוח ( OSCON ) 
רקע 
בנאומו בפני אולם מלא בכנס הקוד הפתוח , לורנס לסיג קרא לקהל להיות מעורב יותר בתהליך הפוליטי . 
לורנס , תומך בלתי נלאה של הקוד הפתוח , הינו מרצה למשפטים בבית הספר למשפטים של אוניברסיטת סטנפורד , ומייסד המרכז לאינטרנט וחברה בבית הספר . 
כמו כן , הוא כתב את רב - המכר Code , and Other Laws of Cyberspace . 
להלן התמליל המלא של הרצאת האורח שנתן לורנס ב - 24 ביולי , 2002 . 
ההרצאה פורסמה ב - O ' Reilly Network 
תמליל ההרצאה 
אני עוסק בזה כבר שנתיים - יותר ממאה " הופעות " שכאלה . 
זו פחות או יותר האחרונה שבהן . 
עוד אחת , ונגמר . 
לכן החלטתי לכתוב שיר סיום . 
אבל אז נזכרתי שאני לא יודע לשיר או להלחין . 
לעומת זאת , הצלחתי להמציא פזמון , לפחות . 
זו הנקודה שלי להיום . 
אם תבינו את הפזמון , תבינו את כל מה שברצוני לומר . 
יש לו ארבעה חלקים : 
יצירתיות וחדשנות תמיד נשענות על העבר . 
העבר תמיד מנסה לשלוט על היצירתיות שנשענת עליו . 
חברות חפשיות מאפשרות את קיומו של העתיד על ידי הגבלת כוחו של העבר . 
החברה שלנו הופכת פחות ופחות חפשית . 
התרבות החפשית נולדה בשנת 1744 . 
במשפט ' דונלדסון נגד בקט ' בבית העליון ( House of Lords ) באנגליה , התרבות החפשית נוצרה בעקבות הפסקת זכויות היוצרים . 
בשנת , 1710 קבעה החוקה כי זכויות היוצרים יחולו לתקופה מוגבלת של 14 שנים . 
אבל בשנות הארבעים של המאה הקודמת , כאשר החלו מוציאים לאור מסקוטלנד להדפיס מהדורות חדשות של הקלאסיקות ( חייבים לאהוב את הסקוטים ) , אמרו המוציאים לאור מלונדון " עצרו ! " הם אמרו " זכויות יוצרים הן לנצח ! " סוני בונו אמר " על זכויות יוצרים לחול למשך נצח פחות יום " , אבל המוציאים לאור טענו כי " זכויות יוצרים הן לנצח " . 
אותם מוציאים לאור , אנשים אותם כינה מילטון רושמי הפטנטים ובעלי המונופול בעסקי מכירת הספרים , אנשים שאינם עמלים במקצוע הגון - מלבד טים , שנמצא בין הנוכחים , אשר הלמידה חבה לו חוב גדול - אותם מוציאים לאור דורשים שזכות יוצרים תעוגן בחוק לתקופה בלתי מוגבלת . 
בשנת , 1769 במשפט ' מילר נגד טיילור ' , הם זכו בתביעתם , אך חמש שנים מאוחר יותר , בדונלדסון , התקבל פסק הדין ההפוך , ולראשונה בהיסטוריה , כתבי שייקספיר היו חפשיים משליטת מונופול של מוציאים לאור . 
התרבות החפשית היתה תוצאתו של משפט זה . 
זכרו את הפזמון . 
הייתי פוצח בשירה , אך זה לא יהיה לרוחכם . 
טוב , נראה כבר בסוף . 
אותה תרבות חפשית הובאה לאמריקה . 
זו היתה שנת הלידה שלנו - 1790 . 
הקמנו משטר שהותיר את היצירתיות ללא פיקוח . 
היצירתיות לא היתה נתונה תחת פיקוח מפני שחוקי זכויות היוצרים חלו אך ורק על " חומר מודפס " . 
חוקי זכויות היוצרים לא שלטו ביצירות הנגזרות ממנו . 
חוק זכויות היוצרים העניק את ההגנה הזו למשך תקופת זמן מוגבלת של 14 שנים . 
זו היתה שנת הלידה שלנו , ויותר מכך , בשנת , 1790 בשל הטכנולוגיה הזמינה באותה עת , כלל הדברים המוגנים היו קוד חפשי . 
היה באפשרותך לקחת לידיך את יצירותיו של שייקספיר ולקרוא את הספר - הספר היה המקור . 
היה באפשרותך לקחת כל יצירה המוגנת על ידי חוק זכויות היוצרים ולהבין כיצד היא פועלת על ידי חקירתה . 
כך תוכנן המשטר , וגם בהקשר של פטנטים , היו בנמצא טכנולוגיות שקופות . 
אין צורך לקרוא את הפטנט של המכונה לסריקת כותנה ( למשל ) בכדי להבין כיצד היא פועלת , נכון ? 
אפשר פשוט לפרק אותה לרכיביה . 
אלה היו ההגנות המעוגנות בחוק בזמנים בהם ההבנה והלמידה היו עדיין חפשיות . 
מידת השליטה בתרבות זו היתה מזערית . 
חביב , לא ? 
שליטה , מזערית … טוב . 
ולא רק אז , נכון ? 
תשכחו מהמאה ה - , 18 מהמאה ה - , 19 אפילו מתחילת המאה ה - 20 . 
הנה הדוגמה החביבה עלי : בשנת , 1928 וולט דיסני , הגיבור שלי , יצר את עבודתו המופלאה , לידתו של מיקי מאוס בדמות Steamboat Willie . 
אני בספק אם אתם יודעים שוולט דיסני , אם נשתמש בשפה בה עושה תאגיד דיסני שימוש היום , " גנב " את Steamboat Willie בשנת 1928 מ - " Steamboat Bill " של בסטר קיטון . 
זו היתה פרודיה , ששיחקה על Steamboat Bill . 
Steamboat Bill הופק בשנת , 1928 מבלי [ להמתין ] 14 שנים - קח , פרק , ערבב וצא לדרך , כפי שעשה [ צחוק בקהל ] כדי להשיק את אימפריית דיסני . 
זה היה אופיו . 
וולט תמיד חיקה סרטים באורך מלא מהזרם המרכזי של הקולנוע בכדי לחזק את אימפריית דיסני , ואנו עדים לתוצאות . 
זהו תאגיד דיסני : לקיחת יצירות שנמצאות ברשות הציבור ( public domain ) , ואפילו לא ברשות הציבור , והפיכתן ליצירות חדשות וגדולות יותר . 
הם לקחו את מילותיהם של החבר'ה האלה , האחים גרים , ואתם ודאי חושבים שהם סופרים גדולים בזכות עצמם - הם יצרו את הסיפורים הנוראיים הללו , אותן אגדות , שאל לאיש להרחיק ילדיו מהן מכיוון שהן מלאות דם ומוסר השכל עד זרא , ואינן מסוג הדברים שעל ילדים רכים לראות - אך אנו שמענו אותן מפי תאגיד דיסני בנוסח חדש . 
לתאגיד דיסני היתה האפשרות לעשות זאת מכיוון שהתרבות קיננה בהמונים , ההמון האינטלקטואלי , ההמון המתורבת , שם יש לאנשים אפשרות לקחת ולהוסיף נדבכים חדשים . 
היה זה אזור חפשי מעורכי דין [ מחיאות כפיים בקהל ] . 
היתה זו תרבות בה לא נזקק אדם לרשותו של איש בכדי לקחת דבר מה ולהוסיף עליו נדבכים חדשים . 
כזה היה אופייה של היצירתיות בתחילת המאה הקודמת . 
היא הושתתה על דרישה חוקתית שההגנה הקבועה בחוק תקפה לזמן מוגבל . 
14 שנים באם היוצר חי ; ואז עלה המספר ל - , 28 ולאחר מכן ל - 42 בשנת , 1831 ובשנת 1909 עלה המספר ל - , 56 ואז , באורח פלא , החל משנת , 1962 תראו , הוקוס פוקוס - משך הזמן גדל . 
יצירות קיימות זכו לאחת עשרה הארכות בארבעים השנים האחרונות - לא רק יצירות חדשות שיווצרו בעתיד , כי אם יצירות קיימות . 
הארכת משך זכויות היוצרים האחרונה שהוענקה 
היכן היא מתודולוגית התכנות בימינו אלה ? 
תרגום מאנגלית של המאמר 
Gries , D . 
( 2002 ) . Where is Programming Methodology These Days ? 
Inroads , SIGCSE Bulletin , Vol . 
, 34 No . 
, 4 December 2002 . 
המאמר תורגם לעברית בידי תמי לפידות בסיוע פרופ' מוטי בן ארי , ובהרשאת המחבר . 
דברי הקדמה 
David Gries היה בין הראשונים שהקדיש את חייו המקצועיים לחינוך במדעי המחשב . 
כבר ב - , 1971 פרסם את ספר הלימוד הראשון בבניית מהדרים , לאחר שכסטודנט בשנות הששים היה חבר בצוות שפיתח מהדר לשפת Algol , השפה הראשונה שתמכה ברקורסיה . 
מ - 1969 ועד 1999 היה פרופסור למדעי המחשב באוניברסיטת Cornell , שם פרסם סדרה של ספרי לימוד חשובים , תחילה ב " תכנות מבני " , ואחר כך בשימוש בלוגיקה ושיטות פורמאליות . 
הספר The Science of Computer Programming משנת 1981 הוא לדעתי ספר חובה למקצוענים במדעי המחשב . 
בספר זה , Gries מראה איך לשלב ביחד פיתוח אלגוריתם והוכחת נכונותו . 
Gries זכה בפרסים רבים על תרומתו לחינוך במדעי המחשב . 
במאמר שלפניכם , הלקוח מנאום בכנס בהוראת מדעי המחשב שהתקיים לפני כשנה בדנמרק , Gries מציג גישה מעניינת , שניתן לתמצתה בסיסמא : מי שזוכר שמורה ( invariant ) אינו חייב לזכור את כל פרטי התכנית . 
לעתים קרובות , קיים מרחק רב בין רעיון של אלגוריתם , לבין מימושו בתכנית המטפלת נכונה בכל מקרי הקצה , ומי שמסוגל לנסח את השמורה יצליח לכתוב תכנית נכונה . 
לא בכל מצב ניתן להשקיע את המאמץ הדרוש לשימוש בשיטות פורמאליות , אבל אין לי ספק שכל אחד , כולל תלמיד , הלומד ומפנים שיטות אלו , יהיה מתכנת טוב יותר . 
פרופ' מוטי בן - ארי , מכון ויצמן למדעבתאריך 6.8.2002 איבדה הקהיליה של מדעי המחשב את אחד מחלוציה הבולטים . 
Edsger W . 
Dijkstra נפטר בביתו ב - Nuenen הולנד , בגיל , 72 לאחר מאבק ממושך במחלת הסרטן . 
Dijkstra תרם למדעי המחשב מעל ומעבר . 
בקורס אלגוריתמיקה - לומדים את האלגוריתם שלו למציאת המסלול הקצר ביותר . 
בקורסים של בניית קומפיילרים או שפות תכנות - לומדים על מחסנית המסגרות שלו לקריאות של שגרות שביצוען טרם הסתיים , כמו גם את ייצוג זמן הריצה ששומר מעקב אחר העצמים שמוכרים בסביבה וניתן לגשת אליהם . 
בקורס מערכות הפעלה או מערכות מבוזרות - לומדים על סמפורים , בעיית הפילוסופים הסועדים , חבק , תכנון מערכת הפעלה כסדרת שכבות , ייצוב עצמי , ונושאים רבים אחרים . 
בקורס הנדסת תכנה - לומדים על תכנות מובנה ועל העיקרון של " הפרדת רשויות " . 
בקורס שיטות פורמאליות - לומדים על , weakest preconditions , guarded commands excluded miracle ותחומים דומים נוספים . 
Dijkstra היה אחד מעמודי התווך המרכזיים בהתפתחות הלוגיקה החישובית , אותה אנו מלמדים בקורסי מתימטיקה דיסקרטית , והוא כתב רבות על מתודולוגיות מתימטיות . 
חלק נכבד מעבודתו עסק בשיפור היעילות שלנו בחשיבה ופתרון בעיות . 
למעשה , שימוש במתימטיקה לשם שיפור יכולותינו החשיבתיות , היה אולי התחום שהעסיק אותו יותר מכל . 
אתם מוזמנים לקרוא את כתביו בנושא הזה ( מעל 1300 מאמרים ) באתר האינטרנט שלו ] . 1 
Dijkstra לא הניח לפוליטיקה , מסחריות , או " תועלתיות " להשפיע על עבודתו . 
עובדה זו הפרידה אותו מאחרים וגרמה לאנשים רבים להתייחס אליו בביטול . 
הוא הביע את דעותיו על מדעי המחשב בגילוי לב ברור , עובדה שהביאה אנשים מסוימים לא לחבב אותו . 
לתדהמת רבים הוא התבטא ללא כחל וסרק . 
יחד עם זאת , פשטות , יופי וצחות לשון ציינו את חותמת האיכות שלו כפי שפורסם באחת מהודעות הפטירה , וההתעקשות הבלתי מתפשרת שלו על אלגנטיות בתכנות ובמתימטיקה היוו השראה לאלפים . 
הוא שפט את עבודתו על פי הסטנדרטים המחמירים ביותר , וקבע בכך אתגר לחבריו הרבים לנהוג כמותו . 
מה למדנו על הוראת תכנות ? 
במשך מספר שנים , חשבתי על ההשפעה – או חוסר ההשפעה – שהיתה לשדה המתודולוגיה התכנותית על תכנות ועל הדרך בה אנו מלמדים תכנות . 
פטירתו של Dijkstra עוררה בי מחדש את החשיבה על הנושא הזה כיון שהוא היה המקור לרעיונות כה רבים על תכנות . 
לרשימות שלו על תכנות מובנה ] 2 ולעבודתו על הפיתוח הפורמאלי של תכניות ] 3 היתה השפעה מעמיקה על התחום . 
לפיכך , אני מנצל את ההזדמנות הזו כדי להעיר על דרך ההוראה שלנו את נושא התכנות . 
במונחים של ידע – עובדות , הגדרות , אלגוריתמים מסוימים וכדומה – היתה התקדמות רבה . 
התפתחות הגישה המונחית עצמים סייעה רבות , במובן שהיא העניקה לנו כלי לארגון התכניות שלנו ודרך המחשבה עליהן . 
ההתקדמות מסביבות C/C + + לסביבת Java בקורסי התכנות הראשונים ( מבוא לתכנות ) מהווה צעד גדול קדימה – C ו - C + + שגויות מבחינה פדגוגית ולדעתי אסור לנו ללמד אותן בקורס התכנות הראשון . 
גם ל - Java יש בעיות אבל היא בהחלט ניתנת להוראה . 
לפיכך , כל עוד אנו מלמדים ידע ואת הרעיונות החדשים בגישה מונחית עצמים , הרי שאנו מתקדמים . 
יחד עם זאת , תכנות הוא הרבה מעבר לצרור עובדות . 
זוהי מיומנות והוראה של מיומנות כזו היא קשה לעין ערוך יותר מהוראת פיסיקה , חשבון דיפרנציאלי , או כימיה . 
אנשים מצפים שסטודנט בוגר קורס תכנות יהיה מסוגל לתכנת כל בעיה . 
ציפיות כאלה לא קיימות כלפי סטודנט בוגר הקורסים בחשבון דיפרנציאלי או כימיה . 
יתכן שהציפיות שלנו הן גבוהות מידי . 
הבה נשווה תכנות לכתיבה . 
תלמיד תיכון לומד על כתיבה במספר קורסים . 
בנוסף , כל סטודנט מתחיל במכללה לומד קורס בכתיבה . 
אולם גם לאחר כל הקורסים האלה , חברי הסגל האקדמי מתלוננים שסטודנטים אינם מסוגלים לארגן את מחשבותיהם ולכתוב היטב ! 
תכנות קשה יותר מכתיבה בדרכים רבות . 
מדוע , אם כן , אנו מצפים שקורס תכנות אחד ייצר סטודנטים שיוכלו לארגן את המחשבות התכנותיות שלהם ויוכלו לתכנת היטב ? 
בכל אופן , המשמעות של הוראת תכנות כמיומנות היא הרבה מעבר להוראת עובדות . 
מדובר על לימוד הסטודנט כיצד לחשוב כשהוא מתכנן , מפתח , בודק , או מבצע ניפוי שגיאות של תכנית . 
מדובר על הרחבת היכולת שלו לפתרון בעיות . 
מדובר על הקניית אסטרטגיות ועקרונות יעילים שיקצרו את זמן התכנות ויקטינו את הצורך בניפוי שגיאות ( אבל לא את הצורך בבדיקות ) . מדובר על הוראה של הרגלי חשיבה טובים . 
בנוסף , מדובר על הוראת תיאוריה בסיסית שתספק לו הבנה ושיוכל ליישמה הלכה למעשה . 
בהקשר זה , בהסתמך על ספרי הלימוד שראיתי , אנו נכשלים . 
מעט מאד ספרי לימוד מלמדים תיאוריה בסיסית חשובה . 
מעט מאד ספרי לימוד דנים באסטרטגיות ועקרונות חשובים , ואם הם כבר עוסקים בכך הרי שאינם מתרגלים אותם . 
במקום זאת , ספרי הלימוד מסתבכים בהוראה של עוד ועוד מבנים ואפשרויות . 
מעט מאד ספרי לימוד דנים בפיתוח תכניות . 
לחילופין , הם פשוט מציגים תכניות ומותירים את עקרונות הפיתוח לגילוי עצמי של הסטודנטים . 
בהקשר זה , אנו אשמים בדיוק כמו המתימטיקאים שאינם מלמדים את הסטודנטים שלהם כיצד לפתח הוכחות , אבל למרות זאת מצפים מהסטודנטים שילמדו זאת בעצמם . 
פיתוח אלגוריתם להמחשת עקרונות ואסטרטגיות 
אציג אלגוריתם שימחיש את דברי על הוראת עקרונות ואסטרטגיות לפיתוח תכניות . 
אלגוריתם מיון בחירה ( selection sort ) , הנלמד בדרך כלל בקורס התכנות הראשון , מסדר את אברי המערך b[0 .. n-1 ] בסדר עולה . 
אני מציג כאן את האלגוריתם ללא הערות רבות , עקב שיקול של חסכון במקום . 
יחד עם זאת , אני מפתח את האלגוריתם ולא סתם מציג אותו כמוצר מוגמר . 
אני רוצה שהסטודנטים יראו את תהליך הפיתוח . 
טענת היציאה היא : 
R : האיברים ב - b[0 .. n-1 ] בסדר עולה 
אנו יכולים לצפות מהאלגוריתם שיעבד את ערכי המערך משמאל לימין ולכן אם נחליף את n שמופיע בטענה R במשתנה הרץ , נקבל את החלק הראשון של השמורה P1 . 
נוסיף לשמורה גם את התכונה המגדירה את מיון הבחירה ונסמן אותה P2 . 
P1 : האיברים ב - b[0 .. i-1 ] בסדר עולה , ו - 
P2 : כל איבר ב - b[0 .. i-1 ] קטן או שווה לכל איבר ב - b[i .. n-1 ] 
אם מעדיפים לעבוד עם תרשימים , אפשר לעשות זאת כך . 
נייצג את טענת הכניסה Q ואת טענת היציאה R כך . 
כאשר סימן השאלה ב - Q מציין שלפני ביצוע האלגוריתם אין לנו כל מידע על אברי המערך . 
הואיל ושתי הטענות Q , R הן המקרים הפרטיים של השמורה P , ניתו להציג את השמורה P כצירוף של שתיהן , בתוספת התכונה של אלגוריתם הבחירה : האברים בחלק הראשון הם לכל היותר אלה שבחלק השני : 
כעת נעבור לפתח את הלולאה והאיתחול שלה . 
השמורה P תהיה נכונה בתחילת הביצוע כאשר החלק הראשון של המערך יהיה מנוון ( ולכן כל האיברים הם בחלק השני ואין לנו מידע על הסדר שלהם ) . לכן האיתחול יהיה i:=0 ולא i:=1 . 
כעת נפתח את תנאי הלולאה . 
המערך כולו יהיה ממוין בסדר עולה כאשר החלק השני ריק כיון שאז b[0 .. n-1 ] הוא כל המערך ו - P מבטיחה שהמערך מסודר בסדר עולה . 
זהו המקרה i=n . 
לכן ביצוע הלולאה צריך להימשך כל עוד i ! = n ( i שונה מ - n ) . 
כעת נפתח את גוף הלולאה . 
עלינו להגדיל את המונה i ב - 1 כדי להתקדם לקראת סיום הביצוע של הלולאה . 
( זה מחייב אותנו להוסיף לשמורה עובדה נוספת < = i<=n , 0 אולם ניתן להתעלם ממנה בשלב הראשון של הצגת האלגוריתם ) . אולם לפני כן עלינו לשנות את גוף הלולאה כך שהשמורה P תהיה נכונה גם אחרי קידום i . 
לשם כך , יש להציב את הערך הקטן ביותר של b[i .. n-1 ] ב - b[i ] , וכך אנו מגיעים ללולאה שלהלן ( הכתובה חלקה בשפה טבעית וחלקה בשפת התכנות ) : 
כמובן שנצטרך ליישם גם את שתי המשימות בתוך גוף הלולאה אבל נדחה זאת לשלב מאוחר יותר . 
האלגוריתם שקיבלנו הוא תאור טוב ופשוט לאלגוריתם מיון בחירה . 
להלן מספר הערות על האלגוריתם ותהליך פיתוחו : 
בהינתן השמורה , כל מי שיודע את המתודולוגיה יכול לפתח את הלולאה . 
לפיכך , בכדי ללמוד את האלגוריתם כל שעליך לעשות הוא לזכור את השמורה . 
ובעת הצורך יהיה עליך רק לפתח את הלולאה מחדש בהתבסס על השמורה . 
הנקודה המרכזית היא שכדי ללמוד אלגוריתם עליך ללמוד מושגים ולא קוד . 
לאחר שסטודנטים יודעים מעט תיאוריה – תיאוריה של שמורות לולאה ושיטה מסודרת לפיתוח או להצגת לולאה – ההצגה של אלגוריתמים רבים הופכת להיות פשוטה יותר . 
הזמן המושקע בלימוד התיאוריה הבסיסית של נכונות חוסכת הרבה זמן לאחר מכן . 
אין צורך בפורמאליות רבה ואפשר להשתמש ברעיונות הנובעים מהוכחת נכונות של תכניות בדרך בלתי פורמאלית . 
בדוגמה , השתמשנו ברעיון הבסיסי של פיתוח לולאה בהתבסס על השמורה , אבל עשינו זאת תוך שימוש בשפה טבעית ובתרשימים ( כמו גם עם סימונים מתימטיים ) . אפשר לעשות זאת כל עוד התיאורים מדויקים . 
השתמשנו בשיטת פיתוח הנקראת עידון הדרגתי ] , 4 לפיה אנו מעדנים או מיישמים היבט אחד של התכנית בכל שלב – בדוגמה שלנו , פיתוח הלולאה החיצונית . 
עידון הדרגתי נעזר בהפשטה . 
לדוגמה , מבין התכונות הרבות של גוף הלולאה , התרכזנו במה שהיא מבצעת ודחינו לשלב מאוחר יותר את שאר התכונות ( כלומר , איך מתבצעות תת המשימות ובאיזו מהירות או יעילות ) . לפיכך , כתבנו את גוף הלולאה כשני משפטים בשפה טבעית ונוכל להשלימם מאוחר יותר . 
הפרדנו בין שני סוגי מטרות . 
המטרה הראשית שלנו היא כמובן להגיע לאלגוריתם שלם הכתוב בשפת תכנות . 
אבל אנו מחלקים את המטרה הזו לשניים : ראשית טיפלנו בלולאה החיצונית , ואילו היישום של שתי תת המשימות בגוף הלולאה יטופל בנפרד . 
הפיתוח מוביל בטבעיות לתפיסה של הסתרת לולאות מקוננות . 
אנו מבינים את גוף הלולאה במונחים של המשפטים אותם כתבנו בשפה טבעית . 
העובדה שיישום אחד מהם ייצור לולאה מקוננת היא משנית ולא חשובה להבנת האלגוריתם ברמה גבוהה של הפשטה . 
תמיד יש להסתיר לולאות מקוננות בדרך זו . 
הערות כמו אלה שציינתי לעיל צריכות להיות מוזכרות שוב ושוב בקורס תכנות כיון שסטודנטים יכולים לפתח מיומנות תכנותית רק לאחר שיישמו את העקרונות האלה בצורה מודעת . 
מדע , לפי אחת ההגדרות ב - Oxford English Dictionary , היא מחלקה של עבודה מעשית שבה העבודה מתבצעת על - ידי יישום מודע של עקרונות , בניגוד לאמנות , הדורשת רק ידע של חוקים מסורתיים ומיומנות הנרכשת על - ידי הרגל . 
לפיכך אני מאמין שתכנות צריך להיות מדע ולא אמנות ] . 5 היישום המודע של עקרונות מסייע לנו ליצור תכניות . 
אציין נקודה נוספת בהקשר ללמידת נושאים הקשורים בנכונות . 
רוב המתכנתים המתחילים ( וגם מתכנתים ותיקים רבים ) מתקשים לפתח אלגוריתמים ולהסביר אותם לאחרים . 
הם יודעים לפתח אלגוריתם אך אינם מסוגלים לומר לך כיצד עשו זאת . 
הם אינם מבינים מה כרוך בהבנת אלגוריתם וכיצד משתלבים חלקיו השונים . 
( למשל , מדוע לאתחל כך את משתני הלולאה ? 
כיצד בחרת את תנאי הלולאה ? 
) ללא הבנה מה אתה מבצע כאשר אתה מתכנת , כיצד תוכל לצפות להשתפר ? 
לימוד המשמעות של הוכחת נכונות של תכנית ( או פיתוח תכנית נכונה ) מספק הבנה לנושאים אלה . 
לדוגמה , מטרת האיתחול של הלולאה היא להפוך את השמורה לנכונה , ומציאת תנאי הלולאה B נעשית תוך שימוש בעובדה שהשלילה שלו ~ B , ביחד עם השמורה , צריכים לרמז על התוצאה הרצויה . 
לימוד הרעיונות האלה הוא מועיל כיון שהוא מספק הבנה כללית , בין אם משתמשים בעתיד ברעיונות של נכונות בצורה פורמאלית , בלתי פורמאלית , או שלא משתמשים בהם כלל . 
דברי סיום 
בהוראת תכנות , אני מאמין שאנו מנסים ללמד מיומנות . 
פרושו של דבר הוראת עקרונות ואסטרטגיות תכנות שאנו נעזרים בהן בפיתוח תכניות . 
במהלך כל הקריירה שלו , Dijkstra חשב עמוקות על מתודולוגיות תכנות ומתודולוגיות מתימטיות , אולי יותר מכל אחד אחר . 
עם פטירתו , זהו זמן לעצור ולהרהר האם אנו משתמשים בכל מה שהעניק לנו . 
אם אתה מלמד תכנות , שאל את עצמך האם אתה מלמד רק עובדות , או האם אתה מלמד את הסטודנטים שלך על תהליך הפיתוח של תכניות . 
אם אתה כותב ספרי לימוד , בדוק אילו עקרונות ואסטרטגיות לפיתוח תכניות אכן הסברת והדגמת בספרך . 
לדוגמה , השווה בין הדרך בה אתה מציג את האלגוריתם מיון בחירה לדוגמה שהצגתי כאן . 
אם אתה מסכים שעלינו ללמד מיומנות ולא רק עובדות , בדוק כיצד תוכל לשפר את הקורס או הספר שלך בהתאם . 
מחקר שבחן את ההשלכות של יישום רפורמה במתמטיקה בחטיבות ביניים בארה " ב.שלבי ההתמודדות של מורים עם תכנית לימודים חדשנית במתמטיקה בחט"ב נחקרו במשך 4 שנים בארה"ב . 
אוכלוסיית המחקר כללה 131 מורים למתמטיקה שנדרשו ליישם את תכנית הלימודים החדשנית . 
שאלות המחקר היו באיזו מידה ההתמודדות של המורים השפיעה על ידע התוכן שלהם במתמטיקה , חשיבתם על הדרך שבה ילדים לומדים מתמטיקה ואסטרטגיות ההוראה שלהם . 
הממצאים התבססו על ראיונות עומק , תצפיות , עבודות תלמידים שנאספו במשך 4 שנים . 
ממצאי המחקר מלמדים על כך כי היישום של תכנית לימודים חדשנית במתמטיקה תורם באופן משמעותי למומחיות ולידע של המורים בתחום התוכן המקצועי וגם בתחום אסטרטגיות ההוראה הפדגוגיות . 
באותו הקשר יש לציין מחקר מעניין נוסף על הדילמות של מורה למתמטיקה בחטיבת ביניים המתמודדת עם יישום של תכנית לימודים חדשנית . 
מאמר מעניין על ההשלכות של ההתפתחות המקצועית , הדילמות והקשר עם עמיתים . 
מבוא 
הכשרת מורי מורים והתפתחות הידע שלהם על הכשרה להוראה הוא תחום שלא נחקר רבות ( Grossman,2005 ) . ידע של הוראה על הוראה לא נתפש כמומחיות מיוחדת באקדמיה לעומת תחומים דיסציפלינריים מוכרים כמדעים או היסטוריה , דבר הקשור גם לתפישת ההוראה כתחום חלש תיאורטית ( Korthagen , 2001 ) . הניסיון של מורי המורים במחקר מועט בהשוואה לניסיונם בהוראה , דבר המגביל את יכולתם לנהל מחקרים על הכשרה . 
מצב זה מתחיל להשתנות ככל שגדל מספר מורי המורים המכירים בערך של המחקר העצמי לחקר הפרקטיקה שלהם ( Loughran et al , 2004 ) . 
מתודולוגיה 
אוכלוסיית המחקר כללה 28 סטודנטים להוראת הביולוגיה והחוקרת המורה שלהם . 
המחקר כלל גם נתונים מהתנסויות של הכותבת מהתקופה שלפני ניהול המחקר ( 2001 – 2002 ) . 
מקורות איסוף הנתונים היו : תיאור אוטוביוגרפי של ההתנסויות כמורה וכלומדת , הקלטות וידאו של שיעורי המתודיקה להוראת הביולוגיה ( 36 שעות ) , יומן , רשימות שדה , תצפיות של עמיתים בשיעורים , מטלות סטודנטים , ראיונות עם 8 מהסטודנטים ( פעמיים ) , התכתבות דוא"ל עם סטודנטית אחת . 
ממצאים 
הופעת מתחים כמסגרת קונצפטואלית וככלי ניתוח – החוקרת נתחה אירועים קריטיים בעבודתה תוך ניתוח הנרטיב האוטוביוגרפי שלה ( Bullough,1997 ) . היא חקרה הנחות ( Brookfield,1995 ) שהיו לה לגבי הוראה ולמידה . 
ניתוח הנתונים נעשה בד בבד עם סקירת מחקרים של מורי מורים שחקרו את עבודתם ( 2004Berry , ) . הקו המשותף שנמצא בין המחקרים הללו היה שמורי מורים התנסו לרוב בקשיים ייחודיים כאשר ניסו להיענות לדרישות פדגוגיות ואישיות מורכבות וסותרות שלהם ושל הסטודנטים שלהם . 
ה " מתחים " מתמקדים בתחומים שלהלן ומנוסחים כקטבים על רצף כדי לבט t את האופי הקונפליקטואלי והעמום המצוי בהם ( להרחבה ראה ( Berry,2005: 
1 . 
דיבור ( ( Telling וצמיחה – מתח בין הרצון של מורי המורים לומר ( Tell ) לסטודנטים מהי הוראה לבין מתן הזדמנויות לסטודנטים ללמוד זאת בעצמם . 
2.בטחון עצמי וחוסר ודאות – מתח בין הביטחון בהוראת גישות ידועות על הוראה לבין מעבר לחקר של גישות חדשות ופחות ידועות . 
3 . 
פעולה וכוונה – מתח בין מטרות ודרכים להשגתן לבין פעולות המעכבות את השגתן . 
4 . 
בטחון ואתגר ( Korthagen,2001 ) – מתח בין יצירת מעורבות של סטודנטים בפדגוגיה המכוונת לאתגור החשיבה שלהם על הוראה ולמידה לבין ערעור תנאי הביטחון הדרושים ללמידה . 
5 . 
הערכת החשיבות והבנייה של ההתנסות – מתח בין תפקידו של מורה המורים לסייע למתכשרים להבין ולהוקיר את ערך ההתנסות העצמית בלמידה על הוראה לבין פתוח ההבנה שאין די בצבירת ניסיון כדי להפוך למורה . 
( פירוט להלן ) 
6 . 
תכנון והיענות לצרכים – מתח בין מימוש של תוכנית לימודים מתוכננת מראש לבין הענות להזדמנויות למידה הצומחות בהקשר של ההתנסות . 
הערכה והבנייה של ההתנסות 
הניסיון המוקדם של מתכשרים להוראה משמש כמצע משמעותי לדרכים שבהן הם חושבים ופועלים כמורים ( Korthagen,2001 ) . הדבר אף משפיע על הציפיות שלהם מתוכניות ההכשרה ומתחזק ע"י סטריאוטיפים קיימים על עבודת המורה . 
החוקרת מתארת את המתח הנ"ל כנובע מכך שראתה את תפקידה כמכשירת מורים לעזור למתכשרים להכיר בערך החשוב של ההתנסויות האישיות שלהם בעבר ובהווה ובו בזמן לעזור להם להבין שיש בהתכשרות להוראה יותר מאשר צבירת התנסויות . 
מורה המורים צריך לעבוד עם המתכשרים בדרכים שיובילו אותם אל מעבר לאישור של האמונות הקיימות שלהם על הוראה ולמידה . 
החוקרת מתארת במחקרה שתי דרכים מרכזיות של פעולה : א . 
שימוש במבנים פדגוגיים דליברטיביים בבניית הידע תוך ניתוח התנסויות אישיות בהנחה ש " הדרך בה אנו מלמדים היא במידה רבה תוצאה ישירה של הדרך בה למדנו בעצמנו ... אנו מנסים לחזור על הדברים שהמורים שלנו עשו ונתנו לנו השראה כלומדים " ( Brookfield,1995 ) ; ב . 
פעילות לא מתוכננת של שיתוף בהתנסויות ההוראה עם אחת הסטודנטיות ( PLR - personal learning review ) . בפעילות זו הסטודנט בונה תמונה של ההנחות שלו על ה - SM , על הוראה ועל למידה באמצעות סקירה של מה שהשפיע עליו ושהניע אותו כלומד . 
כלים נוספים בהם עשתה החוקרת שימוש בהקשר זה היו : 
מטלת ציור – החוקרת נתנה לסטודנטים מטלה לצייר את עצמם כמורים בתוך אפיזודת הוראה מסוימת שבה תפקדו כמורים בכיתה ולכלול גם חלק מהדברים שאמרו וחשבו בעת ההוראה . 
מטרת המטלה הייתה לתת לסטודנטים הזדמנות לחזור ולפרש את ההתנסויות המעשיות שלהם תוך שימוש בגישה שונה שתאיר עניינים ספציפיים , חששות או תובנות חדשות ( White & Gunstone,1992, Richards,1998 ) . 
מיקרו - הוראה של עמיתים – זוגות של מתכשרים למדו במשך 30 דקות שיעור בביולוגיה לעמיתיהם , ולאחר מכן הייתה שיחה על השיעור . 
מטרת הפעילות הייתה לאתגר את הדרך שבה הסטודנטים חשבו ופעלו כמורים וכלומדים ולעזור להם לשקול אפשרויות הוראה חדשות שיש בהן למידה משמעותית . 
פעילות זו אף יצרה קונטקסט שבתוכו יכלו המתכשרים לבנות את ההבנות שלהם על הוראה כשהחוקרת ראתה את תפקידה כמורת מורים לעודד אותם לחשוף משמעויות חדשות ולאתגר אותם לבחון מצבי הוראה מפרספקטיבות שונות , וליצור הבנות חדשות של ההוראה . 
ברפלקציה על התהליך מציינת החוקרת את הקושי שלה כמורת - מורים לתמוך ולאתגר בו בזמן , ולמצוא איזון בין שני כיוונים אלה . 
במאמר כוללת החוקרת תיעוד של התנסות שהציבה בפניה דילמה או מתח . 
ניתוח שיחות הדוא"ל עם אחת הסטודנטיות – השיחות , שהתפתחו ספונטאנית וללא תכנון מוקדם הוו מקום שבו הדהדו סוגיות פדגוגיות באוזני הסטודנטית ובאוזני המורה - החוקרת . 
ההתכתבות הפכה לכלי בעל עוצמה להבנת ההוראה באמצעות ניתוח וחשיבה נוספת על התנסויות הוראתיות מזווית ראיה אחרת . 
( המאמר כולל דוגמאות מנותחות ) . 
סיכום 
רוב מורי המורים רואים בהתנסות המעשית מרכיב מרכזי וחשוב בהכשרה להוראה . 
חשוב שמורי מורים יתמכו ויאתגרו סטודנטים ליטול חלק פעיל בהתפתחות המקצועית שלהם ולמצוא בעצמם משמעויות בהתנסויותיהם ( ( Schon,1987. פיתוח מודעות להיבטים שונים של המתח הקיים בין הערכה של התנסות לבין הבנייה של התנסות הפכה את החוקרת לרגישה יותר לדרך עבודתה עם מתכשרים להוראה , אך הדבר לא הקל עליה לשנות את דרכי עבודתה . 
פיתוח ידע על ההוראה וההכשרה חשוב למורי מורים כדי לשפר את איכות ההכשרה . 
מתחים מהווים לפעמים דרך יעילה להמשגה ולהבנה של העשייה ולחשיבה מחודשת על רעיונות מסורתיים על התפתחות ידע , ועל בניית ידע על הכשרה להוראה באמצעות ניתוח מתמיד של התנסות אישית . 
כך יכולה ההתנסות להעשיר את התיאוריה . 
ניתוח המתח בין הערכת חשיבות ההתנסות לבין הבנית משמעותה מסתמך על דרכם של מורי מורים להציע ידע של מומחים המפרשים את ההתנסויות ההוראתיות ( לרוב כידע אפיסטמי ) בדרך של העברת ידע אל הסטודנט ; למרות שמתקיימת ההעברה , הוא אינו הופך בהכרח לידע משמעותי ושמיש בידי הסטודנט ( כי נדרש כאן ידע כ - Phronesis ) . ידע כפרונסיס ( Phronesis ) , הוא ידע הקשרי , הוא חכמת המעשה , מתמקד בחיזוק המודעות למאפיינים של ההקשר ולמציאת דרך פעולה יעילה לפתרון . 
ידע זה עומד בניגוד לתפישות מסורתיות של ידע כ - Episteme , שהוא ידע מומחים , ידע פרופוזיציוני , שלרוב מנוסח במונחים מופשטים ( Korthagen & Kessels,1999 ) . 
המחקר העצמי המדווח במאמר זה הוא דוגמה לפרונסיס . 
מחקר עצמי זה מתאר התפתחות של תפישות אישיות בניסיון לשפר את דרכי ההכשרה והפיכה של ממצאים מחקריים לידע אישי המעצב את דרך ההוראה בהכשרה . 
חקר עצמי של העשייה האישית בקרב מורי מורים הוא אמצעי חשוב להבנה טובה יותר ולשיפור הקשר בין הוראה לבין למידה על הוראה . 
כחוקרת - מורה יכלה הכותבת לנסח מחדש את הידע שלה על העשייה ועל המתחים המאפיינים אותה המצריכים הכרה והתמודדות . 
הדבר מסייע בפורמליזציה של ההתנסות ומעניק שפה המאפשרת תיאור ההבנות החדשות ושיתוף מורי מורים אחרים בהן . 
על קריטריונים להערכת תכניות מחשב של סטודנטים 
James W . 
Howatt 
SIGCSE BULLETIN - ACM PRESS Vol , 26 No . 
, 3 Sep , 1994 pp . 
3 - 7 . 
Howatt הוא פרופסור בפקולטה למדעי המחשב , באוניברסיטת St . 
Cloud State , מיניסוטה , ארצות הברית 
הקדמה 
אצל רבים מאתנו , מתעורר הצורך באובייקטיביות ובעקביות כבר בהתנסות הראשונה שלנו בהערכת תכניות וקביעת הציון שלהן . 
כאשר מעריכים תכנית , יש להתחשב רק בתכנית עצמה ובדרישות שהובילו אליה . 
עלינו להמנע מהשוואות לתכניות אחרות ולהשתחרר מיחסים קודמים שהיו לנו עם הסטודנט . 
כמו כן , כדי לשמור על אחידות , עלינו להקפיד על אותה הגישה בכל העבודות שאנו בודקים ( שאם לא כן הסטודנטים ירגישו בכך מיד ) . 
הדבר חשוב במיוחד כאשר יש מספר אנשים שמחלקים ביניהם את הבדיקה ( למשל , כאשר יש מספר אסיסטנטים הבודקים את עבודות הסטודנטים בקורס ) . 
בעקבות החיפוש אחר דרכים להתמודד עם הבעיה , פיתחנו אוסף של קווים מנחים להערכה וקביעת ציונים . 
התחלנו את הפיתוח בשנת , 1989 והגרסה שתובא כאן משקפת כבר את השינויים שהוכנסו בשלב מאוחר יותר . 
היינו בטוחים שגם אחרים הגיעו להכרה באותם צרכים ולכן חיפשנו בספרות , אבל מצאנו רק שלושה מאמרים . 
Miller ו - Peterson פיתחו עקרונות מנחים להערכה מאותן הסיבות שהזכרנו , אבל המאמר שלהם התרכז במתן תוקף סטטיסטי לקריטריונים שמצאו , ולא בפיתוחם של הקריטריונים עצמם . 
Hamm ועמיתיו , הגדירו גורמים שונים שיש לשלב בתהליך ההערכה , אבל לא תארו כיצד נבחרו הגורמים האלה . 
Olson השווה בין שיטות אנליטיות לשיטות הוליסטיות להערכה . 
אמנם , הוא הגדיר בצורה ברורה את הקריטריונים שלו לכל קטגוריה , אבל לא הרחיב לגבי הרציונל של בחירתם . 
מאמר זה נוקט בזווית שונה ומתמקד בקריטריונים עצמם . 
הקריטריונים המוגדרים כאן הם פחות דיכוטומיים מאלה של Olson . 
אם קריטריונים הם אנליטיים מידי , הרי שהם מעריכים את התכנית רק בצורה " מכנית " . 
ואם הם הוליסטיים מידי , הם עלולים להמעיט בערכם של עקרונות חשובים . 
אנחנו צרפנו את שתי הגישות בעזרת הגדרה של קטגוריות אנליטיות , אבל לכל קטגוריה יש קריטריון הוליסטי . 
בהמשך , נגדיר את הגרסה הנוכחית של הקריטריונים , נדון בדרוג היחסי של כל אחד מהם , נתאר כיצד התפתחו בצורה הדרגתית , ונתאר את הניסיון שלנו בשימוש בהם . 
קריטריונים להערכה 
ששת הקריטריונים הבאים מדריכים אותנו בהערכה של תכניות הסטודנטים . 
1 . 
1 . 
ביצוע התכנית : התכנית צריכה להיות נקייה משגיאות קומפילציה , לרוץ בצורה נקיה , וליצר תוצאות נכונות . 
קריטריון זה " מכסה " את המאפיינים הסטנדרטיים של פלט , פורמט ושלמות . 
2 . 
2 . 
הגדרות : תכניות שמייצרות פלט נכון , נכשלות לעתים במילוי חלקים אחרים של המשימה . 
קריטריון זה מיועד לטפל בתכניות שלא מכילות את מבני השפה הדרושים , שהמודולריות שלהן אינה מתאימה , או שהן דורשות פלט שונה מזה שהוגדר למשימה . 
3 . 
3 . 
עיצוב התכנית : לפעמים התכניות ממלאות אחר כל הדרישות של המשימה , אלא שהתכנון שלהן לוקה בחסר . 
במקום תכנון מראש של התכנית , ניתן לזהות שהן " תוכננו ליד המקלדת " . 
קריטריון זה מתמקד בכמות ובאיכות של התכנון המוקדם , כפי שהוא משתקף על - ידי הקוד . 
בהקשר זה נבדקים נושאים מרכזיים , כמו מבנה התכנית , מודולריות וכן הבחירה של האלגוריתם ומבני הנתונים . 
4 . 
4 . 
סגנון הקוד : אפילו תכניות שתוכננו היטב יכולות להיות קשות לקריאה ולהבנה . 
קריטריון זה מכוון את הזרקור לעבר טכניקות הקידוד , כולל שמות של משתנים ותת תכניות , ושימוש במבני השפה . 
5 . 
5 . 
הערות : אנו מבחינים בין הערות וסגנון כיון שאנו מחשיבים אותם כחלק חיצוני של התכנית , כמו הערות שוליים במאמרים . 
למרות שאנו מעודדים קוד שמצריך רק מעט הערות , הסטודנטים חייבים לכלול בתכנית הראשית גם מידע ארגוני , לספק תנאי התחלה ותנאי סיום לכל תת - תכנית , ולתאר בקיצור כל חלק לוגי של הקוד . 
ההערות צריכות להיות מתאימות ואמורות לשפר את ההבנה של הקוד . 
6 . 
6 . 
יצירתיות : גם אם התכנית עונה על כל הדרישות שהוזכרו עד כה , עדיין לא מובטח לה הציון הגבוה ביותר ( A ) , כיון שהיא מכילה רק את הדרישות של המשימה . 
" A " אמיתי דורש עבודה נוספת שבה מטפל קריטריון זה . 
סטודנטים יכולים להרוויח נקודות על " יצירתיות " בעזרת פתרונות מעניינים , כתיבת קוד מוגן יותר מהנדרש , ייצוג מאד מפורט וברור של הפלט , או פשוט על - ידי כתיבת תכנית שסגנונה הופך אותה לתענוג לקריאה . 
דרוג הקריטריונים 
לאחר בחירת הקריטריונים , היה עלינו להחליט כיצד ליישמם . 
משימה זו היתה קשה יותר . 
אילו מהקריטריונים חשובים יותר מהאחרים ? 
באיזו מידה ? 
לאחר חשיבה מרובה ומעט ניסוי וטעיה , התעצבה הגישה שתתואר כעת . 
פתרון בעיות עובר כחוט השני בכל הקורסים של מדעי המחשב ותכנון הוא הכלי המרכזי בתהליך הזה . 
לפיכך , דרגנו את תכנון התכנית בראש הרשימה . 
בתחילת כל קורס , אנחנו מדגישים שעדיף להקדיש את הזמן לתכנון טוב של הפתרון . 
אנחנו מתארים בפני הסטודנטים את הצעדים שעליהם לבצע : הבן את הבעיה ( היו מקרים בהם קיבלנו תכניות שפתרה בעיה שונה מזו שהוגדרה ) , פתח פתרון ברמה גבוהה ( ללא הפרטים ) , עדן את הפתרון , לפני הקידוד בדוק שהפתרון אכן עונה בשלמות על הבעיה שהוגדרה . 
מדי פעם אנו חוזרים על הצעדים המומלצים , ומדגישים שבעזרתם יוכלו לשפר גם את תהליך הפיתוח וגם את התוצר הסופי . 
תוצאות לא נכונות ודרישות שלא טופלו כהלכה הופכות גם את התכנית המתוכננת ביותר לחסרת משמעות . 
לפיכך , לאחר התכנון , אנו מדרגים את ביצוע התכנית ואת העמידה בדרישות . 
דרגנו אותם באותה דרגת חשיבות כיון שיש קשר ביניהם . 
תכנית שאינה מייצרת את הפלט הנכון , כמובן שאינה ממלאה אחר הדרישות . 
בכך שדרגנו את שני הקריטריונים האלה מיד לאחר תכנון הפתרון , אנו מקווים להראות שייצור תוצאות נכונות הוא תוצר של תהליך טוב של פתרון בעיות . 
הקריטריון הבא בדרוג הוא סגנון הקידוד . 
סטודנטים חייבים ללמוד להשתמש בשפה בצורה נכונה , ולהביע את האלגוריתם בצורה ברורה . 
עליהם להתייחס לתכניות כמו אל כל מסמך אחר . 
פיסוק , ארגון הפסקאות , שימוש נכון במרכיבים הדקדוקיים וכל שאר העקרונות הנוגעים לכתיבה , הם רלבנטיים גם בכתיבת תכניות . 
לפעמים אנו מציעים לסטודנטים לכתוב מספר טיוטות באופן מדורג , כך שכל גרסה משפרת את הקודמת לה . 
אנחנו דנים איתם גם בתחזוקת התכנה ומדגישים שסגנון קריא וברור יכול לסייע בהורדת מחיר התחזוקה . 
ניתן להמחיש בפניהם עקרון זה בעזרת תרגילים של שכתוב תכניות שנכתבו בסגנון גרוע . 
הקריטריון הבא בדרוג הוא הערות , למרות שאנו מבקשים לחזור ולהדגיש שהתכנון והסגנון חשובים הרבה יותר להבנת התכנית . 
אנחנו מעודדים את השימוש בהערות קצרות ואינפורמטיביות , ואת פיתוח הקוד כך שיסביר את עצמו . 
אנחנו מדגישים גם שהתוכן חשוב יותר מהפורמט . 
בתחתית הדרוג אנחנו ממקמים יצירתיות . 
רוב הסטודנטים צריכים להתמקד בפיתוח של תכניות נכונות ומתוכננות היטב , בעלות סגנון ברור , והיצירתיות תופסת רק מקום משני . 
המשקל שאנו נותנים לכל קריטריון תלוי בקורס . 
אם הדגש בקורס הוא על פתרון בעיות , אלגוריתמיקה ומבני נתונים , התכנון יקבל את הדגש החזק ביותר . 
בקורסים של שפות ספציפיות , כשהנושא המרכזי הוא שימוש נכון בכלים של השפה , הסגנון יקבל משקל גדול יותר . 
יחד עם זאת , התכנון יקבל תמיד משקל גבוה יותר מכל קריטריון אחר , שכן יש לעודד את הסטודנטים לחשוב ולתכנן לפני שהם ניגשים לקידוד התכנית . 
התפתחות הקריטריונים להערכה 
בגרסה הראשונה היו שלוש קטגוריות : ביצוע , תכנון ותיעוד . 
הואיל והסטודנטים פרשו את הביצוע כיצירת תוצאות נכונות בלבד , בחרנו לפצל את הקריטריון הזה ( לביצוע וסיפוק ההגדרות ) . הקריטריון השני נתפס על - ידי הסטודנטים כעוסק בסגנון בלבד ולכן הפרדנו בין תכנון ותהליך ההכנה המוקדמת לבין הסגנון של היישום הסופי . 
הקריטריון השלישי כלל בתחילה הערות פנימיות , תיעוד חיצוני ומאפייני סגנון שהשפיעו על קריאות התכנית . 
לאחר שהגדרנו את קריטריון הסגנון בנפרד , הועברו אליו כל מאפייני השפה . 
מאוחר יותר הגדרנו עקרונות מנחים לתיעוד חיצוני , ולכן גם היה צריך לשנות את שם הקריטריון ( להערות ) . 
בסתו 1993 הוספנו את קריטריון היצירתיות , כדי להבחין בין תכניות בולטות במיוחד לבין כאלה שהן מספיקות בלבד . 
מעולם לא שינינו את הקריטריונים במהלך הקורס , וכל השינויים נעשו בין הסמסטרים . 
השינויים בקריטריונים , שלעיתים היו ממש קיצוניים , באו בעקבות הנסיון המצטבר שלנו בשימוש בשיטת ההערכה הזו . 
שימוש בקווים המנחים להערכת התכניות 
מיד בתחילת הקורס , הסטודנטים מקבלים את הטופס שמופיע בנספח 1 . 
כל הקריטריונים מוסברים וכן הרציונל שלהם . 
הסטודנטים רואים את התכונות הרלבנטיות לתכניות טובות ואת הערך היחסי של כל אחת מהן . 
הם לא תמיד מסכימים עם כל הפרטים , אך ידוע להם מראש למה מצפים מהם . 
מציעים להם גם להשתמש בטופס כדי להעריך את תכניותיהם לפני המסירה . 
הסטודנטים מקבלים טופס הערכה ( נספח 2 ) לכל תכנית שהם מוסרים . 
בעוד שטעויות ספציפיות מסומנות על ה - listing של התכנית , הרי שהטופס מסב את תשומת ליבם לתחומים רחבים יותר שדורשים תשומת לב . 
בחלק של ההערות , אנו מעירים על התכנית בכללותה . 
אנחנו מודים בחוסר נחת במתן קרדיט לסטודנטים עבור תכניות שרצות לא נכון , או שאפילו לא עברו קומפילציה , אבל בדרך כלל הם מקבלים הערכה נכונה וציון מתאים . 
תכניות שגויות במיוחד הן בדרך - כלל גם מתוכננות גרוע , בעלות סגנון גרוע והערות לא טובות . 
הקריטריונים שבחרנו מאפשרים לקנוס תכניות כאלה בצורה מתאימה . 
ציפינו לתלונות לגבי קריטריון היצירתיות , אך נראה שהסטודנטים קבלו אותו בדרך כלל . 
הם מבקשים , כמובן , הגדרה מדויקת לעבודה יצירתית , אך אנו משתדלים לא להוסיף מעבר לרמזים שמופיעים בקריטריון ההערכה ( ראה נספח 1 ) . 
כדי לזכות בנקודות על יצירתיות , רוב הסטודנטים מוסיפים בדיקת שגיאות בנוסף למה שנתבקשו . 
זה אכן ראוי לציון , אך היינו רוצים לראות מאמץ נוסף גם בשטחים אחרים . 
בעתיד , יתכן שנשמיט את היצירתיות כקריטריון נפרד , ונשלב אותו בשאר הקריטריונים . 
מסקנות 
לאחר שהתחלנו להשתמש בקריטריונים , ההערכה היתה אובייקטיבית ועקבית יותר . 
התמקדנו בצורה טובה יותר בתחומים החשובים . 
גם הסטודנטים נראו מרוצים מתוצאות ההערכה . 
מספר השאלות שלהם לגבי קביעת הציון ירד בצורה משמעותית . 
מצאנו שלהגדרת הקריטריונים מראש היתה השפעה חיובית מאד . 
הסטודנטים יכולים להתמקד בעקרונות שישפרו את שיטות עבודתם ( ואת הציונים שלהם ) , והמעריכים יכולים להעריך בצורה אחידה את עבודותיהם . 
לימוד תכנות 
המחבר רואה את תהליך לימוד התכנות כבנוי משלושה צירים מרכזיים : ידע תכנותי , פעילויות והזדמנויות למידה , וקשיים קוגניטיביים של הלומד הנוצרים בתהליך הלמידה . 
המחבר טוען שיש לזהות מרכיבים ספציפיים של הידע הנדרש כדי לתכנת , ואת המאפיינים של אירועי הלמידה המאפשרים לתלמיד המתחיל לרכוש את הידע הדרוש . 
כמו כן יש לאתר את הקשיים הקוגניטיביים של מתחילים הנוצרים באירועי הלמידה , ולבנות כלים דידקטיים מתאימים לטיפול בקשיים אלו . 
מטרת פעילות התכנות אינה רק לספק פתרון לבעיה כתוצר סופי , אלא גם להציג בצורה מפורשת ומובנית את תהליך פיתוח הפתרון . 
תכנות הוא תחום מורכב המשלב ידע מדעי וניסיון מעשי . 
לימוד תכנות אינו יכול לבוא לידי ביטוי בלימוד של תחביר או שיטה בלבד , כי אם צריך להיות כרוך ברכישת מושגי תכנות ספציפיים , תוך העזרות בכלי טכנולוגי מתווך . 
הנחת היסוד היא שהידע התכנותי צריך להיתמך על ידי מערכת ייצוג ועיבוד ( RPS - Representation and Processing System ) . הלומד אמור לבנות לעצמו תוך כדי התנסות , ייצוג מנטלי RPS של הידע התכנותי מאורגן במבנה הירארכי של תבניות ( plans ) המשמשות אותו לפתרון בעיות . 
לכל מושג יש פעולות ( פרוצדורות ) מוכרות המזוהות איתו . 
הייצוג ההתחלתי שיוצרים מתכנתים מתחילים מאופיין על ידי העברה ( transfer ) מתחום הבעיה אל תחום התכנות . 
ההעברה היא הן של פעולות מוכרות מתחום הבעיה , והן של אופן הביצוע המנטלי של פעולות אלו בתחום הבעיה . 
פעולות אלו לא בהכרח תואמות לאופן הביצוע של המחשב , ולמיומנות של המתכנת . 
לכן , כשלב מקדים להוראת תכנות , חשוב מאד לזהות תחילה את מושגי התכנות , לאפיין את הפעולות המזוהות עם כל מושג , לאפיין את הבעיות התיאורטיות והמעשיות שהמושג משמש לפתרונן , לערוך ניתוח מהותי של המושג , לתאר התנהגות נצפית שלו , ואת המצבים בהם ההתנהגות באה לידי ביטוי . 
על סמך ניתוח זה ניתן לאפיין את ההתנסות המתאימה למתחילים שתוביל אותם ליצירת המודל המנטלי המתאים של הידע התכנותי , ולבנות פעילויות למידה מתאימות . 
דגשים בהוראת מושג המשתנה 
מנקודת מבט תכנותית משתנה מוגדר ככתובת בזיכרון המחשב , אך הגדרה זו אינה מספיקה כדי להציג לתלמיד את המשמעות הפונקציונלית ( תפקודית ) של המושג . 
על התלמידים להבין כי כאשר ערך המשתנה מתעדכן , אין הדבר משנה את משמעות הקשר הפונקציונלי שלו עם אלמנטים אחרים בתכנית . 
לדוגמה , משתנה המשמש כצובר , משמש בתפקיד זה במהלך כל הביצוע של התכנית , בד בבד עם שינויים שחלים בערכו . 
לכן מומלץ להדגיש בפני התלמידים מהם ההבדלים בין סוגי המשתנים מההיבט הפונקציונלי : צובר , מונה , משתנה פנימי , משתנה חיצוני , משתנה בעל פונקציונליות מרובה ( הממלא יותר מתפקיד אחד ) , מונה מפורש , מונה בלתי מפורש . 
כמו כן מומלץ להדגיש את ההבדל בין סוגי פעולות על משתנים : איתחול , עדכון , בקרה , ואת ההבדל בין ארבע צורות של פעולות השמה : השמה של קבוע , השמה של תוצאת חישוב של ביטוי אריתמטי , שכפול ( השמת ערך של משתנה אחד בתוך משתנה אחר ) , וצבירה . 
הייצוג ההתחלתי של מושג המשתנה שיוצרים מתכנתים מתחילים מאופיין על ידי העברה מתחום המתמטיקה . 
המודל המתמטי של משתנה ויחס השוויון מהווים עבור התלמיד המתחיל מודל התחלתי , אך לא מספק עבור מודל המשתנה בתכנות , בתוספת פעולות עליו ( במיוחד קשה לתפוס את הפעולות המתבצעות על משתנה בלולאה ) . המשתנה במתמטיקה הוא סטטי ומייצג שייכות לקבוצת ערכים , או כנעלם במשוואה , בעוד שבתכנות יש לו משמעות שונה . 
קיימים שני סוגי משתנים בעלי משמעות פונקציונלית שונה עבור התלמיד : משתנים חיצוניים המשמשים את המשתמש להזין קלט , משתנים פנימיים אשר הערכים שלהם נקבעים ומבוקרים על ידי המתכנת . 
המחבר מבחין בין שלוש פעולות על משתנים בלולאות , הנתפסות ברמות קושי שונות על ידי מתחילים : עדכון , בדיקה , ואיתחול . 
פעולת איתחול למשל , קשה יותר לתפיסה מפעולת עדכון , ומפעולת בדיקה . 
רמת הקושי של הפעולות נקבעת גם לפי טיפוס המשתנה עליו הן מופעלות . 
למשל , עדכון מונה קל יותר מעדכון צובר ( כי מונה כרוך בהוספת קבוע , לעומת צובר שכרוך בהוספת ערך משתנה ) . 
המחבר ניסח כללים שמומלץ להציגם לתלמידים בהקשר של משימות איתחול ובקרה : 
כללים הקשורים לאיתחול : כל משתנה אשר על ערכו מתבצעת פעולה בגוף הלולאה חייב להיות מאותחל . 
אופן האיתחול של משתנה , באם על ידי קלט , או על ידי השמה , נקבע על ידי הדרך בה הוא מעודכן . 
הערך ההתחלתי של המשתנה נקבע על ידי סיפור הבעיה , והן על ידי זיהוי הטרנספורמציות המתבצעות במשתנה . 
כללים קשורים לבקרה : לולאה היא הליך סופי . 
הבקרה על קיום הלולאה מתבצעת באמצעות משתנה בקרה . 
בהתאם , יש לזהות את משתנה הבקרה , ולקבוע את ערכו ההתחלתי . 
תיאור המחקר 
מטרת המחקר היתה לאפיין את משמעות הידע התכנותי בהקשר של מושג המשתנה , ואת אופיים של אירועי למידה משמעותיות המיועדים לאפשר ללומד לרכוש את הידע הדרוש . 
בנוסף , מנסה המחבר לתאר ולנתח קשיים קוגניטיביים המתעוררים אצל תלמידים מתחילים כתוצאה מהשתתפות באירועי למידה שמטרתם רכישת הידע התכנותי בהקשר של מושג המשתנה . 
אוכלוסית המחקר 
במחקר השתתפו 26 סטודנטים בקולג' שלמדו קורס תכנות בפסקל ( שעה בשבוע ) . הקבוצה הייתה הטרוגנית וכללה שלוש רמות של סטודנטים ( חלשה , ממוצעת , וחזקה ) . 
המחקר נערך בתום 15 שעות לימוד , לאחר לימוד של : משתנים , פעולות על משתנים , ולולאות . 
השיטה 
התלמידים התבקשו להשלים שורות קוד חסרות בתכנית המהווה פתרון לבעיה נתונה . 
המשימה של השלמת התכנית היתה כרוכה בהבנת התכנית . 
תצפיות לא פורמליות גילו שתלמידים מנסים " להריץ " בראשם את התכנית על מנת להבינה , ולזהות מה היא עושה . 
בהתאם , על מנת לגרום לתלמידים להתמקד יותר ביחסים בין המשתנים , ולא בביצוע התכנית ( כדי לזהות את הבעיה אותה היא פותרת ) , ניתן בשאלון נוסח הבעיה אותה פותרת התכנית . 
לתלמידים ניתנו שלושה סוגי משימות : איתחול , בקרה , ועידכון . 
המטרה הייתה לבדוק אם התלמידים הפנימו כללים מקובלים הקשורים לפעולות אלו . 
א ) משימות איתחול 
השאלון כלל שלוש משימות איתחול . 
התלמידים היו צריכים לזהות את המשתנים ואת ערכם ההתחלתי . 
המשימות היו : 
( 1 ) משימה הכרוכה בהשלמת פעולות איתחול של שלושה משתנים מטיפוס שונה - שני צוברים ומונה . 
ההשערה הייתה שאיתחול של מונה קל יותר לתלמידים מאיתחול של צובר . 
( 2 ) משימה הכרוכה בהשלמת פעולות איתחול של משתנה אחד בעל פונקציונליות כפולה ( כמשתנה פנימי המשמש כמונה , וכמשתנה חיצוני שערכו מוצג כפלט ) . במקרה זה , כדי להחליט על אופן האיתחול התלמיד אמור להתייחס בו זמנית לשני פרטים : אופן העדכון של המשתנה בזמן ביצוע הלולאה , וערכו המיוחד כמשתנה בקרה של הלולאה . 
( 3 ) משימה המשלבת פעולות איתחול ופעולות עדכון . 
ב ) משימות בקרה 
השאלון כלל שתי משימות בקרה : 
( 1 ) שימוש במשתנה בקרה בעל פונקציונליות כפולה : כמשתנה חיצוני אליו מתבצע הקלט , וכמשתנה פנימי המשמש כמונה יורד . 
המושג של " מונה יורד " הוצג לראשונה לתלמידים במבחן זה . 
( 2 ) שימוש במשתנה בקרה – מונה " רגיל " ( גדל ב - 1 ) . כדי לפתור בעיה זו , התלמיד יכול היה להשתמש במודל אנלוגי של פתרון נתון לבעיה דומה . 
ג ) משימות עדכון 
השאלון כלל שתי משימות עדכון , אותן יכול התלמיד לבצע תוך שימוש במודל אנלוגי של פתרון נתון של בעיה דומה , אך מתחום שונה - אריתמטיקה . 
לשם כך היה עליו לזהות את הקשר בין שתי מערכות ייצוג שונות . 
ממצאים 
ניתוח עבודות התלמידים העלה את הממצאים הבאים : 
אתחול צוברים ומונים : תלמידים ביצעו איתחול מיותר של משתנים . 
איתחול צוברים היה קשה לתלמידים יותר מאיתחול מונים . 
הממצאים מעידים על תפיסות מוטעות בהקשר של איתחול : תלמידים סבורים ש " יש לומר למחשב מהם הערכים של המשתנים , כיוון שהוא אינו יכול להבין את שמות המשתנים " . 
בהתאם , תלמידים סבורים שיש לאתחל צובר אך ורק על ידי פעולת קלט ( גם אם לא מתחייב מנוסח הבעיה ) , ונמנעים מאיתחול על ידי השמה . 
תפיסה מוטעית לגבי איתחול מונים היא ש " אין צורך לאתחל מונה ( counter ) כי ברור שמניה מתחילה מ - 0 " . 
משמעות משפט קלט : תפיסה מוטעית אחרת מתייחסת למשמעות משפט קלט . 
תלמידים מבצעים איתחול על ידי קלט מלווה בהשמה . 
הם סבורים כי משמעות משפט קלט היא " לקבל ערך מהמסך " , אולם ערך זה לא " יכנס " אוטומטית למשתנה , אלא אם כן הדבר יאמר במפורש , דהיינו , אם יהיה משפט השמה מתאים . 
שגיאות הקשורות לעבודה עם משתני בקרה : תלמידים השתמשו בערך לא נכון של משתנה הבקרה בתנאי קיום הלולאה . 
לדוגמה , במקום לרשום תנאי לוגי מתאים , יש שרשמו משפט כגון : " החזרה תיפסק כאשר התוצאה הדרושה תתקבל " ( במקרה הטוב מציינים תבנית התוצאה , כגון X*Y ) . אחרים רשמו כי " לכל repeat יש until מתאים " , ללא ציון תנאי הבקרה על הלולאה . 
קשיים הנובעים מהעברה מתחום המתמטיקה : 
( 1 ) התייחסות לשמות משתנים : מסתבר שהתייחסות של תלמיד למשתנה ואופן העבודה עמו עלולים להיות מושפעים ממשמעות שמו . 
למשל , משתנים ששמותיהם לקוחים מתחום המתמטיקה יוצרים אצל התלמיד התייחסות מיוחדת , לעומת משתנים עם שמות מסוג אחר . 
X נחשב בעיני תלמידים כמשתנה " מקודש " שמקובל להשתמש בו בניסוח תבניות פסוק ותבניות מספר במתמטיקה . 
אי לכך קשה לתלמידים לקבל שימוש בשם משתנה אחר כגון Number לייצוג ביטוי אריתמטי בתכנית . 
( 2 ) התייחסות לסימן ההשמה : תלמידים נוטים להתייחס לסימן השמה כאל סימן השוויון ( כיחס הלקוח מתחום המתמטיקה ) . 
( 3 ) קשיים בייצוג נוסחאות מתמטיות במונחי לולאה : תלמידים גילו קושי במימוש נוסחאות מתמטיות באמצעות לולאות , ובדומה קושי בהמרת נוסח מילולי המתייחס לחישוב מתמטי לקטע תכנית מתאים . 
בנוסף התגלתה בעיה כללית : תלמידים נוטים להעתיק קטעים שלמים מתכנית אחרת , הפותרת בעיה דומה , בלי להתאימם לבעיה הנוכחית . 
סיכום ומסקנות 
מושג המשתנה נתפס בהתייחס לסוג המידע שהוא מייצג , וכן בהתאם לאופי הפעולה המתבצעת עליו . 
הצירוף בין השניים קובע את מידת הקושי של התלמיד לעבוד עם המשתנה , ולמעשה את רמת המיומנות של העבודה אתו . 
הממצאים מראים כי פעולת האיתחול קשה יותר מפעולות העדכון והבקרה . 
פעולות העדכון והבקרה נמצאות באותה דרגת קושי . 
הקושי באיתחול נובע מכך שיש לבצע הנחה על מצב התחלתי ( ערך התחלתי של משתנה ) על סמך מצב סופי ידוע והפעולות החוזרות ונישנות ( לולאה ) . 
נמצא כי תלמידים מתחילים מעדיפים איתחול על ידי קלט מועדף מאשר איתחול באמצעות השמה . 
הסבר אפשרי להעדפה זו - במשפט קלט , המשתמש הוא זה שקובע את הערך ההתחלתי ומזין אותו למחשב . 
זה יותר מוחשי ממשפט השמה . 
תלמידים מתחילים פועלים על פי הנחות , שהן בגדר חוק בל יעבור . 
למשל , הנחה המשקפת תפיסה מוטעית , שכל תכנית חייבת להכיל לפחות משפט קלט אחד . 
או למשל , לתלמידים יש הנחה מוטעית אודות מונה : " הוא חייב להיות מאותחל ל - , 0 ומוגדל ב - 1 " . 
כאשר משתנה מונה אינו תואם הנחה זו , עלול להתעורר קושי . 
קל יותר למתחילים לעבוד עם משתני מונה מאשר עם משתנים בעלי פונקציונליות אחרת . 
פעולה על משתנים צוברים המהווים משתנים פנימיים , נמצאה קשה , ללא תלות במשימה . 
לתלמידים קל יותר לעבוד עם משתנים עבורם יש להם ייצוג בתחומי דעת אחרים . 
למשל , יש להם סכמה מקובלת אודות מונה . 
איתחול משתנים היא פעולה קשה לתלמידים . 
קשה להם להניח מראש הנחה על מצב התחלתי של מערכת , והדבר דורש פעילויות קוגניטיביות כלליות יותר מעבר לתכנות . 
מבחינת ההיבט התכנותי , פעולת אתחול מתבצעת בדרך כלל ברמת כתיבת הקוד , ואין מתייחסים אליה ברמת פתרון של " נייר ועפרון " . 
פער זה יוצר קושי . 
לעומת זאת , אתחול באמצעות משפט קלט קל יותר לתלמידים , ומועדף יותר . 
קשיים המתייחסים לפעולות עדכון ובקרה בבעיות המצריכות לולאות , הן בעלות דרגת קושי דומה . 
תלמידים מעבירים את הייצוג ( representation ) ואת מערכת העיבוד ( processing system ) הנוצרות בתחום הבעיה , אל תחום התכנות . 
העברה זו עלולה לגרום לקשיים ולשגיאות . 
לדוגמה , העברה מתפיסה אלגברית של מושג המשתנה ושל אופרטור השוויון . 
לסיכום , המחבר טוען כי תפיסת מתחילים את התכנית מבוססת על " הרצה מנטלית " של התכנית אשר תואמת למודל הדינמי של פעולת המחשב . 
המסקנה העיקרית של המחקר היא שעל מנת לפתח רמת תכנות טובה , הלומד צריך לבנות מודל סטטי ככל האפשר של תכנית . 
במודל זה , המשתנים צריכים לקבל ייצוג במונחים של " תכונה יחסית נשמרת " המאפיינת אותם ומייחדת אותם לעומת משתנים אחרים בתכנית . 
זאת בניגוד למודל דינמי ביצועי של תכנית , בו המשתנים מיוצגים במונחים של סדרת ערכים המתקבלים כתוצאה מחישוב המתבצע במהלך ביצוע התכנית . 
המחקר 
מטרת המחקר הייתה לאשר או להפריך את הטענות הבאות , הרווחות לגבי שגיאות של תלמידים המתחילים ללמוד תכנות : 
• • קיים מספר מצומצם של שגיאות אופייניות שכיחות אצל תלמידים מתחילים . 
• • רוב השגיאות נובעות מתפיסות מוטעות שיש לתלמידים לגבי מבנה כלשהו בשפה . 
מטרה נוספת הייתה לנסות להסביר מדוע שגיאות מסוימות מתרחשות . 
השיטה 
החוקרים פתחו שיטה לאיתור שגיאות שכיחות של מתחילים , הבוחנת האם קושי מסוים נובע מחוסר מיומנויות של פתרון בעיות , או בגלל שליטה בלתי מספיקה בשפת התכנות . 
במחקר השתתפו סטודנטים שלמדו באוניברסיטה קורס " מבוא לתכנות בסביבת " Pascal , המיועד למסלול הומניסטי . 
התלמידים נתבקשו במהלך הקורס לכתוב תכניות מחשב לפתרון בעיות נתונות . 
נבדקו כ - 50 תכניות שנכתבו כפתרון לכל אחת משלוש בעיות שנבחרו על ידי החוקרים לצורך המחקר . 
הבעיה הראשונה הייתה משימה ברמה התחלתית בה התלמידים היו צריכים להשתמש לראשונה בתנאי מקונן . 
לפתרון השאלה השנייה היה עליהם להשתמש לראשונה בלולאה , ובבעיה השלישית – להשתמש לראשונה בפרוצדורות . 
בנוסף , בכל שאלה היה עליהם להשתמש באופן חדש במבנים קודמים המוכרים להם . 
איסוף הנתונים נערך באמצעות הקלטת הגרסה הראשונה של תכנית נטולת שגיאות תחביריות שעברה קומפילציה . 
הנחת החוקרים הייתה , שכל עוד יש בתכנית שגיאות תחביריות , התלמיד עסוק בתיקון שגיאות אלו , ורק כשהתכנית נכונה תחבירית , מתחילה בדיקת ביצוע התכנית במונחי התנהגות קלט / פלט ( האם התכנית נכונה לוגית ) . הם רצו לנתח גרסה ראשונית של תכנית שעברו קומפילציה , לפני שנערכו בהן שינויים עקב בדיקות לוגיות . 
המחברים מסתמכים על מחקרים קודמים אשר תומכים בהשערה כי הידע בו משתמשים מתכנתים לפיתוח ולניתוח תכניות בנוי מאוסף תבניות . 
כל תבנית מורכבת ממטרה ( goal ) ומקוד - תכנית / אלגוריתם ( plan ) המשמש להשגת המטרה . 
המטרה מתארת את " מה צריך לבצע " כדי לפתור את הבעיה , ואילו קוד - תכנית / אלגוריתם מתאר " כיצד " תושג המטרה . 
בהתאם , במחקר המתואר במאמר זה , ניתוח התכניות וזיהוי השגיאות נעשה על ידי שימוש בתבניות ( plans and goals ) . השגיאות מתוארות במונחים של הבדלים בין תבנית המקובלת כנכונה להשגת המטרה , לבין תכנית נבדקת , שנכתבה להשגת אותה מטרה . 
תכניות שגויות הן אלו שלא תשגנה את המטרה . 
המחברים מבחינים בין טיפוסי שגיאות ( bug types ) ומופעי שגיאות ( bug tokens ) . טיפוס שגיאות הוא שם כולל לקבוצת מופעי שגיאות הזהים במהותם . 
במחקר התגלה שלא כל השגיאות נוצרות באופן שווה . 
קיימות שגיאות המופיעות שוב ושוב אצל מתחילים , בעוד שאחרות מופיעות לעתים רחוקות בלבד . 
ובמילים אחרות , יש טיפוסי שגיאות בעלי מספר מופעי שגיאות גדול במיוחד , בעוד שקיימים טיפוסי שגיאות שמספר מופעיהן קטן , ואפילו זניח . 
מקור השגיאות ( הסברים מתקבלים על הדעת ) 
ברוב ספרי הלימוד , כל פרק מציג מבנה חדש בשפת התכנות . 
המורים מלמדים את החומר במקביל לספר , תוך דגש על מבני השפה , ומראים לתלמידים כיצד להשתמש בהם לכתיבת תכנית . 
בגלל הדגש על לימוד מבני השפה , יכול להיראות על פניו ששגיאות התלמידים נובעות מאי הבנת משמעות של מבנים מסוימים . 
סברה נוספת רווחת היא ששגיאות מתרחשות בשכיחות גבוהה במצבים חדשים , או כשנעשה שימוש במבנה או במשפט חדש בשפה . 
מחברי המאמר טוענים שלמעשה אין בספרות המחקרית תמיכה ממשית להשערות אלו , כיוון שהמחקרים התומכים כביכול בהשערות אלו , נערכו במועדים קצרי טווח של הוראה , ולא במסגרת " טבעית " וממושכת במהלך של לימוד קורס מתחילתו ועד סופו . 
לעומת מחקרים אלו , המחקר המתואר במאמר זה נערך לאורך סמסטר שלם , במסגרת כמעט טבעית . 
על מנת לבדוק את תקפות ההשערה הרווחת , נערך ניתוח יסודי של תכניות שפותחו על ידי תלמידים עבור שלושת הבעיות , וזוהו 11 טיפוסי שגיאות שכיחות . 
אחת בלבד אובחנה באופן ודאי כנובעת מאי הבנה של משמעות מבנה בשפה , ועוד שלוש שגיאות יתכן שנובעות מכך . 
לגבי שבע שגיאות אחרות לא נמצאו תימוכין להשערה , וניתנו הסברים אחרים . 
הבעיות עליהן מעידות השגיאות שזוהו מפורטות להלן . 
בעיות הקשורות לתפיסת המשמעות של מבנים / משפטים בשפת תכנות 
( 1 ) בעיית חוסר עקביות של טיפוסי נתונים ( Data - Type Inconsistency Problem ) : 
כאשר משמעות משפט בשפה תלויה בטיפוסי נתונים של משתנים המופיעים בו , עלולות להתעורר בעיות . 
לדוגמא , השימוש במשפט קלט readln שונה כאשר יש לקלוט סדרת מספרים , סדרת תווים , או סדרה משולבת של מספרים או תווים . 
למשל , בהינתן סדרת קלט המכילה שילוב של מספרים ותווים המופרדים ביניהם בתווי רווח ( spaces ) , 
הרי שעבור דוגמת קלט : 23 a 10 45 + משפט קלט נכון מתייחס לתו רווח המפריד בין מספר לתו : 
readln ( Id , Whitespace1 , Prob_type , Num1 , Num2 , Whitespace2 , Sign ) 
בעוד שמשפט קלט שגוי מתעלם מתווי הרווח : readln ( Id , Prob_type , Num1 , Num2 , Sign ) 
שגיאה זו מעידה על תפיסה מוטעית של משמעות משפט קלט המתייחס לקליטת תווים משולבת בסדרת נתונים מטיפוס אחר . 
( 2 ) בעיית שפה טבעית ( Natural Language Problem ) : 
במקרים בהם משפטי השפה כוללים מילים שמורות הלקוחות מהשפה הטבעית , התלמידים עלולים להבין לא נכון את משמעותם . 
( 3 ) בעיית המפרש האנושי ( Human Interpreter Problem ) : 
יש מקרים בהם תלמידים מצפים שמשפט שהם כתבו יתפרש בדרך מסוימת , ויתבצע בהתאם . 
הם מניחים שהמחשב יפרש את המשפט באופן זהה להם . 
למעשה הם משייכים למבנים / משפטים בשפה את המשמעות הרצויה בעיניהם . 
בעיות שאינן קשורות לתפיסת המשמעות של מבנים / משפטים בשפת תכנות 
( 1 ) בעיית ערך קצה ( Boundary Problem ) 
תלמידים אינם כוללים ערכים מסוימים בתחום הערכים החוקיים לייצוג נתונים , כדוגמת המספר אפס . 
שגיאה מסוג זה נקראת off-by-one bug . 
השגיאה באה לידי ביטוי בניסוח תנאי באמצעות אופרטור יחס ( כגון < , = , < = ) . ההסבר שהשגיאה נובעת מאי הבנת אופן השימוש באופרטור אינו מתקבל על הדעת כאשר באותה תכנית נעשה בו שימוש נכון . 
במקרה זה , יש לשייך את השגיאה לגורם אחר , מהותי יותר . 
מסתבר שלתלמידים יש קושי לזהות גבולות של תחום ערכים אותם יכול משתנה לקבל . 
קשה להם להבחין בין ערכים אפשריים , ערכים טריוויאליים , וערכים בלתי מתקבלים על הדעת . 
כמו כן קשה להם לקבוע האם הטיפול בערך קצה צריך להתבצע בנפרד , או בתחום/י הערכים עבורם הוא משמש כערך קצה . 
תלמידים מבצעים לעתים הקבלה בין קבועים שונים בתכנית המשמשים לזיהוי ערכי קצה , גם אם הדבר אינו נכון בהקשר הבעיה . 
למשל , התייחסות אחידה לשני קבועים למרות שאחד מהם שייך לתחום הערכים המותרים , ואילו השני מהווה גבול , אך אינו שייך לתחום . 
( 2 ) בעיית תלות בין תת - משימות ( Plan - Dependency Problem ) : 
תלמידים מתקשים בזיהוי תלויות בין תת - משימות , ובהתאם אינם מממשים קשרים אלו . 
לדוגמא , תלות בין משימת פלט למשימת חישוב המחשבת את הערך האמור להיות מוצג כפלט . 
יש בעיות בהן מחושב ומוצג כפלט רק ערך המחושב בהתקיים תנאי מסוים . 
במקרה והתנאי אינו מתקיים , החישוב אינו מתבצע , ובהתאם אין מה להציג כפלט . 
במילים אחרות , תת המשימה של פלט תוצאת החישוב תלויה בתת המשימה של חישוב ערך התוצאה . 
שגיאה אופיינית מתבטאת בכך שלמרות שקטע הקוד העוסק בחישוב ערך התוצאה נוסח כהלכה תוך שימוש במבנה בקרה מתאים , ערך המשתנה המייצג את תוצאת החישוב מודפס בכל מקרה , בין אם חושב , ובין אם לא חושב בגלל אי - קיום התנאי . 
מקור אפשרי לשגיאה הוא אי הבנת משמעות מבנה הבקרה if-then-else ( כל המשפטים המופיעים לאחר ה - else , שייכים לבלוק המשויך ל - else ומתבצעים בהתאם ) . אולם זה אינו ההסבר היחיד המתקבל על הדעת . 
לעתים מספיק להתבונן בקוד כדי להבחין שזה אינו גורם השגיאה . 
אופן ארגון הקוד מעיד על ראיית התלמיד את סדר ביצועו . 
למשל , שימוש בהזחה או תיחום קטעי קוד ב - begin - end . 
כאשר תלמיד מארגן את הקוד באופן נכון , אפשר להניח שהשגיאה אינה נובעת מאי הבנת משמעות המבנה . 
דוגמה לכך ניתן לראות בקטעי הקוד הבאים : 
קטע קוד שגוי 
קלוט נתון 
אם הנתון מקיים תנאי אזי 
בצע חישוב 
הצג את תוצאת החישוב קטע קוד נכון 
קלוט נתון 
אם הנתון מקיים תנאי אזי 
בצע חישוב 
הצג את תוצאת החישוב 
הסבר אפשרי לשגיאה שאינו קשור לאי הבנת משמעות מבנים בשפת התכנות הוא : תפיסה מוטעית של " קיטוע פלט " ( output fragmentation ) - הפלט חייב תמיד להתבצע , ללא תלות בחוקיות הפלט . 
מעבר לזה , יש לתלמידים תפיסה מוטעית אחרת : תבנית של ארגון הקוד - " הפלט תמיד צריך להיות בסוף " . 
תלמידים אלו כותבים את קטע הקוד המטפל בפלט בסוף התכנית . 
הנה לדוגמה ציטוט מדברי תלמיד : " תחילה אני צריך לקבל את הקלט , אחר כך אני בודק אם הוא אינו חוקי אני מדפיס הודעה , אחרת אני מבצע את החישוב . 
בסוף , אחרי שהחישוב התבצע , הפלט מתבצע " . 
( 3 ) בעיית שלילה ושלמות ( Negation and Whole - Part Problem ) : 
תלמידים מתחילים סבורים ששלילת דבר טוב בשלמותו , יוצרת דבר רע בשלמותו , ולהפך . 
בבדיקת תנאי תלמידים משתמשים בקשר OR במקום בקשר AND . 
לדוגמה , ניסוח שגוי של תנאי לבדיקה האם ערך משתנה X שונה מהמספרים 1,2,3 : 
If ( ( X<>1 ) OR ( X<>2 ) OR ( X<>3 ) ) then ... 
הסבר אפשרי לשגיאה זו : תלמידים סבורים שכדי לנסח תנאי מורכב , באמצעות מרכיבים שכל אחד מהם מייצג דבר טוב בשלמותו , או דבר רע בשלמותו , יש לחבר את המרכיבים באמצעות OR . 
בדוגמה זו , תלמידים ניסו להשתמש בשלילה כדי להגדיר דבר טוב בשלמותו על ידי שלילת דבר רע בחלקו : לשלול שוויון של X לערכים האסורים 1,2,3 על ידי שימוש ב - ‘ < > ’ . למשל , שלילת הביטוי X=1 על ידי : X<>1 . 
אולם כאשר ערך הביטוי X<>1 הוא אמת , אין זה מעיד על דבר טוב בשלמותו , שכן X יכול להיות שווה ל - , 2 או ל - 3 . 
( 4 ) בעיית ציפיות ופרשנות ( Expectations and Interpretation Problem ) : 
תלמידים עלולים להשתמש בנוסחאות לא נכונות לחישוב ערכים , שאינן בהתאם למוגדר בבעיה , כי יש להם ציפייה שונה , או פרשנות שונה לגבי האופן בו הערך אמור להיות מחושב ( שגיאה זו אינה מהותית , אך בעלת שכיחות גבוהה לפי המחבר , ב.ה. ) . 
( 5 ) בעיית כפילות ספרה בסוף מספר ( Duplicate Tail - Digit Problem ) : 
תלמידים המשתמשים בקבועים מספריים בעלי הופעה של ספרות זהות בסוף המספר , משמיטים לעתים את הספרה " המיותרת " בסוף המספר . 
הגורם לכך יכול להיות טעות בחישוב ערכו של הקבוע , או בהקלדה שגויה . 
( 6 ) בעיית השפעת ידע דומה ( Related Knowledge Inference Problem ) : 
תלמידים מושפעים לעתים מאנלוגיה . 
למשל , מספר השניות בשעה הוא , 3600 אך מספר המעלות במעגל הוא , 360 והתלמיד בבואו לחשב את מספר השניות חושב על שעון , מבצע את ההשלכה הלא נכונה וכופל את מספר השעות ב - 360 . 
אולם אין ספק שהגורם לשגיאה זו אינו אי הבנת משמעות של מבנה בשפת המחשב . 
( 7 ) בעיית סדר מקרי ( Coincidental Ordering Problem ) : 
תלמידים עשויים לבנות ביטוי אריתמטי אשר סדר כתיבתו זהה לסדר החישוב המצופה של מרכיביו , ובתוך כך הם עלולים לא לזהות חלקים בביטוי שיש לתת להם סדר עדיפות שונה . 
הם אינם משלבים סוגריים לעקיפת סדר החישוב הרצוי כיוון שהם סבורים שהמחשב אכן יבצע את החישוב לפי סדר הכתיבה . 
לדוגמה , חישוב מס הכנסה לפי הכלל " על 10000 ש"ח הראשונים של הברוטו משלמים % 30 מס , ואילו על יתר הסכום משלמים % " 32 תלמידים רשמו את הביטוי הבא : 
Tax : = 10000*0.30+Income - 10000*0.32 
הביטוי משקף את סדר החישוב כפי שמבצע התלמיד בראשו : " תכפיל את 10000 ב - 0.32 ותוסיף לתוצאה את ההפרש בין ההכנסה הכוללת Income ל - 10000 מוכפל ב - 0.32 % " . 
התלמיד לא רשם סוגריים לאלץ את החיסור Income-10000 להתבצע לפני פעולת הכפל , ומניח שהמחשב יבצע את החישוב כמצופה . 
סיכום 
שגיאות של מתחילים אינן מופיעות במידה דומה . 
יש שגיאות שהופעתן נדירה , ויש שגיאות ששכיחותן גבוהה במיוחד . 
ממצאי המחקר סותרים את הסברה שמקור מרבית השגיאות הוא בתפיסה מוטעית של משמעות במבנים / משפטים בשפת התכנות . 
המחברים גילו 10 בעיות אשר באות לידי ביטוי בשגיאות שכיחות של מתכנתים מתחילים , שרק שלוש מהן קשורות להבנת משמעות של מבנים או משפטים בשפת תכנות . 
יתר הבעיות נובעות מתפיסת מושגים וקשרים שאינם קשורים בהכרח ישירות לתכנות . 
המחברים מדגישים שלממצא זה יש השלכות להוראה : מורים המודעים לשגיאות שכיחות , יכולים לשפר באופן משמעותי את ההוראה ולטפל במיגורן . 
הבהרת המשמעות של המבנים / משפטי השפה אין די בה להפחתת השגיאות , שכן הממצאים מראים שמרבית השגיאות אינן קשורות בהכרח להבנה שגויה של משמעות זו . 
על המורים לגוון את ההוראה ולשלב בתהליך הלימוד דוגמאות של פתרונות בנויים היטב , במקביל לפתרונות שגויים . 
לדעת מחברי המאמר , הצגת שגיאות אפשריות בפני תלמידים עשויה לעזור להם לשים לב , ולהימנע מלעשותן . 
הנחות יסוד 
הגישה הטבעית להגדרת קשיים של תלמידים היא לברר מה התלמידים יודעים ומה הם אינם יודעים . 
לדוגמה , האם הם מכירים תחביר ומשמעות של משפטים בשפת התכנות ? 
האם הם יודעים לזהות מתי להשתמש במשפט זה או אחר ? 
האם יש להם אסטרטגיות של פתרון בעיות המאפשרות ניתוח בעיה ? 
האם הם בנו מאגר של תבניות תכנות ( programming plans ) המשמש אותם בכתיבת תכנית , והאם הם יודעים לזהות את התבניות המתאימות לפתרון בעיה נתונה ? 
יתכן ולמתחילים יש יכולות קוגניטיביות כלליות של פתרון בעיות , אך השליטה שלהם בשפת התכנות דלה מדי , ואינה מאפשרת להם להשתמש כראוי באסטרטגיות של פתרון בעיות . 
לחילופין , יתכן והמתכנת המתחיל רכש ידע בסיסי בשפה , אך חסרות לו יכולות קוגניטיביות כלליות הדרושות לשימוש מושכל בידע זה . 
המחברים גורסים כי אין לדבר על ידע מושלם או על חוסר ידע מוחלט . 
הם גם מתייחסים לנגישות לידע ולאופן השימוש בו לפתרון בעיות . 
התלמיד יכול להיות בעל דרגות שונות של ידע - חלקי אך לא מספיק , לא נגיש , או לא מנוצל נכון לפתרון בעיות . 
ידע כזה מכונה על ידי המחברים כידע שברירי ( fragile knowledge ) . 
תיאור המחקר 
מטרת המחקר היתה לחקור את מוקדי הקושי של מתכנתים מתחילים . 
החוקרים פתחו שיטה הבוחנת אם קושי מסוים נובע מחוסר מיומנויות של פתרון בעיות , או בגלל שליטה בלתי מספיקה במבנים ומשפטים ספציפיים בשפת התכנות . 
אוכלוסית המחקר 
20 תלמידי תיכון ( כיתות י ' - י"ב ) שלמדו קורס שנתי " מבוא לתכנות בסביבת " BASIC . 
המחקר נערך במהלך הסמסטר השני לאחר שהתלמידים למדו לולאות FOR - NEXT . 
השיטה 
כל תלמיד עבד בנוכחות חוקר , והתבקש לבחור שלוש בעיות מתוך 8 בעיות המדורגות בקושי עולה , ולפתור אותן בזו אחר זו במשך 45 דקות . 
כל הבעיות התייחסו להדפסת צורות הבנויות מעימוד מסוים של כוכביות ( עמודת או שורת כוכביות בגודל נתון , מלבן מלא או חלול של כוכביות וכדומה ) . החוקר צפה בתלמיד ומדי פעם שאל שאלות שמטרתן לעקוב אחרי דרך החשיבה של התלמיד . 
כאשר התלמיד נתקל בקושי אותו לא הצליח לפתור , החוקר התערב בתהליך הפתרון והציג לתלמיד תחילה שאלות הכוון ( prompts ) מהסגנון של " רגע חושבים " . 
שאלות אלו היו כלליות כדוגמת " מה הדבר הראשון שאתה צריך לומר למחשב לעשות ? " , " כיצד תתאר את הבעיה לעצמך ? " , או שאלות ממוקדות יותר המתייחסות לשפת התכנות . 
אם מספר שאלות הכוון לא עזרו לתלמיד , החוקר נתן לו רמז ( אחד או יותר ) . הרמזים , בניגוד לשאלות הכוון , התייחסו באופן יותר ממוקד יותר לפתרון הבעיה הנתונה , וכיוונו את התלמיד לפתרון . 
למשל " הבעיה מחייבת לבצע משהו מספר פעמים , איזה משפט בשפה יכול להתאים ? " . 
במידה ומספר רמזים לא קידמו את התלמיד , החוקר סיפק תשובה נקודתית לקושי שנתקל בו התלמיד והתלמיד התקדם לשלב הבא של פתרון הבעיה הנוכחית . 
ההתערבות ההדרגתית של החוקר בתהליך פתרון בעיה על ידי התלמיד , החל משאלות ההכוון , הרמזים והתשובות הנקודתית נועדה אמנם לעזור לתלמיד , אך מטרתה העיקרית הייתה לסייע לחוקר לזהות ולאפיין את מוקד הקושי של התלמיד . 
ממצאים 
צורות שונות של ידע 
תגובות שגויות של התלמידים לשאלות ההכוון ולרמזים מוינו לארבע קטגוריות : השמטה - כשלון באיתור המרכיב הדרוש , או תחליף למרכיב זה . 
לדוגמה , השמטת משפט שלם , השמטת מרכיב במשפט , או אי שימוש באמצעי לעיצוב הפלט . 
העתקה - הזזת מרכיב מסוים של המשפט ממקומו למקום אחר בתכנית . 
סידור לקוי - סדר לא נכון של משפטי התכנית , מרכיב ממוקם במקום לא נכון . 
לדוגמה , במקום קינון לולאות , רישום הלולאות זו אחר זו . 
שגיאות אחרות - תגובות שגויות שלא ניתן לשייכן לשלושת הקטגוריות לעיל . 
באשר לאיפיון הידע של התלמיד , הוגדרו ארבע קטגוריות : ידע חסר ( missing knowledge ) , ידע מקובע ( inert knowledge ) , ידע לא מתאים ( misplaced knowledge ) , וידע מגובב ( conglomerated knowledge ) . 
ידע חסר 
עדות לידע חסר אצל התלמיד קיימת כאשר שאלות הכוון ורמזים לא עזרו לתלמיד להתמודד עם הקושי . 
בנוסף , התלמיד אף לא גילה הבנה של התשובה שסיפק החוקר . 
ידע מקובע 
זהו ידע הקיים אצל התלמיד , אך במצב מסוים , הידע אינו נגיש והתלמיד לא מצליח להשתמש בו לפתרון הבעיה . 
הידע אינו נגיש בהקשר של בעיה נתונה . 
למעשה , התלמיד אינו מצליח לעשות העברה של הידע מסוג בעיות אחד למשנהו . 
יתכן וקל לו להשתמש בידע הספציפי לפתרון בעיות מסוימות ( למשל בעקבות דוגמה שראה בכיתה ) אך קשה לו לזהות שבבעיות אחרות , או בהקשר אחר גם ניתן להשתמש בידע זה . 
עדות לידע מקובע אצל התלמיד קיימת כאשר התלמיד לא השתמש במרכיב הדרוש , או ביצע שגיאה אחרת ( שאינה העתקה , או סידור לקוי ) , אך הצליח לתקן בעקבות שאלות הכוון או רמזים . 
לחילופין , גם אם לא הצליח התלמיד לפתור את הקושי בעקבות שאלות הכוון או רמזים , אולם לאחר שהחוקר סיפק את התשובה הצליח להבין את התשובה ואת התאמתה לפתרון הבעיה , הרי שניתן להסיק שמדובר בידע הקיים אצל התלמיד , שלא היה נגיש בסיטואציה המסוימת . 
עדות לידע מקובע קיימת לא רק בשאלות פיתוח , בהן התלמיד מתבקש לכתוב תכנית הפותרת בעיה נתונה , כי אם גם כאשר תלמיד צריך , אך לא מצליח , להעריך פתרון חלופי לבעיה . 
כיצד מתארים המחברים את הסיבה לקיבעון של ידע ? 
אצל מומחים קיימת רשת ענפה של אסוציאציות המקשרת הוראות בשפה עם תבניות תכנות . 
כאשר מתכנת מומחה אינו מצליח להגיע לתבנית מתאימה דרך מסלול מסוים ברשת האסוציאציות , הוא לרוב מצליח לשלוף את התבנית הרצויה בדרך חלופית . 
לעומת זאת , אצל המתכנת המתחיל , הרשת האסוציאטיבית בהכרח דלילה . 
כאשר ניסיון ראשון לשלוף את התבנית מתאימה נכשל , אין ניסיון נוסף לשליפה בדרך אחרת . 
ידע לא מתאים 
ידע לא מתאים בא לידי ביטוי בכך שמשתמשים בכלים המתאימים למשימה מסוימת , בהקשר אחר שאינו מתאים . 
דוגמה לכך היא שתלמידים מפעילים שיטה אותה למדו כדי לפתור בעיה מורכבת , גם כדי לפתור בעיה פשוטה בהרבה , אשר ניתנת לפתרון בדרך פשוטה יותר . 
ידע לא מתאים עלול לגרום לקיבוע של ידע : ידע רלוונטי נשאר לא זמין כיוון שידע לא מתאים נבחר במקומו לפתרון הבעיה . 
עדות לידע לא מתאים אצל התלמיד קיימת כאשר התלמיד בוחר כלי לא מתאים , משנה את בחירתו הלוך ושוב ללא הצלחה , ולמעשה " הולך לאיבוד " . 
במקרה זה , שאלות הכוון ורמזים אינם מועילים . 
מדוע תלמידים משתמשים בידע לא מתאים ? 
אחת הסיבות היא הכללת יתר , או חוסר הבחנה בין מקרים שונים . 
בהתאם , התלמידים סבורים שפתרון המתאים לבעיה מסוימת , בהכרח יתאים גם לבעיה אחרת , גם אם אין לכך הצדקה מלאה . 
סיבה נוספת , היא שיש לתלמידים הנחה מוטעית שחובה עליהם להשתמש בדבר האחרון שלמדו כדי לפתור בעיה . 
בהתאם , הם משתמשים בדבר האחרון שנלמד בין אם מתאים או לא מתאים . 
ידע מגובב 
ידע כזה בא לידי ביטוי בכך שתלמיד יוצר קוד על ידי דחיסה של אלמנטים שונים בצורה חריגה מבחינה תחבירית או סמנטית , בעת ניסיון לנסח קטע קוד דרוש . 
הקוד הנוצר אמנם מבטא , באופן לא מדויק , את הכוונה של הכותב , אך אינו נכון מבינה תחבירית או לוגית . 
המחברים טוענים שאין הבחנה ברורה בין ידע מגובב וידע לא מתאים . 
כלומר , יש מקרים שקשה להסיק אם קוד שגוי משקף ידע לא מתאים או ידע מגובב . 
יחד עם זאת יש מקרים בהם ההבחנה ברורה . 
למשל , קוד משקף ידע לא מתאים , אם שורות קוד אינן נמצאות במקום המתאים , אך יחד עם זאת אין ערבוב של קטעי קוד שונים . 
לעומת זאת , ידע מגובב אינו משקף גם ידע לא מתאים , אם אין עדות לכך שקטע קוד לא מתאים משובץ בפתרון . 
מה הסיבה לקיומו של ידע מגובב ? 
תלמידים מתחילים מנסים להציג פתרון לבעיה , גם אם אינם יודעים את הפתרון הנכון . 
הם מנסים בכל זאת לכתוב " משהו " . 
חלקם אינם מייחסים חשיבות למגבלות הפורמליות של תחביר השפה , ומייחסים למחשב יכולת הבנה של קוד הנכתב בנוסח הקרוב לשפה טבעית . 
חלקם אינם מנתחים את הבעיה , ואינם מבחינים בינה לבין בעיות אחרות , וכתוצאה מכך גורמים לשימוש בידע לא מתאים , העלול להוביל לשימוש בידע מגובב . 
מתחילים מתקשים במעקב אחר קוד הנוצר על ידי ידע מגובב , ולכן אינם מתקנים אותו . 
שימוש חסר באסטרטגיות של פתרון בעיות 
ממצאי המחקר הראו , כי בשליש מהמקרים , שאלות הכוון ורמזים עזרו לתלמידים לשלוף את הידע הדרוש לפתרון הבעיה , למרות שבתחילה הם התקשו לשלוף אותו ללא עזרה . 
ממצאים אלו מעידים על כך , שידע לבדו אינו מספיק , וכדי להשתמש בו במצב המתאים , יש לנקוט באסטרטגיות מתאימות של פתרון בעיות . 
משמעות הממצאים היא בכך שתלמידים יכולים לעזור לעצמם בתהליך פתרון בעיות על ידי הצגת שאלות הכוון לעצמם . 
בהתאם , מומלץ להנחות את התלמידים כי תהליך של פיתוח תכנית כולל בקרה עצמית המבוססת על שאלות הכוון . 
מידת התרומה של שאלות הכוון תלויה באופן ארגון הידע שיש להפעיל ובמידת הנגישות אליו . 
שאלות ההכוון קשורות להיבטים שונים של פתרון בעיות - הגדרת מטרות , יצירת פתרונות , הערכת פתרונות , עריכת שינויים . 
אסטרטגיה חשובה בפיתוח תכנית היא בדיקה חוזרת ונשנית האם התוכנית הנבנית תענה בסופו של דבר על המטרות שהוגדרו . 
יישום אפשרי של אסטרטגיה זו הוא ניבוי של " מה מבצע קטע הקוד שכתבתי " ומעקב מסודר של מה שאכן מתבצע . 
מעקב מסודר של ביצוע התכנית משמש גם לניפוי שגיאות , ולניתוח התנהגות של תכנית - " מדוע התכנית אינה מתנהגת בהתאם לציפיות ? " , " מדוע מתקבל פלט מסוים ? " , וכדומה . 
סיכום 
ידע שברירי מחריף כאשר קיים חסך באסטרטגיות בסיסיות של פתרון בעיות . 
הסבר אפשרי לקשיי מתכנתים מתחילים , אינו יכול להתמקד בידע לוקה בחסר לעומת חסך באסטרטגיות . 
השילוב ביניהם הוא הקובע את יכולת פתרון הבעיות של התלמיד . 
כל הרחבה של ידע חייבת להיות משולבת בהרחבת הרפרטואר של אסטרטגיות של פתרון בעיות . 
הסיבות להיווצרות ידע שברירי הן מגוונות : רשת דלה של אסוציאציות ; חוסר הבחנה בין משפטים ומבנים בשפת תכנות ; קישור של מבנים בשפת תכנות וקטעי קוד להקשרים ספציפיים , ללא יכולת הכללה ( ובהתאם , ללא יכולת התאמתם לבעיות דומות נוספות ) ; התייחסות לשפת מחשב כדומה לשפה טבעית ( ייחוס יכולת הבנה של נוסח לא פורמלי של משפט ) ; וחוסר בקרה עצמית באמצעות שאלות הכוון . 
המחברים ממליצים לנצל את הממצאים לשיפור דרכי ההוראה . 
הוראת תכנות צריכה להיות מכוונת לצמצום תופעת הידע השברירי . 
העובדה ששאלות הכוון ורמזים מסייעים לתלמיד להתגבר על קושי , משמעותה שלתלמיד לא חסר ידע , ועליו לשפר את הנגישות לידע . 
העובדה שתלמידים מגלים ידע לא מתאים או מגובב , מעידה על כך שיש להם יכולת בסיסית לפתור את הבעיה , והם מנסים להתמודד ולהציע פתרון , גם אם לא מושלם . 
יש להדגיש את המשמעות הפונקציונלית של משפטים ומבנים בשפה , ואת כלליותם , במטרה לצמצם את התופעה של ידע מקובע . 
יש להביא לתודעת התלמידים את המשמעות המדויקת של משפטי השפה , במטרה לצמצם את התופעה של ידע לא מתאים או מגובב . 
יש לעודד תלמידים לחשיבת חקר מבוקרת - מותר להניח פתרון , אך יש לבצע מעקב מסודר של הפתרון במטרה להעריך האם הוא עונה על דרישות הבעיה . 
ניסוי וטעייה מבוקרים מהווים חוויה לימודית חשובה , העשויה לתרום להבנת השפה על ידי יצירת אפשרויות ובדיקתן ביחס לידע הקיים כבר אצל התלמיד . 
יש לעודד את התלמידים להשתמש באסטרטגיות בסיסיות של פתרון בעיות , וכי תהליך של פיתוח תכנית צריך להיערך תוך בקרה עצמית מבוססת שאלות הכוון , ותוך בדיקה חוזרת ונשנית של ביצוע התכנית . 
מבוא 
תלמידים מתחילים מפתחים לרוב תכניות " עובדות " שאינן בנויות היטב . 
הם אינם מבינים מדוע המורה אינו מעריך את תכניתם כטובה מספיק , שהרי היא מבצעת את המצופה ממנה ( במונחי התנהגות קלט / פלט ) . המטרה שלנו כמורים היא לתת לתלמיד המתחיל כלים לשיפוט של תוכניות מהיבטים נוספים מלבד נכונות . 
לקויות של תכניות שאינן בנויות היטב 
המחברים מציינים מספר לקויות של תכניות שאינן בנויות היטב : קוד לא נכון , שימוש במשתנים מיותרים , שימוש לא מתאים במשתנים גלובליים ו/או לוקליים , ריבוי אתחול של משתנים , מבנים מגושמים , ריכוז לא מתאים של תת משימות , ניהול בקרה לא נכון . 
להלן דוגמה לשימוש במשתנה מיותר : שימוש ביותר ממשתנה אחד לייצוג אותה ישות / תכונה . 
הדוגמה המובאת במאמר היא קטע קוד המממש את הרעיון של מסננת קלט . 
הקוד נכון , אך יש בו שימוש במשתנה מיותר : 
הצג כפלט ( ' אנא הקש את המשכורת שלך ' ) 
קלוט ערך למשתנה Salary 
כל עוד Salary < o בצע 
הצג כפלט ( ' קלט שגוי , אנא הקש שנית את המשכורת שלך ' ) 
קלוט ערך למשתנה NewSalary 
NewSalary - - > Salary 
משתנה אחד ( Salary ) , המייצג את התכונה שיש לקלוט את ערכה , משמש לקלט ראשוני . 
כל עוד הקלט אינו תקין , מתבצע קלט למשתנה עזר ( NewSalary ) , וערכו מושם במשתנה Salary . 
כמובן שמשתנה העזר מיותר , וכן מתבצעת פעולת השמה מיותרת . 
הערכת איכות של תכנית 
חשוב שמתחילים ירכשו בהדרגה יכולת הערכת תכניות תוך התייחסות למספר מאפיינים כגון : נכונות , ידידותיות למשתמש , יעילות , מידת קלות לניפוי שגיאות , הרחבה ותחזוקה . 
השאיפה היא שהיכולת להעריך תכניות באופן זה , תגרום גם לפיתוח תכניות איכותיות . 
מדוע יעילות אינה יכולה לשמש מדד עבור מתחילים ? 
יעילות אינה יכולה לשמש מדד מרכזי בהערכת תכניות על ידי מתחילים . 
הסיבה : יעילות אינה מושג משמעותי עבור מתחילים הכותבים תכניות קצרות ומצומצמות . 
טענת המחבר היא כי רק מי שהתנסה בפיתוח תכניות גדולות יכול להבין את משמעות מושג היעילות וחשיבותו כמדד להערכת תכנית ( לא נכון בהכרח - ב.ה. ) . 
התמקדות ביעילות בשלב מוקדם מדי עלולה ליצור אצל מתחילים את הרושם הלא נכון שהתכניות הטובות ביותר הן אלו שהן היעילות ביותר . 
המתחילים אינם מודעים ל - trade-off בין מאפיינים שונים של תכנית , הצגת היעילות כמדד מרכזי עלולה להביא בסופו של דבר לפיתוח תכניות יעילות אך לא קריאות , שאינן ניתנות לניפוי שגיאות בנוחות מספקת , וקשות לשינוי ולתחזוקה . 
מדוע צריך להגדיר חוקי דו - שיח עבור מתחילים ? 
המחברים רואים כמטרה מרכזית להגדיר חוקי דו - שיח שיאפשרו למתחילים דיון במאפייני תכנית . 
לדעתם חשוב להשריש קריאה , ניתוח והערכת תכניות , כחלק מפעילות ההוראה / לימדה . 
התלמיד צריך לבצע הערכה של תכניות שהוא כתב , של תכניות שכתבו עמיתים ושל תכניות שנכתבו על ידי המורה . 
המחברים מציינים כי שיפוט של תכניות מבוסס על ידע של מומחים , ובהתאם , ההתנסחות המקובלת לגבי איכות של תכניות היא במונחים בהם משתמשים מומחים . 
שימוש בטרמינולוגיה זו בדו - שיח עם מתחילים יוצר קשיי תקשורת , ואינו משיג את מטרתו . 
לפיכך , כדי לדון עם מתחילים על מאפייני תכנית , יש לנסח חוקי דו - שיח מיוחדים . 
קריאות של תכנית 
תכנית קריאה ( readable ) היא תכנית הכתובה בהתאם לחוקי דו - שיח של מתכנתים . 
תכנית יכולה להיות נכונה אך לא קריאה בגלל שאינה כתובה בהתאם לכללים המקובלים . 
מומחים בונים תכנית תוך שימוש בתבניות ( קטעי קוד המשמשים לפתרון בעיות אופייניות כגון צבירה , חיפוש איבר בסדרה וכו' ) . הם כותבים בהתאם לכללי התנסחות מקובלים , כגון מתן שמות משמעותיים למשתנים , ושילוב משמעותי של תבניות . 
מחקרים מעידים על כך שמתכנתים מצפים מעמיתיהם לכתוב בהתאם לכללים מקובלים . 
תכנית קריאה היא תכנית בעלת מבנה ברור שאינה מכילה אלמנטים מפתיעים לקורא היוצרים אצלו הפרת ציפיות , כפי שמתואר בדוגמה הבאה . 
דוגמה לחוק המתייחס לבחירת שמות משתנים : שם המשתנה צריך לייצג את תפקידו בתכנית . 
על פי חוק זה , לא מתקבל על הדעת לכנות בשם Max משתנה האמור להחזיק בסופו של דבר את הערך הקטן ביותר בסדרת מספרים . 
אדם הקורא תכנית המוצאת ערך מינימלי בסדרה , מצפה ששם המשתנה המחזיק את הערך המינימלי יעיד על תפקידו ( למשל Min ) . כאשר הקורא פוגש שם משתנה הנוגד את ציפיותיו , נוצרת אצלו בעיה , ועליו " לשקם " ולשחזר את התמונה שיצר לעצמו בהתייחס לתכנית אותה הוא קורא . 
אמירות תכנות וחוקי דו - שיח 
המחברים ניסחו אמירות כלליות ( בגדר המלצות ) וכללים ספציפיים לכל אמירה בהקשר של כתיבת תכניות . 
מטרת האמירות והכללים להמליץ על מה רצוי לעשות ומה ממה רצוי להימנע בכתיבת תכניות . 
האמירות והכללים נוסחו בעקבות צורות התנסחות לא ברורות של מתחילים , הפוגמות בקריאות של תכנית . 
האמירה הראשונה מתייחסת לאופן בחירת משתנים לייצוג נתונים . 
אמירה 1 : 
חשוב בזהירות מהם התפקידים שיהיו לנתוני הבעיה בתכנית שלך . 
לכל תפקיד התאם משתנה אחד . 
תן למשתנה שם משמעותי המעיד על תפקידו . 
פחות מדי משתנים : אמירה זו ממליצה להתאים שם אחד לכל תפקיד של מידע , אולם אינה מתייחסת למקרה שמשתנה משמש לשני תפקידים . 
משתנה כזה מכונה משתנה בעל תפקיד כפול ( double-duty variable ) . מסתבר ששימוש במשתנים כאלו עלול ליצור בעיה בקריאות תכנית . 
בהתאם , על בסיס האמירה , נוסח הכלל הבא : 
כלל : המנע משימוש במשתנים בעלי תפקיד כפול . 
בחר משתנים שישמשו לתפקיד אחד בלבד , ותן למשתנה שם ברור לציון תפקידו . 
יותר מדי משתנים : לעתים תלמידים עושים שימוש במספר משתנים עבור אותו תפקיד ( כמו בדוגמת האלגוריתם לסינון קלט שהוצג לעיל ) . משתנים כאלו מכונים משתנים בעלי תפקיד חלקי ( half-duty variable ) . שימוש במשתנים כאלו פוגע בקריאות תכנית . 
הכלל שמיועד למנוע בחירת משתנים בעלי תפקיד חלקי מנוסח להלן : 
כלל : המנע משימוש במספר משתנים לתפקיד בכל מודול של התכנית . 
בחר משתנה יחיד לכל תפקיד , ותן לו שם ברור לציון תפקידו . 
אמירה 2 מתייחסת לכתיבת תכנית שתאפשר מענה ברור לשאלות הבאות : " מה הקוד הזה עושה כאן ? " , " כיצד הוא תורם להשגת מטרת התכנית ? " . 
קוד עודף מטעה את הקורא , ופוגם בהבנת התכנית . 
קוד מגושם ולא ברור גורם להטעיית הקורא , ופוגם אף הוא בהבנת התכנית . 
קורא שנתקל בקוד בעל מאפיינים אלו , עלול לצפות לתבניות שמספקות מטרות שונות מאילו להן התכוון כותב התכנית . 
אמירה 2 : 
1 . 
וודא שכל קטעי הקוד משמשים לביצוע המשימה הנדרשת . 
2 . 
השתמש במבנים בשפה המציגים באופן ברור את מה שהתכנית מבצעת . 
בעיית אתחול : תלמידים נוטים להיכשל באתחול משתנים : או שהם לא מאתחלים את המשתנה , או שמאתחלים אותו יותר מפעם אחת - פעם אחת בתחילת התכנית , ופעם נוספת לפני השימוש בו . 
יש תלמידים הסבורים שכל משתנה יש לאתחל על ידי קבוע , ורק לאחר מכן אפשר לקלוט אליו נתון , או להשים בו ערך של תוצאת חישוב . 
תלמידים המאתחלים אוטומטית כל משתנה ל - , 0 עלולים לגרום לקורא לצפות שהמשתנה משמש בתפקיד של מונה או צובר , וכאשר הקורא נתקל במופע הבא של המשתנה ומתברר לו שהמשתנה אינו מונה או צובר , נוצר קונפליקט . 
במטרה למנוע בעיות מסוג זה נוסח הכלל הבא : 
כלל : הקפד לאתחל כל משתנה פעם אחת בלבד . 
שימוש נכון במבני שפה : תלמידים אינם מקפידים על שימוש נכון במבני השפה לכתיבת תכניות . 
לעתים הם בוחרים במבנה לא מתאים למימוש רעיון מסוים , ולעתים למרות שבחרו במבנה מתאים אינם משתמשים בו כהלכה . 
תופעות אלו אינן גורמות בהכרח להתנהגות קלט / פלט לא נכונה , אך ללא ספק פוגמות בקריאות התכנית ומקשות על הבנתה . 
תלמידים משתמשים במבנה של ביצוע חוזר מותנה ( לולאת WHILE ) כאשר המשפטים בגוף הלולאה צריכים להתבצע פעם אחת בלבד . 
ברור שבמקרה זה המבנה המתאים יותר הוא IF . 
חשוב מאד להרגיל את התלמידים לבחור את המבנים המתאימים ביותר בהקשר נתון , זאת על מנת לאפשר לקורא התכנית ליצור את ההתרשמות הנכונה לגבי מה שהתכנית מבצעת . 
בהתאם נוסח הכלל הבא : 
כלל : השתמש במבנה IF על מנת לדלג על שורות קוד ( ביצוע חד פעמי מותנה ) , ובמבנה WHILE רק כאשר יש צורך בביצוע חוזר מותנה . 
העברת פרמטרים : תלמידים אינם מקפידים על הצהרת פרמטרים כפרמטר ערך ( call by value ) או כפרמטר משתנה ( call by reference ) בהתאם לשיקולים מתאימים . 
התנהגות זו יוצרת בעיה בקריאת תכניות על ידי אחרים . 
אם משתנה של פונקציה / פרוצדורה הוגדר כפרמטר משתנה שלא לצורך , קורא התכנית מפתח ציפיות לא נכונות על תפקיד המשתנה ועל מטרות הפונקציה / הפרוצדורה בה הוא מוגדר . 
ערכי משתנים המוגדרים כפרמטר משתנה שלא לצורך אינם מוגנים כמובן בפני שינויים , דבר העלול ליצור בעיות בעת ניסיון לערוך שינויים בתכנית . 
כלל : אל תגדיר משתני פונקציה / פרוצדורה כפרמטר משתנה שלא לצורך . 
עשה זאת רק אם המשתנה אמור להיות מאותחל או מעודכן בתוך הפונקציה / פרוצדורה , וכן באם אתה מעוניין שהערך החדש יוחזר ( יוכר ) ב " סביבה " שקראה לפונקציה / פרוצדורה . 
בכל מקרה אחר , אל תגדיר את המשתנה כפרמטר משתנה . 
התניה לא מתאימה : תלמידים מתחילים משתמשים במבנה בקרה IF וכוללים בתוך שני הבלוקים שלו משפטים זהים . 
ביצוע משפטים אלו אינו תלוי בקיום התנאי , ולפיכך מן הראוי שיהיו מחוץ למבנה הבקרה . 
הדבר מקשה על קורא התכנית להבחין בין משפטים שביצועם מותנה בקיום התנאי , לבין כאלו שלא . 
כמו כן הקורא עלול להתקשות בהבנת מבנה הבקרה - מה הוא נועד לבדוק ומה מטרת הבלוקים בכל הסתעפות . 
כלל : אל תשבץ בתוך מבנה IF קטעי קוד שביצועם אינו מותנה . 
שבץ אותם סמוך למבנה - לפניו או אחריו . 
אמירה 3 מתייחסת לכתיבת תכנית בה קיים מיזוג מטרות . 
אמירה 3 : 
הפחת במידת האפשר את מיזוג המטרות בתכנית שלך . 
השתדל להתאים לכל מטרה קטע קוד נפרד . 
מיזוג מטרות : תלמידים מתחילים נוטים לכתוב קטע קוד המשלב משפטים שנועדו להשגת מספר מטרות . 
ובמילים אחרות , מספר מטרות של התכנית מזוהות על ידי אותו קטע קוד . 
מיזוג מטרות והפקת קוד משולב להשגתן אינו שגוי במהותו , ואפילו מחויב כאשר רוצים לבצע אופטימיזציה של תכנית . 
אולם , מחקרים מראים שמתחילים הכותבים תכניות בסגנון זה , מועדים יותר לכתוב בשגיאות . 
בהתאם , מומלץ שמתחילים יפרידו את הקוד , ויתאימו קטע קוד לכל מטרה . 
קטע קוד הממזג מטרות עלול להיות בעייתי עבור קורא התכנית . 
ראשית , קשה לזהות את המטרות השונות ואת קטעי הקוד השייכים לכל מטרה . 
שנית , הקורא עלול לזהות משפטים מסוימים כנמצאים לא במקום המתאים בתכנית ( על פי כללי הדו - שיח ) , בו בשעה שמיקומם מתחייב מהמיזוג . 
אם וכאשר יחליט הקורא " לתקן " את התכנית , ויעביר משפטים אלו למקום אחר בתכנית , הדבר עלול לפגוע בנכונות התכנית . 
בעייתיות מיוחדת נוצרת כאשר משלבים בדיקת תקינות של ערך משתנה עם תת משימה אחרת שאינה תלויה בערך זה . 
הקורא רגיל שבדיקת תקינות ערך משתנה מתבצעת בהקשר של קליטת נתונים , ולכן אינו מצפה שבדיקת תקינות ערכי משתנה תופיע ללא קשר לקליטת נתונים . 
שילוב מסוג זה יוצר אצל הקורא קושי . 
בהתאם נוסח הכלל הבא : 
כלל : אל תשלב בדיקת תקינות קלט עם אף תת - משימה אחרת . 
סיכום 
לא די ללמד תלמידים מתחילים כיצד לכתוב תכניות בעלות התנהגות קלט / פלט נכונה לכל קלט אפשרי של מרחב הבעיה . 
בנוסף , יש ללמדם לבקר את עבודתם ולבדוק האם התכנית נכתבה במבנה נכון , והאם היא קריאה ומובנת . 
כללי דו - שיח לתכנות נכון נקבעו עבור מתכנתים מתחילים . 
הכללים הם מסוג " עשה " ו " אל תעשה " בהקשר של כתיבת תכנית , והם משמשים גם כקווים מנחים לקריאת תכניות . 
שומרים על המחשב 
כונן גיבוי חיצוני למחשב שישמור על המידע שלכם ברגעים קשים , ומחשב נייד עמיד וידידותי למשתמש , שלא מפחד מנפילות ומקצת מים 
מציל החיים הדיגיטליים 
Maxtor OneTouch 4 Plus 
מחיר : 200 דולר 
ציון : 4 מתוך 5 
בעד : כונן מהיר . 
מחיר טוב לגיגהבייט . 
תמיכה בחלונות ובמקיטוש . 
נגד : ביצועי FireWire איטיים מביצועי USB . 
תוכנת SafetyDrill לא תומכת במקינטוש או בכוננים בעל מערכת קבצים מסוג FAT32 . 
חברת מקסטור בנתה לעצמה מוניטין הודות לאספקת פתרונות גיבוי מעשיים למחשב האישי . 
כונן הגיבוי החיצוני Maxtor OneTouch 4 Plus מסתמן כלהיט נוסף של החברה . 
בדומה לאחיו הקטן - OneTouch 4 Mini ( שקיבל את תואר בחירת העורך בקטגוריה ) , משתמש הכונן בתוכנת SafetyDrill שנועדה לבצע גיבויים לשימוש ביום הדין . 
הכונן מצויד בשפע של מקום - 500 גיגהבייט , כך שניתן לגבות את כל הקבצים החשובים , ועוד יישאר מקום פנוי . 
בנוסף לחיבור USB , שטיפוסי לכונני חיצוניים , תוכלו לבחור גם בחיבור FireWire . 
התוכנה היא גולת הכותרת של המוצר . 
היא מגבה את כל מה שחיוני : מערכת ההפעלה , המסמכים , היישומים , קבצים מוסתרים ועוד . 
חסרונה הגדול הוא שהיא תומכת במחיצות NTFS בחלונות XP ובחלונות ויסטה - בלבד . 
משתמשי מקינטוש ובעלי גרסאות ישנות של חלונות לא יוכלו להפיק את מלוא התועלת מהמוצר . 
בתוך המארז שוכן כונן בהירות 7,200 סל"ד . 
לקח לו 51 שניות לגבות את תיקיית המבחן בחיבור USB באמצעות התוכנה . 
באמצעות סייר החלונות ארכה העתקת התיקייה 48 שניות בלבד . 
בחיבור FireWire ארכה פעולת הגיבוי זמן ממושך יותר - דקה ו - 15 שניות ( ממשק FireWire 400 ) . 
אם אתם משתמשים ב - XP או בויסטה , זה עשוי להיות פתרון גיבוי מצוין עבורכם . 
ג'ואל סנטו דומינגו . 
משמאל : Maxtor OneTouch 4 Plus , Panasonic Toughbook CF-52 
נייד קשוח 
Panasonic Toughbook CF-52 
מחיר : 3,300 דולר 
ציון : 4 מתוך 5 
בעד : חיי סוללה מעולים . 
מארז קשוח ביותר . 
ידית נשיאה . 
כיסוי ליציאות בכל הצדדים . 
כונן קשיח ואופטי נשלפים . 
נגד : האפשרויות הנוספות יכולות להיות יקרות מדי לצרכנים רבים . 
הייתם חושבים שקשיחות וידידותיות למשתמש הן תכונות שבאות זו על חשבונה של זו במחשב נייד . 
Panasonic הוכיחה שההנחה הזאת מוטעית עם ה - Toughbook CF - 52 . 
הנייד הקשוח הזה שומר על הקשיחות החזקה של קודמיו , אבל מוסיף תכונות כמו כרטיס גרפי נפרד ועוצמת עיבוד מהשורה הראשונה . 
שלדת סגסוגת המגנזיום העבה של ה - CF-52 מקנה לה סיווג של semi - rugged . 
Panasonic טוענת שהנייד יכול לספוג נפילה מ - 30 ס"מ אל רצפת עץ . 
לנייד יש מקלדת עמידה לנוזלים , עם חריץ ניקוז בתחתית המחשב . 
כיסויי פלסטיק נשלפים מגנים על ארבעת יציאות ה - USB וחריצי ה - ExpressCard 34 וה - PC Card של ה - CF - 52 ממים ומאבק . 
הכונן הקשיח וצורב ה - DVD ניתנים לשליפה מהירה כדי להגן על המידע . 
כל אמצעי הזהירות האלה מוסיפים משקל , אבל ידית הנשיאה של ה - CF - 52מקלה קצת לסחוב את ה - ק"ג שלו . 
לכתבות נוספות בנושא גיבוי ומחשבים 
• חייבים לגבות את המידע » 
• שדרגו את המחשב הנייד » 
• הניידים החדשים » 
ה - CF-52 מציע גם הרבה תכונות ידידותיות למשתמש . 
יש לו מסך רחב 15.4 אינץ' עם אבחנה של 1,920 על 1,200: אבחנה קצת מוגזמת יחסית לגודל , אבל מבורכת למשימות מולטימדיה . 
Panasonic לא עיגלה פינות , והשתמשה בכרטיס גרפי נפרד מבית ATI , מעבד Centrino Duo וזיכרון בנפח 1 גיגהבייט . 
חיי הסוללה נהדרים , עם תוצאה של 5 שעות ו - 15 דקות ב - MobileMark 2007 . 
הדגם שבדקתי הכיל גם קורא טביעות אצבע אופטי , וחריץ לכרטיס חכם . 
תוספת מבורכת נוספת היא מודם סלולרי פנימי . 
ה - CF-52 משלב יכולות מדיה יפות לתוך נייד קשוח . 
אם תהיו מוכנים לשלם את המחיר , הנייד הזה יהיה לצדכם בזמנים קשים . 
סיסקו צ'נג . 
על מסכים וקשרי לקוחות 
על מסך עם חיבור USB , המאפשר עבודה מרובת מסכים ועל הגרסה החדשה של Salesforce . 
com , המאפשרת ניהול קשרי לקוחות , ניהול קמפיינים שיווקיים ועוד 
מסך אורח 
ג'ון ר . 
דילייני 
סביבת עבודה מרובת מסכים יכולה להיות שימושיות ביותר , אבל לא תמיד קל לחבר מסך נוסף למחשב . 
מסך LG Flatron L206WU מפשט את התהליך הודות ליכולתו להתחבר למחשב בחיבור USB . 
הוא עושה זאת מבלי להתפשר על גובה האבחנה שהוא יכול לספק - עד 1,680 עד 1,050. 
LG Flatron L206WU 
מחיר : 350 דולר 
ציון : 3 מתוך 5 
בעד : תגובת פיקסל מהירה . 
חיבור USB . 
תומך HDCP . 
נגד : ביצועי אפור בהיר חלשים . 
מיקום שערי ה - USB לא נוח . 
זוויות הצפייה האנכיות לא מרשימות . 
באותה מידה יכול המסך לשמש גם כמסך הראשי של המחשב , אבל ברור שתכונתו הבולטת ביותר היא תמיכתו בחיבור USB . 
במסך משולב מעגל ייעודי ( ASIC ) שיודע לטפל בנתונים שמועבדים דרך ה - USB מתוכנה שמדמה כרטיס גרפי . 
לדברי LG , בתוך המסך משולב כונן פלאש בגודל 8 מגהבייט , שמתקין אוטומטית את התוכנה על גבי המחשב אליו מחברים את המסך ( אני נתקלתי בקצת בעיות בתהליך , אבל העסק עבד חלק לאחר ההתקנה הראשונית ) . 
הביצועים של המסך אינם אחידים . 
הוא מציג היטב גופנים קטנים , אבל משחזר אפור בהיר באופן לא מרשים במיוחד . 
בנוסף , זוויות הצפייה מוגבלות למדי במצב פורטרט . 
כמסך ראשי השיג המסך זמן תגובת פיקסל של 2 אלפיות השנייה ( מאפור לאפור ) . כמסך שני הוא היה איטי יותר . 
אם אתם מעוניינים בחיבור מסך נוסף למחשב ( וכרטיס המסך לא תומך בשני מסכים ) העיפו מבט במסך זה . 
Salesforce . 
com Unlimited Edition . 
השירות הופך להיות יותר פלטפורמה לכל מיני סוגים של יישומים 
פתרון כולל לניהול קשרי לקוחות - ועוד 
רוברט פ . 
ליפשיץ 
עם השקת Salesforce . 
com Unlimited Edition , השירות הופך להיות יותר פלטפורמה לכל מיני סוגים של יישומים , המרחיבה את הרלוונטיות של המוצר להרבה מעבר לניהול קשרי לקוחות . 
תמצאו כאן ממשק יותר חזק ואינטואיטיבי ויכולות נרחבות לניהול קשרי לקוחות , אבל בנוסף יש גם מודולים לניהול הזדמנויות מכירה חדשות , ייזום וניהול קמפיינים שיווקיים ומעקב אחרי בקשות תמיכה של לקוחות . 
Salesforce . 
com 
Salesforce . 
com Unlimited Edition 
מחיר : 250 דולר לשנה למשתמש 
ציון : 4.5 מתוך 5 ( בחירת העורך של PC Magazine ) 
בעד : פלטפורמה יציבה . 
ניתנת להתאמה אישית . 
סביבה חזקה ליישומי צד שלישי . 
נגד : עלולה להיות יקרה מדי למשתמשים מסוימים . 
האינטגרציה עם AdWords מבית גוגל מקלה על השקה של קמפיינים ב - AdWords וניהול של המוליכים ( הלידים ) החדשים . 
אבל הדבר הכי מרשים הוא שהגרסה האחרונה של Salesforce . 
com ניתנת להתאמה אישית מלאה , וניתן גם לבצע את מרבית ההתאמות בשימוש בכלים מונחי תפריטים . 
הגרסה החדשה הולכת אפילו מעבר להתאמה אישית . 
סביבת הפיתוח החזקה מאפשרת למתכנתים לבנות יישומים חדשים ב - Apex Code : שפת תכנות דומה לג'אווה עם ממשק תכנות יישומים ( API ) ושפת שאילתות . 
יישומים חדשים צצים מכל עבר . 
ב - AppExchange , שוק מקוון ליישומים חדשים ל - Salesforce . 
com , כבר יש יותר מ - 700 יישומים במדריך . 
יש לי רק הסתייגות אחת - המחיר של 250 דולר למשתמש לשנה לגרסת ה - Unlimited Edition קצת גבוה מדי . 
בכל זאת , אם אתם יכולים להרשות לעצמכם , Salesforce . 
com מספקת פתרון רב עוצמה לניהול קשרי לקוחות , שיכול לענות גם על צרכים ארגוניים רבים נוספים . 
מדפיסים ומספרים לחבר'ה 
מדפסת לייזר יקרה במחיר מציאה , אשפית בניהול נייר וסורק תמונות מצוין . 
חידושים בתחום המדפסות והסורקים 
דיוויד סטון | תרגום מאת יובל ליברמן 
תגיות : מדפסות , חומרה , סורקים 
השקעה משתלמת 
מדפסת : Xerox Phaser 8860 Color Printer 
מחיר : 2,500 דולר 
ציון : 4.5 מתוך 5 [ בחירת העורך של PC Magazine ] 
בעד : עלות הדיו נמוכה מספיק כדי שהחיסכון יפצה על מחיר המדפסת . 
נגד : למרות שאיכות הטקסט טובה מספיק למרבית השימושים העסקיים , היא קצת פחות מהמקובל במדפסות לייזר . 
רובנו מכירים את המודל העסקי של יצרני המדפסות : לתת את המדפסת כמעט בחינם , ואז לעשות את הקופה ממכירה של הדיו . 
Xerox הפכו את המודל הזה עם מדפסת הלייזר Phaser 8860 Color Printer , שמשתמשת בדיו מוצק ( solid ink ) . מדפסת הצבע עצמה עולה 2,500 דולר , אבל Xerox פחות או יותר נותנת את הדיו בחינם , עם עלות הדפסה נמוכה מאוד לדף . 
אם בעסק שלכם מדפיסים הרבה בצבע , מדפסת זו תחזיר את ההשקעה בקלות תוך כמה שנים ותמשיך לחסוך לכם כסף . 
Xerox טוענת שהעלות לדף צבעוני של ה - 8860 היא 3.2 סנט ( מבוסס על תקינת ISO/IEC ) , כאשר מדפסות מועטות יורדות מרמת ה - 10 סנט . 
הטענה הנמוכה ביותר חוץ מזו היא 8.7 סנט של ה - Konika Minolta magicolor 5570 . 
מכאן שהחיסכון המינימלי של ה - 8860 הוא 5.5 סנט לדף , ויוצא שהמדפסת מחזירה את ההוצאה שלה תוך שלוש שנים בהדפסה של 1,275 דפים לחודש . 
גם 1.7 סנט - העלות להדפסת דף שחור - לבן ב - 8860 - היא אטרקטיבית ביותר . 
המהירות התיאורטית להדפסת צבע או שחור - לבן היא 30 דפים בדקה במהירות מקסימלית , ו - 16 דפים לדקה במצב רגיל ( איכות טובה ) . זה קצת איטי יחסית למחיר , למרות שאפשר היה לטעון שניתן לנצל את זמן ההמתנה לחישוב החיסכון בעלויות ההדפסה ... למרות זאת , במונחים מוחלטים , ה - 8860 ממש לא עצלנית . 
במבחנים שערכנו היא הניבה תוצאות סבירות במצב הדפסה רגיל . 
איכות הדפסת הטקסט היא טיפה פחות מאיכות לייזר טיפוסית , למרות שהיא בסדר למרבית השימושים . 
הטקסט נקי , עם קצוות חדים שנותנים לו מראה מקצועי . 
מספר גופנים קטנים או מסוגננים לא יצאו כל - כך טוב במבחנים שלנו , אבל רובם היו קריאים בגודל 6 נקודות וחלקם גם בגודל 4 נקודות . 
איכות הדפסת גרפיקה היתה טובה יותר ממה שאני בדרך כלל רואה במדפסות לייזר , למרות שהיתה גרעיניות קלה . 
האיכות טובה לשימוש פנימי , לדיוורים ולעלונים פשוטים . 
איכות ההדפסה הפוטוגרפית טיפוסית ללייזר . 
יכולות ניהול הנייר של ה - 8860 הוא טוב - יש לה מגירה בקיבולת של 525 דפים , מגש רב - שימושי בקיבולת של 100 דפים ויכולת הדפסה דו - צדדית ( דופלקס ) . ניתן להוסיף עוד שתי מגירות של 525 דפים ( בעלות של 400 דולר לכל מגירה ) וכך להגיע לקיבולת מקסימלית של 1,675 דפים . 
גם לו היתה מדפסת בינונית , החיסכון בעלויות ההדפסה היה הופך את ה - Phaser 8860 למועמדת ראויה לרכישה . 
התוספת של איכות הדפסה חזקה , טיפול טוב בנייר ומהירות סבירה צריכים לשכנע גם אתכם לרכוש אחת למשרד . 
הדפסה בכמויות גדולות 
מדפסת : Lexmark C782n 
מחיר : 1,300 דולר 
ציון : 3.5 מתוך 5 
בעד : די מהירה . 
יכולות ניהול נייר מצוינות . 
הדפסה מכונן USB . 
נגד : למרות שאיכות הטקסט טובה מספיק למרבית השימושים העסקיים , היא פחות מהמקובל במדפסות לייזר . 
מהירות , יכולות ניהול נייר ואיכות הדפסה - כולם צריכים להיות שיקולים ברכישת מדפסת לייזר משרדית . 
ה - Lexmark C782n היא די מהירה , יש לה איכות הדפסה טובה , אבל היהלום שבכתר הוא יכולות ניהול הנייר שלה בנייר . 
יש לה מגשים ואביזרים נלווים המיועדים לטפל בכמויות נייר עצומות , כראוי למדפסת עם מחזור עבודה חודשי של 150,000 דפים . 
קיבולת הנייר של ה - C782n היא 600 דפים , המחולקים בין מגירה של 500 דפים ומגש רב - שימושי בקיבולת של 100 דפים . 
בתצורות אחרות יש לה גם יכולת הדפסה דו - צדדית ומגש נוסף של 500 דפים . 
מזין דפים אופציונלי בקיבולת של 2,000 דפים יכול לשדרג את המדפסת לקיבולת כוללת מדהימה של 3,100 דפים . 
ניתן להשיג גם אביזרים נוספים לצורך שידוך , גימור ועוד . 
לא מפתיע שמדובר במכונה כבדה , בגודל של 53 על 60 על 47 ס"מ ( גובה , רוחב , עומק ) ובמשקל של 47 ק"ג . 
ל - C782n יש מציעה מהירות של 40 דפים לדקה בהדפסת שחור - לבן , ו - 35 דפים לדקה בהדפסת צבע , ומתאימה להדפסות בהיקף גדול . 
עם זאת , ברור שה - C782n מעדיפה מהירות על פני איכות . 
איכות הדפסת טקסט היתה קצת מתחת למקובל במדפסת לייזר , אבל בכל זאת מתאימה לשימוש עסקי . 
הגרפיקה היתה מתאימה לשימוש פנים ארגוני , אבל לא הייתם רוצים לשלוח אותה ללקוחות חשובים . 
איכות הדפסה הפוטוגרפית היתה טובה לצרכים משרדיים קלים . 
אם המשרד שלכם מדפיס בכמויות גדולות , ה - C782n צריך להיות מועמדת לרכישה . 
משמאל : Lexmark C782n , Epson Perfection V500 Photo 
סורק תמונות מוצלח 
סורק : Epson Perfection V500 Photo 
מחיר : 250 דולר 
ציון : 4 מתוך 5 [ בחירת העורך של PC MAGAZINE ] 
בעד : סורק תמונות וסרטי צילום באיכות גבוהה . 
תאורת LED מייתרת את הצורך בהמתנה להתחממות המכשיר . 
נגד : לא מתאים במיוחד למשימות משרדיות . 
יפה לראות תכונות חדשניות משולבות במוצרים חדשים . 
לעיתים אנו רואים יישום טכנולוגי שמותיר אותנו עם חצי פה פעור . 
זה מה שקרה לנו עם סורק זה - סורק תמונות איכותי שאינו צריך להתחמם כלל לפני שהוא מתחיל לעבוד , הודות לשימוש בתאורת LED . 
רשימת התכונות המפוארת של המכשיר כוללת אבחנה אופטית של 6,400 נקודות לאינץ' ואלגוריתם להסרה של אבק ושריטות מהתמונות . 
מקור האור החדש אפילו ירוק יותר מהקודם , שכן הוא אינו מכיל כספית - בהשוואה לנורות פלואורסצנט רגילות של סורקים . 
לכתבות נוספות בנושא מדפסות 
• המדפסות הטובות והגרועות לשנת » 2007 
• מדפסות וסורקים » 
• חדשות מעולם המחשבים » 
ההתקנה של הסורק השטוח קלה וטיפוסית . 
בנוסף למנהל התקן Twain של אפסון , מצויד הסורק בתוכנת זיהוי תווים אופטי ( בשפה האנגלית ) . ממשק המשתמש של מנהל ההתקן והתוכנה אינטואיטיביים למדי - במיוחד אם השתמשתם בעבר במוצרים דומים מבית החברה . 
איכות הסריקה ומהירותה מיישרות קו עם המוצרים הטובים ביותר בקטגוריה לסריקה של תמונות וסרטי צילום . 
אלגוריתם הסרת האבק והשריטות מוצלח אפילו יותר מזה של המתחרים . 
הוא מצטיין בסריקת תמונות , ובאותה רוח - לא היינו סורקים באמצעותו דפים לצורך משלוח בפקס , ולא היינו משתמשים בו לארכוב המשרד . 
כסורק תמונות הוא ראוי לתואר בחירת העורך בקטגוריה . 
הבעיה האמיתית של מיקרוסופט 
מהר : מי המתחרה הקשה ביותר של מיקרוסופט ? 
גוגל ? 
טוב , זה לא סוד שמיקרוסופט רוצה להיות שחקנים חזקה באמת בחיפוש ופרסום מקוונים , אבל לפחות בינתיים גוגל לא הכאיב למיקרוסופט במקומות הרגישים באמת ( בהם היא קוצרת את רוב הדולרים שלה ) . 
בטווח הארוך , יישומים מקוונים מבית גוגל ואחרים יוכלו בהחלט לאתגר את מיקרוסופט , אבל זו לא הבעיה האמיתית של מיקרוסופט , נכון להיום . 
כשבוחנים את הפלחים העסקיים בהם מתחרה מיקרוסופט , מתחריה הישירים הם אורקל ו - IBM . 
ארגונים רבים " גדלו " עם מוצרי מיקרוסופט בשנים האחרונות . 
בתחום הגיימינג יש תחרות עזה בין Xbox מבית מיקרוסופט לבין PlayStation מבית סוני , הקונסולה שמובילה בינתיים בשוק זה . 
חברות אלה אינן מציבות בפני מיקרוסופט את האתגר הגדול באמת . 
המכשול הגדול ביותר להצלחתה של מיקרוסופט בעתיד הוא ... מיקרוסופט עצמה . 
הלקוחות של משתמשי חלונות ו - Office עלולים לחוש שהגרסאות הנוכחיות בהן הם מחזיקים משרתות אותם במידה טובה מספיק , ולכן לא יחושו צורך לשדרג . 
חלק הארי של רווחי מיקרוסופט מגיע ממכירות רשיונות לחלונות ול - Office . 
אם מיקרוסופט רוצה להמשיך לצמוח , היא צריכה לשכנע אנשים לשדרג . 
פה קבור הכלב . 
אפשר לקחת לדוגמה את חבילת Office . 
כידוע , הגרסה הנוכחית היא Office , 2003 אבל אני מכיר המוני משתמשים שלא חשים שום צורך לשדרג אליו מ - Office XP ואפילו לא מ - Office 2000 . 
אני בהחלט אוהב את המראה של Outlook , 2003 אבל הוא לא מהווה שדרוג הכרחי . 
Office 2007 צפוי להיות השדרוג המשמעותי ביותר מזה שנים . 
ממשק המשתמש יהיה מאובזר בתפריט " סרט " ( מכונה ribbon ) שיחליף את התפריטים המסורתיים . 
מיקרוסופט עדכנה את מנוע הגרפיקה , ויצרה פורמט ברירת מחדל חדש ( אם כי שנוי במחלוקת ) . 
מיקרוסופט מעכבת את השקת החבילה עד לתחילת השנה הבאה . 
סביר שתזדקקו למחשב חדש על מנת להשתמש בחבילה במהירות סבירה . 
הצורך בשדרוג המחשב עלול להוות גורם מעכב לשדרוג התוכנה . 
השיפורים משמעותיים , ולכן עשויים לדרבן משתמשים לשדרג , אבל נטל ההוכחה עדיין רובץ על מיקרוסופט - לשכנע אותנו שהטרחה הכרוכה בהגירה שווה את המאמץ . 
ויסטה תהיה אתגר נוסף . 
האבטחה המשופרת עשויה לקרוץ למשתמשים עסקיים , וממשק המשתמש הנוצץ ישבה את עיני רוב המשתמשים . 
עם זאת , עדיין יש כמה שאלות פתוחות . 
מיקרוסופט דחתה את השקת מערכת ההפעלה עד לתחילת השנה הבאה , ולא אתפלא אם ההשקה תידחה פעם נוספת . 
ויסטה צריכה להיות אמינה ובעלת תאימות טובה . 
בדקתי גרסאות ביתא של ויסטה על מספר מחשבים , אבל לא הצלחתי להריץ אותה כמערכת הפעלה ראשית מפאת חוסר תאימות מנהלי התקן של כרטיסים גרפיים , ובעיות בעבודה עם לקוח VPN וכרטיס EV - DO . 
משתמשים אחרים תיארו באוזני בעיות נוספות עם ויסטה : תקלות בגלישה באתרי פלאש , באגים בשימוש בלקוחות מסרים מיידיים וזמני סוללה קצרים במחשבים ניידים . 
אין ספק שויסטה כוללת שיפורים רבים שיקלו על חייהם של מפתחים וירחיבו את האפשרויות העומדות בפניהם . 
עם זאת , אין הרבה דברים שאפשר לעשות בויסטה , שאי אפשר לעשות ב - XP . 
היוצא מן הכלל הוא DirectX , 10 שיאפשר חוויית גיימינג מציאותית יותר . 
בינתיים , אין אף משחק שמשתמש בטכנולוגיה , משום שאף מאיץ גרפי לא תומך בה ( עדיין ) . אסור לשכוח שמערכת הקבצים WinFS נשארת לעת עתה מחוץ לויסטה , ככל הנראה משום שהיא לא עבדה כפי שמיקרוסופט חזתה שהיא תעבוד . 
בקיצור - ויסטה תהיה שדרוג מוצלח , אבל לא משהו שמצית את הדמיון . 
האמור לעיל נכון גם לגבי היישומים המקוונים של מיקרוסופט . 
Hotmail ו - MSN Messenger בהחלט פופולריים , אבל הם לא באמת מייצרים רעש . 
היאחזותה של מיקרוסופט במותג Live המתפתח הובילה להשקתן של מספק תוכנות מעניינות , אבל יש עדיין צורך בעבודה רבה על ממשק המשתמש ועל חוויית השימוש . 
תסמינים אלה מצביעים על בעייתה של מיקרוסופט . 
המוצרים הנוכחיים שלה טובים באופן מספק , והמוצרים הבאים לא מהווים שדרוג הכרחי . 
בשנים האחרונות הקדישה מיקרוסופט תשומת לב רבה יחסית לאיכות התוכנה , כדי להשיק מוצרים עם פחות באגים ועם אבטחה משופרת . 
אבטחה ויציבות הן שתי תכונות חשובות , אבל לא מספיק כדי לשדרג באופן מיידי . 
מיקרוסופט צריכה להשיק את מוצריה מהר יותר , ולהפוך אותם למלהיבים הרבה יותר . 
וביל גייטס וג'ים אלצ'ין , איש החזון של מיקרוסופט , עוזבים השנה את העשייה , ומותירים את הבמה לריי אוזי , ארכיטקט התוכנה הראשי . 
אנשי הפיתוח יצטרכו לעבוד קשה כדי שתוכנות מיקרוסופט יחזרו להיות משהו מדליק . 
הולכים עם הזרם 
מעולם לא היה קל יותר להציג לקהל קטעי וידאו שיצרתם , וליהנות מוידאו זורם מכל עבר 
מיסי דפיו , אזרחית ארה"ב ואם לשניים , רצתה להושיט יד ולגעת באמהות אחרות . 
אז היא העלתה לאוויר רשת שידור משלה - על הרשת . 
כעת המיני - ערוץ שלה - MomMe TV בכתובת www.mommetv.com הוא אתר משגשג ורווחי המשדר תוכן וידאו הנתמך בפרסומות . 
באותה הצורה , מדריכי גולף מקצוענים החליטו שהם רוצים להרחיב את השיעורים שלהם אל הרשת . 
הם השיקו את רשת GolfSpan , בה נעשה שימוש במוצרי מדף זולים כדי להגיע לאלפי שחקני גולף . 
הרשת נתמכת בפרסומות , כמו גם בעזרת הדרכות וידאו הניתנות להורדה בתשלום . 
הדרכות הוידאו מוסרטות באמצעות מסרטה נייחת פשוטה ולא יקרה . 
מעבר לעובדה ששתי הרשתות החלו את דרכן עם תקציב זעום , יש חוט מקשר נוסף בין MomMe TV לבין GolfSpan : שתיהן הצליחו להימנע מהסיבוכים הרבים שכרוכים בהשקת ערוץ טלוויזיה מסורתי , על ידי כך שפנו אל Brightcove . 
com . 
שירות Brightcove לא גובה מהם דבר וחצי דבר עבור ההפצה והקידום , וחולק את הרווחים מהפרסום באופן הוגן עם מפיקי האתרים . 
שירותים כמו Brightcove , שיכולים לעזור לכם להעלות לרשת אתרי וידאו מקצועיים למראה ורווחיים , הם רק קצה הקרחון . 
רשת האינטרנט היא כעת מקום המאפשר לכל מי שחמוש בכלים הבסיסיים ביותר של הוידאו והאודיו , להגיע לקהל היעד - בצורה קלה ביותר . 
רק הביטו ב - YouTube , שתוך שנה התנפח לממדים של כ - 30 מיליון כניסות ייחודיות לחודש - קהל שצופה בכ - 100 מיליון קטעי וידאו באתר מידי יום . 
אתרי וידאו אף עוברים לטלפונים סלולריים . 
חברת Verizon Wireless חתמה על חוזה עם פורטלי הוידאו - YouTube ו - Revver ( www.revver.com ) - כדי להעביר קטעי וידאו ישירות למכשירים הסלולריים . 
אפל מקדמת את AppleTV , מכשיר שמיועד להזרים וידאו מקוון מהמחשב אל הטלוויזיה שבסלון . 
התוצאה היא שאתם יכולים לצפות בוידאו חובבני מהרשת , לצד פרקים של " עקרות בית נואשות " אותם הקלטתם על רשם הוידאו הדיגיטלי . 
לפני שתציגו לעולם את קטעי הוידאו שאתם רוצים לשתף , יהיה עליכם להחליט : האם אתם רוצים להציג לעולם סדרת טלוויזיה שלמה ? 
קליפים קצרים ? 
אולי קטעי בלוג וידאו ? 
יש לכם שאיפות מסחריות או רק תאוות פרסום ושיתוף ? 
משהו באמצע ? 
במאמר הזה , תמצאו סקירות עדכניות ועצות שיסייעו לכם להעלות את התוכנית שהפקתם לרשת . 
רגע לפני שצוללים להפקה 
לפני שתתחילו להעלות קטעי וידאו של אריות המזנקים דרך חישוקי אש בחצר האחורית , יש מספר נקודות חשוב לקחת בחשבון . 
הראשונה היא שאתם לא צריכים מסרטת וידאו מקצועית עם עדשות קארל - צייס בשווי אלפי דולרים על מנת להסריט וידאו שעולה לרשת . 
רוב האתרים מבצעים קידוד מחדש של חומר הוידאו שמועלה אליהם ומשנים את הפורמט בו הוא שמור . 
הקליפים צריכים להיות קטנים מספיק כדי שאפשר יהיה להזרים אותם בקלות לצופים מקוונים , שעושים שימוש בנגנים מדיה שפועלים באופן אוטומטי ברוב הדפדפנים - על פי רוב . 
הבעיה היא שבמטרה לצמצם את נפחי הוידאו , איכות התמונה מוקרבת . 
לעיתים הפגיעה באיכות כה קשה , עד שאמכם אולי לא תזהה אתכם בקליפ ( כמובן שזה יכול להיות גם יתרון בהתחשב בסוגי החומרים שעולים לעיתים לפורטלי וידאו ) . קליפים ממסרטת וידאו לא יקרה , מצלמה דיגיטלית , או אפילו ממצלמה המשובצת בטלפון הסלולרי יכולים להיות טובים מספיק כדי לספר סיפור וידאו , ולסייע לכם להתחיל את הקריירה . 
בסופו של דבר , השקעה במסרטות טובות , מיקרופונים טובים ותוכנות עריכה טובות - ישפרו פלאים את האיכות הכללית של הסרט . 
אתם גם לא חייבים להתחיל את הקריירה ברכישת תוכנת עריכת וידאו יקרה דוגמת Adobe Premiere ( במחיר מציאה של 849 דולר ! 
) כדי לערוך את הסרטונים . 
מספר אתרים עוזרים כעת בשלב עריכת הוידאו באופן מקוון ובחינם . 
אתם גם לא צריכים להיות בוגרי בית ספר לקולנוע על מנת לעשות שימוש בתוכנה . 
טיפ גדול אחד שכדאי לאמץ : אל תמעיטו בערכה של איכות קול גבוהה . 
מיקרופון דש עם קליפס במחיר 100 דולר , מספק איכות קול טובה הרבה יותר מזו שיספק המיקרופון המובנה ברוב המסרטות . 
גם אוזניות משולבות עם מיקרופון ( חברת Sennheiser מייצרת מספר דגמים מומלצים ) ישפרו בהרבה את איכות הקול . 
באתרים כמו eyespot . 
com , תמצאו מספר דרכים לערוך ולהתאים את האודיו - בחינם . 
אם תרצו להתעמק בנושא אודיו מקצועי , לרבות ציוד וטכניקות הקלטה ועריכה , תוכלו להיכנס לאתר אקט מוזיקלי , בכתובת www . 
act.co.il . 
תוכנת עריכה פרודה כמו Final Cut Pro , יכולה לסייע לכם להשיג תוצאה סופית איכותית שהולמת את שאיפותיכם האמנותיות . 
תהליך העלאת הוידאו לאינטרנט לעיני ההמונים ( ולשיפוטם ) הוא למעשה פשוט וידידותי . 
באופן טיפוסי , צריכים יוצרי סרטים לפתוח חשבון בחינם , להקליק על קישור שנשלח אליהם באמצעות דואר אלקטרוני ולהתחיל להעלות את הוידאו לפורטל . 
יש הגבלות על גודל הוידאו - לרוב כ - 100 מגהבייט לכל קליפ - אבל רוב האתרים לא מגבילים את כמות האחסון הכללית בה תוכלו לעשות שימוש . 
רוב האתרים גם יקבלו מגוון של פורמטים - WMV , כמו גם MOV , וכן AVI ו - MPEG - אותם הם ימירו עבורכם לפורמט בו הקליפים יוזרמו . 
קראו את האותיות הקטנות בהסכם השימוש הקיים בכל אתר שיתוף שבשירותיו אתם שוקלים להשתמש . 
רוב האתרים מותירים את זכויות היוצרים בידיכם , ומבקשים רק רשות להציג ולהפיץ את הקטעים ברשת או לעשות בהם שימוש לצורך קידום האתר . 
להבדיל , הסכמי השימוש במספר מצומצם אתרים של אתרים , מבקשים שליטה מלאה במוצר כולל מכירתו , שיבוץ פרסומות לתוכו וכדומה , מבלי לשלם תמלוגים ליוצרים . 
לשמחתכם , דרכי ניצול נקלות כאלה נעלמות עם התבגרות קהילת משתפי הוידאו ופורטלי השיתוף . 
יש אתרים קהילתיים שמסתמכים על וידאו , במקום על פרופילים מבוססי טקסט , כדי לחבר בין המשתמשים . 
אתרים משפחתיים מעוצבים כך שיעזרו למשתמשים לחלוק פיסות וידאו עם קרובים ועם חברים . 
אתרים המתמקדים בפלח המשתמשים העסקי מתוכננים כך שיעזרו לבמאים למכור שטחי פרסום ולייצר רווח מהפצת תוכן בסינדיקציה ואף לטפל בחיוב על כל צפייה . 
עסקים קטנים וגדולים כאחד יוכלו להשתמש בהפצת וידאו לצרכים שיווקיים ( סרטוני פרסומת , מדריכי שימוש במוצרים , סרטי תדמית ) , ואפילו לצורך הכשרת עובדים באמצעות סרטוני הדרכה . 
בעודנו חמושים רק במסרטת וידאו , בתוכנת Adobe Premiere Elements , במספר מצלמות רשת ובמיקרופון טוב , ניסינו קרוב ל - 30 אתרי שיתוף וידאו עבור המאמר הזה . 
קראו את הפרופילים שיצרנו , הכוללים את דעותינו על האתרים הראויים לציון . 
זכרו שאתרים רבים מרחיבים את היצעם על בסיס שבועי ולעיתים אף על בסיס יומי . 
YouTube ולהקת החקיינים 
כמו ואריאציות על קומדיות מוצלחות , חלק הארי של אתרי שיתוף הוידאו מבוסס על המודל שבנו יוצרי YouTube . 
אתרים אלו מספקים לרוב קטעים משעשעים - ומשעשעים פחות - בנושא מסוים או בתחום מוגדר , החל מנאום ההתפטרות של המפכ"ל קראדי , וכלה בקרחת הרותחת של בריטני ספירס . 
אתרים אלה מספקים את השירות בחינם , הם קלים לשימוש ומושכים תשומת לב רבה לוידאו שמעלים הגולשים . 
הם יכולים גם להיות מקום פשוט לאחסן בו את הוידאו שאתם רוצים לשלב בתוך האתרים או הבלוגים שלכם . 
היתרון בכך הוא שאתם נותנים לאתר השיתוף לעשות את כל העבודה הקשה . 
יתרה מכך , האתר מאחסן את הקטעים עבורכם ומייתר את הצורך בתשלום על אחסון נוסף ועל הגדלת רוחב הפס לאחר הפיכת הסרט ללהיט 
כוכב YouTube נולד 
אשפי הווידאו באינטרנט משתפים אותנו בסודותיהם ליצירת סרטי וידאו מקוונים . 
אולי אפילו תוכלו להתחרות בהם בעתיד 
יש לכם רעיון גאוני לתכנית טלוויזיה , אבל אין לכם נכונות להיכנס לתחתית שרשרת המזון של תעשיית הטלוויזיה , כדי לקבל ביום מן הימים מימון וזמן מסך לפורמט הטלוויזיוני שהגיתם ? 
אז ותרו על רשתות הטלוויזיה ועשו זאת בעצמכם . 
כך תקבלו את כל התשואות הדיגיטליות . 
רעיון נהדר הוא רק הצעד הראשון ( והיחיד שאנחנו לא יכולים לעזור לכם בו ) . באיזה ציוד תשתמשו להסרטה ועריכה ? 
להיכן מעלים את התוצר המוגמר ? 
איך אפשר לדחוס אותו כך שינוגן בצורה חלקה וזורמת ? 
איך משיגים קהל שיצפה בו ? 
גם אנחנו לא ידענו את הדברים האלו , אז שאלנו את הטובים ביותר בתחום . 
לא כאלו שנולדו אתמול . 
אין כאן אף אחד שזורק כפכפים לבלנדר ומייצר סרטים בגובה הדשא . 
אלו המקצוענים שיוצרים בלוגי וידאו ( vlogs ) באיכות כמעט טלוויזיונית , ותוכניות מקוונות - ברגע זה ממש . 
הסרטים שהם מפיקים נהנים ממאות אלפי צפיות ( ואף יותר ) - לא רק עשרות בודדות . 
יש כאלו הקוראים למה שהם עושים תוכן גולשים או user generated content . 
אנחנו מחשיבים אותו לטוב יותר מאשר הרבה מהתוכניות המשודרות בטלוויזיה . 
תקשיבו טוב לעצות שלהם , ואז צאו לדרך ובדרו אותנו . 
מסרטות וידאו 
קנו ( או שאלו ) את הטובות ביותר 
ברור שצריך מסרטה . 
השאלה היא איזה סוג , ומה מתאים לתקציב . 
כל המקצוענים מסכימים שאי אפשר לעשות עבודה טובה עם מצלמת רשת , אפילו לא עם מצלמת ה - iSight המובנית במסך מחשבי מקינטוש . 
מצלמת רשת עשויה להתאים לצילום מהיר בסגנון talking head - " ראש מדבר " עם כמות מזערים של תזוזות , אבל בסופו של דבר תצטרכו גמישות ויכולת תנועה . 
אין זאת אומרת שאתם צריכים לקנות מסרטת וידאו . 
לוק באראטס מהצמד Barats and Bereta מודה שלו ולשותפו לקומדיה עדיין אין מסרטה משלהם . 
כשהם היו בקולג' השאילו להם את הציוד , ולאחר מכן הם קיבצו ושאלו ציוד מחברים . 
עכשיו הם עובדים בחברת הפקת וידאו , שם יש להם גישה נרחבת אפילו יותר לציוד . 
לדברי באראטס , חשוב מאוד להשתמש במסרטה טובה , בין היתר - כדי לשחזר צבעים באופן מוצלח . 
עצות נוספות 
• השתמשו במסרטה שתומכת בוידאו באבחנה גבוהה - HD , אך קחו בחשבון שסרטי הווידאו שלכם ינוגנו באבחנה רגילה - SD - ברוב אתרי שיתוף הקבצים . 
סרט וידאו שהוסרט ביחס פריסה רחב נחתך אוטומטית עם ההעלאה ל - YouTube , כך שיחס פריסה של 16:9 הופך ל - , 3:4 אבל אל דאגה , התמונה לא מתעוותת . 
• קנו חצובה על מנת לנעול את המסרטה במקומה לקבלת תמונות יציבות . 
צידוד תכוף ומשחק יתר עם הזום עלולים להסגיר את מעמדכם החובבני . 
• להסרטת נושא בתנועה - מצאו משהו שמתגלגל , כגון עגלה או אפילו כיסא משרדי . 
הביאו נייר דבק על מנת להדביק למקום את המסרטה , את החצובה או אפילו את הצלם העצבני . 
• אין חצובה ? 
ערסלו את המצלמה בזרועותיכם על מנת לשמור על תמונה יציבה . 
אם אתם ממש שאפתניים , בנו בעצמכם את " המסרטה המיוצבת לאדם העני " במחיר של 14 דולר ( www.steadycam.org ) , או את הגרסה המרופדת מבית Instructables . 
com במחיר של 40 דולר . 
תאורה 
אל תשבו לבד בחושך 
חושבים שמספיק להשתמש במסרטה סבירה ? 
טעיתם . 
אפילו המסרטה הטובה ביותר יכולה להרוויח מתאורה טובה . 
למעשה , מסרטות וידאו פשוטות עלולות להיות חסרות תועלת לחלוטין בצילומי פנים - ללא תאורה מתקבלת על הדעת . 
אם אתם מפיקים תוכניות אינטרנטיות באולפן מאולתר ( כגון אלה בערוץ\אתר DL.TV מבית המהדורה האמריקאית של PC Magazine ) משתלם לדעת קצת על תאורה , או לעשות קורס מזורז בתאורה במסגרת קורס הפקת וידאו . 
אחת משיטות התאורה הקלאסיות , שמשמשת כנקודת מוצא ללימודי תאורה מבוססת על שלושה מקורות אור : מקור אור מרכזי מלפנים - בתור התאורה המרכזית , אור מילוי שימלא את הצללים מזוויות צידיות , ואור אחורי שיגרום לדמויות לבלוט על הרקע . 
רוג'ר צ'אנג מ - DL.TV מתריע " היזהרו מאורות פלואורסצנט , הם גורמים לאנשים להיראות ירוקים וחולים " . 
לכל הפחות כדאי לכם להשיג פנס LED או פנס תאורה קטן - sun gun - אותו ניתן לחבר על תושבת המסרטה . 
תאורנים וצלמים רבים מעדיפים למקם פנסים כאלה " בכל מקום מלבד על המסרטה " , כדי להימנע מאור ישיר ( שלא תמיד מתקבל יפה בהסרטה ) . בכל מקרה , התוספת הזו תגמור לכם את הסוללה , אז כדאי לקנות גם כמה סוללות רזרביות . 
עצות נוספות 
• קבעו את איזון הלבן לפני כל צילום , ללא קשר למקור האור שלכם ( שמש , מנורה או כל דבר אחר ) , על מנת שהצבעים ייצאו מדויקים ככל האפשר . 
• אור שמפוזר בחדר וחוזר אל נושא הצילום * לקסיקליזציה ( bounce ) עשוי להיות רך ונעים יותר מאור ישיר . 
עשו ניסיונות לקבלת התוצאה הטובה ביותר . 
• הימנעו מערבוב מקורות אור , למשל אור שמש הנכנס מהחלון עם אור מנורה חזק . 
• הירשמו לקורס בנושא תאורה . 
כדאי לחפש במכללות המקומיות או באתרי אינטרנט . 
לא צריך מסרטה , אך רצוי לקנות מצלמה איכותית 
אודיו 
השקיעו בסאונד 
המארחים הגדולים ביותר 
• YouTube . 
com : האבא של כולם . 
בינתיים . 
• Google Video : דומה ל - YouTube , אבל Google היא הבעלים של שניהם . 
• Revver . 
com : הציע את המנגנון הראשון לשיתוף יצרני תוכן ברווח , על מנת לשכנע אנשים חדשים ויצירתיים להעלות יותר סרטים . 
• VuMe . 
com : רווח מובטח של 3 דולר על כל 1,000 כניסות לסרטים המקוריים ( או לקבצי אודיו ותמונות ) . 
• Break . 
com : מתמחה בסרטי וידאו משעשעים המיועדים לקהל יעד של בני 18 עד 35 . 
• MySpaceTV . 
com : אתר שיתוף הסרטים של הרשת החברתית הזו כולל תוכניות ממקצוענים הוליוודיים . 
• DailyMotion . 
com : סרטי וידאו באיכות גבוהה יותר ( אבחנה של 640 על 480 במקום 320 על 240 שיש ל - YouTube ) . 
• MetaCafe . 
com : סרטי וידאו מסוננים לפי דירוג הצופים , כך שרואים רק את הטובים ביותר . 
השירות היה בין הראשונים לשתף יוצרים ברווחים . 
• 
מאט סלואן מחברת Blame Society Production , יוצרי הסדרה Chad Vader , אומר בבירור " אם אי אפשר לראות או לשמוע את הסרט , ממש לא משנה עד כמה הוא מבריק . 
אז קחו גם מיקרופון נפרד . 
אל תשתמשו במיקרופון של המסרטה " . 
הסתמכות על המיקרופון המובנה של המסרטה היא רעיון גרוע ( אלא אם כן זו מסרטה מעולה עם מיקרופון איכותי , וגם אז - יתכן שתעדיפו להקליט את האודיו ממקום שאינו המסרטה ) . חברת Blame Society התחילה עם מיקרופון שהודבק למקל של מטאטא . 
כיום יש להם מקליט בין אנשי הצוות , שהוא רק אחד מבין מתנדבים נלהבים רבים שהצטרפו לתוכנית . 
" אם אתם לא מצליחים להשיג מיקרופון נפרד , " אומר לוק באראטס , " חשוב להציב את המצלמה קרוב ככל האפשר , וללכוד את הצליל מהמרחק הקצר ביותר " . 
לעיתים , גם מיקרופון חיצוני זול שמורכב על מקל באורך מטר יהיה עדיף על הקלטה באמצעות המיקרופון המובנה . 
תוכניות המוסרטות באולפן מאולתר צריכות להתחשב גם ברעשים שמעבר לשליטתן . 
ל - DL.TV אין אולפן אמיתי . 
חבריו משתמשים במשרדי PC Magazine בסן פרנסיסקו , ארה"ב . 
כדי להפחית רעשי הרחוב הוסיף צ'אנג בידוד בצורת קרטוני ביצים לקירות , והחליף את התקרה באריחים סופגי קול . 
כך ניתן להשיג הקלטה נטולת צפצופים של משאיות חולפות ודיונים קולניים מהחדרים הסמוכים . 
ברני ברנס מחברת Rooster Teeth מדגיש שגם המוזיקה חשובה , אבל יש להשתמש רק במוזיקה ששלכם באופן חוקי ( או שקיבלתם זכות להשתמש בה ) . שיר מפורסם " מזוהה בקלות על ידי הצופה , אבל לא תורם לייחודיות של הסרט " . 
אפשר להשתמש בו כדי להפוך סרט שמשהו שאתם רוצים לחלוק עם חברים . 
אם להפקה תכלית עסקית , קחו חבר מוזיקאי שיכתוב לכם משהו מקורי , או לפחות קנו מוזיקה מאתרים כגון RoyaltyFreeMusic . 
com , iBeat.org או MusicLoops . 
com . 
מיקרופונים שכדאי לשקול 
• חברת Audio - Technica מוכרת מגוון של מיקרופונים מחווטים ואלחוטיים , לרבות מיקרופוני דש , במחיר של 40 דולר ומעלה . 
• המיקרופונים הכיווניים של Sennhieser , כגון ME66 במחיר 320 דולר , יכולים להפריד בין צלילים שממלאים את רחבי החדר . 
עריכה 
צריך לדעת לחתוך 
זכרו תמיד את העצה הכמעט אקסיומטית : כל המוסיף גורע . 
אפילו הגבלת הזמן של 10 דקות שיש ל - YouTube היא ארוכה מדי . 
" תשעים וחמישה אחוזים מהסרטונים שיש ב - YouTube יכולים להיות קצרים יותר " , אומר סלואן מחברת Blame Society . 
" לאנשים בקהל אין סבלנות לחכות , והם בורחים " . 
באראטס מסכים עם הקביעה . 
" הרבה פעמים רואים אנשים שעושים מרתון של סרטי וידאו באורך של 8 עד 10 דקות . 
לקהילה המקוונת אין טווח קשב כל כך ארוך " . 
אורך אופטימאלי של סרט יהיה בין שתיים לשלוש דקות . 
אל תשלו את עצמכם שהווידאו של מרואיין שמברבר בלי סוף בשוט אחד ארוך באמת מעניין מישהו . 
מספיק להסתכל על הקלאסיקה העכשווית the show של Ze Frank ( כאןן ) כדי לראות איך חיתוכים מהירים הופכים את הוידאו למעניין . 
ג'ון גרין מחברת Brotherhood 2.0 אומר " אחרת זה כל כך משעמם . 
צריך להמשיך להזיז את הפנים , ולתת לעיניים משהו לעקוב אחריו " . 
רוב היוצרים שדיברנו עימם מעדיפים לעבוד עם תוכנת Final Cut Pro על מחשב מקינטוש , וכך גם רוב הוליווד . 
סרטים דוגמת זודיאק ו - 300 נערכו באמצעותה . 
נראה שחברת אפל היא הבחירה דה - פקטו של רבים בתחום הוידאו . 
רעיון נהדר הוא רק הצעד הראשון 
דחיסה וקידוד 
פורמטים ועניינים טכניים אחרים 
ניתן להסריט וידאו ב - 24 או 30 תמונות לשנייה ( - fps ראשי תיבות של frames per second ) . צילום ב - 24 תמונות לשנייה או p 24 ( progressive ) , מפיק וידאו שנראה כמו סרט קולנוע . 
שימו לב שיש כמה אתרי וידאו שהופכים את הסרט ל - 15 תמונות בשנייה , אז הסרט שצילמתם ב - 24 תמונות לשנייה עלול להיראות מוזר אם תמונות אקראיות יעופו החוצה ( YouTube דווקא בסדר בהקשר זה ) . 
חברת Blame Society Productions מספקת מידע באתר לגבי טכניקות הדחיסה בהן היא משתמשת . 
למשל , היא מציעה וידאו ב - MPEG - 4 בקצב דגימה של 300 קסל"ש עם דחיסת וידאו של H.264 . 
סרטי הוידאו האלה קטנים מספיק על מנת להורידם בחיבור פס רחב , שינוגן באיכות טובה ב - QuickTime או Windows Media Player . 
חברת Rooster Teeth נדרשה במשך שנים ליצור מספר גרסאות בפורמטים שונים של כל פרק בסדרה Red vs . 
Blue ( למשל , QuickTime בשביל מקינטוש , WMV לחלונות ו - DivX ללינוקס ) וגדלים שונים , רק על מנת ש " כולם יהיו מאושרים " . 
הימים של פורמטים מרובים חלפו ואינם . 
כמעט כולם כיום משתמשים ב - Flash Video של Adobe כדי להזרים וידאו ישירות לדף אינטרנט - התקן ששירות YouTube הפך לתקן הרווח . 
האתר ממיר את הוידאו הדיגיטלי שמועלה אליו - מכל סוג שהוא - ל - Flash Video , מארח אותו , ומספק לכם קוד HTML כך שתוכלו לשלב אותו באתר האינטרנט הפרטי שלכם ( כל משתמש יכול לעשות זאת ) . חברת Blame Society מציעה לשמור קבצי וידאו דיגיטליים בפורמט MPEG-4 במהירות דגימה של 800 קסל"ש לפני שמעלים אותם לאתר השיתוף . 
ההעלאה באיכות גבוהה יותר פירושה - וידאו שנראה טוב יותר אחרי שהוא מומר לפלאש . 
וידאו באיכות נמוכה שיומר לפלאש יראה בסוף התהליך גרוע יותר מאשר בהתחלה . 
אירוח הקובץ ושיתופו עם קהל הגולשים באתר משלכם אומר שתצטרכו לשלם את עלות הפס הרחב . 
הדבר יכול להסתכם בהרבה כסף אם אתם לא יוצרים קבצי וידאו קטנים באופן מושכל . 
לא תרצו שלהצלחה הפתאומית של סרטון כלשהו יתלוו חשבונות בהם לא יכולים לעמוד , במיוחד כשאתם עדיין משלמים על המצלמה והמיקרופון החדשים . 
אם אתם רוצים להשתמש ב - Flash Video ברוחב פס נמוך , לחברת Adobe יש כמה מדריכי לימוד מקוונים ב - Flash Developer Center , עם הוראות ליצירת סרטים כאלו . 
אם תרצו לעשות זאת לבד , תצטרכו כנראה לרכוש את Flash Media Server 2 בעלות של 4,500 דולר לאתר , על מנת לקבל את הביצועים הטובים ביותר . 
לסיכום : אם אתם רק משבצים באתר קישורים לסרטים שהעלתם ל - YouTube , אתם משתמשים ברוחב הפס של YouTube וביכולת ההמרה שלו לפלאש ( גם אם הסרט מתנגן באתר שלכם ) . 
בחלק השני של הכתבה נלמד איך ליצור קהילה של צופים נאמנים , איך ניתן להרוויח כסף מסרטי הווידאו שלנו , איך לבלוט בים סרטי הווידאו ומידע נוסף על מצלמות , תוכנות עריכה ועוד 
מדריך : בנו דפדפן אינטרנט אישי 
משעמם לכם עם Firefox או Internet Explorer ? 
במקום להמתין שמישהו יעצב את הדפדפן המושלם , קחו אחריות ועצבו את ממשק המשתמש באופן שהכי מתאים - לכם 
רציתם אי פעם שהדפדפן לא יהיה כזה משעמם ? 
באמצעות BrowserBob ( כרגע האתר לא פעיל זמנית . 
בינתיים אפשר להשיג גם ב - Tucows ) תוכלו ליצור דפדפן מותאם אישית בקלות ובזריזות . 
אי פעם פיללתם לכך שכפתורי Forward ו - Back יהיו בתחתית הדף ולא בחלקו העליון ? 
רוצים שתמונת חיית המחמד תשמש כצלמית שמופיעה בחלקו העליון של הממשק ? 
בעת יצירת דפדפן מותאם אישית , אתם בוחרים מה להוסיף , מה לגרוע - ובאופן כללי - איך הוא ייראה . 
תהליך העיצוב מתבצע בשיטת גרור - והשלך , ללא צורך בתכנות . 
BrowserBob מציע את כל מה שצריך ליצירת דפדפן בסיסי . 
אני מציעה שתתחילו בדפדפן תכליתי ומהיר הכנה , ותקבלו החלטות לגבי עיצובם של מרכיבים שונים בדפדפן . 
לאחר מכן תוכלו להיכנס לתוכנת עריכת תמונות וללכלך את הידיים בעיצוב צלמיות ורקע . 
שלב זה דורש זמן ביחס ישר למידת רצונכם בהתאמה אישית . 
כדאי לשמור מדי פעם את הפרויקט דרך תפריט File = > Save . 
הוא נשמר כפרויקט Browser Bob . 
BB , אליו ניתן לחזור מאוחר יותר לצורך עריכת שינויים נוספים . 
כשתסיימו לעצב את הדפדפן תוכלו להדר אותו לקובץ ניתן להרצה שעובד בכל מקום . 
התחילו - בהתחלה 
כדי להתחיל , בחרו ב - File = > New והקליקו על לשונית Samples . 
אפשרות 10 Minutes Browser תהיה נקודת התחלה טובה , עם עיצוב חלונאי בסיסי ומוצלח . 
כדי לנווט יש צורך בשורת כתובות , ולכן יש לגרור תיבת עריכה ( Edit ) מסרגל הכלים אל חלקו העליון של הדפדפן . 
כדי שתיבת העריכה תתפקד כשורת כתובות , בחרו באפשרות AddressBar MainWeb מתוך רשימת התפקידים ( Role ) בסרגל Properties 
אפשרו לשנות את גודל הדפדפן 
אם לא תבצעו שלב נוסף זה , לא תהיה אפשרות להקטין את חלון הדפדפן בעת שימוש אמיתי , לאחר ההידור . 
גררו את כפתור Resize ( שולט על גודל החלון בעת הקלקה ) מה - Library אל הפינה הימנית התחתונה של הדפדפן . 
ודאו שהכפתור 
שאלו את עצמכם , האם אתם מעונינים שהכפתורים ינועו כשאתם מקטינים את החלון . 
היכנסו ל - Properties של כל אחד מהם כדי לקבוע לאן לעגן אותם , לפי העניין . 
בדוגמה זו , כפתורים Forward ו - Back ממוקמים תמיד בתחתית הממשק בצד שמאל . 
שורת הכתובות ממוקמת בחלקו העליון של הממשק . 
כך , כשישונה גודל הממשק ומיקומו , הכפתורים תמיד ימוקמו בהתאם . 
הקווים האדומים תוחמים את האזור אותו ניתן למתוח בעת שינוי גודל החלון . 
בעת עיצוב רקע משלכם הקפידו להשאיר מחוץ לתחום פריטים חזותיים שלא ייראו טוב לאחר מתיחה . 
העמיקו חקר 
אם ברצונכם לשפר את מידת ההתאמה האישית של הממשק , תוכלו לערוך את התמונות שמשמשות את רכיביו באמצעות תוכנת עריכת תמונות . 
בעודכם בחלון BrowserBob , הקליקו על פריט אותו תרצו לערוך ואז על כפתור Edit Image שנמצא מימין לשם הקובץ . 
פעולה זו תפתח את תוכנת העריכה , באמצעותה תוכלו לשנות את צבע הפריט , להפעיל עליו מסננים וכדומה . 
מומלץ להכין עותק של כל הפריטים כפי שהם בברירת המחדל , לפני שמתחילים לשחק איתם . 
שמרו את התמונות אחרי העריכה באותו פורמט קובץ כמו המקור . 
המדריך : כל מה שרציתם לדעת על זכרונות למחשב 
כמה זיכרון Vista באמת צריכה ? 
ומה לגבי Windows XP ? 
מה לעזאזל ההבדל בין DDR ל - DDR SDRAM ובינם לבין DDR2 ו - DDR3 ? 
האם כדאי להרחיב את הזיכרון ? 
להחליף אותו ? 
ואם כן אז למה ? 
על שאלות האלה ונוספות נענה בכתבה שלפניכם 
לא כל המשתמשים בקיאים בהבדלים בין טכנולוגיות ורכיבי הזיכרון השונים . 
אם גם אתם במצב הזה - הגעתם למקום הנכון . 
נעשה לכם קצת סדר במושגים , ונעזור לכם לקבל החלטות קנייה נבונות . 
ננסה לספק לכם תמונת מצב של טכנולוגיות הזיכרון הקיימות , ולהציג את העובדות החשובות ביותר הנוגעות לבחירה ברכיבי זיכרון . 
אתם מרכיבים מפרט למחשב חדש , או מתכוונים לשדרג מחשב קיים , תמצאו כאן כמה עצות חיוניות במיוחד . 
DDR וקללות אחרות 
רוב מחשבי ה - PC מהשנים האחרונות משתמשים בזיכרון DRAM ( ר"ת של Dynamic Random Access Memory ) מסוג DDR ( או Double Data Rate ) . ה - DDR קיבל את שמו בגלל יכולתו לקרוא ולכתוב נתונים במקביל , 
בקצב כפול , אך כמו ה - SDRAM אותו החליף הוא פועל באופן סינכרוני ( ה - S מתייחסת למילה synchronous ) ולכן לפעמים מכנים אותו DDR SDRAM . 
סוג זיכרון נוסף שהתחרה ב - DDR והפסיד הוא RDRAM , שקיבל את שמו מהחברה שפיתחה אותו ( Rambus ) . הוא היה יקר יותר ולא הציע יתרון מספיק על ה - DDR , ולכן נעלם מהשוק . 
בשנת 2003 הושק דור שני של זיכרון DDR , שכונה בפשטות DDR2 . 
אינטל אימצה אותו בשלב מוקדם יחסית . 
מעבדי Athlon 64 של AMD כללו בקר זיכרון מובנה שלא תמך בתקן , מה שהשתנה עם השקת קו מוצרים חדש עם תושבת AM2 בשנת 2006 . 
ב - DDR2 , בשונה מ - DDR , מהירות האפיק ( Bus ) כפולה ממהירות השעון של הרכיב . 
לדוגמא : רכיבי ה - DDR הישנים במהירות 200MHz , העבירו נתונים בקצב מקסימלי של 3.2GB/sec ( לכן קראו להם גם PC3200 ) ; רכיבי DDR2-400 הפועלים במהירות שעון זהה , תומכים בקצב העברת נתונים כפול של 6.4GB/sec ( ולכן הם מכונים גם PC6400 ) . 
סימון רכיבים 
יש בלבול מסויים בסימון המהירויות של רכיבי DDR2 משום ש - JEDEC , ארגון התקינה של תעשיית המוליכים למחצה , פרסם כמה גירסאות של התקן . 
ישנן גם גירסאות עתירות ביצועים בעלות נתונים טכניים גבוהים מאלו של התקן הרשמי . 
כדי לנצל את היכולות של רכיבים כאלה , יש לשנות ב - BIOS את מתח הפעולה שלהם ולעלות מעבר למתח הרגיל של 1.8 וולט . 
גם העניין הזה גורם לקצת בלבול - ראינו אנשים שקנו זיכרון DDR2 לגביו טען היצרן שהוא יכול לרוץ בקצב שעון של 1066MHz , ולהפתעתם קיבלו זיכרון במהירות רשמית של 667MHz בלבד . 
כוונת היצרן הייתה , מן הסתם , שהרכיב שלו מתאים להרצה במהירות שעון של 1066MHz עם שינויים מתאימים במתח ובהגדרות ה - BIOS . 
בכל אופן , לא כל לוחות - האם תומכים בשינויים כאלה , וכדי שכולם יוכלו ליהנות ממהירויות גבוהות יותר נדרשים עדכונים של התקן ושל הטכנולוגיה . 
חברת Micron הכריזה לאחרונה על רכיבי DDR2-1066 שפועלים ב - וולט . 
סביר להניח שנראה בקרוב תקן מתאים של 
- חדש בשכונה 
רכיבי DDR3 אמורים לספק תעבורת נתונים מהירה פי 4 מ - DDR2 , במתח נמוך יותר . 
המחיר הוא הגדלת ה " עכבה " ( latency ) , זמן ההמתנה בעת הגישה לזיכרון ( ראו המסגרת ) . מכל מקום , הפעולה במתח נמוך יותר מתורגמת לצריכת חשמל מופחתת שחשובה במיוחד במחשבים ניידים . 
אינטל מאפשרת היום להשתמש ב - DDR3 בחלק מהלוחות עם ערכות השבבים P35 ו - G33 מתוצרתה ( לוחות אחרים שמתבססים על הערכות הללו תומכים רק ב - DDR2 ) . חברת AMD תמשיך לתמוך רק ב - DDR2 גם במעבדי Athlon וגם בקו Phenom שיוכרז בקרוב , ותשלב בקרי DDR3 במעבדיה בסוף 2008 . 
תוכלו למצוא רשימה של 

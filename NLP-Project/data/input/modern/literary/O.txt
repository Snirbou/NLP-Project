משה צימרמן 
הסרטים הסמויים מן העין 
קאנוניות ופופולריות בקולנוע הישראלי העכשווי 
הקדשה 
בעלמא די ברא כראותי , ספר זה מוקדש ביראת כבודיה לנשמת יוסף בן סבתי הניה , שלימד אותי מתוך הרבה חרדה שצריך תמיד להתכונן לרע מכול , לא מפני שאפשר למנוע את הגעתו – אלא כדי ש " אהיה טיפה יותר מוכן " . 
לזכר אמי אטל , שהנאצים מנעו ממנה להתבגר ולימדו אותה שאסור להאמין באמת לאף אחד , שבגללה אשאר תמיד ילד ואלך שבי אחר כל מאחז עיניים שוטה . 
כלומר אהיה לנצח " פתי מאמין לכל דבר " . 
לבילי אהובתי , תיבדל לחיים ארוכים , שמאפשרת לי לרדת למעמקים שאפילו אני מפחד לפעמים להיות בהם . 
לשרה ויורם , שאפשרו לספר זה להיוולד – היא בעזרת עריכה אוהבת ומושכלת של כתב היד , הוא בעזרת תמיכה וייצוב שהעניק לנפשי ידועת הדווי , שלא מעט פעמים מראה לי " מאיפה משתין הדג " . 
ולגילי וטומי , שתמיד יודעים להעניק למערכת איזה רובד של שפיות שכל כך נחוצה לנו – ושבסופו של דבר אי אפשר בלעדיה . 
ולעידן ואיציק , שמסיבות שונות ומשונות התייחסו אלי ברכות וחביבות שגרמו לי להבין עד כמה כדאי לחיות . 
הקדמה – ' חשיבותה של הצלחה ' 
לספר זה מטרות אחדות . 
החשובה שבהן היא חשיפת הדקויות הנשזרות בסרטים כדי שיבטאו רעיון מסוים או כדי לגרום לצופיהם לחוש תחושות כאלה או אחרות שיוצרי הסרטים חפצים , במודע או שלא במודע , שירגישו . 
היכולת להבין את האופן שבו יוצרי הסרטים מצליחים לבטא רעיונות או להנחיל רגשות מאפשרת להשיג מטרה נוספת : הבנת הסיבות אשר בעטיין סרט זוכה להיות פופולרי או קאנוני , מצליח ונחשב . 
זו מטרה שרבים נוטים לזלזל בה ואפילו לכפור בחשיבותה , בגין שלוש סיבות : 
חוסר רצון להכיר בצד הצרכני - מסחרי של יצירת האמנות , באופנים הרבים והמגוונים שבאמצעותם יוצריה גורמים לצרכניה לחבבה ולהמליץ לאחרים לצרוך אותה . 
חוסר נכונות להודות בתפקיד העקבי שממלאת האמנות בשמירה על מוצקותו של המבנה הסוציו - אקונומי השולט בחברה . 
חוסר יכולת להכיר בכך שרוב יצירות האמנות ממשיכות להיות כלב השמירה של הקונצנזוס , גם כאשר הן נראות חדשניות , מתירניות ואפילו חתרניות . 
מדובר כאן בהצעה לא פשוטה : להתחיל ולראות את האמנות במערומיה . 
משימה לא קלה , בהתחשב בעובדה שענף שלם של הפילוסופיה , האסתטיקה , מתקיים מזה אלפי שנים כדי לכסות על ערוותה ולגרום לבני האדם לבוא אליה עמוסי ציפיות ואמונה כי יצליחו ללמוד לראות באמצעותה את " היפה " , " הנשגב " ו " המרגש " . 
כתוצאה מכך , תמיד חשו מרבית האנשים הרבה יותר בנוח כאשר נדרשו לדון במרכיבי האיכות של יצירות אמנות מאשר לדון בהיבטים הצרכניים והמסחריים שלהן . 
אין פלא , אפוא , שמעץ האסתטיקה צמחו פעילויות נוספות , שהתמחו בחקר המזכך , המעדן והנאצל שבאמנות ובתולדותיה . 
למשל : הפואטיקה , הדרמה , ההרמוניה ועוד . 
לעומת זאת , היחס לדיונים סביב הסיבות שבגללן זוכות יצירות אמנות בהצלחה היה , בדרך כלל , הרבה יותר מסויג ונדיר . 
כנראה משום שנתפסו כחילול הקודש ואפילו כהזניה מפורשת של האמנות . 
שהרי זו נוצרת מתוך רגשותיהם הטמירים והאנינים של אמנים בעלי שאר רוח ונחווית , " באופן טבעי " , על ידי אנשים בעלי רגישות דומה ואולי גדולה אף יותר . 
אפשר למצוא עשרות מחקרי מופת העוסקים בדרך ליצור , להבין ולהעריך כראוי יצירת מופת , אך רק מחקרים ספורים העוסקים בסיבות שבגללן יצירות אמנות מצליחות . 
הרצון לאחד בין שני הדיונים מעורר אצל מרבית האנשים , למרבה הצער , אי שקט וכעס לא מבוטלים . 
אלה מסבירים את נדירות המחקרים המנסים להשיב על שאלות כגון : " מדוע יצירות אמנות מצליחות ? " , או ב " אילו נסיבות זוכות יצירות אמנות ' מצליחות' להפוך גם ליצירות ' נחשבות' ? " . 
הסיבה פשוטה למדי : בני האדם אינם ששים להיות נוכחים באירועים שבהם מוסר מעל פניה המטפוריים של האמנות מעטה הרומנטיקה והמסתורין . 
הם כנראה חוששים כי בלעדיו יתקשו ליהנות ממנה ולחבבה , מפני שייאלצו לראותה עירום ועריה , להיחשף לכל התפרים הגורמים לה " להצליח " ול " היחשב " ( כלומר להיות " פופולריים " וקאנוניים " ) . יותר מכול הם יראים מחשיפת ההבדל בין שני סוגי התפרים , מאחר שהיכולת להבחין ביניהם מגלה כי הם שונים בעיקר בדבר אחד : מידת המורגשות שלהם על ידי הקהל . 
באופן פרדוקסלי , כלומר בניגוד לאינטואיציות של האדם הממוצע , קל יותר להבחין בתפרים המסבירים מדוע יצירה הפכה ל " נחשבת " מאשר בתפרים המאפשרים להבין מדוע יצירה הפכה ל " מצליחה " . 
מכיוון שכך , במהלך הספר יובהר שוב ושוב מדוע הפרדוקס אינו גדול כל כך - בתקווה שהמאמץ שיושקע במטרה זו אכן יסייע לקורא להתגבר על תכתיביה של האינטואיציה . 
כצעד ראשון כדאי להבהיר מדוע בני אדם חפצים פחות להבחין בתפרים שמאפשרים ליצירה להפוך ל " מצליחה " . 
ההסבר לכך פשוט למדי . 
חשיפת הסיבות שהופכות יצירה ל " נחשבת " מסייעת לבני אדם להתענג עליה , מאחר שהיא חושפת את צרכן האמנות לאיכויות של היצירה . 
חשיפת הסיבות הגורמות ליצירה להפוך ל " מצליחה " , לעומת זאת , פוגעת ביכולת של צרכניה ליהנות ממנה , בעיקר משום שגילויין מעורר אצלם כעס רב . 
קשה להם להשלים עם העובדה שמניפולציות שבאמצעותן הופכות יצירות אמנות ל " מצליחות " הן כה פשוטות , וולגריות וקלות לזיהוי עבור מי שמוכן להתבונן ביצירה בעין מזוינת . 
הווה אומר , תוך היעזרות בתודעה שאינה מוכנה להשלים עם שתי רעות חולות : קוצר הראות לגבי המבנה הסוציו - אקונומי השולט בחברה וחוסר הנכונות להסכין עם העובדה שרוב יצירות האמנות ה " מצליחות " ( כולל אלה הנראות חדשניות , מתירניות ואפילו חתרניות ) ממלאות תפקיד שמרני , שנועד לחזק את הקונצנזוס סביבו מלוכדת החברה . 
חשוב להדגיש כי " הצלחתה " של יצירה נקנית בכך שהיא מציגה לצרכניה תמונת עולם שהם חפצים לראות , כלומר משפרת את האופן שבו הם חושבים או חשים לגבי נושא מסוים או שורת נושאים , אשר בעקבות האופן שבו הם מוצגים ביצירת האמנות נתפסים כפחות בלתי נסבלים ולעתים קרובות אפילו ככאלה שאפשר לפתור אותם בקלות . 
אלא שחשיפת האופן שבו יצירת האמנות " משפרת את תמונת העולם " של הצופים פוגעת ביכולתה לענג את הקהל ולהשפיע עליו . 
לכן תגובתם של רוב האנשים למצב מעין זה כרוכה , בדרך כלל , בכעס על כך ש " נשללה " מהם היכולת להפיק מהסרט את הרווחים הקוגניטיביים והרגשיים שיכלו להפיק ממנו קודם לכן . 
בלי להיכנס לפרטנות יתר , אפשר לומר שתסכולם של הצופים הוא תולדה של שתי תחושות : כעס על כך שמהסרט נשללה היכולת " לשפר את תמונת עולמם " ; עלבון בשל כך שלא הבחינו ב " תחבולה " הפשוטה יחסית , שבאמצעותה הסרט " משפר את תמונת עולמם " . 
כעסים כבדי משקל שלמרבה השמחה די קל להתגבר עליהם . 
כל מי שהוא בעל יצר אינטלקטואלי ממהר לסלוח הן ליוצרי הסרט , שרימו אותו כביכול , והן לחושפי התרמית , שבגללם אינו יכול עוד ליהנות מתמונת העולם השקרית שהסרט ברא . 
לאלה שכעסם עז מתאוותם ללמוד ולהשכיל אפשר לספק שתי נחמות יעילות למדי שיסייעו להם להיתפס בצערם ויאפשרו להם לסלוח לסרט ולעצמם בלי לחוש מיוסרים . 
הנחמה הראשונה נוגעת לאופי המתוחכם והערמומי של המערכת הכלכלית - תרבותית , שבמסגרתה נוצרים מרבית הסרטים הזוכים להצלחה מפליגה בעולם המערבי ובישראל . 
מערכת זו מאוישת בידי מומחים מיומנים ביותר , שמנסים , לרוב במודע , ליצור סרטים שייראו חדשניים - מתירניים ואפילו חתרניים ככל האפשר בלי שעובדה זו תמנע מהם להצליח . 
כלומר הם מתמחים בלשפר את תמונת עולמם של הצופים הנחשפים לסרטים שהם יוצרים , תוך כדי כך שהם גורמים לאותם צופים לסבור בטעות כי הסרט חושף בפניהם את " עובדות החיים " או את " הוויות העולם " בצורה נועזת , אמיצה וחדשנית . 
הנחמה השנייה מתקשרת לצופים עצמם , וליתר דיוק למנגנון ההדחקה המשובח שבו ניחנו מרביתם . 
מנגנון זה מאפשר להם , תוך זמן קצר , להתעלם מאוסף התחבולות שבאמצעותו הצליח הסרט לשפר את תמונת עולמם זמן מועט לאחר שהצליחו לאתרו בכוחות עצמם או בעזרת הסבר שהובא לידיעתם . 
מנגנון זה , שאפשר להעניק לו את השם " מוחק העלבונות " , מאפשר לצופים לשוב וליהנות במהירות מהסרט , תוך כדי כך שהם מתעלמים מהעובדה שרק לפני זמן מועט מישהו הסב את תשומת לבם למנגנון שבאמצעותו הסרט " משפר את תמונת עולמם " . 
יתרה מזאת , ברוב המקרים הם אפילו מתחילים לראות את עצמם כמשתייכים ליחידת העילית שפיצחה את " הקוד הסודי " שבעזרתו הצליח הסרט להערים על מרבית הצופים בו , ולפיכך ליהנות מכך שהם יכולים לראות כיצד הסרט משפר את תמונת העולם של הצופים בו בלי שיבחינו בכך . 
מעבר לכך , צריך לזכור שמרבית יוצרי הקולנוע , חלק ניכר מהצופים וכמעט כל האינטלקטואלים המבקרים את הקולנוע חוברים זה לזה כשמדובר ביחסם האמביוולנטי לזרם המרכזי בקולנוע , שאפשר לכנותו ולאפיינו בעזרת שמות רבים , כגון : אמנותי , סמי - אמנותי , בעל יומרות אמנותיות , פונה לזרמים המרכזיים בחברה , בורגני , בידורי אך לא אסקפיסטי ועוד . 
שלוש הקבוצות ( יוצרים , צופים , מבקרים ) שותפות ברצון ליצור , לחזות ולנתח סרטים שייראו כחושפי אמת ועתירי ביקורת בלי להיות כאלה באמת , ולחילופין , חולקים את הרצון לשמר את הסדר החברתי הקיים , תוך יצירת רושם שמטרה זו היא מהם והלאה . 
ההבחנה וההכרה בכך שזהו אכן המצב מחייבת את כל מי שמחשיב את עצמו כאינטלקטואל בעל יושרה מפותחת להודות בפרדוקס נוסף : רוב הסרטים המצליחים והנחשבים מאופיינים בכך שהם מעניקים הצדקה לתופעות שהם מעמידים פנים כאילו הם נלחמים כנגדן . 
ההכרה בעובדה זו פירושה להסכין עם עוצמתם של האליטות השולטות בחברה והמעצבות את הנורמות הסוציו - אקונומיות והתרבותית שלה ; להשלים עם כך שהאליטות הללו ויוצרי הסרטים המשרתים אותן אינם מתקשים להטעות את מרבית צרכני האמנות ולהודות בכך שצרכנים אלה נוטים ליפול ברשת שטווים להם הסרטים המצליחים והנחשבים . 
קל להמחיש זאת בעזרת סרטי עלילה שנעשו בארץ בשנות ה - 80 ושנחשבים לבעלי נטייה שמאלנית . 
בספר הזה תופנה תשומת הלב בעיקר לסרטים בעלי אוריינטציה חברתית , שנעשו בשנות ה - 90 והאלפיים וזכו להיות מצליחים ונחשבים , כל זאת כדי להראות שאפשר למצוא בהם מאפיינים דומים , כמעט זהים , מתוקף העובדה שסרטים אלה מבצעים פעולה דומה לזו שעשו סרטי שנות ה - : 80 הרגעה , השכחה ושיכוך של בעיות חברתיות שאותן הם מתיימרים לעורר ולפעמים גם לפתור כביכול . 
מצב זה , שבו מוציאים את האוויר מהחתרנות המדומה שעוטים על עצמם סרטים מסוימים , מעורר כעסים גדולים אצל רבים . 
יוצריהם , כמו גם הצופים שנשבו בקסמם , אינם אוהבים להיווכח או להודות במספר עובדות לא מחמיאות , כגון : 
1 . 
התפעלותם והתלהבותם מסרטים רבים נובעות מסיבות המעמידות אותם ואת הסרטים באור מגוחך ופרדוקסלי , מאחר שהם מייחסים לסרטים תכונות ולעצמם רגישויות שונות מאוד ( ולעתים , הפוכות לחלוטין ) מאלה שיש בהם . 
2 . 
אכזבתם מתעצמת מעצם העובדה שיש פער עצום בין " מה שהם מייחסים לסרטים " לבין " מה שיש בהם באמת " . 
3 . 
עליהם להודות שהם הרבה פחות חתרנים ממה שנדמה להם בשעה שהתלהבו מעשיית סרטים מסוימים או מהצפייה בהם , תוך כדי כך שהם סבורים שחתרנותם הפוליטית של הסרטים , שהתגלתה כמאוד מדומה , משקפת גם את חתרנותם שלהם . 
4 . 
הם ששים ליפול במלכודות שהסרטים הנזכרים טומנים להם , מפני שהם מאפשרים להם להרגיש ברמה המיידית כי הם חתרניים מאוד בלי להיות כאלה באמת . 
5 . 
סרטים אלה מעניקים להם , ברמת הדימוי העצמי המצטבר , תחושות מחמיאות ומחניפות , שלרוע המזל אינן מבוססות ומזיקות . 
בגין סרטים אלה הם מאפשרים לעצמם לחיות בשלום עם חוסר הצדק השורר בחברה שבה הם חיים ועם העוולות שנעשות במסגרתה ועל ידה . 
6 . 
הסרטים , שהם כה מתלהבים מהעשייה שלהם , מהצפייה בהם או מהעובדה שהם חלק בלתי נפרד מעולמם התרבותי , משמשים , שלא בטובתם , מעניקי לגיטימציה בעייתיים ביותר לכל מה שנראה להם לא תקין בחברה שלהם . 
בסופו של יום על הצופים בסרטים אלה להשלים עם העובדה המרה שבסך הכול הם רוצים להמשיך לחיות בשלווה מאוד לא מוצדקת , בתוך חברה שהם שמחים לתקוף במתינות מכאיבה ובעירבון מוגבל . 
הווה אומר , בלי לעבור את גבולות הטעם הטוב או לצאת מהחיק החם והמחניק של הקונצנזוס . 
הם מוכנים לייבב בדמעות תנין כל עוד הם נשארים חלק אינטגרלי מהחברה שמעניקה להם כבוד ויקר . 
במקביל הם ממשיכים ליהנות מכל טובות ההנאה שהחברה שאותה הם מבקרים יכולה להרעיף על אלה שהיא חפצה ביקרם . 
העובדה שהרבה מאותן טובות הנאה הן תולדה של התופעות שעליהן הם מעבירים ביקורת בסרטים לא באמת מפריעה להם . 
אם לא די בכך , הרי מעגל האירוניה מושלם כאשר עושי הסרטים , הצופים והמבקרים , חשים כי הם לוחמים בתופעות שיש בהן יסוד עמוק של חוסר צדק ושל עשיית עוול שהם אלה שמסייעים להן להמשיך להתקיים לאורך זמן . 
יותר מכול – קשה ליוצרי , צופי ומבקרי הסרטים שזוכים ב " הצלחה " וב " נחשבות " להפנים את פיצול האישיות החברתי שממנו הם סובלים . 
מקורו של פיצול זה בעובדה שמבחינה סוציו - אקונומית הם משתייכים במובהק אל השכבות החברתיות הרוות נחת ממצבה של החברה ; ואילו מבחינת הדימוי האינטלקטואלי העצמי שלהם , הם חשים ורואים את עצמם כמחויבים מוסרית וערכית לבקר חלק ניכר מאורחותיה וטיבה של אותה חברה בדיוק . 
כדי להקל על ההתמודדות עם קשיים אלה כדאי להגיע אליהם אחרי הכנה מוקדמת ולהיחשף אליהם בהדרגתיות – ולהתחיל בהצגת קווי המתאר של הספר , המורכב משלושה חלקים . 
בחלק הראשון תוצגנה הגדרות אחדות של האמנות וייסקרו כמה ניסיונות להשיב על שאלות כגון : מהם תפקידי האמנות ? 
או מה מאפשר ליצירת אמנות למלא את תפקידה ? 
חשוב לציין כי רק חלק קטן מהמרכיבים של שאלות אלה יתוארו וינותחו , במיוחד אלה הרלוונטיים לניתוח הסרטים שנעשו בישראל מאז סוף שנות ה - 80 . 
כפועל יוצא מכך , יוגדרו בחלק זה של הספר גבולותיה של התקופה והקריטריונים אשר לפיהם נבחרו היצירות הנידונות בספר . 
החלק השני יתאר וינתח את מאפייני היצירות " המצליחות " ו " הנחשבות " . 
מטרתו של חלק זה להצביע על המשמעות העולה מהסרטים שייבחנו ולהבליט את העובדה שמשמעות זו אינה תמיד ברורה או מובנת מאליה , ובמקרים רבים היא אפילו מפתיעה . 
כמו כן יושם דגש על העובדה שעל מנת לעמוד על אותה משמעות ולהבין את האופן שבו היא משפיעה על הבניית המציאות אצל חלק גדול מהמשתייכים לחברה הישראלית , יש להיפרד מהרבה הנחות מוקדמות : במיוחד מאלה המתיימרות לקבוע במה יכולות לעסוק יצירות הנעשות במסגרת הקולנוע והטלוויזיה הישראליים ומה אפשר לצפות שיצירות כאלה יעזו לומר או יימנעו מלומר . 
כדי להבין את מלוא מורכבות הסוגיה ובאותה הזדמנות גם לסבר את האוזן אפשר לחשוף את העובדה הבאה : חלק ניכר מיוצרי הסרטים הנדונים בספר מופתעים לגלות את הפרשנויות ה " חדשות " הניתנות לסרטיהם כאשר הם נתקלים בהן לראשונה . 
עם זאת , חשוב לציין שחלק גדול מבין אותם יוצרים מסכים , לאחר עיון נוסף , כי הפרשנות החדשה הניתנת לסרטם היא לא פחות לגיטימית או רציונלית מזו שהם נתנו לו . 
תופעה זו מעוררת גם שמחה וגם תהייה . 
השמחה מתבססת על כך שחלק לא מבוטל מבין יוצרי הקולנוע והטלוויזיה הישראלים מגלים פתיחות המאפשרת להם לדון ביצירותיהם הגמורות מתוך הבנה שמשלב מסוים הן הפכו לנחלת הכלל וכל אחד זכאי לפרש אותן כראות עיניו . 
התהייה נובעת מהיקף המקרים שבהם היוצרים אינם מודעים למסר העולה מיצירותיהם . 
קל להבין תהייה זו , ולכן יוקדש בחלק זה של הספר מאמץ מרוכז בניסיון להשיב עליה , באמצעות דיון בשורה של נושאים , כגון : המניעים הגורמים ליוצרי אמנות לטפל בנושאים שונים בתקופות מסוימות ; סוגי הנושאים שלאמנות יש נטייה לעסוק בהם בכל תקופה ותקופה ; אופני הטיפול שיש לנקוט בכל נושא ונושא על מנת שהיצירות העוסקות בו יזכו להפוך ל " מצליחות " ו/או ל " נחשבות " ; הסיבות שגורמות לקהל להיענות או לא להיענות ליצירות המטפלות בנושאים שונים בדרכים מגוונות ולעתים אפילו מנוגדות . 
בחלק השלישי ייערך ניסיון לעמוד על טיבו של היער , כלומר תמונת המציאות הכוללת שיוצרים העצים , דהיינו , הסרטים , אשר להם הוקדש החלק השני . 
לשם כך יופנה הזרקור אל מרכיבים גלובליים הרבה יותר , דוגמת תעשיית הקולנוע והטלוויזיה הישראלית בכללותה , התרבות העברית בארץ ישראל , התבנית הסוציו - אקונומית של החברה בישראל וכד' . 
הסיבה שבגללה חשוב לדון במרכיבים אלה נובעת מהצורך להתבונן על הסרטים והדרמות שבהם עסק החלק השני מבעד לפרספקטיבה רחבת היקף . 
חשוב לעשות זאת כדי להבין ולהפנים את העובדה שכל דיון ביצירות קולנוע וטלוויזיה ישראליות חייב לקחת בחשבון כמה מדדים חשובים . 
למשל : 
- הקולנוע והטלוויזיה הישראליים , כמו מרבית האמנויות הנוצרות בארץ , עוסקים , למרבה הצער , בעיקר בנושאים הנוגעים בסוגיות שונות הקשורות בהוויה העברית - יהודית במדינת ישראל . 
ההוויה העברית - יהודית שיצירות האמנות הישראליות נותנות לה ביטוי גם היא בעייתית למדי . 
רובן ככולן משקפות ומבטאות את נקודת המבט של האליטה הישראלית , המורכבת בעיקר מגברים אשכנזים ילידי הארץ ( קרי : " צברים " ) ; ומבני מגזרים אחרים שאימצו את השקפת עולמם ואת סגנון התנהגותם ( כלומר הפכו ל " צברים " ) . על רקע זה חשוב לציין כי רוב ההיסטוריונים והסוציולוגים המנסים להצביע על פיחות משמעותי שחל במעמד " האליטה הצברית " אינם מעלים טענות בעלות רלוונטיות של ממש לגבי יצירות הקולנוע והטלוויזיה הבולטות שנעשות בישראל עד עצם היום הזה . 
אפשר להמחיש זאת בעזרת שני ספרים בולטים שהופיעו בתחילת שנות האלפיים בישראל . 
הראשון שבהם הוא קץ שלטון האחוסלים ( ברוך קימרלינג , כתר , 2002 ) , הגורס כי האליטה הצברית מאבדת בהדרגה את כוחה לטובת קבוצות אחרות בחברה הישראלית . 
כדי להפוך את טענתו לברורה יותר העניק קימרלינג לאותה אליטה צברית את השם אחוס " לית , שנותן ביטוי להיותה אשכנזית , חילונית , ותיקה , סוציאליסטית ולאומית . 
כמו כן הוא טוען לאורך הספר כולו כי " אליטה " זו מאבדת בעקביות חלק נכבד מכוחה לטובת " קבוצות אחרות " בחברה הישראלית , כגון : דתיים - לאומיים , חרדים , יהודים ( וקרוביהם ) שהגיעו מברית המועצות לשעבר או מאתיופיה , ערבים , קפיטליסטים , פוסט - לאומיים ועוד . 
בלי להעלות את המחלוקות הרבות שמעוררות הטענות והדוגמאות שבעזרתן קימרלינג מנסה לאשש את תפיסותיו , אפשר לומר בנחרצות כי אין ממש בעמדתו , לפחות לא במסגרת רוב היצירות הבולטות הנעשות במסגרת הקולנוע והטלוויזיה הישראליים בארץ עד עצם היום הזה . 
במסגרת יצירות אלה קשה למצוא סימנים של ממש ל " קץ שלטונם " של האחוסלים . 
יתרה מזאת , גם כשנדמה כי מתגלים סימנים מעין אלו , התבוננות מעמיקה מעט יותר חושפת כי מדובר בסימנים מטעים הפועלים בכיוון הפוך : חיזוק מעמדם של האחוסלים במסווה של החלשתם . 
זו תופעה המונעת מהנחשפים ליצירות אלו " להבין " כי בסופו של דבר הן משמרות , אולי אף מנציחות , את ערכיהם ומעמדם של האחוסלים . 
טענה זו נכונה ביתר שאת כשמדובר בספרו של עוז אלמוג פרדה משרוליק ( 2004 ) , שכותרת המשנה שלו היא " שינוי ערכים באליטה הישראלית " . 
אלא שגם כאן קל לראות כי יצירות קולנוע וטלוויזיה ישראליות של שנות ה - 90 ושנות האלפיים , שנתנו ביטוי לרכיבים השונים שעליהם כותב אלמוג בספרו , אינן פוגעות באופן משמעותי במעמדם של האחוסלים . 
זו תופעה שיש להסבירה בכך שאלמוג וקימרלינג מפריזים בעוצמת המהפכות שהתחוללו במציאות ולא שמים לב לכך שהן התחוללו בעיקר על פני השטח והרבה פחות בתוככי תבניות העומק שעל פיהן מתנהלת החברה הישראלית . 
המעמד של ה " צבר " המכונה " שרוליק " ושל האחוסלים המכונים " עוז " או " אלמוג " הוא הרבה יותר יציב ממה שנדמה או שנראה לעין . 
לפיכך אין טעם להתרשם יותר מדי מטענות הגורסות כי קבוצות שונות עומדות לתפוס בקרוב את מקומם של האחוסלים או מטיעונים הקובעים כי אימוץ או נטישת תכנים ומהויות שונות המופיעות ביצירות אמנות מסמנים ומסמלים את " הפרידה מערכי הצבר " , לפחות לא כשבוחנים סרטי קולנוע וטלוויזיה שזכו ב " הצלחה " או ב " נחשבות " בישראל של שנות ה - 90 והאלפיים . 
סרטים אלה פושטים ולובשים צורה בלי לפגוע במעמדם של האחוסלים או בערכי היסוד שלהם , אף על פי שהצופה הלא מיומן לא תמיד יכול להבחין בכך . 
- לאליטות של הקולנוע והטלוויזיה בישראל משתייכים אנשים וגופים מסחריים השולטים במוקדי הכוח של הקולנוע והטלוויזיה הישראליים – ומעצבים את התהליכים המרכזיים המתרחשים במסגרתם . 
- חלק ניכר מהמאמץ המושקע ביצירות הזוכות ל " הצלחה " ול " נחשבות " נועד כדי להשתיק ולדכא את אלה הנקראים בשיח התרבותי בשם " אחרים " . 
כלומר יחידים או קבוצות שנדחו על ידי כלל החברה בגלל אי יכולתם או אי רצונם להפנים את הערכים של האליטות השולטות בחברה . 
בהקשר זה כדאי וראוי להזכיר את מישל פוקו . 
לדבריו , " מושג האמת " אינו קבוע . 
השתנותו מתבטאת באמצעות הגדרה מחודשת של התנאים שצריכים להתקיים כדי שתופעות מסוימות תוכרנה כאמיתיות וכתוצאה מכך תיהפכנה לחלק מהשיח המתנהל באותה חברה . 
אלא שלא לעולם חוסן . 
השינויים המתחוללים בעולם מביאים לכך שגם " מושג האמת " וגם " השיח האנושי " , המתנהל בעקבותיו , משתנים אף הם : בדרך כלל , כפי שקבע פוקו , באופן פתאומי , קיצוני ומוחלט . 
לפיכך , יש להכיר בכך שה " אמת " היא תולדה של תנאים היסטוריים , שמכתיבים את שליטת " השיח " של השכבות הדומיננטיות בחברה ודחיית " השיח " של כל ה " אחרים " . 
במקביל לכך אפשר לנסח את האופן שבו יצירות מסוימות תהפוכנה ל " מצליחות ונחשבות " ואילו ליצירות אחרות תהיינה נטולות כסיכוי להפוך ל " מצליחות " ול " נחשבות " . 
- אישוש והבהרה לדברי פוקו אפשר למצוא במשנה אצל אנטוניו גרמשי , שהמחיש בצורה טובה את האופן שבו " אמת " ו " שיח " הופכים לדומיננטיים בחברה מסוימת . 
הוא עשה זאת באמצעות המושג " הגמוניה " שטבע כדי להסביר " מדוע הקפיטליזם ממשיך לשלוט בעולם גם בשליש הראשון של המאה ה - 20 בניגוד לתחזיות של המרקסיזם האורתודוקסי " . 
לטענתו של גרמשי , ה " הגמוניה " היא השם הקיבוצי שיש להעניק למכלול השיטות שבאמצעותן מכתיבה השכבה השלטת בחברה הקפיטליסטית לשכבות האחרות המתקיימות במסגרתה גם את " האידאולוגיה " וגם את " כללי המשחק " , שעל פיהם הן מנהלות את חייהן . 
בלי להיכנס לדקויות או למורכבויות סבוכות אפשר לומר כי המכשיר הבולט שבעזרתו משמרת השכבה השלטת הנזכרת את ההגמוניה שלה בתחומים שונים כמו כלכלה , פוליטיקה ותרבות במסגרת החברה הקפיטליסטית הוא ערכי הבורגנות . 
אלה מונחלים לכל שכבות החברה בדרכים שונות , כאשר הקולנוע והטלוויזיה הן מהיותר יעילות והדורסניות שבהן . 
משום כך אפשר לומר כי הספר כולו יתאר וינתח את הדרכים שבהן האמנות בכלל , הקולנוע בפרט , והסרטים המצליחים והנחשבים במיוחד ממלאים תפקיד מרכזי בשימור העוצמה של הקפיטליזם והבורגנות . 
על מנת להמחיש כיצד תהליכים אלו התרחשו הלכה למעשה ייעשה לאורך כל הספר שימוש בתיאוריות רלוונטיות העוסקות בסיבות שבעטיין יצירות הופכות " למצליחות ולנחשבות " , באמצעים שבהם הן נעזרות על מנת להפוך לכאלו . 
בעזרת תיאוריות אלו תוצגנה ותומחשנה הדרכים שבהן יצירות קולנוע ישראליות מסייעות ומאפשרות לשכבות השולטות בחברה הישראלית לשמר את ההגמוניה שלהן בתחומים רבים כגון : המוסדות המרכזיים של המדינה , החברה והתרבות ; עיצוב הערכים שבעזרתם " מודרך " הציבור הרחב לנהוג באופן כזה המשרת את האינטרסים של האליטות השולטות בחברה ; יצירת טקטיקות ואסטרטגיות שבעזרתן מתמודדות היצירות עם התהפוכות שעוברות על החברה שבמסגרתן הן נוצרו ; גיבוש הדימויים והמותגים שבעזרתם משכנעות האליטות את כלל הציבור לתת להן את הכבוד והמקום שהן חושבות שמגיע להן , אולי בשל העובדה המצערת שבדרך כלל הן מצליחות לעשות זאת . 
פרק א ' : עכשיו באים ? 
! 
מבוא : הדחף הסופי 
בדרך כלל נמנעים חוקרי תרבות למיניהם למהר ולעסוק בתקופות שעדיין אנו נמצאים בעיצומן או שזה עתה הסתיימו . 
הם חוששים שמא ייאלצו מאוחר יותר לאכול את הכובע ( שרבים ישמחו להגיש להם ) משום שנחפזו לנסח קביעות נחרצות לגבי דברים שמן הראוי לתת להם לשקוע במצולות הפרספקטיבה . 
עם זאת , קורה לעתים שתקופה מסוימת שנמצאת בעיצומה או בנתיב המוליך לקצה היא כה מרתקת עד שקשה להתאפק מלהתחיל לתת בה סימנים . 
הפיתוי הופך לגדול אף יותר כאשר מדובר בתקופה שתוצריה המרתקים במובהק כמעט ואינם מפוענחים בידי המבקרים האמורים להיות אמונים על ניתוחם - מיד לאחר בקיעתם מביצת חדר העריכה . 
בהקשר זה ראוי לציין כי הדחף הסופי לכתיבת הספר היה ( עד כמה שהדברים יכולים להישמע מוזרים ) בדיחה ששובצה באחד מפרקי העונה השנייה של סדרת הטלוויזיה הבורגנים . 
עלילת הפרק תיארה את חיפושם של שניים מגיבורי הסדרה ( רמי הויברגר ודב נבון ) אחר אביו של הויברגר , שהועבר מבית האבות שבו התגורר לבית אבות אחר , בלא שהאחראים לביצוע ה " העברה " הספיקו ( או טרחו ) לבצע מעקב ורישום מדויק של " כל המהלכים " שהתרחשו במסגרתה . 
החיפוש הופך לטורדני ממש כאשר הבן ( הויברגר ) , שמקצועו הוא ארגון אירועים , נאלץ לאסוף משדה התעופה אורח שבא ל " כנס הראשון של ציידי הנאצים בישראל " . 
האורח , שנקלע שלא בטובתו לחיפוש לא צפוי , מתרעם בשלב מסוים על כך שבמקום להובילו היישר אל בית המלון כדי שיוכל לנוח מטיסתו המעייפת הוא מטולטל בין בתי אבות שאין לו כל נגיעה אליהם . 
כאשר מגיע האורח ( שבינתיים מתחוור לצופים כי היה בעבר צייד נאצים פעיל ומצליח ) לבית המלון הוא מבצע שלוש פעולות מרשימות ומחממות לב המוכיחות כי " מקבלי פניו " טעו כשהתייחסו אליו בביטול - בלא להתחשב בצרכיו או לפחות לשתף אותו במצוקתם . 
ראשית הוא מאתר בקלילות את בית האבות שבו שוהה האב הנעדר . 
לאחר מכן הוא שובה בנועם את לבה של " בתו הקטנה וחסרת הסבלנות " של הבן המחפש , ולבסוף הוא מספר בדיחה צינית שאמורה להקניט מעט את מקבלי הפנים החצופים ( שתוהים מדוע הוא לא נרתם לעזרתם לפני כן ) , אבל גם לרכך את המתח שנוצר בינו ובינם . 
וזו לשונה : 
" כשהגיעו יהודי הונגריה לאושוויץ , בקיץ של שנת , 1944 שאלו אותם היהודים הפולנים - שחלקם היו במחנה כבר תקופה ארוכה למדי – בפליאה , ' עכשיו באים ' ? 
! " . 
עוקצה של הבדיחה מסתתר באינטונציה שבה יש לומר את ה " עכשיו באים ? 
! " . 
היא זו שיוצרת את האלמנט הפרדוקסלי שעליו נסמכת הבדיחה : עשיית שימוש בשאלה רטורית הלקוחה מתחום האירועים החברתיים המשמחים במסגרת סיטואציה היסטורית טרגית כמו השואה . 
מעשה הגורר בעקבותיו , בדרך כלל , דיון נוקב בשאלה " האם מותר וראוי להתבדח על נושא מעין זה ? " . 
למרבה המזל אפשר הפעם להימנע מהדיון הנזכר , משום שספר זה אינו עומד להיות מוקדש לשואה או לתוצאותיה . 
תחת זאת יש להשיב על שאלה הרבה פחות גלובלית או הרת גורל : " מדוע נבחרה דווקא בדיחה זאת להיות מצוטטת בראשיתו של ספר שמטרתו לתאר את הקולנוע הישראלי של סוף שנות ה - , 80 שנות ה - 90 ותחילת שנות האלפיים ? " . 
אפשר למצוא סיבות רבות שבעזרתן אפשר יהיה להשיב על שאלה זו . 
כאן תוצגנה שתיים מתוכן . 
הסיבה הראשונה מתבססת על תחושה שרוב הסרטים שהוצגו בישראל מאז סוף שנות ה - 80 לא זכו לכך ש " איש " - כולל מבקרים , חוקרים וצופים מן השורה ( ובלא מעט מקרים אף היוצרים עצמם ) – " יפרש אותם כהלכה " , הווה אומר יצליח להסביר מדוע הסרט הצליח לסלול נתיבות אל לבם של צופיו ואל מוחם של מבקריו וחוקריו בלי לעטוף את ההסבר ב " ים של מילים " שמטביע את תודעת הצופים בעמימות נרגשת שאינה מאפשרת לשים את האצבע על הסיבה המדויקת שבגללה הסרט " הצליח " או " הפך לנחשב " . 
יתרה מזאת , בעוד שעד סוף שנות ה - 80 עסקו רוב הסרטים הישראליים בקונפליקטים גלויים יחסית – בין חרדים לציונים , בין ותיקים למהגרים , בין יהודים לערבים , בין מזרחים לאשכנזים , בין מוחקי העבר היהודי - גלותי לרוצים לשמרו , בין הסוגדים לאתוס הציוני ללועגים לצדדיו המגוחכים , בין צעירים למבוגרים , בין מותחים לנמתחים – הרי שמסוף שנות ה - 80 ואילך יש להשקיע מאמץ כדי להכריע בשאלות כגון " על מה הסרט ? " או " מה המסר העולה ממנו ? " . 
הסיבה השנייה נובעת מהאבסורדיות המפתיעה ומעוררת המחשבה הגלומה בבדיחה המקברית . 
אבסורדיות זו מבהירה עד כמה המחסור בהומור מעין זה הוא אחד החסכים המשמעותיים שמהם סובלים הקולנוע והטלוויזיה בישראל ואולי גם התרבות הישראלית בכללה . 
מרוב רצינות ואולי מחוסר נכונות להסתגל לנקודות מבט לא קונבנציונליות הקיימות בסרטים - אם מוכנים להתבונן בהם ללא כחל וסרק – הוחמצה הפרשנות ה " נכונה " של סרטים רבים . 
אותה קריאה " נכונה " יכולה לזרוע אור חדש על חלק גדול מהסרטים שינותחו בספר זה ולמלא תפקיד דומה לזה שמילא ההומור בסרטים שעסקו ביחסים בין יהודים לערבים במהלך שנות ה - 80 . 
אפשר להסביר זאת בשורת אירועים שהתרחשו לפני , בזמן ולאחר מלחמת לבנון , כמו הסכם השלום עם מצרים , פינוי ימית ופיתחת רפיח , הקמת המחתרת היהודית שהתנקשה בחיי כמה מראשי העיריות הפלסטינים בגדה ותכננה לפוצץ את המסגדים המוסלמיים של הר הבית והטבח בסברה ושתילה . 
בראייה לאחור קל להבין כיצד תהליכים מעין אלה הבהירו עד כמה גורלה של החברה היהודית בארץ ישראל קשור בעבותות לזו של החברה הפלסטינית ; עד כמה הפתרונות שמציעים ה " קיצוניים " ( נטולי ההומור ) לניתוק עבותות אלו הם מזעזעים ובלתי נסבלים מבחינה מוסרית ; ועד כמה יישומם מבשר סכנה קיומית עמוקה גם ליהודים וגם לערבים . 
במצב מעין זה קל גם להבין מדוע בסרטים רבים " קשר גורדי " הוא מטפורה כמעט טבעית ליחסים בין יהודים לערבים , וכיצד ההומור הופך כמעט למפלט האחרון מפני הפנאטיות . 
שכן היכולת להשתמש בהומור מעידה לעתים על שלב שבו אפשר להתחיל לראות את הנושא הטעון שלא מבעד לפרספקטיבה אידאולוגית נוקשה . 
ומאחר שנושא זה עוד יידון במהלך הספר , די אם ייאמר כאן שסוגים רבים של הומור , שהופיעו בקולנוע הישראלי של שנות ה - 90 - הומור מקאברי , פרודי , סאטירי , פנטסטי ואפילו הומור טרגי - קומי - עזרו לחברה הישראלית להתמודד עם שלל הבעיות שליוו אותה מאז ימיה הראשונים . 
מאפיינים נוספים רבים של הסרטים שנעשו בשנות ה - 80 ועסקו ביחסים בין יהודים לפלסטינים ( או בנושאים אחרים , כמו מתחים בין בני נוער ומבוגרים ) זוהו על ידי החוקרים והמבקרים שכתבו עליהם . 
קשה לומר דברים דומים על רוב הסרטים העלילתיים ודרמות הטלוויזיה שנעשו בישראל מתחילת שנות ה - 90 . 
חשוב להדגיש עובדה זאת - ובמקביל לשלול את האפשרות כי הסיבה לכך נובעת מהזמן המועט שחלף מאז ראשית שנות ה - , 90 שכן כבר בתחילת שנות ה - 90 אפשר היה למצוא ספרים ומאמרים לא מעטים שניתחו בדרכים שונות ומגוונות קבוצות סרטים שונות שנעשו בשנות ה - 80 – ואילו בתחילת שנות האלפיים ( ובעצם עד היום ) קשה למצוא התייחסות דומה לסרטים ולדרמות שנעשו בשנות ה - 90 . 
זוהי תופעה בעלת משמעות לא מבוטלת , מאחר שהדברים הנאמרים כאן תקפים גם כאשר מסתיימת כתיבתו של ספר זה , בתחילת השליש האחרון של העשור הראשון של המאה ה - 21 ( כלומר בשלהי שנת 2006 ) . בעיקר חשוב להבין שתופעה זו מעידה על עובדה חשובה אחת : החברה הישראלית של שנות ה - 90 ושל שנות האלפיים מתקשה להיות מודעת לבעיות הטורדות אותה . 
זו קביעה שקל להבין אם היא נתפסת במבט ראשון כיומרנית ופומפוזית , אך גם קל להסביר מדוע אינה כזאת בעזרת הטיעון הבא : 
א . 
הפיכת סרט עלילתי ( או דרמת טלוויזיה ) ל " מצליח " או ל " נחשב " מעידה כי הוא מעצב את העולם הצורני והתוכני שנברא במסגרתו בדרך ש " משפרת את תמונת העולם של הצופים בו " או " מאשרת את האידאולוגיה שלהם " . 
ב . 
לפיכך כישלון מתמשך ביכולת להצביע על הסיבות שבגינן סרט הפך ל " מצליח " או ל " נחשב " מלמד על קיומו של " מחסום תודעתי " המונע את ההבחנה בסיבות ההופכות את הסרט ל " מצליח " או ל " נחשב " . 
ג . 
הסובלים מקיומו של " המחסום התודעתי " הנזכר שייכים לשלוש קבוצות צופים מן השורה – שבאים לראות את הסרט בתום לב מתוך תקווה שיפיקו ממנו הנאה מרובה ככל האפשר ; מבקריו " המקצועיים " – שמנסים לנתח ולפרש את הסרט בעבור קהל הצופים , שראה או שעומד לראות את הסרט ; וחוקרים מן האקדמיה או מחוצה לה , שמעוניינים לבחון את הסרט בהקשר הקולנועי והתרבותי הרחב שלו . 
ד . 
קיומו של מצב שבו שלוש הקבוצות הנזכרות אינן מודעות לסיבות שבגללן הסרט הפך ל " מצליח " או ל " נחשב " ( ולחילופין , ל " לא מצליח " או ל " לא נחשב " ) לאורך זמן מעיד על כך שחלק ניכר מן המשתייכים לחברה הישראלית אינם מעוניינים או אינם מסוגלים להיות מודעים לסיבות שבגללן סרטים הפכו ל " מצליחים " או ל " נחשבים " . 
בהמשך הספר ייעשה מאמץ ניכר להסביר מדוע סרטים רבים שנעשו בארץ בשנות ה - 90 ובראשית שנות האלפיים " הצליחו " או " הפכו לנחשבים " . 
במקביל יובהר בהכרח גם מדוע קבוצות שונות בחברה הישראלית לא היו מעוניינות לדעת מדוע סרטים אלה הפכו ל " מצליחים " ול " נחשבים " . 
לשם כך כדאי כבר עתה לתת דוגמה קונקרטית . 
הבה ניקח דוגמא מתוך דברים שכתבה מירי טלמון בספרה בלוז לצבר האבוד . 
אך בטרם תוצג ותנותח הדוגמה חשוב לציין שמחקרה של טלמון אינו מתמקד בסרטי שנות ה - 90 או שנות האלפיים - ולכן היא מאירה לגביהם רק הערות מעטות , שמטרתן העיקרית הייתה להצביע על הימשכותן של מגמות שונות שעליהן הצביעה במחקרה . 
חרף העובדה שהדברים שייכתבו כאן יחלקו על קביעותיה בטענה שהן מתייחסות בעיקר למאפיינים חיצוניים ומתעתעים של סרטים אלה , אין בהם כדי להטיל דופי כלשהו במחקרה המצוין . 
כל זאת מכיוון שדבריה נבחרו לשמש כ " דוגמה " , אך ורק משום שהיא אחת מהיחידות שניסו לומר דברים כוללים על הסרטים שנעשו בארץ לאחר שנות ה - 90 . 
כדי להמחיש במה דברים אמורים אפשר לקחת את טענתה של טלמון הגורסת כי הכמיהה ל " קשר בין אישי ולהתחברות זוגית " היא אחד מהמאפיינים המרכזיים של כמה מהסרטים הבולטים של שנות ה - , 90 למשל : סיפורי תל אביב ( איילת מנחמי ונירית ירון , 1992 ) , החיים על פי אגפא ( אסי דיין , 1992 ) , ערב בלי נעמה ( משה צימרמן , 1992 ) , שירת הסירנה ( איתן פוקס ואירית לינור , 1994 ) וקלרה הקדושה ( ארי פולמן ואורי סיוון , 1996 ) . טלמון היא בין היחידים שניסו לאפיין את שנות ה - 90 בקולנוע הישראלי . 
עובדה זו מבהירה , מן הסתם , חלק מההחמצה שאפשר למצוא בניסיונה . 
זה מתמצה בעיקר בקביעה כי הקולנוע של שנות ה - 90 מתאפיין בכמיהה ל " זוגיות רומנטית " או " אוטופית " שנועדה להיות ולשמש כ " תחליף רגשי לחבורה " שהיתה הגרעין המרכזי של חיי החברה ושל תהליכי החברוּת הישראליים . 
בהקשר זה כדאי לומר כי טלמון שבויה באקסיומות של עצמה , שמקורן בכך שלאורך כל ספרה היא בוחנת את הקולנוע הישראלי בכלל , ואת הקולנוע הישראלי של שנות ה - 90 בפרט , מנקודת ההשקפה של ה " חבורה " : לכן היא רואה את הזוגיות כעוד פן המוכיח את ה " ההנחה " " שהאושר האישי ורווחתה של החברה כולה תלויים בשילוב היחיד ( הפרטי והעדתי ) בכלל ( האחיד ) ובגיבוש הקבוצתי " . 
אלא שבשנות ה - 90 הזוגיות , הרומנטיקה והאושר האישי אינם ביטוי לגעגוע או לכמיהה לקסמי החבורה האבודים , אלא דרך כמעט יחידה לברוח ממפגעיה של אותה חבורה , שאחד מהבולטים שבהם הוא ניסיון להטיל מום ולפגוע בכל זוגיות קיימת או מתהווה . 
לא רק לזוגיות אין זכות קיום מובנת מאליה בקולנוע של שנות ה - 90 . 
כמעט כל מוסד חברתי , ממלכתי , ציוני או אידאולוגי מוצג בו כמשל וכשנינה לתופעה שאבד עליה הכלח . 
אפשר להוסיף עוד כהנה וכהנה מאפיינים שבעזרתם אפשר לתאר חלק ניכר מהסרטים שנעשו מאז תחילת שנות ה - 90 – ובמיוחד את ה " מצליחים " וה " נחשבים " שבהם . 
לשם כך יש לעסוק גם במספר סוגיות עקרוניות הנוגעות לשאלות אסתטיות , פסיכולוגיות וסוציולוגיות , שבעזרתן אפשר להסביר " מדוע בני אדם צורכים אמנות " , " מה גורם להם ליהנות מיצירות אמנות מסוימות עד כדי כך שימליצו בפני חבריהם לנסות ולהיחשף אליהן " , " אילו פרמטרים גורמים ליצירות אמנות להפוך לנחשבות " וכד' . 
מעבר לזאת , חובה להתעמק הרבה יותר בחלק גדול מסרטים אלה על מנת להבחין בסיבות שבגינן הפכו ל " מצליחים " ול " נחשבים " , גם בשל העובדה שאפשר למצוא בהם " יער של מוסדות " מטים לנפול ו " עדר של פרות קדושות " המולכות כצאן לטבח . 
חלק ראשון : מה גורם לסרט להצליח ? 
א . 
הנחות יסוד 
בבסיסו של כל ניסיון להשיב על שאלות כגון מה גורם לסרט להצליח , מהם תפקידיה של האמנות ובאילו נסיבות היא מצליחה למלאם ניצבות בהכרח הנחות מקדימות משני סוגים : אסתטיות וסוציולוגיות . 
באופן כללי ההנחות המקדימות האסתטיות מגדירות מה מקנה לישות מסוימת מעמד של יצירת אמנות . 
ההנחות המקדימות הסוציולוגיות , לעומת זאת , מתארות את תפקידה החברתי של יצירת אמנות ומבהירות מתי יצירת אמנות אכן ממלאת את תפקידה ומתי אינה עושה זאת . 
בפרק זה נתאר את קדם ההנחות האסתטיות , הפסיכו - אסתטיות , הסוציו - אסתטיות והסוציולוגיות העומדות בבסיסו של ספר זה . 
1 . 
קדם ההנחות האסתטיות 
על מנת לגבש תחושה שאנו יודעים מהי יצירת אמנות ( למשל , שיר ) ומה מבדיל בינה ובין ישות שרק מזכירה אותה בצורתה החיצוני ( למשל , אוסף של מילים מנוקדות המאורגנות בשורות קצרות שאינן יוצרות אמירה בעלת מובן ברור , ולפיכך גוררת שאלות בנוסח : " זה שיר זה ? " ) , יש להניח שלוש הנחות מקדימות המשלימות זו את זו : הראשונה – אסתטית , הדנה בהגדרת האמנות ; השנייה – פסיכו - אסתטית , העוסקת בזיהוי החוויה האמנותית והמניעים ליצירתה ולצריכתה ; והשלישית – סוציו - אסתטית , המאפיינת את יחסי הגומלין המתקיימים בין האמנות ובין החברה שבתוכה היא נוצרת . 
לגבי קדם ההנחה האסתטית , לא ננתח כאן סוגים שונים של קדם הנחות אלה , אלא נאמץ את ההגדרה הפורמלית שמקורה בהכרה שכל ניסיון למצוא קריטריון טכני להגדרת האמנות מוליך למבוי סתום . 
תפיסה זו מעוגנת בתיאוריה הסטרוקטורליסטית של האסתטיקן הצ'כי יאן מוקז'ובסקי ( Mukarovsky , 1978 ) , שבתשובה לפילוסופים אנגלוסקסים רבים , המתחבטים בשאלה מתי מותר לייחס לאובייקט תארים אסתטיים , טוען כי רוב האובייקטים בעולם הם מולטי - פונקציונליים , קרי הם יכולים למלא תפקידים רבים , כשבכל פעם שולטת אחת מהפונקציות . 
כך , למשל , הפונקציה הדומיננטית של טקסט המופיע בעיתון היא זו האינפורמטיבית , ואילו הפונקציה הדומיננטית של טקסט המופיע כחלק מיצירה ספרותית היא הפונקציה הפואטית , המתייחסת לאופן שבו מאורגנת האינפורמציה בטקסט . 
הפונקציה השלטת נקבעת על פי השימוש שרוב בני האדם עושים באובייקט . 
בהתאם לכך צלחת המונחת בארון המטבח ומשמשת לאכילת מרק היא כלי אוכל , ולעומתה צלחת דומה התלויה במוזיאון היא יצירת אמנות . 
מוקז'ובסקי קובע כי הפונקציה האסתטית אינה תלויה בערך אסתטי אלא בנורמה האסתטית , שהיא הסכם בין קהל היוצרים לקהל הצרכנים באשר לתנאים ולציפיות שיצירה אמנותית אמורה למלא . 
לעמדתו של מוקז'ובסקי ישנם יתרונות רבים . 
היא רואה את חילופי הטעם באמנות במהלך ההיסטוריה כחלק אינטגרלי מן ההערכה האמנותית . 
בכל תקופה משתנות הציפיות המוּדעוֹת והלא - מודעות של קהל הצרכנים . 
שינוי הציפיות גורם לשינוי הנורמות באמנות , המביא שוב לשינוי הציפיות של קהל הצרכנים וחוזר חלילה . 
חקירה היסטורית של האמנות תגלה כי יש בה קריטריונים גלובליים ובלתי משתנים , כגון הפיגורה בציור או החרוז בשיר , ולעומתם קריטריונים לוקליים , כגון חובת הפסוק בשיר להסתיים בסוף השורה . 
ג'ורג' דיקי משיך את גישתו של מוקז'ובסקי בהגדירו את תחום הפעילות שבמסגרתו מתקיימת הדינמיקה שמוקז'ובסקי מתאר . 
דיקי מדבר על " עולם האמנות " – עולם שאינו מתגלה מתוך התבוננות ביצירות אמנות , אלא הוא מוסד חברתי חיצוני שבו ממוקמת היצירה . 
בעולם זה פועלים התיאטרון , הספרות ומערכות אחרות , אשר הנן מסגרות להצגת היצירות המסוימות . 
כל מערכת מספקת רקע מוסדי ומעניקה מעמד ליצירה הנוצרת במסגרתה . 
היא עושה זאת על פי הפונקציות שהיא מייחסת לאותן יצירות , הנחשבות ברגע מסוים לבעלות ערך רב או מועט בעולם האמנות . 
על פי דיקי , האמנים , האמרגנים , האוצרים , המבקרים והפילוסופים של האמנות הם לב עולם האמנות . 
אלה הם תפקידים ממוסדים ונלמדים . 
סביבם מתקיימים כל אלה הרואים את עצמם חברים בעולם האמנות . 
לפיכך יצירת אמנות חייבת לעמוד בשני תנאים : ראשית , עליה להיות יצירה מקורית , ושנית , היא חייבת להיות מועמדת להערכה של נציגי עולם האמנות . 
באשר לתנאי הראשון , דיקי מתכוון ליצירה שמאחוריה כוונה אנושית ( להבדיל מציורי הקופים , למשל ) ומקורית . 
באשר לתנאי השני , הוא מתכוון לכך שהאמן מכתיר את יצירתו כיצירת אמנות וזוכה לאישור ולהכרה מטעם הממסד . 
היצירה אינה מבודדת מעולם האמנות אלא היא ממוקמת בתוכו ; גם הערכתה אינה אסתטית בלבד , אלא היא כוללת איכויות מחוץ לעולם אמנות , כגון היבטים מעשיים , פוליטיים וסוציולוגיים . 
2 . 
קדם ההנחות הפסיכו - אסתטיות 
בהמשך לקדם ההנחות האסתטיות שנזכרו לעיל נאמץ גם את קדם ההנחות הפסיכו - אסתטיות הפרוידיאניות , שנוסחו בכמה חיבורים שפרסם פרויד . 
הנחות אלה תומצתו ועברו תהליכי מודרניזציה בספרם של הנס ושולמית קרייטלר , הפסיכולוגיה של האמנות . 
טענתם המרכזית בספר זה היא כי " המניע הראשוני לחוויית האמנות " הוא " המתחים הקיימים באדם מלכתחילה " . 
לדעתם , " האמנות מפיגה מתחים אלה על ידי יצירת מתחים חדשים [ ... ] בני האדם פונים לאמנות כאשר שטף המידע יורד מרמה מסוימת ( האדם זקוק לרמה אופטימלית של מידע מן הסביבה ) . יצירות האמנות משקמות את רמת המידע " . 
יצירות האמנות מגבירות את התמצאותו של האדם בעולם ובכך הן גם מאפשרות לו להפיק " סיפוק והנאה " , שמקורם בעובדה ש " תפיסת סדרי עולם מעניקה שליטה וביטחון " . 
בתמציתיות אפשר לומר שתפקיד האמנות הוא לחדש את תחושת ההתמצאות בעולם . 
האמנות מחקה את המציאות , ותכונה זו היא המאפשרת לה לבצע את תפקידה . 
תפיסתם מנוגדת כביכול לזו של דיקי , אשר קובע בפרק הראשון של ספרו כי תהליך החיקוי אינו הגדרה לאמנות . 
אולם זוהי סתירה מדומה , שכן הנס ושולמית קרייטלר מציינים כי " הנטייה לחיקוי היא תהליך בלתי רצוני , שבו מותנה תהליך ההשתקעות הרגשית " . 
אם כן , הם אינם מגדירים את האמנות על פי תהליך החיקוי , אלא מאפיינים אותה כך . 
3 . 
קדם ההנחות הסוציו - אסתטיות 
חשיבותן של קדם ההנחות האסתטיות והפסיכולוגיות היא ביכולתן לספק הסבר ליחסי הגומלין המתקיימים בין המציאות לאמנות . 
קדם ההנחות האסתטיות - פסיכולוגיות מעוררות את אחת השאלות החשובות העומדות ביסודו של מחקר זה : מהם האירועים הגורמים לירידת שטף המידע אצל בני האדם , וכיצד משפיעה הירידה ברמת המידע על יצירת האמנות ? 
בספרה חירבת חיזעה והבוקר שלמחרת משיבה נורית גרץ על שאלה זו וקובעת : " שינויים המתחוללים במציאות החברתית - פוליטית - כלכלית הם גורם נכבד מאוד בקביעת קצב השינויים וכוונם . 
היווצרותה של מציאות חברתית שונה , מציאות שהצורות הישנות אינן תואמות אותה עוד , עשויה לזרז במידה ניכרת את ההתעייפות מהצורות שהתיישנו . 
לא פעם קובעת המציאות החדשה גם את הכיוון שאליו יפנה השינוי ואת הדמות שתלבש הנורמה החדשה " . 
איתמר אבן - זהר מציג גישה דומה וטוען כי אי אפשר להפריד בין שינוי באמנות לשינוי בחברה : " בכל מקרה הנורמות הכלליות של התרבות הן הקובעות אם השינוי רצוי או לא . 
לכן אי אפשר לעסוק בגורמי השינוי בספרות בנפרד מגורמי השינוי בתרבות באופן כללי " . 
אבן - זהר מנסח עמדה זו כנגד גישות ספרותיות אינהרנטיות חד - צדדיות קיצוניות , שנציגן הבולט הוא הפורמליסט הרוסי ויקטור שקלובסקי . 
גישות אלה מניחות כי שינויים בספרות ובאמנות מתחוללים בעקבות דינמיקה פנימית המתחוללת בתוך עולם האמנות , ולא כתוצאה מצורך או מחובה של האמנות להשתנות כדי להתאים את עצמה לשינויים המתחוללים במציאות . 
בתגובה על גישות אלה כותב אבן - זהר : " באנלוגיה ללשון ולכל מערכת סוציו - חברתית אחרת , הונח השינוי בספרות במכניזם אינהרנטי , אבל לא כתוצאה ממטרה ספציפית ששינוי זה אמור להשיג ( כפי שהדברים מוצגים בתפיסת שקלובסקי והתיאוריה האימפריאליסטית של הדה - אוטומטיזציה ) , אלא כתוצאה מהתחרות הבלתי נמנעת הנוצרת במצב של הטרוגניות " . 
אבן - זהר מייחס חשיבות רבה לתחרות זו , משום שהיא מאפשרת להבחין " בין שינויים בהתרחשות מתמדת ובין העובדה שרק בתנאים מסוימים מתאפשר לשינוי לבוא לידי ביטוי בגזרות הקאנוניות של האמנות " . 
יתרה מזאת , אבן - זהר טורח להדגיש כי " כאשר תנאים כאלה אינם מצליחים לפעול לטווח ארוך , עלולה הספרות ( כמו כל מערכת סמיוטית אחרת ) להתמוטט . 
כלומר להיזנח על ידי הקהילה שלה . 
הנחה זו תקפה רק כאשר התנאים החברתיים / תרבותיים משתנים מעבר לרמה מסוימת בלי שיהיו לכך השלכות לספרות " . 
ולמען הסר ספק , אבן - זהר אף מוסיף ומסכם כי " לרוע המזל , אי אפשר עדיין לנסח הכללה מהו ההרכב המדויק של הרמה הזאת " , כלומר מהי רמת אי ההתאמה הנוצרת בין התנאים החברתיים ובין ייצוגם הספרותי או הסמיוטי במובן הרחב של המילה . 
מנחם ברינקר , שתיאר במספר מקומות את עמדתו האסתטית של מוקז'ובסקי בנוגע לתיאוריה הספרותית האינהרנטית , מצליח לתאר בעזרתו " כיצד נראה הפער בין התנאים החברתיים לייצוגם הספרותיים " . 
לטענת ברינקר , התזה הקונבנציונלית ( שכאן מכונה " האינהרנטית ) מוחלשת אצל מוקז'ובסקי כתוצאה מכך שאינו מאמין באפשרות לבאר את האבולוציה של הספרות ( או של כל אמנות אחרת ) מתוך עצמה . 
הדחף לדה - אוטומטיזציה מונח אמנם ביסוד ההשתנות של כל האמנות , שכן רק החלפה של מערכות משניות של קונבנציות זו בזו ( במסגרת הקונבנציות הבסיסיות הקבועות של אותה צורת אמנות ) יכולה לגרום לאפקטיביות אסתטית . 
אולם מגמת ההשתנות – רק בהנמקה האידאולוגית שלה – נקבעת על ידי גורמים תרבותיים שמחוץ לקונבנציות של האמנות הספציפית . 
ברינקר מוסיף ומפרש את עמדתו של מוקז'ובסקי , כשהוא טוען כי שום מדע אנושי אינו " טבעי " , גם אם הוא יוצר רושם כזה . 
הסיבה לכך היא שהמדע האנושי תלוי בהקשרו התרבותי , ולכן מדע יהיה " טבעי " ( זהה למציאות או דומה לה ) רק על פי תפיסה קונבנציונלית מסוג מסוים . 
לפיכך שינויים בתפיסות ה " טבעי " אינם שינויים במציאות עצמה , אלא בקונבנציות של ה " טבעי " . 
ברינקר אינו מסכים עם גודמן , אשר טוען שלא המציאות היא זו שמשתנה , אלא המודלים שעל פיהם אנו מתבוננים בה . 
לדעתו , הקביעה שתיאור מסוים באמנות הוא דמוי מציאות מבוססת על כך שהוא דומה לקונבנציית המציאות , שגובשה על פי מודלים מוכרים . 
לפיכך אפשר לדעתו לתאר את השטן או את חד - הקרן , שכלל אינם קיימים על פי מודלים ספרותיים מוכרים , אולם " כדי להניח שציורים או מחזות מעלים תיאור דומה לאיזשהו נמצא מחוץ לספרות , צריך שתהיה לנו אמונה המתייחסת לאותו נמצא " . 
ברינקר מאפיין את סוגי האמונה האפשריים לגבי " נמצא " פיקטיבי או מציאותי זה ומציין כי אין הכרח שאמונות אלה יגיעו אלינו בעצמן דרך ההיצגים האמנותיים של אותו נמצא . 
הן יכולות להגיע אלינו דרך ערוץ אחר של ייצוג המציאות הקיים במקביל לאמנות , המשפיע עליה ומושפע ממנה ; כמו , למשל , הדת או המדע , הפילוסופיה או האידאולוגיה החברתית . 
אפשר לומר כי מטרתו של ברינקר היא לנסות ולמצוא דרך שבאמצעותה אפשר יהיה להפוך את כושר הפענוח של יצירות אמנות ל " נתון ופשוט " , בלי להתכחש ליסוד ה " סמוי והמורכב " שהן מכילות . 
כל זאת באמצעות דרך בעלת שני מאפיינים , שבמבט ראשון נראים כסותרים זה את זה – ואילו במבט שני נראה כי הם יכולים , דווקא , להשלים זה את זה . 
המאפיין הראשון מתבסס על ההנחה כי יש להניח ליומרה למצוא מכנה משותף אוניברסלי שבעזרתו אפשר יהיה לתאר " נורמות " אסתטיות שונות המנחות מבקרים שונים . 
המאפיין השני מתבסס על ההנחה כי צרכן האמנות ובמיוחד זה הצורך אמנויות כגון ספרות , תיאטרון וקולנוע , שבהן ממלאת השפה הטבעית שבה משתמש צרכן האמנות בחיי היום יום שלו תפקיד מרכזי , יודע להבין , גם אם לא תמיד בצורה מודעת , את דרך פעולתן של חלק גדול מהקונבנציות הלשוניות והספרותיות שעליהן מתבססות יצירות האמנות . 
חיבור שני המאפיינים מאפשר לקבוע כי צרכן האמנות מגיע אל יצירת האמנות עם כישורים וציפיות שאינן נובעות מקונבנציות או מנורמות אמנותיות כאלה ואחרות בלי שעובדה זו תבטל את קיומן של אותן קונבנציות או נורמות . 
אפשר למצוא סימוכין לדבריו של ברינקר בנושא השתנותן של קונבנציות שונות במהלך " ההיסטוריה של הספרות המערבית " וההיסטוריה של " הפעילות האנושית בכלל " הן בספרו של אריך אוארבך מימזיס ( 1961 ) והן בספרו של תומס קון המבנה של מהפכות מדעיות ( 1977 ) . במימזיס טוען אוארבך כי הספרות היא אמצעי תגובה על המציאות , ולכן היא כלי ללימוד תפיסת המציאות של חברה מסוימת . 
החידוש בטענה זו הוא הדגש על כך שתפיסת המציאות ואופן הצגתה באמנות נובעים מהקשרים חברתיים חיצוניים . 
בהמבנה של מהפכות מדעיות אפשר למצוא תיאוריה דומה , הגורסת כי אי אפשר לדבר על יחסי הגומלין בין המציאות ובין תיאורה במונחים של " אמת " , אלא במונחים של קונבנציה מקובלת הנתונה לשינויים . 
עם שינויה או החלפתה בקונבנציה אחרת משתנה גם ה " אמת " , או מה שמקובל על בני אדם כ " אמיתי " . 
לפיכך , אפשר לומר כי חילופי התקופות , הסגנונות והזרמים באמנות נובעים מהשתנות " הקונבנציה של האמת " בקרב השותפים בקהילה האמנותית שהם כלל צרכני האמנות בחברה מסוימת , שגבולותיה ניתנים להגדרה כל פעם מחדש . 
תפיסה זו שומטת למעשה את הבסיס מהיכולת או מהצורך לייחס משמעות ערכית לחילופי התקופות באמנות , שכן חרף העובדה שהאינפורמציה באמנות " מועברת בדרך מעודנת , מסומלת ומופשטת ולכן היא מפעילה רבדים שונים באישיות " , וש " דרך הענקת האינפורמציה היא המייחדת את היצירה האמנותית " – ובכן , חרף כל אלה היצירה נמדדת על פי תוכנה ועל פי אופי האינפורמציה שהיא מוסרת על העולם . 
4 . 
קדם ההנחות הסוציולוגיות 
מתוך קדם ההנחות האסתטיות , הפסיכו - אסתטיות והסוציו - אסתטיות שהועלו עד כה אפשר להניח כי שינויים חברתיים במציאות מסוימת הם ההסבר לשינוי בעיצובן של יצירות אמנות . 
השינוי נועד למנוע את תהליך " קריסתה של מערכת התרבות " , כהגדרתו של אבן - זהר . 
תהליך זה מתרחש כאשר מערכת התרבות כולה , או חלקים ממנה , אינם מגיבים על השינויים המתרחשים בחברה שבמסגרתה הם נוצרים . 
קדם ההנחות הנזכרות מאפשרות לקבוע כי האינתיפאדה הראשונה ( 1992 - 1988 ) ומלחמת המפרץ ( 1991 ) היו נקודות מפנה מרכזיות בהתפתחותה של החברה הישראלית . 
לתפיסה זו שותפים סוציולוגים ופובליציסטים רבים , בהם דן הורוביץ ומשה ליסק ( 1990 ) , תום שגב ( 1991 ) , משה צוקרמן ( 1994 ) , עוז אלמוג ( , 1997 2004 ) וברוך קימרלינג ( 2002 ) . מכאן אפשר להניח שתקופה זו – סוף שנות ה - 80 ותחילת שנות ה - 90 – והאירועים הנזכרים לעיל הביאו לתחילתו של מפנה בקולנוע ובטלוויזיה הישראליים וכן בענפי תרבות נוספים , כמו הספרות והתיאטרון , שהצד המילולי ממלא בהם תפקיד מרכזי . 
גרשון שקד מציע תמיכה מסוימת לתפיסה זו הנוגעת לטבעה של התרבות העברית - ישראלית . 
במבוא לכרך הראשון של סדרת הספרים שכתב על תולדות הספרות העברית בעת החדשה , הסיפורת העברית 1980 - 1880 ( 1982 ) , הוא קובע כי " יצירה ספרותית היא מוצר חברתי " , מכיוון ש " מצאי החומר העומד לרשות היוצרים שאוב מן הסביבה ומותנה על ידה " . 
מי שמקבל עמדה זו ומעוניין לבחון את הקולנוע הישראלי שנוצר מאז האינתיפאדה הראשונה חייב לתהות תחילה מהו מצאי החומרים שהתקיים במערכת התרבות הישראלית מאז פרוץ האינתיפאדה והועמד לרשות יוצרי הקולנוע הישראלים . 
לאינתיפאדה הראשונה היה משקל סגולי רב בערעור מרקם החיים בישראל . 
במישור הפוליטי היא הביאה לערעור התיקו הקבוע ששרר לפנים בין הימין , שהאמין בשלמות הארץ ופעל למענה , ובין השמאל , שהאמין , לפחות לכאורה , בחלוקת הארץ . 
מלחמת המפרץ , שהתרחשה לקראת סוף האינתיפאדה , והסכמי אוסלו , שנחתמו זמן מה לאחר שהסתיימה , הפרו את האיזון המתמשך בין ימין לשמאל , שאפיין את החברה ואת התרבות בישראל מאז מלחמת ששת הימים ( 1967 ) . 
נורית גרץ , בספרה סיפור מהסרטים ( 1993 ) , מתארת מצב זה , תוך שהיא נסמכת על ספרם של דן הורוביץ ומשה ליסק , מצוקות באוטופיה ( 1990 ) . לדבריה : 
זרמים שונים פירשו את עיקרי היסוד של הציונות בפירושים שונים [ ... ] אך על אף הסתירות והמתחים התקיימו ביניהם , עד שנת , 1967 יחסים שאפשרו דו - קיום , ולו רק רופף [ ... ] מלחמת ששת הימים העלתה שאלות שעד אז יכלו להישאר ללא הכרעה [ ... ] בראש ובראשונה גרמה המלחמה לפירוק עצם הגדרת הזהות הישראלית לשתי הגדרות ששוב לא עלו בקנה אחד : הגדרה אתנוצנטרית , שתפיסות דתיות מתבדלות שימשו בה צידוק לעמדות אקטיביסטיות ולתביעות טריטוריאליות , והגדרה " אזרחית " , שדגלה בשילוב של הומניזם ולאומיות , במדינה יהודית שבה יהיו הכול שווים . 
הזהות היהודית - ישראלית החצויה שגרץ מתארת מפלגת את החברה בישראל מזה למעלה מ - 35 שנה , תקופה כמעט כפולה באורכה מזו שבה התקיימה המדינה בגבולותיה הישנים וה " מוסכמים " – 19 שנה . 
במהלך 35 שנה אלה אפשר לסמן כמה נקודות משמעותיות שעיצבו את הדיכוטומיה ה " נצחית " ( שוודאי בעוד כמה שנים נגלה שהייתה מדומה ובת חלוף ) . גם בלי להיכנס למחלוקות היסטוריות סבוכות , אפשר להצביע על שבעה אירועים רבי - משמעות הראויים לכינוי " מעצבי תקופה " , אירועים ששינו את דרכה של ההיסטוריה הישראלית ואת יחסם של רוב תושבי המדינה למציאות הסובבת אותם : מלחמת ששת הימים , מלחמת יום הכיפורים , מלחמת לבנון , האינתיפאדה הראשונה , מלחמת המפרץ , הסכם אוסלו ( ורצח רבין ) , האינתיפאדה השנייה . 
אף על פי שאין זה מפתיע לגלות שכל האירועים הללו קשורים לנושאי מלחמה וביטחון , מנייתם וההכרה שכל האירועים התרחשו במהלך 35 שנה ממחישות עד כמה המציאות הישראלית היא דרמטית ורבת פנים . 
ספר זה איננו ספר היסטוריה במובן הפשוט של המילה , ולכן לא ייסקרו כאן בהרחבה כל שבעת האירועים מעצבי התקופה שנזכרו . 
עם זאת , ייערך כאן ניסיון לארגן את רצף האירועים באופן כזה שיעניק לו משמעות ויבהיר כיצד השפיע על זהותה של החברה הישראלית . 
לשם כך יאומץ כאן הדגם שהציע אריך פרום בספרו החברה השפויה , דגם שנועד להסביר את התהליכים שעל כל חברה לעבור כדי להגיע לשפיות , לבגרות ולבשלות . 
פרום ערך אנלוגיה בין תהליכים העוברים על הפרט ובין תהליכים העוברים על החברה ; הוא פירט את התהליכים החיוניים שעל יחיד או על חברה לעבור כדי להיות בריאים בנפשם : " בריאות הנפש מאופיינת על ידי היכולת לאהוב וליצור , על ידי התעלות מקשרי עריות לשבט ולאדמה , על ידי תחושת זהות המבוססת על חוויית עצמיות כנושא כוחותיו של האדם ובא - כוחם , בתפיסת המציאות שבתוכנו ושמחוצה לנו , דהיינו – בפיתוח אובייקטיביות ותבונה " . 
גם אם יהיה מי שיראה בכך מעין פלפול , אזי נדמה שכדאי להשוות בין תהליכי ההתבגרות שפרום סבור שהם חיוניים ליצירת שפיות ובין התהליכים העוברים על החברה הישראלית מאז מלחמת ששת הימים . 
יתרה מזאת , אפשר אף להראות כיצד כל אחד משבעת האירועים מעצבי התקופה שצוינו אחראי לאחד מהתהליכים שפרום מונה : 
1 . 
" היכולת לאהוב וליצור " שנמשלה ּ , כמו נמשלי כל התהליכים שיתוארו , היתה התולדה הבולטת ( והמזיקה לא פעם ) של מלחמת ששת הימים . 
2 . 
" ההתעלות מקשרי עריות לשבט " הפכה לחלק מההוויה הישראלית כתוצאה ממלחמת יום הכיפורים . 
3 . 
" ההתעלות מקשרי עריות לאדמה " נולדה מתוך החוויה שעברה החברה הישראלית במלחמת לבנון . 
4 . 
ל " תחושת זהות המבוססת על חוויית עצמיות כנושא כוחותיו של האדם ובא - כוחם " היו אחראים אירועים כגון האינתיפאדה הראשונה , מלחמת המפרץ , הסכם אוסלו ורצח רבין . 
5 . 
ואילו ל " תפיסת המציאות שבתוכנו ושמחוצה לנו " ( כלומר לפיתוח אובייקטיביות ותבונה ) תביא האינתיפאדה השנייה שפרצה בשלהי ספטמבר 2000 . 
במהלך אינתיפאדה זו למדה החברה הישראלית לאט ובכאב שיש מלחמות שבהן צה"ל אינו יכול לנצח ושיש מאבקים שבהם העוצמה הצבאית והעוצמה הכלכלית אינן המפתח לניצחון . 
המודל של פרום ימלא תפקיד מרכזי בתיאור ובפירוש הקולנוע שנוצר בישראל למן סוף שנות ה - 80 . 
לשם כך יורחב מעט הדיבור לגבי כל אחד משבעת האירועים הנזכרים ויובהר כיצד הם משתלבים במודל שהציע פרום . 
מלחמת ששת הימים כאירוע מחולל פוטנציה ( ' היכולת לאהוב וליצור ' ) 
מלחמת ששת הימים יצרה " יכולת לאהוב וליצור " , כפי שאפשר לראות בפזמונים , במקאמות , בפיליטונים ובאלבומי ניצחון שנכתבו מיד לאחר המלחמה , כמו גם בניתוחים סוציולוגיים שנכתבו בעקבותיה . 
למשל : 
1 . 
ספרים תיעודיים עתירי חדוות ניצחון , כגון ספרו של שבתאי טבת , חשופים בצריח ( 1968 ) , אשר פיאר את נפלאות מלחמת השריון של צה"ל בסגנון כה נרגש ומתלהם , עד שמבקריו האשימו אותו בנטיות לאומניות . 
2 . 
פזמונים כגון " אנחנו נעבור בחושך ובאור " , " בדגל כחול-לבן " , " במצרי טיראן " , " אנו אחרי רפיח " , " את שארם-א-שייך " , קרנבל בנחל " , " עמק דותן " ו " מלכות החרמון " . 
3 . 
מקאמות ופיליטונים כגון סליחה שניצחנו וזוהי הארץ שכתב אפרים קישון , או הצנחנים בוכים , חזק , מהר ובאופן אלגנטי , יום אחרי המלחמה בבסיס חיל האוויר , מסדר הנופלים והיינו כחולמים שכתב חיים חפר . 
4 . 
ניתוחים סוציולוגיים , כגון ניתוחו של עמוס אילון , אשר נחשב בדרך כלל אדם זהיר ולא מתלהם . 
כך כתב אילון בספרו הישראלים : 
ועם זאת , למרות סכנות מטרידות כאלו , מעולם לא נראתה הארץ בוטחת יותר מאשר בשנים שאחרי מלחמת ; 1967 מעולם לא נמצאה בעלייה מתמדת כל כך , בתחומים אזרחיים רבים כל כך . 
העשייה והבנייה שגשגו . 
שיעור ההשקעות גדל . 
החינוך , התיירות והשירותים הסוציאליים , גם האמנויות , התרחבו בקצב מהיר . 
יותר ספרים נכתבו ונמכרו . 
מספר הגלריות לאמנות גדל בשליש . 
מעולם לא היו כה הרבה מועדוני לילה , מסעדות מפוארות , בוטיקים נאים , מכוני יופי , מועדוני ג'אז ודיסקוטקים לצעירים אוהבי חיים . 
מספר התיאטרונים בתל אביב היה בשנת 1969 פי שניים כמעט מאשר שלוש שנים קודם לכן ( הרפרטואר היה לא - מלחמתי במופגן ) . הוחל בתוכנית שאפתנית לסילוק משכנות - עוני בתל אביב , לחידוש פני העיר ולפיתוח רצועת החוף . 
אוניברסיטה חדשה – שביעית במספר – נפתחה בבאר שבע ; עוד שתיים תוכננו לעתיד הקרוב [ ... ] שיעור הצמיחה הכלכלית גאה מ - 1 % ב - 1967 ל - 13 % ב - 1968 ול - 9 % ב - 1969 . 
יותר עולים הגיעו לארץ מארצות הרווחה מאשר אי פעם בתולדותיה . 
מלחמת יום הכיפורים כאירוע מציב גבולות ( גואל מ ' קשרי עריות לשבט ' ) 
" חוויית היצירה והאהבה " , שרק הזמן גילה עד כמה הייתה מסוכנת בעוצמתה הנרקיסיסטית , שאבה אמנם חיזוקים מארצות שונות ברחבי העולם , אולם הייתה זו בעיקרה יצירה עצמית . 
לתוך חוויה זו חדרה במפתיע מלחמת יום הכיפורים . 
מלחמה זו , שפרצה שש שנים בלבד לאחר מלחמת ששת הימים , הייתה בעלת השפעה מרחיקת לכת על עיצוב החברה והתרבות בישראל לא פחות מאשר קודמתה . 
היא הטביעה את חותמה בתודעה הלאומית הישראלית למשך שנים רבות , ועד היום היא נתפסת בתור דוגמה מובהקת לטראומה אפוקליפטית . 
מלחמה זו עוררה תחושות של חידלון מדיני , פוליטי , צבאי וכלכלי חסרי תקדים , תחושות שהיו סובייקטיביות לא פחות מאלה שעוררה קודמתה . 
תחושת החידלון באה לידי ביטוי בחזרה לאמונה שסכנה קיומית ניצבת מעל ובהתערערות הביטחון הבסיסי בהצלחת המפעל הציוני . 
אפשר להמשיל תחושות אלה למצב שאותו מתאר פרום כ " התעלות מקשרי העריות לשבט " . 
כך הבהיר פרום את משמעותו החברתית של הביטוי " קשרי עריות לשבט " : 
הלאומנות היא צורת גילוי העריות שלנו , עבודת האלילים שלנו , אי שפיותנו . 
" הפטריוטיזם " הוא פולחנה של אותה אי שפיות . 
למותר לומר , כי במילה " פטריוטיזם " הריני מתכוון לאותה עמדה שלפיה האומה של האדם עומדת מעל לאנושות , ומעל עקרונות האמת והצדק ; ואין כוונתי להתעניינות מתוך אהבה של אדם באומתו שלו , שפירושה דאגה לרווחה הרוחנית והחומרית כאחד של אומתו , ללא שאיפה להשליט אותה על אומות אחרות . 
מקורות רבים מדגימים עד כמה גרמה מלחמת יום הכיפורים לגילויים מגוונים של " התעלות מעל גילוי עריות שבטי " . 
למשל : 
1 . 
ספריהם של אמנון רובינשטיין , מהרצל ועד גוש אמונים וחזרה ( 1980 ) ודני רובינשטיין , מי לה ' אלי ( 1982 ) שעסקו בהיבטים שונים של ההקצנה הדתית - ימנית - משיחית שעוררה מלחמת יום הכיפורים . 
בספר הראשון תיאר אמנון רובינשטיין את הנסיבות שגרמו ליהדות הדתית - לאומית להצמיח מתוכה את גוש אמונים וזרמים משיחיים אחרים . 
בספר השני עקב דני רובינשטיין אחר התהליך שגרם לאחד הפלגים מקרב הזרמים הנזכרים להקים את " המחתרת היהודית " שהאמינה כי אפשר לקרב את הגאולה באמצעות פיצוץ המסגדים שעל הר הבית , במטרה להקים במקומם את בית המקדש השלישי . 
2 . 
סדרת מאמרים וראיונות שפרסם דן עומר בכתב העת פרוזה : " והכנעני אז בארץ " ( ראיון עם עמוס קינן , 1977 ) , " על מצבו של הצבר " ( 1978 ) ו " מרד הימאים " ( 1979 ) . במאמרים אלה ערך עומר חשבון נוקב עם הציונות ועם המיתוסים שלה , ועורר שאלות שנויות במחלוקת באשר לכנעניות ולסוציאליזם , אידאולוגיות שהציונות האמינה בהן או נטתה להאמין בהן בעבר . 
עומר תהה אם נטישתן של אידאולוגיות אלה אינה אחראית למבוי הסתום שבו נמצאה הציונות בימיו וטען , במובלע ובגלוי , כי שורשיהן של התנועות הלאומניות והמשיחיות שצמחו בישראל לאחר מלחמת יום הכיפורים נטועים ב " קרקע הצחיחה והשוממה " שהותירו אותן תנועות לאחר שנעקרו מן הנוף הציוני . 
טענות אלה היו הקו השולט בכתב העת פרוזה , שנוסד ונערך בידי יוסי קריים לאחר מלחמת יום הכיפורים . 
3 . 
ספרו של א . 
ב . 
יהושע , בזכות הנורמליות ( 1980 ) . בהקדמה לספר ציין יהושע כי פנה לכתיבתו משום שנוכח , עם החברה הישראלית כולה , " ששאלות שחשבנו אותן למוכרעות , לא הוכרעו – לא בתוכנו ולא כלפי העולם מחוצה לנו ; שדברים שהיו בעינינו בהירים וברורים , אינם כה בהירים וברורים . 
הוויכוח על עתיד השטחים בתחומי ארץ ישראל המערבית [ ... ] הפך רק לבקע , שדרכו נחשפה מחדש תהום של מחלוקות , פירושים , כוונות ופנטזיות , ששורשיהם נעוצים במהלך ההיסטוריה היהודית החל מראשיתה " . 
יהושע לא הסתפק בהצגת השאלות , אלא גם השיב עליהן : 
בשנים האחרונות , בתקופה שלאחר מלחמת יום הכיפורים , החלו להיכנס ללשון שלנו מושגים בעלי משמעות ומטען דתי . 
הדבר קשור לתהליך הכללי , הניאו - יהודי , שהלך וכבש תחומים רבים בחיינו . 
הסברות והנמקות בעלות אופי דתי ניתנו למוות ולנופלים [ ... ] אולם כניסתה של מערכת דתית לתוך המערכת הלאומית היא מסוכנת ביותר . 
החיילים לא נהרגו ולא ייהרגו על מנת לקדש את השם , כי הסכסוך בינינו לבין הערבים איננו על קיומו של אלוהים זה או אחר . 
כשם שמסוכן עד מאוד לראות את הערבים המכריזים שמלחמתם היא לקידוש שמו של אללה , כן מסוכן עבורנו לשתף פעולה עם מגמה זו מהצד השני , ולהפוך את הסכסוך הלאומי - טריטוריאלי לסכסוך דתי מטאפיזי [ ... ] אם הוא ייגרר לתחום הדתי , יש לו סיכוי שלא להסתיים לעולם . 
4 . 
רומנים כגון זכרון דברים של יעקב שבתאי ( 1976 ) , מחזות כגון צ'רלי קצ'רלי של דני הורוביץ ( 1977 ) וסרטים דוגמת סוסעץ של יקי יושע ( 1978 ) . יצירות אלה תיארו את השבר העמוק שהחל להסתמן בחברה הישראלית שנים ספורות לפני מלחמת יום הכיפורים , שבר שהמלחמה העניקה לו גושפנקה רשמית . 
יצירות ברוח זו תיארו את החברה הישראלית כישות שהביאה את עצמה במו ידיה למבוי סתום ומייאש , כפי שטען נתן זך בספרו קווי אוויר ( 1983 ) . החיים בחברה הישראלית החלו להיות אפופים תחושה של מחנק כבד וחידלון עמוק , מהסוג היוצר תקופות רומנטיות כמו אלה ששטפו את אירופה במהלך המאה ה - 19 ( בד בבד עם ההתעוררות הלאומיות שפקדה רבים מעמיה ) . אחד מסימני ההיכר הבולטים של תקופות אלה הוא המלנכוליה הפוקדת רבים , החשים צער עמוק על כך שנידונו לחיות בתקופה , במציאות או בעולם שבהם קטנים מאוד סיכוייהם לממש את חלומותיהם ולהגשים את מאווייהם . 
נשאלת השאלה : מה הקשר בין כל היצירות האמנותיות והחיבורים העיוניים שהוזכרו לעיל , שחלקם מתארים דווקא התעוררות של תנועות לאומניות ופטריוטיות , שלפי פרום הן ביטוי של גילוי העריות ועבודת האלילים בישראל , לבין תהליך ה " התעלות מקשרי עריות לשבט " , שבאמצעותו אני מציע לאפיין את קורותיה של החברה הישראלית בתקופה שלאחר מלחמת יום הכיפורים ? 
התשובה פשוטה , במיוחד בעיני המתבונן על התקופה מן הפרספקטיבה של שנות האלפיים ולא מתוככיה : בני התקופה חשו נסערים ומפוחדים לנוכח צמיחת התנועות הלאומניות והפטריוטיות בשנים שלאחר מלחמת יום הכיפורים . 
בניגוד לבני תקופתנו , הם לא יכלו לראות כי תנועות אלה היו בבחינת קריאת תיגר על הנכונות ואף על הרצון של רוב הציבור הישראלי לוותר על סממני הלאומנות והפטריוטיות בעקבות המלחמה . 
מלחמת לבנון כאירוע תוחם טריטוריות ( גואל מ ' קשרי עריות לאדמה ' ) 
פינוי ימית ויישובי פתחת רפיח , שהיה אקורד הסיום של התקופה שבין מלחמת יום הכיפורים למלחמת לבנון , מייצג את תום שלב ה " התעלות מקשרי עריות לשבט " ( כלומר תהליך רכישת התובנה כי במקום מלכות ישראל נצטרך להסתפק ברפובליקה פרלמנטרית - דמוקרטית , מדינת ישראל ) ותחילת שלב ה " התעלות מקשרי עריות לאדמה " ( קרי תהליך העובר על כל אומה , ברכשה את התובנה הפשוטה והכואבת שאין היא יכולה להתפשט כאוות נפשה בלא הגבלה ) . באופן כמעט טבעי החל התהליך בניסיון לא רציונלי להגדיל את תחומי שליטתה והשפעתה הגיאופוליטית של המדינה . 
הניסיון נתקל בהתנגדויות מצד גורמים שאינם מוכנים לראות בכך שליטה לגיטימית ונסבלת . 
כתוצאה מההתנגדות , המופיעה תמיד במקרים כאלה , חייבת החברה להשלים עם מגבלות כוחה ולהכיר בכך שעליה לחיות בהתאם ללגיטימציה הטריטוריאלית שיקנו לה שכנותיה ועמי העולם . 
אין ספק כי זהו הלקח שלמדה ישראל בעקבות מלחמת לבנון והאירועים שקדמו לה ושבאו בעקבותיה , וזאת בדומה למדינות רבות , גדולות וחזקות ממנה בהרבה , למשל , הקיסרות האוסטרו - הונגרית , בריטניה הגדולה , ברית המועצות , צרפת וגרמניה , שהצטמצמו לממדיהן הטבעיים במהלך המאה ה - 20 . 
בהקשר הישראלי , רבים ביטאו את התובנה הזאת בספרים , בסרטים , בשירים , במאמרים ובמחזות , שהחלו להופיע מהרגע שבו אפשר היה לחוש את פעמיה המתקרבים של מלחמת לבנון ועד הרגע שבו נדחק הצידה העניין שבה בעטיה של האינתיפאדה הראשונה , שבאה ותפסה את מקומה . 
במבט לאחור אפשר לומר כי מעולם לא פרצה בישראל מלחמה צפויה כל כך , שרבים כל כך ידעו זמן כה רב כיצד תפרוץ ומה יהיו מטרותיה הגלויות ( הרחקת הארגונים הצבאיים הפלסטיניים ארבעים קילומטר מן הגבול הצפוני של ישראל ) והסמויות ( החלפת השלטון בלבנון וגירוש הפלסטינים ממנה ) . באותה נשימה אפשר לקבוע גם כי מעולם לא הייתה לישראל מלחמה שכל מה שתוכנן בה השתבש ; שכל מה שנדמה היה שאפשר להשיג בה התגלה כבלתי ניתן להשגה ; שכל מה שלרגע נראה ניצחון הפך עד מהרה למפלה . 
מלחמה זו הצליחה באופן חד - משמעי להבהיר לישראל מהם גבולות הכוח בכלל ומהם גבולות כוחה בפרט . 
אפשר להמחיש זאת בעזרת כמה דוגמאות . 
אחת הדוגמאות הבולטות לכך היא שירו של נתן זך , " אין ברירה " , שראה אור בספרו אנטי - מחיקון ( 1983 ) . השיר מדגים את מרכיביה הבולטים של התודעה הישראלית הקולקטיבית ( ולחלופין , " הסטרוקטורה האינטלקטואלית " ) , כפי שנוסחה בידי האמנים המרכזיים ( ולחלופין , " האליטה השלטת " ) של שנות ה - 80 בענפי האמנות השונים . 
בשיר זה הרכיב זך מעין ספירת מלאי של הדברים החיוביים שאפיינו בעבר את החברה היהודית הציונית בארץ ישראל ושלמרבה הצער נעלמו ממנה כיום , תוך כדי כך שהוא מקפיד לחזור שוב ושוב על הפזמון " בימים הרעים ההם , לפני הימים הרעים ממש " – ללמדנו שעם התרפקותו על העבר הוא יודע גם ללעוג ליסוד הנוסטלגי בנפש האנושית ולרמוז לקוראיו כי עליהם לקחת אותו בעירבון מוגבל . 
כדי לעמוד על מורכבות הדברים , שומה עלינו לצטט את השיר במלואו : 
אין ברירה 
אין ברירה , מוכרחים להגיד : 
גם בארץ הזאת ידענו 
תקוות אחרות , לא ריאליסטיות 
בימים הרעים ההם 
לפני הימים הרעים ממש 
העונה הייתה קרתנית , יפה ליציקת 
יסודות , השערים נעולים , תחושה של בית . 
מי חשב על עולם חדש וטוב יותר 
בימים הרעים ההם 
לפני הימים הרעים ממש 
של אריק שרון והרב כהנא . 
מקסים זקנשסקי הגיש סקצ'ים 
ורגליים נקטעו בדרך כלל 
בימים הרעים ההם 
לפני הימים הרעים ממש 
רק בעת הצורך ובבית החולים הממשלתי . 
במקומות העבודה 
הוקמו בתים בטון מזוין 
בימים הרעים ההם 
לפני הימים הרעים ממש 
בידי היהודי החדש : 
הישן כבר לא היה באופנה 
או בחיים : קצר בתקשורת 
בימים הרעים ההם 
לפני הימים הרעים ממש 
התיאוריה הכלכלית הייתה הרבה פחות 
מתוחכמת : אנשים אכלו פחות ורע 
בלי הצמדה . 
כל זה הוכתב מגבוה 
בימים הרעים ההם 
לפני הימים הרעים ממש 
על - ידי המורים לתנ"ך : 
חזון העצמות היבשות זכה 
לפירוש חדש , ישעיהו השני הופרד מהראשון 
בימים הרעים ההם 
לפני הימים הרעים ממש 
בכיתות בית הספר בלילות , שתו 
צוף והתאמנו בציונות מעשית : 
לבשו מדים והסירו כיפות 
בימים הרעים ההם 
לפני הימים הרעים ממש 
היה ביקוש לכחול , לאדום ולחאקי . 
החום היה פחות פופולארי : 
היה בזה ניצנים של חוש אסתטי 
בימים הרעים ההם 
לפני הימים הרעים ממש 
בעצרות - העם דקלמו כמטורפים 
שירה , שורה ושורו 
משוגעים לשפה העברית 
בימים הרעים ההם 
לפני הימים הרעים ממש 
הכול היה עולם חדש 
הכול היה אפשרי : 
זו הייתה נקודת התורפה 
בימים הרעים ההם 
לפני הימים הרעים ממש 
כשעוד היה מר באמת 
והדבש עוד היה דבש 
והארץ הייתה לא זרועה 
אך חלק ממנה נזרע 
בימים הרעים ההם 
לפני הימים הרעים ממש 
תיאור דומה של העבר הבלתי נסבל , שהיה בכל זאת טוב לאין ערוך מן ההווה הנורא , אפשר למצוא במחזהו של חנוך לוין הפטריוט ( 1982 ) . אף על פי שבמחזה זה נמתחה ביקורת פוליטית חריפה על מתנחלים דתיים ואנשי ימין , התקבל המחזה בקרב הקהל ואף זכה להכרה ולהצלחה , בניגוד למחזות פוליטיים קודמים של חנוך לוין מסוף שנות ה - 60 ומראשית שנות ה - 70 - את ואני והמלחמה הבאה ( 1968 ) , קטשופ ( 1969 ) ומלכת האמבטיה ( 1970 ) – שנתקלו בעוינות רבה עד כדי פגיעה פיזית בשחקנים בידי הקהל . 
זאת ועוד , לחץ כבד הופעל על הנהלות התיאטרונים להפסיק להציג את המחזות המוקדמים , ולפחות במקרה של מלכת האמבטיה הצליח הלחץ , ותיאטרון הקאמרי חדל להציגה לאחר 17 הופעות בלבד . 
ההתקבלות השונה של המחזה הפטריוט ב - 1982 מעידה על השינוי העצום שחל בתודעה הישראלית במהלך העשור שחלף מאז ראשית שנות ה - 70 . 
תהליך זה זכה לחיזוק מצד מחזות מתורגמים , שנוספו להם מרכיבים רלוונטיים ופרובוקטיביים כאשר תורגמו ועובדו לתיאטרון הישראלי . 
במחזות הללו אפשר למנות את ידיים מזוהמות ( ז'אן - פול סארטר , הבימה , 1983 ) , נשות טרויה ( ז'אן - פול סארטר , הבימה , 1983 ) , טוב ( וו"ס טיילור , הקאמרי , 1983 ) , האי ( אתל פוגארד , תיאטרון חיפה , 1983 ) , מלחמה בבית ( ויליאם דאף , הבימה , 1984 ) , מלחמת טרויה לא הייתה ( ז'אן ז'ירדו , תיאטרון חיפה , 1984 ) , פטריות רעל ( ברטולד ברכט , תיאטרון חיפה , 1984 ) , מחכים לגודו ( סמואל בקט , תיאטרון חיפה , 1984 ) ועוד . 
מחזות אלה הם דוגמה לתהליך תרבותי הנקרא " אינטרפרנציה " . 
על פי הגדרתו של איתמר אבן - זהר ( 1984 ) , ה " אינטרפרנציה " הוא תהליך שבו תרבות מסוימת ( למשל , זו הישראלית ) פונה לרכיבי רפרטואר ( היינו למוצרי תרבות כגון סרטים , מחזות וספרים ) של תרבויות לאומיות חיצוניות לה כאשר אין ביכולתה לייצר בעצמה רכיבי רפרטואר העונים על צרכיה . 
במקרה הישראלי פנתה התרבות ליצירות חיצוניות שנועדו לערער את ביטחונן העצמי של חברות מסוימות באשר למידת לאומיותן , זיקתן לאדמת המולדת והמקומות ה " מסוכנים " וה " לא - ראויים " שאליהם הן מגיעות בלהט דבקותן באדמת המולדת ובערכים לאומניים הנגזרים ממנה ( שאריך פרום מגדירם כ " קשרי עריות לאדמה " ) . 
לדברי גרשון שקד , יצירות אלה מסייעות ליצירות ישראליות מקוריות לחשוף , ואולי אף לפרק ולבטל , רבים מן המיתוסים הישראליים בהתעוותותם ( שקד , אצל שוהם , 1983 ) . על פי חיים שוהם ( שם ) , יצירות אלה נועדו לסייע לחברה הישראלית לשוב אל המיתוסים המקוריים שלה , שהצליחו בעבר להעניק לבניה תחושה של קיום בעל מטרה ומשמעות ; מתוך השיבה אל תחושה זו אמורה החברה הישראלית לרכוש מחדש תחושה של הגנה ונינוחות . 
לדברי שוש אביגל ( 1985 ) , המחזות המתורגמים והמעובדים שנזכרו הצטרפו למגמה רווחת במחזאות המקורית הישראלית , שבלטה במיוחד אצל ניסים אלוני וחנוך לוין . 
אביגל התמקדה במחזות שכתב לוין במהלך שנות ה - 80 – בהם ייסורי איוב ( 1981 ) , הזונה הגדולה מבבל ( 1984 ) והנשים האבודות מטרויה ( 1985 ) – וקבעה : " גם כשהוא [ לוין ] מגלה את החבורה הזאת [ של גיבורי מחזותיו הקבועים – מ"צ ] לבבל או לטרויה או לכנען הקדומה הם מדיפים ניחוח בצל של תבשיל פולני ( ויש האומרים צחנה ) והשורשים שלהם נעוצים עמוק במקום בו גדלו רבים מבני דורו של לוין בשנות החמישים " . 
" כיצד " , הוסיפה ושאלה , " יכלו לטעון נגדו שעולמו הדרמטי שכולו תל אביב מנותק משורשים מקומיים , שהסיפור הזה יכול להתרחש גם בהונהולולו ? " . 
שתי המגמות , העברת מחזות זרים אל המציאות הישראלית וחיבור מחזות מקוריים אל מציאות המתרחשת במקום ובזמן אחר , נועדו להשיג מטרה דומה : להקל על צרכני האמנות הישראלים את ההתמודדות עם הבעיה המרכזית שניצבה בפני המציאות הישראלית בשנות ה - 80 . 
הבעיה המרכזית לפני מלחמת לבנון ואחריה הייתה כיצד לקבל את העובדה שהקיום הישראלי חייב להתנהל על פי מדדים רציונליים , שמובילים להכרה בגבולות הכוח הפוליטי והצבאי של הישות הציונית ומאלצים לוותר על רבים מהחלומות הטריטוריאליים והמיסטיים של גורמים שונים בחברה הישראלית . 
לאחר תחושת הכוח המשכרת ( " מחוללת הפוטנציה " ) , המאחדת והסוחפת של מלחמת ששת הימים באה מלחמת יום הכיפורים וגרמה למגזר היהודי הדומיננטי להבין כי אם יהיה שבוי ב " קשרי העריות " , הכוללים אחדות גורל ושותפות בכל מחיר , יידרדר אל מקומות לא רצויים , כמו ההפתעה שחווה במלחמת יום הכיפורים . 
כתוצאה מכך התפלג השבט בין אלה שהאמינו ועדיין מאמינים שקיומה של האומה מותנה בשליטתה על כל האדמות שנפלו לידיה במלחמת ששת הימים ובין אלה שסברו שהאומה תוכל להתקיים רק אם תוותר על רוב האדמות הללו או על כולן . 
הסכם השלום עם מצרים ובעיקר פינוי ימית , שיש הטוענים כי היו בין הגורמים המרכזיים לפריצת מלחמת לבנון שבאה מיד לאחר מכן , גרמו לכך שהמלחמה שימשה עילה ותמריץ למאבק בין אלה המאמינים בגורליות הקשר לכל שעל אדמה ובין מתנגדיהם , הרואים במלחמת לבנון ביטוי מוקצן ל " קשר עריות " מעין זה , אך גם הזדמנות לצאת למלחמת חורמה נגדו . 
בעקבות מלחמת לבנון גבר מאוד עיסוקה של התרבות הישראלית בשלושה נושאים : האופן שבו יש להתייחס למלחמה , יחסי יהודים - פלסטינים והשואה . 
ביטויים לכך אפשר למצוא בספרים , במחזות ובסרטים רבים . 
אף על פי שאפשר למצוא קשר רב בין מלחמת לבנון ובין העיסוק האינטנסיבי בשלושת הנושאים הללו , יש להבחין בין העיסוק התרבותי והקולנועי בשני הנושאים הראשונים ( מלחמה ויחסי יהודים - פלסטינים ) ובין העיסוק בנושא השלישי ( השואה ) . הקשר בין מלחמת לבנון ובין העיסוק בשני הנושאים הראשונים הוא ישיר , מיידי ומובן מאליו , שכן המלחמה עוררה שאלות כגון : האם מלחמותיה של מדינת ישראל הן מוצדקות ? 
האם המדינה נוהגת כלפי הפלסטינים בהגינות ובמוסריות ? 
העיסוק הקולנועי בשואה , לעומת זאת , היה חלק מתהליך ממושך של התמודדות של החברה הישראלית עם השואה , תהליך שראשיתו במלחמת העולם השנייה וסופו עדיין לא נראה באופק . 
לאחר שנים ארוכות שבהן הדחיקה את הנושא והכחישה את משמעויותיו , עברה החברה הישראלית בשנות ה - 80 תהליך עמוק של ריאליזציה , שבמסגרתו החלה לעסוק בשואה באופן אינטנסיבי ביותר , בין היתר בעניינים שאינם באמת קשורים לשואה . 
החיבור בין שלושת הנושאים יוצר לא מעט סיטואציות הזויות . 
כאן יורחב הדיבור על שתיים מהן – אחת לקוחה מן המציאות והשנייה מן הקולנוע – בעיקר כדי להעניק לקורא מעט רקע חיוני על החברה והקולנוע הישראליים בשנות ה - 80 . 
הסיטואציה הראשונה התרחשה בימיה הראשונים של מלחמת לבנון . 
ראש ממשלת ישראל דאז , מנחם בגין , התראיין לטלוויזיה והתבקש להסביר מדוע ישראל מפציצה באופן מסיבי שכונות אזרחיות בביירות , שבהן הסתתרו יאסר ערפאת ולוחמים פלסטינים נוספים . 
בגין השיב למנחה ללא היסוס בשאלה רטורית כביכול : " האם היית מעז לשאול את אותה שאלה גם אם היטלר היה מסתתר בביירות ? " . 
אלא שלמעשה , שאלה זו אינה רטורית כלל . 
הטבח שהתבצע במחנות הפליטים הפלסטיניים סברה ושתילה כשלושה חודשים לאחר פרוץ המלחמה הוכיח כי החיפוש אחר היטלר עלול להוביל למקומות מסוכנים ומפחידים . 
אמנם בדברו בטלוויזיה על " אדולף ערפאת " , המסתתר בבונקרים של ביירות , בגין לא יכול היה לדעת על הטבח העומד " להתרחש " או " להתחולל " בתוך שבועות אחדים , אבל דומה שהטבח יכול לשמש תזכורת טובה לזהירות הנדרשת באזכורים לא מבוקרים של השואה . 
גם בלי להכריע בשאלה מי אחראי לטבח , ובלי לדון בשאלה נוספת ששאל בגין בעקבותיו – " מדוע כשנוצרים הורגים מוסלמים באים אלינו , היהודים , בטענות ? " – אפשר לקוות כי הטבח ההוא , שהפך לאחד המסמנים הבולטים והמזעזעים של מלחמת לבנון , יישאר תמיד תזכורת לכך שיש להיזהר מפני הַשְאלות היסטוריות . 
הסיטואציה השנייה לקוחה מסרטו של דני וקסמן , חמסין . 
הסרט , שבא למחות על היחס הלא ראוי ואף הגזעני של יהודים במושבה הוותיקה יבניאל כלפי ערבים העובדים במושבתם , נתן מבלי משים כמעט הכשר לחיסולם . 
כמו בפרשנויות לסרטים רבים שבהם נדון בספר זה , גם רוב העוסקים בסרט חמסין אינם מצליחים לפענחו באופן שלם , בעיקר מכיוון שאינם מתייחסים אל הסרט כפשוטו ; הם צפו בסרט מבעד לקדם הנחות מסוימות והם מפענחים אותו בהשפעתן . 
דוגמה לכך הם דבריה של נורית גרץ על חמסין . 
לדידה , " העריכה והמצלמה " בסרט עוברות " הלוך ושוב מהיהודים לערבים ומבליטות את ההקבלה בין העלילות שבמרכזו . 
גם מיקום זהה של גיבורים ברקע , בסביבה , בנוף [ ... ] יוצר הקבלה וזהות ביניהם , וצילומים מנקודת התצפית של שניהם , לסירוגין , מציבים אותם בעמדות שוות מעמד וערך " . 
הדברים נכונים ברובם , אבל הם מחמיצים את המסר ה " אמיתי " של הסרט , כפי שהוא עולה בסופו : גדליה , הגיבור היהודי של הסרט , רוצח את חאלד , הפועל הערבי שלו , לאחר שגילה כי חאלד שכב עם אחותו , חוה . 
הרצח בא לאחר שבמהלך כל הסרט היה הקשר בין גדליה לחאלד אי של שפיות בתוך ים של איבה המפריד בין יהודים לערבים . 
הרצח של חאלד מתבצע בעזרת מכשיר ברוטלי וסימבולי – גדליה פותח בזדון את המחיצה המפרידה בין חאלד ובין פר הרבעה שהובא כדי להשביח את עדר הפרות של גדליה , וזה נוגח בחאלד למוות . 
כמובן שרצח זה מפר את הצבתם של יהודים וערבים ב " עמדות שוות מעמד " , בניגוד לטענתה של גרץ . 
תמונת המצב הופכת להרבה פחות סימטרית ופשוטה אם שמים לב למסר שהסרט מעביר לצופיו בעזרת " התמונה והצליל " שהוא מראה ומשמיע להם לאחר רציחתו של חאלד . 
" צליל ותמונה " אלה נחלקים לשני חלקים ברורים : 
החלק הראשון כולל ארבעה שוטים קצרים ( פניו של גדליה , קרן הפר המגואלת בדם , פניו של גדליה בוחנות בזהירות את הסביבה כדי להיות בטוח שאיש לא הבחין בו , חאלד שוכב מת על הקרקע ) ושוט ארוך - שבו נראה גדליה הולך לעבר הג'יפ שלו ( כשעל חולצתו , מתחת לבתי השחי שלו , כתמים גדולים של זיעה ) , מתיישב במושב הנהג , מתנשף ( ספק ממאמץ ספק מהתרגשות ) וחובש על פניו המיוזעות את משקפי השמש היוקרתיים . 
הקולות היחידים הנשמעים במהלך חמשת השוטים הם הרעשים הטבעיים , שמשמעותם ( לנוכח העובדה שבחלק השני הוסיף הבמאי מוזיקה חיצונית שאינה קשורה לתמונה המצולמת ) היא : אנחנו מראים לכם את הדברים כפי שקרו באמת – תוך כדי כך שאיננו מסתירים את העובדה שחרף העובדה שגדליה מבין שעשה מעשה אסור הוא איננו יכול לכבוש את סערת הנפש ואולי אף את הריגוש שעשייתו גרמה לו או " הביאה אותו לעשות אותו " . 
החלק השני כולל שלושה שוטים , שבהם מצולמת מכלאת הבקר שבה מוטלת גופתו של חאלד , ממרחקים שונים , תוך כדי כך שהם מראים כיצד על המקום שבו שכב חאלד יורד " גשם חושני ודשן " . 
תחילתו של השוט הראשון מלווה בקול רעם עז , ולאחריה נשמעת נגינת חליל פסטורלית ונוגה שמרגשת ומפעימה מאוד את הצופה . 
אין ספק שכוונת הבמאי הייתה לגרום לצופה , באמצעות שלושת השוטים והמוזיקה המתלווה אליהם , לחוש צער וחלחלה , ואולי אף רצון למחות כנגד מעשיו הנואלים של גדליה וכנגד האופן שבו נוהגים חבריו בערבים . 
לרוע המזל , ההשוואה בין תמונות " הגשם החושני " , המלווה במוזיקת החליל המרגשת , עם תמונות החום והחמסין , המלוות ברעשים טבעיים בקטע שקדם לו , על מנת להפוך את ה " חום " וה " חמסין " לאחד מגיבורי הסרט , חייבת לעורר כמה שאלות : מה משמעותו של הניגוד העז בין תמונות הגשם החטופות בסיום הסרט ובין תמונות החום והחמסין הרבות שבהן הוא משופע ? 
האם ניגוד זה הוא רק ביטוי למטפורות בנאליות , המציגות את השמים הבוכים מעל הערבי שנרצח , או שמא זהו ביטוי למשהו מעט מורכב יותר ? 
האם ניגוד זה הוא רק ביטוי למטפורות בנאליות , המציגות את השמים הבוכים מעל הערבי שנרצח , או שמא זהו ביטוי למשהו מעט מורכב יותר - למשל , ניגוד בינארי מהסוג שעליו מבסס ז'אן פיאז'ה ( 1972 ] 1968 ) את התיאוריה הסטרוקטורלית על אופן פעולתה של המחשבה האנושית ? 
השאלות הנשאלות כאן הן , כמובן , רטוריות , ומקורן בתפיסה , שהבמאי נכשל בניסיונו למחות כנגד " האופן שבו נוהגים חבריו של גדליה בערבים " בכלל , וכנגד " הרצח של חאלד בידי גדליה " בפרט . 
ולפיכך , יש לפנות אל התיאוריה הסטרוקטורלית , מבית מדרשו של פיאז'ה , על מנת להבין את המסר של הסרט . 
לשם כך כדאי להיעזר ב " נספח הביאורים " שהוסיף זאב לוי לספר של פיאז'ה . 
במסגרת נספח זה תמצת לוי את התיאוריה הסטרוקטורלית באופן הבא : " בני האדם מצטיינים במין כושר טבוע מלידה לסטרוקטורציה המתגלם בספקות לוגיות של הפשטה [ בכושר מחשבתי ליצירת הפשטה , מ"צ ] המשותפת למין האנושי כולו . 
הסטרוקטורות הלוגיות הסמויות הנ"ל ערוכות על ציר של ניגודים בינאריים ( שניוניים ) . יש להבחין בין סטרוקטורות סינכרוניות לדיאכרוניות [ של-ההווה-העכשווי ושל - העבר - ההיסטרי , מ"צ ] , תוך מתן עדיפות מתודולוגית ברורה לראשונה " . 
יישום פרשנותו של לוי לתיאוריה של פיאז'ה על סופו של הסרט חמסין מחייב לתארו כך : 
כל אדם מבחין בניגוד שבין החמסין השולט בסרט לכל אורכו לבין " גשם הנדבות החושני " הבולט בשונותו בסוף הסרט . 
באופן טבעי , הצופה המשוער אמור לנטות לדעת הבמאי ולכוונתו ולפנות תחילה ל " פרשנות המסורתית " , המקשרת את הסרט לשיח השמאלני המוכר , המוחה על עוונותיה של החברה הישראלית כלפי שכנתה הערבית - פלסטינית . 
אלא שבחינת הסרט לגופו , על פי מה שמוצג בו בפועל - ולא על פי הפרשנות המסורתית שאליה פונה הצופה באופן אוטומטי - מולידה פרשנות שונה לחלוטין : בארץ מוכת חמסין ויחסים עוינים בין יהודים לערבים , שהסרט כורך אותם זה בזה , יש קשר אחד שאינו לוקה בנגעי החמסין והעוינות : הקשר בין גדליה לחאלד , המוצג לאורך כל הסרט ככזה המצליח להתעלות מעל העוינות היהודית - פלסטינית הסובבת אותו . 
אולם גם קשר זה משתבש , בד בבד עם הרעת היחסים בין היהודים לערבים ועם ההחמרה במועקת החמסין . 
הגורם הקונקרטי לשיבוש הוא אחותו של גדליה המגיעה למושבה . 
וליתר דיוק , העובדה שחאלד מעז להגזים במידת האינטימיות שהוא יוצר עמה . 
כתוצאה מכך מחליט גדליה , החצוי בין חיבתו לחאלד לרצון לשמור על כבודה של אחותו – כאשר היחסים בין היהודים לערבים במושבה מגיעים למבוי סתום , כלומר כאשר החמסין מגיע לשיאו – להשאיר את חאלד בעבודה למרות הכול , תוך כדי כך שהוא מתְנה זאת בכך שחאלד יתחייב להישאר בשדות ולא ייכנס למושבה . 
חאלד אינו עומד בהתחייבותו ויורד למושבה כדי לשכב עם חוה . 
בתגובה לכך רוצח גדליה את חאלד – גואל את העולם , כביכול , מ " עונשם " של הערבים ושל החמסין , כפי שאפשר ללמוד מהגשם החושני שיורד . 
על מנת לחדד מעט את הדברים אפשר לומר כך : גרץ ואחרים ( כגון משיח , 1983 ) מנתחים את הסרט מתוך נאמנות למסורת הדיאכרונית המקובלת ב " שמאל " . 
אולם מסקנה מפתיעה עולה דווקא מן הניגוד הסינכרוני , אשר הופך את ההסבר " המסורתי " על פניו . 
על פי הסבר " חדש " זה , אפשר לטעון שחמסין הוא סרט המניח מאחור אידאולוגיות גזעניות כגון הטרנספר . 
על פי חמסין , כדי להביא שקט לארץ אין להסתפק בטרנספר לערבים – יש להרגם . 
לפיכך גדליה איננו רק " איש של הומניזם בתוך גזענות שהפכה לתנועה " , כפי שמציע יגאל משיח ( שם ) ; גדליה הוא גם איש שנפגע באופן אישי מן הערבים והפך בעקבות זאת לגזען הרבה יותר מאלה שבעבר ניסה להילחם בגזענותם . 
כל מי שעקב אחר השינוי שחל במהלך אינתיפאדת אל - אקצה בעמדותיהם של רבים מאלה שהתגאו תמיד בהשתייכותם לשמאל הישראלי אינו יכול שלא להרהר במידת הנבואיות שייתכן והייתה בסרט . 
ואם אכן אלה הם פני הדברים , מן הראוי ל " השתמש " בפרשנות שהוצעה כאן לחמסין כדי לטעון כי אפשר להחילה הן על סרטים ישראליים נוספים והן על רבים מיוצרי הקולנוע הישראלי ומבקריו ( שיוצרים קבוצה אנושית שיש לכנותה , על סמך ספריו של לוסיין גולדמן , " האליטה האינטלקטואלית של הקולנוע הישראלי " ) . 
שתי המגמות העולות מן הראיון עם מנחם בגין ומסרטו של וקסמן זכו לסיכום מוקדם בדברים שכתב אברהם עוז בהקדמה למחזה טוב של וו . 
ס . 
טיילור ( 1983 ) . המחזה , המתאר את התקרנפותו של פרופסור גרמני לספרות , היה אחד מן המחזות המקוריים והמתורגמים שעסקו בהיסטוריה של גרמניה הנאצית והוצגו בשנות ה - 80 בתיאטראות הישראליים . 
עוז , שמנסה להתייחס לאנלוגיה שכמעט כל התייחסות לעולם הנאצי מעוררת בקרב הצופה הישראלי , כותב עליה כך : 
הדרמה אינה עוסקת במתיחת משוואות מתמטיות פשטניות . 
אופיה החד - פעמי של ההתרחשות התיאטרונית מפריך כל ניסיון למתוח קווים מקבילים . 
לא הרי הסיטואציה בגרמניה הנאצית בשנות ה - 30 כהרי הסיטואציה במקום אחר ובזמן אחר . 
אבל תנועתם של גלגלי השיניים ההיסטוריים כשהיא משתקפת בראי הדינמיקה של צורות תיאטרוניות ניתנת לחשיפה ויוצרת אנלוגיות . 
ומי שנבהל מפני האנלוגיה מוטב שיפשפש בתחושותיו ובמעשיו . 
ההיסטוריה נוטה לחזור על עצמה בדרכים שונות ומשונות " . 
עמדה דומה ביטא תום לוי , שהסביר מדוע הוא מרבה לביים מחזות העוסקים בשואה : 
מעניינת ומטרידה אותי בעיית יחסי רוב - מיעוט , פנאטיות לעומת ליברליות , רגישות לעומת קהות . 
ביובל מוצגות הבעיות האלה ברבדים רבים . 
נשאלת השאלה אם אתה שולט בנאצי שבתוכך כנאמר במחזה , או שהנאצי הקטן שולט בך ? 
כמובן , יש הקשר אקטואלי בין השאלה ובין מה שקורה אצלנו , היחס למיעוט אתני או לכל מיעוט אחר – הומוסקסואלים , אנשים בעלי דעות החורגות מן הקונצנזוס . 
דבריהם של עוז ולוי הם רק קצה הקרחון של האנלוגיות השונות בין השואה והנאציזם למצב הפוליטי בישראל , אנלוגיות שהפכו מאז ראשית שנות ה - 80 – בצדק ובעיקר שלא בצדק – לחלק בלתי נפרד מן התרבות הישראלית . 
חשיבותן הגדולה של אנלוגיות אלה היא יכולתן להסביר מדוע מלחמת לבנון הייתה אירוע תוחם טריטוריות ( גואל מ " קשרי עריות לאדמה " ) ומדוע לאחר שנות ה - 80 פסק כמעט לגמרי העיסוק הקולנועי , התיאטרלי , הספרותי והתרבותי ביחסים בין יהודים לפלסטינים ובעתידם של השטחים הכבושים המונעים את יישוב הסכסוך . 
אנלוגיות אלה מתמצות בארבע אמירות עיקריות : 
1 . 
הצגת השואה כמרכיב משמעותי ביותר להבנת מקורם ואופיים של הקונפליקטים שבהם נתונה ומתחבטת החברה הישראלית . 
2 . 
הומניזציה של הנאצים ו " עוזריהם " וגילוי - סלחנות כלפי חלק מהאירועים שקרו במהלך השואה וכלפי הנסיבות שהביאו להתרחשותה . 
ההומניזציה והסלחנות הביאו לנרמול השואה ולהצגתה כעוד תהליך בגלריית התהליכים האנושיים . 
נרמול זה הוביל לא אחת לאבסורד של הצגת היבטים מסוימים בהתנהגות הנאצית או בנסיבות שבהן התרחשה באור חיובי , אנושי ונסלח , בה בעת שאותן יצירות תבעו מהחברה הישראלית לשפר את יחסה אל הפלסטינים ולוותר על שאיפותיה להשתלט על הטריטוריות השייכות להם . 
3 . 
הסרת כתם האשמה של " הליכה כצאן לטבח " שדבק בניצולי השואה בשנות ה - 40 וה - , 50 שנים שבהן משל מיתוס הצבר ללא מצרים בתרבות הישראלית , כדבריו של יוסי ידין . 
שליטה זו , שבעטיה לא הובנה כראוי התנהגותם של אלה שהיו בשואה - שהתמקדה בעיקר בהישרדות , ולכן הביאה לכך שהואשמו מאוחר יותר כי הלכו אל מותם " כצאן לטבח " , בלי לגלות התנגדות אקטיבית כנגד רוצחיהם - גרמה להם עוול כבד , שרבים ממחזות השואה של שנות ה - 80 ביקשו לתקן . 
לא בכדי עניין זה מוזכר כאן , בתת - הפרק המתאר כיצד השתחררה החברה הישראלית מ " קשרי עריות לאדמה " . 
רבות מן היצירות שעסקו בשואה בתקופה שלאחר מלחמת לבנון טענו , בגלוי או במובלע , כי משקעי השואה הם בין הגורמים האחראים ל " קשר עריות " זה . 
הספר חיוך הגדי ( דויד גרוסמן , 1984 ) והסרט שנעשה על פיו ( שמעון דותן , 1986 ) מדגימים זאת היטב . 
בשתי היצירות בולט מאוד המאבק בין קצמן לחילמי – הראשון הוא המושל הצבאי , המנסה ליישם במסגרת תפקידו את הלקח שלמד מן השואה , שאותה עבר כילד , והשני הוא ערבי זקן ושורשי מאוד , שבגדיו כוללים חליפת ספארי והתנהגותו מורכבת מאסטרטגיות , טקטיקות וטכניקות שונות שבעזרתן הוא מאמין שאפשר יהיה להכניע את הכוחות שתחת שלטונם הוא ובני עמו נאלצים לחיות . 
קצמן מאמין כי במאבקים לאומיים העם שרובצת עליו יותר " מועקה " הוא זה שמנצח . 
חילמי סבור שאפשר להביס כל כובש בעזרת " שתיקה גדולה , מפחידה ומאיימת " . 
בינתיים , עד שבני עמו ישכילו לאמץ את " נשק השתיקה " , דואג חילמי לאכול את אדמתו , כדי שלא תיפול בידי שום אויב . 
המאבק בין השניים מוצג בסרט כבלתי ניתן להכרעה , לפחות בתקופת התרחשותה של העלילה . 
אלא שאי ההכרעה נושאת מחיר כבד ביותר : אורי , חברו הטוב של קצמן , ויאזדי , בנו המאומץ של חילמי , " מוצאים את מותם " בסכסוך הדמים המתמשך , המוצג הן בספר והן בסרט כמיותר , מגוחך ומאמלל שלא לצורך את כל הנוטלים בו חלק . 
כל פרט בתמונה זו נועד להוכיח כמה גבוה המחיר שמשלמים גם היהודים וגם הפלסטינים בגין " קשר העריות " לאדמה – ולפיכך להוכיח כמה חשוב לחתור לניתוקו במהירות האפשרית . 
4 . 
הפיכת השואה והאירועים שקדמו לה לתהליכים שיש בהם , למרבה הצער , משמעות אנלוגית - סמיוטית לאירועים ולתהליכים שהתרחשו בישראל מ - 1967 ואילך . 
על קיומם הפעיל של כל מרכיבי האנלוגיה הנזכרת אפשר ללמוד מכמה התייחסויות של יהושע סובול לאנלוגיות בין השואה ובין המציאות הישראלית המופיעות במחזותיו . 
התייחסויות אלה הופיעו בראיונות שנערכו עם סובול לרגל העלאת מחזות שונים שכתב בשנות ה - : 80 
זהו [ המחזה גטו , שהועלה ב - 1984 – מ"צ ] המשך טבעי של נפש יהודי [ מחזה אחר של סובול , שהוצג ב - 1981 – מ"צ ] . 
מקריאה על הנושא גיליתי שלכל גל של אנטישמיות התלווה גל עצום של שנאה עצמית . 
לדעתי , הימין של היום מלא שנאה עצמית [ ... ] דמות היהודי המאצ'ו , הפחד מערבים , הצהרות כמו זו של מנחם בגין בעניין החיפוש אחר היטלר בבונקרים בביירות בזמן מלחמת לבנון , הכול נובע מן הטראומה הנוראה של השואה . 
ככל שקראתי יותר על החיים בגטאות מצאתי שהסטריאוטיפ , כפי שנמסר לנו , חוטא למה שקרה שם באמת [ ... ] כל הדמויות [ המופיעות במחזות – מ"צ ] חיו במציאות ולקוחות מתוך יומנים ששרדו [ ... ] מתברר שבמחנה התנהלו דרך קבע אורגיות בהשתתפות ראשי היודנראט , הקצונה הנאצית וזונות יהודיות , שמטרתן מצד המשתתפים היהודים הייתה לסחוט הקלות ליהודים בגטו [ ... ] הקצין קיטל , מי שהיה בסוף אחראי להשמדת הגטו , צעיר נאה ונגן סקסופון , שהשתתף בערבי ג'ז בגטו ואף טיפח זמרת יהודייה שחיה שם [ ... ] אני נמנע מלעשות אנלוגיות – הנושא רווי משמעות . 
אם אנשים מספיק אינטליגנטים אין צורך ללחוץ על האנלוגיות . 
דבריו של סובול משקפים עמדות מקובלות בעולם התיאטרון הישראלי לגבי מחזות השואה בכלל ולגבי המחזה גטו בפרט . 
הדברים תקפים במיוחד באשר למבקרים , שראו בגטו מחזה המתאר את הוויית החיים בגטו באנלוגיה למציאות הישראלית . 
יש להדגיש שהמבקרים פירשו והעריכו את כפל המשמעות במחזה בדרכים שונות . 
היו שהדגישו את ההיבט הלשוני והאשימו את סובול בשטחיות ; לטענתם , הוא עשה את עבודתו פלסתר בכך שהביא נאצים ויהודים כאחד לדבר " ז'ארגוניות ישראלית מקומית " . 
אחרים טענו שהמחזה הוא בבחינת מנוף לבדיקת התנהגויות ומצבים אפשריים במצב של אימה עתידית , שעלולה חלילה לפקוד את מדינת ישראל . 
טענות אלה לא מנעו ממרבית המבקרים לצדד ביצירות העורכות אנלוגיה בין השואה ובין מה שמתרחש במציאות הישראלית , משום שראו באנלוגיות אלה צעד ראשון לעבר דיון ענייני , השוחר להגיע להבנת השואה ולניתוח השפעותיה על החברה הישראלית . 
בהקשר זה אין ספק כי אפשר להבין מדוע האינתיפאדה הראשונה ומלחמת המפרץ הביאו לירידה בלגיטימיות של " קשרי העריות " עם האדמה . 
גם בלי לנקוט עמדה לגבי מידת ההצדקה או התוקף המוסרי של האינתיפאדה הראשונה , ברור כי התעוררותו של מאבק מאורגן של הפלסטינים המתגוררים ב " אדמות הכבושות " – המייצגות מעצם הגדרתן " יחס עריות " לאדמה ( היוצר קרבה מופרזת , לא טבעית ולא בריאה לאדמה ) – הופך את היחס היהודי - ישראלי אליהן לסבוך ומורכב יותר . 
שהרי כאשר גורם כלשהו טוען לבעלות על אדמות מסוימות הוא למעשה גם טוען במשתמע שכל גורם אחר הטוען לבעלות על אותן אדמות מבקש ליצור עמן " קשרי עריות " . 
נוסף לכך , מלחמת המפרץ , שפרצה בשלהי האינתיפאדה , הטיחה מהלומה ניצחת בטענה כי השטחים הכבושים הם ערובה לביטחונה של ישראל . 
המלחמה הוכיחה כי אפשר להתקיף את ישראל בטילים ארוכי טווח שהשטחים אינם יכולים להגן מפניהם . 
מכאן אפשר להבין כיצד התחזקה הגישה הרואה בקשר עם השטחים " קשר עריות לאדמה " שיש להמירו ב " תחושת זהות המבוססת על חוויית עצמיות כנושא כוחותיו של האדם ובא-כוחם " . 
למותר לציין כי השואה מילאה אף היא תפקיד מרכזי בשיח שליווה את שני האירועים , האינתיפאדה הראשונה ומלחמת המפרץ . 
עסקו בנושא בהרחבה ספרו של תום שגב , המיליון השביעי ( 1991 ) וספרו של משה צוקרמן שואה בחדר האטום ( 1993 ) , ובמידה מסוימת גם ספרי שלי אל תגעו לי בשואה ( 2002 ) . תהליכים אלה הגיעו לידי הבשלה בהסכמי אוסלו . 
ככל שהיו ועודם שנויים במחלוקת , הכריזה מדינת ישראל בהסכמי אוסלו כי היא הולכת לקראת " הגדלת העצמיות " שלה , וכי משאבים שהופנו בעבר לחיזוק " קשרי עריות עם האדמה " יופנו מעתה לשיפור מצבם האישי של בני האדם החיים במסגרתה . 
לתקופה זו , לתהליכים המתרחשים בה ולהשפעתם על הקולנוע והטלוויזיה הישראליים יוקדש רובו ככולו של הספר שלפנינו . 
האינתיפאדה ה - , 1 מלחמת המפרץ והסכם אוסלו כמסמני תחושת זהות ברורה ועצמיות מובחנת 
עוד בטרם התאוששה החברה הישראלית ממלחמת לבנון ומהשפעותיה פרצה האינתיפאדה הראשונה , שגרמה לכך שהחברה הישראלית פיתחה סוף סוף " תחושת זהות המבוססת על חוויית עצמיות כנושא כוחותיו של האדם ובא כוחם " ( פרום , 1975 עמ' 75 ) . בלב מהלך זה ניצבת יכולתו של האדם החי בחברה לפתח , כתוצאה מ " הינתקותו מהשבט " ומ " התפתחותו של תהליך אינדיווידואליות " , אישיות עצמאית בעלת זהות נפרדת . 
בחברה הישראלית מתפתחת האישיות העצמאית בשתי דרכים , שבמבט ראשון נדמה שהן סותרות זו את זו , ואילו במבט שני ומעמיק יותר נדמה שהן משלימות זו את זו . 
הדרך הראשונה מתבטאת ברצון לפתח או לחדש את הזהות היהודית - ישראלית העצמאית שאפיינה את החברה במדינת ישראל עד , 1967 ולנטוש את הזהות היודו - פלסטינית המעוותת , שנולדה מהזיווג הטמא בין קבוצה יהודית שולטת ונוגשת ובין קבוצה פלסטינית נשלטת וננגשת . 
הדרך השנייה באה לידי ביטוי בהשתחררות מדפוסי שייכות פוליטיים קבועים ומעמדות חד - משמעיות בנוגע לעתיד השטחים שכבשה מדינת ישראל ב - , 1967 בהמרת ה " תיקו " הפוליטי שאפיין את השיח הישראלי במשך שנים רבות בנטייה ברורה לתמוך בוויתור על מרבית השטחים ובהכרה בכך שבחלקם ואולי בכולם תקום ברבות הימים מדינה פלסטינית עצמאית . 
מלחמת המפרץ , שפרצה בתחילת , 1991 בסמוך לסיום האינתיפאדה הראשונה , העצימה מאוד את השפעתה של האינתיפאדה , מאחר שהמחישה כי לשטחים אין משמעות כה רבה , כפי שהיה נהוג לייחס להם בעבר , כאשר באים לבדוק את עוצמתה וכוח התגוננותה של מדינה . 
המהפך הנזכר התבטא בנכונות לחפש דרכים להידבר עם נציגיו ה " אמיתיים " של העם הפלסטיני , שבניגוד לאלה המומצאים שטיפח אריאל שרון בשנות ה - 80 ( למשל , אנשי " אגודת הכפרים " ) , אכן ייצגו את עמם והיו מוסמכים לנהל משא ומתן מטעמו . 
שיאו של התהליך התבטא בהסכמי אוסלו , שבעקבותיהם הגיע שיעור התומכים בהקמת מדינה פלסטינית במשאלי דעת קהל לשבעים ואף לשמונים אחוז מכלל תושבי מדינת ישראל . 
תהליכים אלה ותהליכים רבים נוספים יידונו באמצעות שני מרכיבים עיקריים : 
הראשון – סרטי קולנוע , סדרות טלוויזיה ודרמות לטלוויזיה שנעשו בישראל בסוף שנות ה - , 80 בשנות ה - 90 ובראשית שנות האלפיים . 
סרטים אלה יצרו מפנה ברור , הן בנושאים שבהם עסק הקולנוע הישראלי והן בשפת הקולנוע שבאמצעותה התמודד עם נושאים אלה . 
השני - ספרים , מאמרים ומחקרים שעסקו בקולנוע הישראלי וחוללו מפנה כמותי ואיכותי דרמטי בשיח הקולנועי , הן בזכות המספר הרב של מאמרים , ספרים ומחקרים שעסקו בקולנוע הישראלי , והן בשל ההבדל האיכותי של מחקרים אלה , שמרביתם היו בעלי אוריינטציה אקדמית ( שחסרה בחלק גדול מהמחקרים שנכתבו על קולנוע ישראלי בעברית לפני כן ) . 
רשימת הסרטים , הדרמות וסדרות הדרמה שיידונו בספר אינה ארוכה . 
הספרים , המאמרים והמחקרים שעליהם יסתמך הניסיון לאפיין את הדרמה הקולנועית והטלוויזיונית שנוצרה בישראל מאז סוף שנות ה - 80 נחלקים לשני סוגים : כאלה שעסקו באופן ישיר בקולנוע ובטלוויזיה הישראליים , וכאלה שניסו לאפיין את התהליכים השונים המתחוללים בחברה ובתרבות הישראלית . 
מסוף שנות ה - 80 חלה פריצת דרך משמעותית בכמות ובאיכות הכתיבה על הקולנוע הישראלי . 
עד לסוף שנות ה - 80 יכול היה " חקר הקולנוע הישראלי " ו " אוצר פרסומיו " לזקוף לעצמו - מעבר לכתיבה שגרתית של " ביקורות בעיתונות היומית " או של " כתבות צבע בשבועונים או בירחונים " – רשימה לא ארוכה של ספרים או פרקים בספרים ורשימה מעט ארוכה יותר של מאמרים וראיונות עם יוצרי קולנוע שהופיעו בכתבי עת שניסו לעסוק בקולנוע באופן מעט יותר רציני . 
כאן ייערך ניסיון למנות חלק מספרים , פרקים מספרים ומאמרים וראיונות אלו – כדי להבהיר מה מקור הקביעה כי בשנות ה - 90 חלה פריצת דרך בכל הקשור לכתיבה על הקולנוע הישראלי . 
עד סוף שנות ה - 80 נכתבו על הקולנוע הישראלי שני ספרים בלבד . 
כשמדובר בפרקים מתוך ספרים שנכתבו עד סוף שנות ה - 80 ישנן שתי דוגמאות . 
הראשונה היא הפרק " שלושים שנות הסרט ישראלי " בסוף ספרו של יהודה הראל הקולנוע מראשיתו ועד היום ( 1956 ) . בפרק זה סיכם הראל את כל מה שהכיר מתוך ההיסטוריה של הקולנוע הישראלי בלי לעסוק בשאלות מתודולוגיות בסיסיות שכל כותב היסטוריה של הקולנוע הישראלי חייב להתלבט בהן . 
הדוגמה השנייה היא ספרו של יעקב דוידון , אהבה מאונס ( 1973 ) . בחלקים מספר זה מתאר כותבו את המעורבות שהייתה לו בעסקי קולנוע - כמי שהיה בעליהם של כמה בתי קולנוע ושעסק מדי פעם בהפצת סרטים . 
המידע ברובו הוא בעל אופי אנקדוטי , כלומר מתלהב מצירופי מקרים לא שגרתיים או מבדחים ומהתרחשויות בעלות אופי פיקנטי ומתעלם כמעט כליל מהמשמעות ההיסטורית של האירועים ומההתרחשויות שהוא מתאר . 
לשבחו של הספר ייאמר כי הוא חף מכל ניסיון להסוות את נקודת מבטו האישית והסובייקטיבית . 
מאמרים וכתבות על קולנוע ישראלי שהופיעו בכתב העת אמנות הקולנוע , שערך והוציא לאור דוד גרינברג בשנים 1963 - 1957 - מתוך כוונה , שעליה מעיד אפילו שמו של כתב העת , לנסות וליצור כתב עת המתייחס לקולנוע באופן עמוק ורציני . 
מאמרים אחדים בכתב העת קלוז אפ – שהוציאה בשנים 1975 - 1973 קבוצת מורים ותלמידים מהחוג לקולנוע באוניברסיטת תל אביב , שנפתח ב - , 1972 ובהם אפשר למצוא ניצנים ראשונים של מגמות אקדמיות ומחקריות . 
את המגמה הזאת המשיכו שלושה כתבי עת נוספים : קולנוע - כתב עת שהוצא לאור בידי המכון הישראלי לקולנוע כמעט באופן סדיר ( אף על פי שהחליף עורכים ופורמטים ) בשנים - 1974 ; 1981 סינמטק – בעריכת עדנה פיינרו , שיוצא לאור במימון סינמטק תל אביב מאמצע שנות ה - ; 80 וסרטים – בעריכת אושרה שוורץ ואמיר רותם , שיצא במחצית השנייה של שנות ה - 80 . 
במקביל פורסמו מדי פעם מאמרים שעניינם קולנוע ישראלי גם בכתבי עת שלא התמקדו דווקא בקולנוע . 
למאמרים אלה נודעה חשיבות רבה , אף על פי שחלק גדול מהם נכתבו מתוך פרספקטיבה אישית מובהקת , תפיסה אידאולוגית ברורה והתייחסות מגמתית לתופעות שונות ( כמו יוצרים , סרטים , ז'אנרים ) שמאפיינות את הקולנוע הישראלי . 
כתוצאה מכך לעתים חש הקורא במאמרים אלה כי תיאור התפתחות הקולנוע בארץ שהובא בהם לא הסתמך על כמות גדולה מספיק של דוגמאות ודי זמן . 
אפשר להמחיש זאת בעזרת מאמרים אחדים , כגון : מאמריו של נתן גרוס על העשור הראשון בקולנוע הישראלי , שהסתמכו על זיכרונותיו של הכותב , ולא נמנעו מלהאדיר את חלקו ביצירת קולנוע זה ; מאמרו של רנן שור על הקולנוע של אורי זוהר , שנכתב מתוך פרספקטיבה של מי שעבד עם זוהר והעריך מאוד את יצירתו ; מאמרים אחדים שעסקו בהקרנות הקולנוע הראשונות שהתקיימו בארץ ישראל בכלל ובתל אביב הקטנה בפרט תוך כניעה לרוח הנוסטלגית המתרפקת שכביכול מתחייבת ממאמרים מעין אלו . 
מאמרים אחדים עסקו בסרטי ה " בורקס " או בקולנוע ה " אישי " , שצמח ונוצר במקביל לקולנוע של סרטי ה " בורקס " ( 1977 - 1964 ) , תוך כדי כך שכל אחד מהם מקפיד לנקוט עמדה כלשהי לגבי אחד מבין סוגי הסרטים . 
במאמרים אחרים או בראיונות עם יוצרי קולנוע נמשך השיח בין הקולנוע של ה " בורקס " ובין הקולנוע ה " אישי " מבעד לחרך קופת הכרטיסים . 
מאמרים אחדים עסקו בניסיונות לעשות סרטים אישיים מעט יותר פופולריים , שאפיינו את הקולנוע הישראלי בסוף שנות ה - 70 ובמהלך שנות ה - , 80 ולחילופין , בהיקף ובעומק המודעות הפוליטית שאפשר למצוא בסרטים שנעשו באותה תקופה . 
כמו כן אפשר למצוא ניסיונות ראשוניים של כתיבה מסודרת של ההיסטוריה של הקולנוע הישראלי בכלל או של כתיבתה מנקודות מבט ייחודיות שעד כה לא הסתכלו דרכה , כמו הזווית הפמיניסטית . 
יבול הספרים והמאמרים מוכיח שאכן שנות ה - , 90 התקופה שבה עוסק ספר זה , היו תקופה של פריצת דרך בכל מה שקשור לכתיבה אקדמית על קולנוע ישראלי . 
על מרבית הספרים והמאמרים שניסו לאפיין את התהליכים השונים המתחוללים בחברה ובתרבות הישראלית ריחפה רוח המחלוקת בין ההיסטוריונים , הסוציולוגים וחוקרי התרבות הציונים המסורתיים ובין אלה החדשים . 
מאחר שהפרק האחרון בספר יתייחס בהרחבה למחלוקת זו ולהשפעותיה על " השיח הישראלי " בכלל ועל " השיח הקולנועי " בפרט לא יורחב עליה הדיבור כאן . 
עם זאת , חשוב לציין כבר כאן כי ספר זה נכתב מתוך תפיסה כי חלק ניכר מ " המחלוקת " הנזכרת היא מדומה – ולפיכך משמשת , על פי רוב , כדי לכסות על מחלוקות אחרות , עקרוניות ומשמעותיות הרבה יותר ממנה . 
לכן יש לראות את רשימת הספרים , המאמרים והמחקרים שספר זה יסתמך עליהם בפרספקטיבה - זאת בלי לנסות ולתייג את מביאם כמזוהה בהכרח עם חלק מהם או עם כולם . 
האינתיפאדה השנייה והמסע אל הבגרות הבלתי נמנעת ( איזון בין המציאות ובין האופן שבו היא נתפסת ) 
השלב האחרון בתהליך זה מתחולל קרוב לוודאי בימים אלו , בעטיים של האירועים שהחלו בסוף ספטמבר , 2000 וששמם המקובל עד כה הוא אינתיפאדת אל - אקצה . 
האירועים , שהחלו בעקבות עלייתו של אריאל שרון להר הבית - כמו גם הסיבה להתפרצותם - טרם פוענחו על ידי מרבית המומחים שניסו לתת להם הסבר . 
עם זאת , סביר להניח כי הם יתגלו בעתיד כפשוטים הרבה יותר לפענוח מכפי שהם נראים לנו כיום . 
כל זאת מפני שסביר מאוד להניח כי ברבות הימים הם ייתפסו ככאלו שגרמו לתושבי מדינת ישראל למצוא את האיזון בין " תפיסת המציאות שבתוכה ובין תפיסת המציאות שמחוצה לה " . 
איזון שאריך פרום סבור כי הוא חיוני ל " פיתוח אובייקטיביות ותבונה " . 
לדברי פרום , רכישתן של תכונות אלה מאפשרת לחיות בהרמוניה הן עם " יסודות של רגש ותחושה הבאים לכלל ביטוי בהתייחסות כלפי אובייקט של רגישות " ( למשל , המולדת ) והן עם ה " יסודות האינטלקטואליים " שמאפשרים " לראות את העולם " ואת מרכיביו בדמותם " האמיתית , ולא בצורה המעוותת על ידי חששות ופחדים " . 
בהקשר הישראלי , האיזון פירושו הכרה בצורכיהם ה " אמיתיים " של היהודים שהקימו את מדינת ישראל ובמצוקות הנוכחיות של היהודים החיים בה כיום , כל זאת מבלי להעמיס שלל חששות ופחדים שמקורם בתקופות ובאירועים מן ההיסטוריה היהודית , שברור שאין מקום להשוואה ביניהם ובין המתרחש בישראל כיום . 
חלק שני : מדוע יצירות אמנות מצליחות ? 
הפרק הנוכחי מבהיר כי סקירה היסטורית - סוציולוגית זו נועדה לספק את הרקע לדיון אסתטי , שחשיבותו חורגת הרבה מעבר לגבולותיו של ספר זה - מדוע יצירות אמנות מצליחות ? 
בעזרת המסקנות יתבצע מהלך משולב : אפיון הקולנוע הישראלי של שנות ה - 90 וניסיון להסביר מדוע סרטים רבים שנעשו במסגרתו לא זכו עד כה לפרשנות נאותה . 
במיוחד יושם דגש על פענוחם של סרטים שזכו להצלחה בישראל מאז סוף שנות ה - , 80 ליתר דיוק , בתקופת ה " סנדוויץ' " שבין מלחמת המפרץ , שסימנה את תחילת גוויעתה של האינתיפאדה הראשונה , שפרצה בשלהי שנת , 1987 ובין האינתיפאדה השנייה , שפרצה בסוף ספטמבר 2000 וטרם הסתיימה . 
השאלה מדוע יצירות אמנות מצליחות העסיקה אינטלקטואלים החל מהתקופות הראשונות שבהן החלו לתעד את הגיגיהם . 
יתרה מזאת , התשובה שתוצע כאן נוסחה כבר בידי אריסטו לפני כאלפיים וחמש מאות שנה . 
לפיכך זהו ניסיון להציע גרסה משופרת , כלומר פרקטית יותר , פופולרית ובעיקר עדכנית לתשובתו של אריסטו , שרבים סוברים שיש יותר מקורטוב של אמת בטענה כי מרבית דברי ימיה של האסתטיקה המערבית הם לא יותר מהערות שוליים לתשובתו . 
טענתו המרכזית היא שיצירת תיאטרון מוצלחת ניכרת בכך שהיא מביאה את הצופים בה ( בזכות הז'אנר שבו היא נכתבת , מבנה עלילתה , אופי גיבוריה , דרך התבטאותם , גורלם והבעיה העומדת במרכזה ) ל " קתרזיס " : מונח השאול ממדע הרפואה היווני , שנועד לתאר את ההקלה שחש מי שהצליח להיעזר בסמים משלשלים כדי לרפא עצמו מעצירות ממושכת . 
הגזרה השווה שעורך אריסטו בין מצב פיזי זה ובין המצב הנפשי שבו נמצא מי שצפה בהצגה ( או כל יצירת אמנות ) מוצלחת אינה מקרית . 
אפשר להסיק זאת מהעובדה שגם המחזה שאריסטו מביא כדוגמה למחזה המוצלח ביותר של זמנו , אדיפוס המלך , וגם המחזה הידוע ביותר של שייקספיר , המלט , עוסקים באותו נושא : גילוי עריות . 
שניהם ממחישים עד כמה מעשים המוּנעים בידי הרצון לעבור על טאבו זה שרוב החברות האנושיות אמצוהו גורמים לאלה שעברו עליו רק הרס וחורבן . 
העובדה ששניים מהמחזות היותר מוכרים והיותר מוערכים שנכתבו אי פעם עוסקים דווקא בגילוי עריות מעוררת במבט ראשון תמיהה , אלא שזו נעלמת כשמתחילים להבין מה היה , ועודנו , תפקידם החברתי של מחזות אלה , ומהו אותו קתרזיס , שהיו , ועודם , אמורים לגרום לצופה בהם . 
כדי להשיב כהלכה על השאלה הראשונה יש להבין מדוע גילוי עריות הוא איסור שחברות רבות כל כך טרחו להעניק לו מקום כה מרכזי בקוד האתי שלהן . 
התשובה לכך פשוטה ותקיפה לגבי כל האיסורים המרכזיים שחברה מטילה על עצמה : הפיתוי ושכיחות ההזדמנות לעבור על אותו איסור גדולים והנזק שהמעבר עליו יכול לגרום הוא רב . 
כתוצאה מכך חווים מרבית בני האדם קונפליקט קבוע , שבמסגרתו הם מתאווים לחטוא בעבירות של גילוי עריות , או לפחות בעבירות שניחוח של גילוי עריות עולה מהן . 
קונפליקט זה גורם להם בהכרח לחוש רמה מסוימת של דיסוננס , חוסר נחת , הנובע מחוסר יכולת להכריע בקונפליקט מסוים שממנו הוא מעוניין להפסיק לסבול מהר ככל האפשר . 
ככל שהקונפליקט מחריף , כך הצורך בהקלה גדל . 
אין פלא , לפיכך , שכאשר אדם סובל מסוג כזה או אחר של קונפליקט , המתקשר באופן כזה או אחר בסוגייה הנוגעת לתשוקה שיש בה יסוד של גילוי עריות , הוא שמח כאשר נקרית בדרכו יצירה העוסקת בנושא זה . 
ברוב המקרים תשכנע אותו יצירה כזו כי המחיר שיש לשלם בגין הסתבכות בקשרים בעלי גוון של גילוי עריות הנו גבוה מכדי להסתבך בו . 
היא תגרום לו להקלה , שתנבע מהשתחררות מאותו מטען רגשות מצטבר שהעיק עליו כל זמן שהתקשה להחליט כיצד ינהג בחטא גילוי העריות שרבץ לפתחו , ממש כפי שהסמים המשלשלים עזרו למי שסבל זמן רב מעצירות . 
באופן דומה אפשר להסביר את ההצלחה והנחשבות לה זכו יצירות קלאסיות נוספות : 
- מחזה כאנטיגונה של סופוקלס פותר את הדילמה כיצד יש לנהוג כאשר נוצרת התנגשות בין חוקי המדינה ובין חוקי הדת באמצעות המלצה ברורה לנהוג , ממש כפי שמקובל גם בהלכה היהודית , על פי חוקי המדינה . 
- מחזה כרומיאו ויוליה בא להתרות בזוגות פוחזים שהאהבה מסמאת אותם מלהאמין כי יש בכוחה להשכיח בקלות טינות לאומיות , אתניות , שבטיות ואפילו משפחתיות ארוכות שנים . 
המחזה אינו בא לנסות למנוע אותן ( שייקספיר היה חכם מכדי להאמין שמחזה יכול היה לעשות זאת ) , אבל הוא בהחלט נועד להזהיר את הזוגות המאוהבים מלהקל ראש בקשיים שבהם ייתקלו כתוצאה מהשתייכות לקבוצות הנמצאות ביריבות . 
אפשר להביא דוגמאות רבות נוספות למחזות שנכתבו כדי לסייע לבני אדם להתמודד עם התסכול ( העצירות הרגשית ) שמעוררות בעיות שונות . 
אפשר גם להזכיר ניסוחים ותיאורים שונים , מפי יוצרים או אסתטיקנים , של האופן שבה פועלת יצירת האמנות על הצרכן . 
כאן יובאו רק כמה ציטוטים מעין אלו , שנבחרו כדי לסייע להשיב על השאלה מה המכנה המשותף לסרטים ולסדרות הטלוויזיה שזוכים להצלחה בתקופות מסוימות , מתוך אמונה שהיא תסייע לנו להבין מדוע הפכו ל " מצליחות " ו/או ל " נחשבות " – או מה היו צריכות לכלול כדי להפוך לכאלו ( " מצליחות " ו/או " נחשבות " ) להצליח בין סוף שנות ה - 80 של המאה ה - 20 לבין שלהי העשור הראשון של המאה ה - 21 . 
דוגמה ראשונה לתשובה מעין זו יכולה להיות זו שנותן אלבר קאמי בספרו האדם המורד ( , 1970 עמ' 211 ) , שבו הוא טוען כי " האמנות היא פעילות המשבחת ושוללת את המציאות בהיעלם אחד " . 
טענה המתבססת ומתעמתת בעת ובעונה אחת עם טענתו של ניטשה כי " שום אמן אינו סובל את המציאות " - שקאמי מקבל , אבל מנסח באופן מעט שונה , כשהוא קובע כי " שום אמן אינו יכול לוותר על המציאות " . 
מטרת השינוי שעושה קאמי בדברי ניטשה היא להבהיר כי אחד מתפקידיו הבסיסיים יותר של האמן הוא לחשוף את התבנית הנסתרת של המציאות ולהציע דרך פעולה שבה ראוי לנקוט במסגרתה . 
גישה זו , שיסודותיה שאובים מהפילוסופיה האקזיסטנציאליסטית , שקאמי היה אחד מנציגיה הבולטים במאה ה - , 20 מייחסת לאמנות בראש ובראשונה ערכים קוגניטיביים . 
על פי ספרו של רן סיגד , אקזיסטנציאליזם - המשך ומפנה בתולדות הספרות המערבית ( 1981 ) , רואה פילוסופיה זו באמנות תופעה המחויבת יותר מכול לאותנטיות , שהיא גם טעמה של חוויית החיים . 
שכן בעזרתה אפשר לחשוף באופן " לא ישיר " ו " רב משמעי " ( המאפשר לאדם להכחיש כי יצירת האמנות עוסקת בעולמו ובחייו ולכן לקבל את המסר הגלום בה ) את " השלילה שבקומוניקציה הרגילה " המתקיימת בכל חברה ומצב , בשל הניגודים הסוציאליים והפסיכולוגיים העצומים שקיימים תמיד בין כל הגורמים המנסים לתקשר ביניהם . 
אמנות טובה , לפי האקזיסטנציאליזם , היא אמנות המפנה את " הזולת אל בדידותו " , בלי ל " סייע " לו באמצעות " מתן פתרון " . 
הפילוסופיה האקזיסטנציאליסטית , שראשיתה בקביעתו של ניטשה כי " אלוהים מת " ( שמשמעותה כי אין יותר תורות היכולות להציג את העולם כישות בעלת בורא , מבנה ברור והתנהלות רציונלית ) , מבוססת על ההנחה שפתרון כזה אינו בנמצא . 
לפיכך מטרת האמנות המבוססת עליה היא להציב בפני האדם שאליו היא פונה את " בעייתו האישית במלוא חומרתה " ( שם , עמ' 92 ) , צעד שבאופן פרדוקסלי מספק לאדם נחמה , מאחר שכפי שכותב קאמי ( שם , עמ' 219 ) , דווקא הקריאה " לייאוש בשם , פירושה לגבור עליו " . 
חסרונה של הגדרה זו , שהיא אחת מההגדרות היותר מדויקות לתפקידה של האמנות , שהיא נכונה אך ורק ביחס ליצירות המסתכנות בהצגת האמת המרה על טיבה של המציאות , יצירות אשר מוכנות או נאלצות לשלם את המחיר שקשור בכך , כלומר שלא לזכות באהדת הקהל . 
מעט מאוד , בוודאי מעט מדי יצירות , מעזות לעשות זאת , מסיבה שהיטיב לתאר המשורר מאיר ויזלטיר באחד משיריו הקצרים והמדויקים . 
השיר נכתב אמנם כדי לתאר מצב אחר לחלוטין ( בתחום היחסים הבין - אישיים ) , אבל מצליח להסביר גם מדוע מעט מאוד יצירות , במיוחד כאלו הרוצות להיות גם פופולריות , אינן דוברות אמת . 
וזו לשון השיר : 
אדם חוזר הביתה מאוחר ומשקר לאישתו 
- למה ישקר לה ? 
היא אינה אוהבת את המיץ המר הזב מן האמת - 
הוא מאכיל אותה בממתקים . 
עיון קל בשיר זה מיטיב להסביר מדוע התפיסה האקזיסטנציאליסטית לגבי תפקידיה ומטרתה של האמנות יכולה להיות יעילה כמעט רק על דרך השלילה . 
הווה אומר : יצירת אמנות מצליחה רק אם בחרה לוותר על אמירת האמת לאלה שעומדים להיחשף אליה . 
חסרונה של הגדרה מעין זו הוא בכך שהיא טובה דיה כדי להסביר מדוע יצירת אמנות לא הצליחה , אך אינה מספיקה כדי להסביר מדוע יצירות מסוימות זוכות להצלחה . 
תשובה לשאלה זו - מדוע יצירות זוכות להצלחה בקרב הקהל - אפשר למצוא בכמה השקפות עולם אסתטיות " סטרוקטורליסטיות " , המתאפיינות בכך שהן רואות ביצירות אמנות בראש ובראשונה אמצעי לשיקוף תבניות בחברה שבה נוצרו . 
דוגמה להשקפת עולם מעין זו היא תיאוריית הרב מערכת , שפיתח איתמר אבן - זהר , הרואה בכל ענף של התרבות מערכת שבה יצירות אמנות מתחרות ביניהן באופן תמידי על הימצאות במרכז . 
התחרות מתבטאת בכך שהן זוכות להצלחה בקרב הקהל , קרי : " פופולריוּת " , ונחשבות בקרב האליטות הקובעות את " נורמות האיכות " בכל ענף של התרבות כראויות , קרי : " קאנוניוּת " . 
התחרות הנזכרת על הימצאות במרכז , על פי אבן - זהר ( 1984 ) , היא פועל יוצא של " התחרות הבלתי נמנעת הנוצרת במצב הטרוגניות " . 
לכן היא מביאה , ב " אופן טבעי " , גם לכך שהנושאים שבהן עוסקות יצירות ה " חפצות " להיות פופולריות או נחשבות ישתנו בעקבות תמורות המתחוללות בחברה ובתרבות שבה הן נוצרות . 
יתר על כן , אבן - זהר מסביר מדוע אימוץ הגישה האקזיסטנציאליסטית ביחס לתפקידה של האמנות יכול להיות הרסני מאוד עבור ענפים שונים במערכת התרבות . 
לטענתו , היווצרות מצב שבו יצירות פופולריות אינן זוכות להכרה בגזרות הקאנוניות של האמנות עלולה לגרום למערכת שבתוכה הן נוצרות להתמוטט , כלומר " להיזנח על ידי הקהילה שלה " . 
מצב עניינים מעין זה אפיין , למרבה הצער , את הקולנוע הישראלי בשנות ה - 80 בעקבות הקמתה של " הקרן לעידוד סרטי איכות " ( 1978 ) . קרן זו הייתה באותן שנים הגוף המרכזי שתמך בעשיית סרטי עלילה ארוכים ( פיצ'רים ) , ולכן גם הגוף היחיד שהיה יכול לאפשר למישהו לעשות סרט כזה בלי להסתכן בכך שיפשוט את הרגל בשל עשייתו . 
לרוע המזל , תמכה הקרן בעיקר בסרטים שהקהל לא אהב , אף על פי שרבים ממבקרי הקולנוע , שהיו חברי אותה אליטה שניהלה את הקרן ועשתה את הסרטים , הרבו לשבח אותם . 
הקהל , שנכווה שוב ושוב מהליכה לסרטים שלא הבין ( בדיעבד ) מדוע הביקורת שיבחה אותם , איבד בהדרגה את אמונו בקולנוע הישראלי וחדל ללכת לראות סרטים שנעשו במסגרתו בבית הקולנוע : תופעה המעוררת עצב רב , בעיקר מפני שבטלוויזיה , שבה לא היה צריך להסתכן בהסתמכות על ביקורת מטעה , ראה אותם הציבור בחפץ לב , כפי שמעידים נתוני הרייטינג . 
אפשר להבין את הסיבות לאובדן הקהל ואת גודל המצוקה אשר אליה נקלע הקולנוע הישראלי עקב כך גם בשנות ה - 90 בעזרת תיאוריה סטרוקטורלית נוספת . 
מדובר בתיאוריה שניסח לוסיין גולדמן כדי להסביר מדוע אמנות החפצה באהדת הקהל חייבת לתת ביטוי לשינויים שחלו בחברה ובתרבות שבמסגרתן היא נוצרת . 
גולדמן היה מעוניין , כמו חוקרי אמנות ותרבות רבים לפניו , להצביע על הגורמים ליצירות אמנות להצליח לבטא ולתאר בהצלחה את המציאות אשר במסגרתה נוצרו . 
בספרו החשוב , האל הנחבא ( Le Dieu Cache , 1956 ) , הוא טוען כי יצירות אמנות זוכות להיהפך ל " קאנוניות " משום שנתנו ביטוי ל " סטרוקטורה האינטלקטואלית " ( תבנית המחשבה ) של המעמד השולט בחברה שבה נכתבו . 
קביעתו של גולדמן בנושא " תבנית המחשבה " מעוגנת בתיאוריה מקיפה יותר שניסח . 
במרכזה של תיאוריה זאת , אשר לה העניק את השם " סטרוקטורליזם גנטי " , ניצבת תפיסה הגורסת כי ה " מאפיינים הפואטיים " של רוב היוצרים הנחשבים ושל מרבית היצירות הקאנוניות הם תולדה של המפגש בין תפיסת המציאות והשקפת העולם של המשתייכים לחברה מסוימת , ויוצריה בכלל זה , ובין התנאים ההיסטוריים אשר בתוכם הם חיים . 
קבלתה של תיאוריה זו מסבירה את המשבר הנמשך בין היוצרים לקהל בקולנוע הישראלי מאז סוף שנות ה - 70 . 
תיאוריה זו מצליחה גם להסביר מדוע סרטים מסוימים הצליחו באותה תקופה : הם הצליחו לבטא בצורה מוצלחת יותר מבט התואם את תפיסתם והשקפתם של יותר אנשים , כלומר תפיסה החושפת בבהירות את החוקיות שלפיה מתנהלת החברה , את ה " סטרוקטורה האינטלקטואלית " של החברה או של חלקים ממנה . 
בהקשר זה , חשוב לציין שקל לקבוע את זהותה של האליטה הקובעת את " הסטרוקטורה האינטלקטואלית " בחברה ובתרבות הישראלית . 
לעמדה זו שותפים חלק ניכר מהסוציולוגים המרכזיים שתיארו וניתחו את החברה הישראלית . 
לדעתם , מרבית הנמנים עם " אליטה " זו הם גברים ממוצא אשכנזי , ילידי הארץ , דור ראשון למהגרים ממזרח אירופה ובהרבה מקרים גם בעלי עבר חינוכי סוציאליסטי . 
מעמדה של קבוצה זו , שבעבר הייתה ידועה גם בכינוי " ארץ ישראל העובדת " , נפגע בצורה ניכרת כתוצאה משורה של אירועים היסטוריים , חברתיים וכלכליים שעברו על החברה הישראלית בעקבות מלחמת ששת הימים ומלחמת יום הכיפורים . 
אלה גרמו , לפחות כביכול ( ואולי בעיקר כביכול ) , לירידה מטאורית במעמדה המרכזי בחברה הישראלית . 
חיזוק לעמדה זו אפשר למצוא אצל ברוך קימרלינג ( 2001 ) , אשר כותב כי אליטה זו עוברת מאז מלחמת ששת הימים " שחיקה תמידית " . 
שחיקה זו מתבטאת בכך שהאחוס " לים , שהיו " אדוניה הבלתי מעורערים של הארץ לפחות במשך שני העשורים הראשונים " לקיומה של מדינת ישראל , איבדו " בהדרגה מכוחם " . 
הטענה המרכזית של מחקר זה תהיה כי שליטתו של מעמד זה בקולנוע של שנות ה - 90 תהיה ביחס הפוך למעמדו . 
הווה אומר : ככל שהיה נדמה שכוחו של מעמד זה נחלש , כך גדלה עוצמת אחיזתו , הספק נואשת ספק בטוחה בנצחיות עוצמתה המניפולטיבית , בקולנוע הישראלי . 
כמו הייתה זו המושבה האחרונה אשר עליה ניתן לבני מעמד זה לשלוט ולפיכך מתבצרים בתוכה חבריו ומנסים לשגר מתוכה את גיסותיהם האחרונים אשר בעזרתם הם מנסים לנצח במלחמת מאסף שגורלה נחרץ . 
מאחר שזו הייתה טיבה של המלחמה , אין פלא שרבים מהסרטים שהניבה היו בעלי עוצמות מניפולטיביות מסוגים שונים . 
לעתים זהו בדל משפט נסתר באחד מפינותיו של סרט , לעתים תחנה במסלול שעוברים גיבור או גיבורת הסרט , לעתים מבנה ארגוני של מוסד מרכזי שבו מתרחש הסרט , לעתים כל המסלול שנאלצים או בוחרים לעבור גיבורי הסרט מתחילתו עד סופו , ולעתים חיבור של כמה מאלו גם יחד באותו סרט או דרמה טלוויזיונית . 
ומכיוון שהגיע הרגע שבו יש לעבור מתחום התיאוריה לתחום המעשה , מן הראוי לבחון בקפידה שלושה או ארבעה סרטים שימחישו כמה מהאיכויות המניפולטיביות המיוחסות לקולנוע של שנות ה - 90 ולקולנוע בכלל . 
פרק ב ' : פשוטו כמשמעו 
מבוא : במה נתמקד 
בפרק הקודם הגענו לשתי מסקנות : יצירות קלאסיות מטפלות בבעיות מרכזיות – כגון גילוי עריות , קשרי אהבה בין בני אדם המשתייכים לקבוצות יריבות - ונותנות לצופים בהן , במודע או שלא במודע , הכוונה כיצד עליהם לנהוג בסוגיות שונות , כגון " מה ללבוש " או ב " איזו עמדה אידאולוגית לתמוך " . 
כדי שיצירות תצלחנה , עליהן להקפיד שלא לומר לצופיהם את האמת במלואה . 
שתי המסקנות מעוררות שתי שאלות : כיצד שתי המסקנות הללו מתיישבות האחת עם השנייה ביחס ליצירות אמנות בכלל , כלומר : האם גם יצירות כמו המלט או אדיפוס המלך , לא אומרות את האמת באופן מלא ? 
וכיצד שתי האמיתות מתיישבות עם סרטים ישראליים עכשוויים ? 
ניסיון להשיב על השאלה הראשונה יראה תכף ומיד , בכל קונסטלציה , יומרני מדי . 
לפיכך ננסה להשיב על השאלה בעזרת דיון בכמה סרטים ישראליים בתקווה שתוצאות הדיון יאפשרו לנו להסיק מספר מסקנות גם לגביהן . 
לפיכך יתמקד הדיון בארבעה סרטים שזכו הן להצלחה והן להכרה במהלך שנות ה - 90 בלי שזכו לפרשנות מניחה את הדעת . 
כל זאת מתוך הנחה כי פרשנות מעין זו הייתה חיונית להבנת הסוגיות המרכזיות הטורדות את הקולנוע הישראלי מאז סוף שנות ה - 80 ואת האופן שבו הקולנוע מטפל בסוגיות הטורדות את החברה שבה הוא נוצר בכל תקופה שהיא . 
חלק ראשון : ' המוות על פי אגפא ' 
א . 
מי נגד מי 
אחד הסרטים המייצגים והמשמעותיים של הקולנוע הישראלי של שנות ה - 90 הוא החיים על פי אגפא של אסי דיין משנת 1992 . 
כאן יוצע לדון בסרט זה במונחים של טרגדיה , בשל העובדה שיותר מכל סרט ישראלי אחר שנעשה בשנות ה - 90 הוא דומה באופיו לטרגדיה : הן בשל הגאווה היתרה שבה לוקים גיבורים רבים הנוטלים בו חלק והן בשל התחושה כי הגורל הנורא הפוקד את מרביתם הוא בעיקר תולדה של אותה גאווה יתרה . 
הסרט מתאר חבורה של אנשים המבלים ערב בפאב תל אביבי הנקרא " ברבי " , כמחווה לבית החולים הפסיכיאטרי אברבנאל , ששם החיבה שלו הוא " ברבי " . 
הפאב הוא מעין " מחלקת אשפוז לילה " פיקטיבית של אותו בית חולים , מאחר שבו מתכנסים אנשים שאינם מסוגלים לעבור את הלילה לבדם בדיוק כפי שהם - או חולים כדוגמתם - מתכנסים ב " מחלקת אשפוז יום " ( שהוא גוף הקיים במציאות , המתנהל לצדן של מחלקות פסיכיאטריות רבות במהלך שעות היום ) . 
החיים במסגרת אותו פאב - מחלקה אינם מלבבים בלשון המעטה , מאחר שטבעי שבמקום שבו מתכנסים אנשים בעלי אישיות " גבולית " ( ואולי אף " דפוקה " ממש ) לא יתפתחו חיים נורמליים . 
דמויות רבות נעות לנגד עינינו במהלך הסרט ומציגות בפנינו את הריק הנואש הממלא את חייהם לעייפה , תוך כדי כך שהן בונות לנגד עינינו מיקרוקוסמוס מעניין ומרתק של המציאות הישראלית . 
יתרה מכך , מאחר שמיקרוקוסמוס זה מייצר תמונה שיש בה אמירה ברורה ומשקפת של המציאות הישראלית , אזי מן הראוי למנות ולתאר את הדמויות המרכיבות אותה ולעמוד על טיבה של המציאות שהם יוצרים . 
נפנה , ראשית , לדמויות , אשר אותן ננסה למנות ולתאר על פי שקלול בין סדר הופעתן בסרט ובין היקף וחשיבות נוכחותן במסגרתו : 
דליה – בעלת הפאב , המחלקת את חייה בין ילדה מתבגרת שאותה היא מגדלת במו ידיה ; גבר נשוי המנהל עם דליה רומן מזה מספר חודשים , תוך שהוא מסביר את יכולתו להתראות עם דליה בכך שהוא " עובד על אשתו " כאילו הוא חולה בסרטן , כאשר בסוף מתגלה שזו דליה שהוא " עובד " עליה ; וגברים מזדמנים , אותם היא צדה בשעת לילה מאוחרת , לאחר שמאהבה חוזר לביתו . 
ליאורה – ברמנית ב " ברבי " וצלמת המכינה תערוכת צילומים שמנסה להציג את הווי הפאב והדמויות המאכלסות אותו . 
בעבר הייתה מכורה לקוקאין , שממנו נגמלה בעזרתו של בני , בלש משטרתי , שהיום היא חברתו , אף על פי שהיא יודעת שהוא בוגד בה ללא הרף , תופעה שעליה היא מגיבה באמצעות סיומים דרמטיים של הקשר איתו , שעליהם היא ממהרת להצטער ולפיכך גם לחזור בה . 
ליאונרד כהן , הזמר האהוב עליה , מתאים לאישיותה המלנכולית . 
בני – בלש צבעוני המרבה לפזם לעצמו שירי להקות צבאיות , בעיקר משנות ה - 60 ושנות ה - 70 הראשונות . 
בני אינו נרתע מהפעלת אלימות בשעת הצורך ( במיוחד כנגד הפושעים הרעים ) ומשתמש לא אחת בדרכים לא שגרתיות להשגת מטרתו . 
המערכת המשטרתית יכלה אולי לחיות איתו בשלום , אלמלא היה מרבה לנטוש את משמרתו כדי לשבת בבר שבו עובדת חברתו , ולנסות , ובדרך כלל גם להצליח , לשכב עם כל בחורה שנמצאת או חולפת בסביבה . 
עובדה ההופכת לפתטית במיוחד , לאור היחסים שהוא מנהל עם נשים . 
אלה מסתכמים בחדירה ברוטלית ובמספר נעיצות פין חפוזות שלאחריהן הוא עוד מעז לשאול את בת זוגו ברצינות תהומית המהולה בנרקיסיזם מגלומני האם גמרה . 
מה שמעיד שלאותו שוחר מין אובססיבי אכפת מנשים בערך כמו שהוא מבין כיצד אפשר להביא אותן לסיפוק מיני . 
צ'רניאק – מוזיקאי אבוד המבלה את ערביו ליד הפסנתר ב " ברבי " , תוך שהוא מחלק את עתותיו בין הנעמת הזמן ליושבי הפאב בנגינה ובשירה , הלחנת שירים המתייחסים לאנשי הפאב ולאירועים שקורים בו ומתן תגובה מוזיקלית " הולמת " ( המסתייעת ברפרטואר הפזמונים הישראליים ) לאירועים המתרחשים בפאב במהלך הערב . 
בעזרת אוסף תגובות אלה הוא מהווה בעת ובעונה אחת גם מטפורה למקום שממלא הזֶמר והפזמון הפופולרי בחיי החברה הישראלית וגם המחשה מתודית לתפקיד שאותו ממלאת המוזיקה בסרטים . 
חבורת חיילים , אשר באה לפאב עם מפקדה הפצוע , המאושפז בבית חולים . 
בהתנהגותה מאששת חבורה זו כמעט כל סטיגמה שלילית שיש לנו לגבי התנהגותה של חבורת ישראלים בטריטוריה ציבורית ונותנת לכל מי שרוצה ללמוד שיעור מאלף לגבי האופן שבו הכיבוש משפיע על כל מי שחי במסגרת החברה הישראלית ובמיוחד על חיילים . 
כפועל יוצא מכך נוצרים חיכוכים רבים בין חבורת החיילים ובין יתר האנשים המנסים לבלות בפאב . 
בני תורם תרומה משמעותית להחרפת העימות עם החיילים בעזרת שלושה מעשים שהוא עושה : חילוצה של בחורה צעירה בשם ריקי מידי קבוצת החיילים שמנסה להתחיל איתה ; חיתוך צמיגי מכוניתם של החיילים החונה על מדרכה מחוץ לפאב ; הכאת מפקדם הפצוע של החיילים , שמנסה להאשים את הערבים העובדים במטבח הפאב כי הם שחתכו את צמיגי מכוניתם . 
בעקבות תקרית זו , יעזבו החיילים את הפאב , כשהם מלווים בצלילי השיר " נבנה ארצנו , ארץ מולדת " שמנגן צ'רניאק כדי לשים ללעג ולקלס את החיילים העוזבים את הפאב מוכים ומושפלים . 
נקמתם של החיילים – הרג כל המסתופפים בפאב – מהווה את אקורד הסיום הסופר - דרמטי של הסרט ומעוררת שאלות רבות לגבי אופייה של החברה הישראלית ולגבי התפקיד שממלא הצבא בעיצובה . 
סמיר וחאלד – שני ערבים העובדים במטבח המסעדה . 
סמיר הצעיר הוא תושב השטחים , ואילו חאלד , המבוגר יותר , הוא פלסטיני ישראלי המתגורר בטייבה . 
כל מקרה לגופו וכולם יחד משקפים את רפרטואר הפונקציות שממלאים הפלסטינים בחברה הישראלית כיום : מקור רגשי אשמה לאנשי ה " שמאל " הנאורים ; מאגר חשודים עבור אנשי הביטחון ; קבוצת התייחסות שבעזרתה יכולים בני עדות המזרח לחוש כי מצבם אינו כה נחות , בתוקף העובדה כי תחתם ניצבת שכבה חברתית שמעמדה רע משלה . 
שלושת הצ'חצ'חים ( מנהיג החבורה , משה סגנו ובחורה עם מבטא רומני שבאה איתם ) נכנסים לפאב בשלב מסוים ומנסים להשליט את נורמות הקיום שלהם על היושבים בו כדי שכולם ידעו " מי פה מה " , כפי שהם עצמם מגדירים זאת . 
עובדה שאינה מכינה אותם , למרבה הפלא , לכך שכמה שעות מאוחר יותר , כשישובו הצ'חצ'חים ובראשם מנהיגם החבוש לפאב כדי לגאול את כבודם האבוד , ימצאו את עצמם בלבו של שדה קרב אחר ( שבו נלחמים יושבי הפאב והחיילים , שסולקו ממנו קודם לכן ) , שבו ימצאו את מותם , עם כל יושבי הפאב האחרים . 
ריקי – קיבוצניקית צעירה ודיכאונית שאינה מסוגלת לחיות אפילו עם בן זוגה ובנם הקטן . 
בתחילת הסרט היא נפגשת עם הפסיכיאטר שלה , המציע לה לבוא ולהתאשפז למחרת היום . 
היא מקבלת את הצעתו , אך החוויות שהיא עוברת בשעות שלאחר מכן - חיזור אגרסיבי מצדה של קבוצת החיילים היושבת בפאב , יחסי מין מנוכרים עם בני בדירתה של ליאורה , אותה הגדיר בני לריקי כשותפתו לדירה , ושיחה טלפונית פוגעת עם ליאורה שצלצלה לדירה כדי לבקש מבני שיביא לה משהו לפאב – גורמים לה לשנות את דעתה . 
העובדה שבני השב לדירה , לאחר שחטף מכות רצח משני סוחרי סמים שניסה ללכוד , אינו מסוגל להעניק לה אפילו מעט חום ואפילו מבקש - מצווה עליה " לעוף מהדירה " - לא לפני שהוא מאשר לה ביובשנות שהיא לא יותר מ " סתם זיון " - גורמת לה לחוש כי " אינה יכולה להמשיך ולשאת את החיים האכזריים האלה " . 
היא מקבלת את הצעתו של בני פשוטם כמשמעם ועפה מחלון דירתה של ליאורה הממוקמת בקומה השמינית היישר אל המקום שבו אולי מגלים מעט יותר סובלנות לתשושי נפש שכמותה . 
אלי שמגר – מפיק סרטים לא איכותיים במיוחד , שבמקביל לגילוי כי הוא חולה בסרטן ( לא סימפטי במיוחד ) החל לנהל רומן עם דליה , בעלת הפאב . 
מטרתו למצוא בעזרתה אחיזה משמעותית בחיים , שאולי תסייע לו להתגבר על המחלה , שהוא משער שייתכן כי נגרמה בשל חוסר שביעות רצונו מהחיים המקצועיים והאישיים שהוא מנהל . 
במהלך הסרט הצופים אינם מקבלים תשובה לשאלה האם מצבו של אלי אכן השתפר כתוצאה מיחסיו עם דליה . 
הם רק מבינים שהשאלה עומדת להפוך ללא רלוונטית , מאחר שאלי החליט לנתק את יחסיו עם דליה ולחזור לחיק אשתו ומשפחתו . 
יתרה מזאת , להחלטה זו מעניקים - אלי ובמאי הסרט במשולב - מעמד של השלמה עם הגורל ( ואולי גם עם טיבה הזעיר בורגני של המציאות ) . עניין זה מקבל ביטוי ברור ופיוטי בשוט האחרון שבו אלי מופיע בסרט . 
זהו שוט ארוך יחסית , שבו נראים אלי ואשתו - שבאה לפאב כדי לשכנע את דליה להניח לבעלה ולאפשר לו להתמודד עם מחלתו בחיק משפחתו - הפוסעים לעבר שטח אפלולי , שמהווה תחליף למה שבמונחים קולנועיים קלאסיים נהוג לכנות " אופק " . 
אלא שבמקרה של החיים על פי אגפא , בניגוד למה שהיה מקובל בסרטים הקלאסיים של פעם , זהו אופק קודר ועצוב , שאלי מדבר עליו במונחים של " הסכנה שלווה עם גורל מר ונמהר " . 
כלומר ביטוי של פרשנות מילולית שבמסגרתה מכיר אלי בכך שהוא משתייך לעולם הזעיר בורגני : העולם שבו התנהלו ומתנהלים חייו בדרך כלל , שבמסגרתו תתנהל מעתה ואילך גם מלחמתו במחלתו , שרמזים רבים מעידים על כך שהגיעה כבר לשלב שבו היא חשוכת מרפא . 
דניאלה – מלצרית בפאב המכורה לקוקאין ומתעתדת לנסוע לארצות הברית מפני שבה אפשר לקנות קוקאין יותר בזול . 
" מפלס האהבה " אליה בפאב גבוה למדי ( בני מספק לה מדי פעם סמים שמצא אצל פושעים שעצר , וצ'רניאק - שאולי קצת מאוהב בה - חיבר במיוחד עבורה שיר פרידה ) , אבל קשה לומר שכתוצאה מכך משתפר מפלס איכות החיים שלה , שבסך הכול נמצא בזבל . 
סמי – אלכוהוליסט שנמצא בפאב מרגע פתיחתו ועד סגירתו . 
לא ברור לגמרי מה הפונקציה שהוא ממלא בפאב , אבל דומה כי ה " אחראי למשימות מיוחדות " יכולה להיות ההגדרה המוצלחת ביותר לתפקידו . 
צופי הסרט זוכים לראותו ממלא תפקיד זה , כאשר דליה שולחת אותו לפנות זוג המקיים יחסי מין בשירותים . 
הזוג מתחנן על חייו בעזרת נימוקים שונים ומגוחכים ( שאמורים להבהיר מדוע אינם יכולים לבצע את מעשם בבית של אחד מהם או באיזה גינה ציבורית ) , נימוקים התוקעים סיכה בעוד מיתוס תל אביבי , " זיון השירותים " , " תופעה " שהפכה באופן מוזר לאחד מסממני ה " בליינות התל אביבית הנאורה " והגיעה אף לדרגה של מעין טקס חניכה , אחריו זכאי כל מי שעברו לענוד מעין " כנפי בליין " דמיוניות , והסרט מחזירו לממדיו האמיתיים : טקס אומלל של אנשים רדופי בדידות ומאוימי אינטימיות הנחפזים לממש ולטמא בעת ובעונה אחת את הסיכוי המזדמן לקרבה בדויה שהזדמנה לידם . 
בכך משלים הסרט צעד שלם של העמדת חיי הלילה העירוניים , בעיקר התל אביביים , באור אמיתי הרבה יותר , שהפך עולם זה – עם סרטים נוספים ( שורו , חסד מופלא ובעיקר ערב בלי נעמה ) – מכזה המוצג כמחוז חפץ של בילוי והנאה , לאזור בודד , עצוב וגלמוד . 
ולא בכדי . 
באזור הזה - שממוקם בחמישה רחובות תורניים , שבהם נמצאים חמישים פאבים מצועצעים - שוכנת קבוצה קטנה של כ - 500 סלבריטאים מתוקשרים היטב , שיוצרת את התחושה כאילו " שם " מתרחשים " החיים במיטבם " . 
תחושה בדויה ומופרכת , מאחר שכל מי שמזדמן לו להתבונן באזור - עולם הזה מעט יותר בקפידה מגלה שמדובר בלא יותר מאשר איזה מדור ארצי של הגיהנום , שיחסי ציבור הצליחו להפכו למחוז נכסף של גן העדן . 
יתרה מזאת , היא גם מצילה הלכה למעשה את בעלה מהגורל המר הפוקד את כל השוהים בפאב , מאחר שבגללה הוא עוזב אותו לפני הטבח שמתבצע בו . 
ואם לא די בכך , העובדה שלפני צאתו מהפאב הוא משאיר על דלפק הבר תעודה המלמדת על מחלתו , מעידה על כך שאירוע כזה או אחר שהתחולל באותו ערב גרם לו להחליט להיפרד , לפחות באופן זמני , מחלק זה שבחייו . 
אפשר להזכיר עוד כמה דמויות שאנו פוגשים במהלך הלילה בפאב או במקומות נוספים . 
למשל , המלצרית , שבתחילת הערב אנו רואים אותה עם בני במיטה ושבסוף הסרט היא ניצלת מהטבח מכיוון שיש לה בבוקר מבחן באוניברסיטה , או חייל האו"ם ( להלן : האו"מניק ) שנקלע בסוף הערב לפאב והופך בעל כורחו מזיון הנחמה המזדמן של דליה לעוד אחד מקורבנות הטבח בפאב ( ועוד תידון , בהקשר זה , הסוגיה מהו ה " מפתח " שמקנה לאנשים מסוימים בסרט אפשרות לחמוק מהגורל המר השמור למרבית גיבוריו ומה גורם לכך שייבלעו בעין הסערה וימצאו את מותם בסרט ) . אפשר גם לנסות לנתח את כל אחד מפיתוחי העלילה , אבל כדי שלא להכביר בתהליכים ובפרטים ימוקד הדיון בסרט בארבעה היבטים : 
א . 
הייצוגים הייחודיים של החברה הישראלית שיוצר החיים על פי אגפא , מתוקף העובדה שהוא יצר באופן ברור מיקרוקוסמוס של החברה הישראלית . 
ב . 
מקומו של " מחול המוות " המסיים את הסרט בצורה כה מרשימה בהקשר ההיסטורי של התרבות הישראלית ( במיוחד ב " מחול הברויגלי " שתיאר יעקב שבתאי ברומן זיכרון דברים ) . 
ג . 
הפונקציה שממלאת המוזיקה בסרט , שהופך בשל כמות הפזמונים שמשולבים בו כמעט ל " אנטי-מחזמר " . 
שהרי אם המחזמר מוגדר כז'אנר בעל מסרים אינטגרטיביים המתמחה בהצגתם של אנשים המתלכדים כדי להצליח להשיג מטרה משותפת , פועל החיים על פי אגפא בצורה הפוכה לחלוטין : הוא מתאר קבוצת אנשים נטולת כל מטרה משותפת ( אלא אם כן הישרדות אף היא מטרה ) , שאפילו השירים המתנגנים בעולמם מתארים ( בניגוד לשירי המחזמר ) רק ייאוש וחוסר תקווה . 
ד . 
המסר ה " אמיתי " של הסרט , לאחר שמנסים לנטרל ממנו את כל אינפורמציות ההסחה שכל סרט משופע בהן , על מנת למנוע מצופיו להבין בקלות את המסרים שהוא מנסה לקדם ( חשוב לזכור שהאפקטיביות שלהן תלויה גם במידת אי מודעות הצופה לקיומן , שמבטיחה שהמסרים הנזכרים לא ינוטרלו ) . 
ב . 
ה ' ברבי ' - מיקרוקוסמוס הישראלי 
מיקרוקוסמוס זה לכשעצמו אינו מעורר עניין מיוחד , מאחר שקל לזהות בו יסודות בנאליים , כמוהם נראו גם ביצירות אמנות ישראליות נוספות , למשל , המאהב של א.ב. יהושע ( 1976 ) , שהפך גם לסרט בבימויה של מיכל בת אדם ( 1984 ) ; חמסין ( דניאל וקסמן , 1982 ) ; מאחורי הסורגים ( אורי ברבש , 1984 ) ; גשר צר מאוד ( נסים דיין , 1985 ) ; עד סוף הלילה ( איתן גרין , 1985 ) ; חיוך הגדי ( שמעון דותן , 1986 ) ; החולמים ( אורי ברבש , 1988 ) ; נישואים פיקטיביים ( חיים בוזגלו , 1989 ) ועוד . 
החידוש בסרט של דיין הוא בהפרדה הברורה שמתקיימת בין שלושת המפלסים ( מדורים ) שהוא מתאר , בהצגה מאוד נוקבת ובהירה , לשם שינוי , של יחסי הגומלין השוררים ביניהם , בהצגה טרגית ביותר של שוכני ארץ האדונים ובהערכה פסימית מאוד לגבי סיכויי הישרדותה של החברה המוצגת בסרט . 
על אף העובדה שאף אחד מחידושים אלה לא יידון בהרחבה הראויה , תובהר חשיבותו של כל אחד מהם במידה כזו שתאפשר ליצור תשתית ראויה לדיון בייחודו של הסרט ובשורה של נושאים וסוגיות הממלאים תפקיד מרכזי לא רק בו , כי אם גם בכמה מהסרטים הבולטים שנעשו בארץ מאז סוף שנות ה - 80 . 
ראשית , יש לשים לב לכך שכמעט אף סרט ישראלי שנעשה לפני החיים על פי אגפא לא העז להציג את החברה הישראלית ככזו שנחלקת לשלוש קבוצות ברורות ( אשכנזים , מזרחים , ערבים ) , שהשיג ושיח ביניהן , במקומות שבהם הוא בכלל קיים , הוא מוגבל ורע . 
מבחינה זו שובר הסרט מסורת רבת שנים , ששורשיה מגיעים עד לסרטי העלילה הראשונים שנעשו בארץ בתחילת שנות ה - 30 . 
האינטגרציה הייתה גורפת . 
היא איחדה בין דתיים וחילונים ( בשנות ה - 30 המוקדמות , כאשר דתיים היו עדיין מרכיב משמעותי באוכלוסייה היהודית בארץ ) ; בין החברה הציונית בארץ ואנשי העלייה החמישית , שרבים מהנמנים עמה היגרו לארץ כדי לחמוק באופן זמני מרדיפות באירופה ( לאורך כל שנות ה - 30 ) ; בין תושבי הארץ וניצולי השואה ( שנות ה - 40 וה - 50 ) ; בין מזרחים לאשכנזים ( בשנות ה - , 50 ה - 60 וה - 70 ) ; בין יהודים לפלסטינים ובין צעירים למבוגרים בשנות ה - ; 80 ועוד . 
בהקשר זה חשוב לציין שאפשר להביא מובאות רבות מתוך המחקרים והמאמרים המרכזיים שהתפרסמו עד כה עלמנת להוכיח עד כמה מילאה האינטגרטיביות תפקיד מרכזי בדברי ימי הקולנוע הישראלי . 
אפשר לומר כי רוב הדברים שנכתבו על הקולנוע הישראלי הם תיאורים וניתוחים של אותה אינטגרציה בגילוייה השונים . 
מה שהופך , באופן טבעי , כל יצירה קולנועית שאינה מתפתה להציע את גאולת האינטגרציה כפתרון קסם לכל בעיותיה של החברה הישראלית למסמך נדיר . 
העובדה כי החיים על פי אגפא מציג מציאות עגומה , שנחמת האינטגרציה אינה קיימת בה , היא רק יריית הפתיחה בעיצוב תמונת העולם הקודרת שהסרט משרטט . 
בעולם זה אפשר לראות את שלושת האורחים היחידים שפוקדים את הפאב כפרטים ( ולא במסגרת קבוצה ) , אלי , ריקי ואשתו של אלי , כמייצגים את מצבה הקליני הרעוע של החברה הישראלית . 
אלי מייצג את גופה החולה של החברה , ריקי את נפשה החולה לא פחות , ואילו אשתו של אלי את הריקנות הרגשית שגורמת לגוף ולנפש לחלות . 
יתרה מזאת , ה " נכות " של שלושתם אינה מסתכמת ב " תו הדפיקות " הכללי שמודבק אליהם , אלא כוללת סממנים נוספים , מהם אפשר להבין עד כמה חמור " מצבה " של הקבוצה החברתית שהם מייצגים . 
אלי , למשל , עוסק בהפקת סרטים שאפילו דליה אהובתו משמיצה אותם כאשר היא מדברת עם אשתו של אלי . 
" כל הסיפור הזה מתחיל להיות דרמה מהתחת , כמו הסרטים שהוא מפיק " , אומרת דליה בביטחון רב על אלי ( מאחר שהיא משוכנעת שהיא עומדת לנצח בדרמה הזאת ) ומכריזה בביטחון , " אני אותו לא עוזבת " . 
היא עומדת לגלות בעוד שנייה כי אין זה משנה כלל שהיא החליטה לא לעזוב את אלי , מאחר שאלי , שמשלם באותו זמן , משאיר פתק המעיד על היותו חולה על דלפק הבאר , כדי להודיע לה בדרך זו שהיא הייתה האישה המרומה בקשר המשולש שכלל את שניהם ואת אשתו . 
בהזדמנות זו הוא אומר לנו , מבלי משים , עוד כמה דברים על חייו . 
ראשית , אנו יכולים להבין עד כמה נמצאים חייו בשפל המדרגה מעצם מהעובדה שהוא מנהל את חייו בין שתי נשים כמו דליה ואשתו . 
ומאחר שדליה נראית קצת כמו מאדאם מזדקנת , ואינה מפגינה לאורך הסרט שום גילוי תבונה ייחודי שיכול להסביר מה גרם לאלי להעדיף דווקא אותה על פני אשתו , קשה שלא להגיע למסקנה כי הסיבה המרכזית לכך שאלי בוחר לנהל איתה רומן היא העולם שבתוכו היא חיה . 
עולם זה , שעל עליבותו אפשר לעמוד לאורך כל הסרט , מייצג עבורו באופן פרדוקסלי את האפשרות לחמוק מעולמו הזעיר בורגני ( שגם הוא מוצג באופן לא מלבב במיוחד ) , והעובדה שאלה הם צמד העולמות שביניהם הוא צריך לשנע את חייו מעידה עד כמה דל עולמו ועד כמה החיוניות , שפעם נחשבה כאחד ממאפייני החיים הישראליים , הידלדלה ואיבדה מהאנרגיה שלה . 
פרופיל אישיותי בעייתי לא פחות מביאה לסרט ריקי הדיכאונית , שרק בקושי רב מצליחה לשמור על פתיל חייה דולק וגם זאת רק עד לשליש האחרון של הסרט . 
ריקי היא קיבוצניקית במוצאה , אבל שונה כמעט בכל קריטריון שאפשר להעלות על הדעת מן הדימוי שבאמצעותו היה מקובל להציג במשך שנים דמות כזו . 
היא שברירית , דקת גזרה , מופנמת , פסיבית ואפילו בלבושה נראית יותר כמישהי שזה עתה עזבה את המגזר החרדי מאשר מישהי שגדלה והתחנכה בקיבוץ כל ימי חייה . 
כושר ההתחברות שלה לחיים הוא כה מוגבל עד שהיא מתקשה אפילו לטפל בילדה הקטן . 
ואם לא די בכך , הרי מהקיבוץ , שבמשך שנים ארוכות היה סמל גם לאחריות הדדית וגם לחוסר עידון בוטה , נותרו רק חספוס , גסות ומלחמת הישרדות נואשת , שרק היא יכולה להסביר כיצד מניחים לאישה במצב של ריקי להסתובב בעולם לבדה בלא שאיש ינסה לגונן עליה . 
העובדה שריקי מצטיירת כאדם נטול עור , שאינו מסוגל להתמודד אפילו עם הפעולות הכי בסיסיות של הקיום האנושי , כמו קיום יחסי מין או סירוב לקיים יחסי מין , מראה עד כמה הפכה לייצור ערטילאי ונטול קיום פיזי של ממש . 
לפיכך אין פלא שרק הצעד הטרגי שבו היא מביאה את קיומה נטול הממשות לכדי מיצוי קיצוני , באמצעות קפיצה מהקומה השמינית , מחזיר אותה מהריק המוחלט אשר בתוכו מתנהלים חייה למציאות חסרת הקרקע שבה היא מנסה לצעוד בכוחותיה האחרונים . 
בחברה נטולת חמלה וחסד זהו הסוף היחיד השמור לאנשים כמוה . 
אשתו של אלי היא , כביכול , ההפך הגמור מריקי . 
בהרבה מובנים היא אפילו המייצגת של הציבור שבגללו מרחפים אנשים כמו ריקי אל מותם בלא שישימו בכלל לב לכך שחלפה לבלי שוב על פניהם בדרך אל קצה הנוראי . 
בדרך כלל מי שנתקל בה אמור לכעוס עליה מפאת היותה טרודה מעל לראשה בבעיותיה הזעיר בורגניות , אבל בחיים על פי אגפא היא מעוררת בעיקר רחמים . 
בתוך מציאות שנותרה ללא משמעות , הזעיר בורגנות נותרה העוגן היחיד שיכול להעניק הגנה ואולי אפילו משמעות קיומית . 
יתרה מזאת , דווקא דבקותה בערכיה מצליחה לחלץ את בעלה מ " הגורל " המר הפוקד את יתר תושבי הפאב . 
מאחר שבחברה מודרנית אחד המבחנים העיקריים על פיהם נמדדים תהליכים במציאות הוא מבחן התוצאה , אפשר לומר כי הסרט משדר , מבלי משים את המסר הבא : בחברה שאיבדה את חיוניותה הקיומית ואת כושרה להאציל חמלה , חסד , אהבה ורחמים על נדכאיה וחלכאיה , נותרה הזעיר בורגנות אולי הדרך האחרונה אשר באמצעותה יכול האדם להבטיח את קיומו . 
חיזוק לתפיסה ערכית זו יכולים לשמש חייה של דליה , בעלת הפאב , שכמעט ניצלת בזכות האהבה מהגורל המר הפוקד את אנשי המקום . 
וזאת מפני שהיא האחרונה שנורית על ידי החיילים , וגם זאת לאחר שהיא וחייל האו"ם , שאותו החלה לפתות לקראת סופו של הלילה , כמעט והצליחו להערים על החיילים באמצעות העמדת פני מתים ולגרום לכך שיימנעו מלירות בהם . 
דליה אף נותנת ביטוי מפורש להכרה שזו הדרך הנכונה שבה יש להתייחס לחיים , כלומר להעמיד קשרי אהבה בין אישיים מעל כל דבר אחר , באמצעות שתי הצהרות שהיא משמיעה לליאורה הברמנית , אשר בעזרתה היא מעבירה לצופי הסרט את עמדתה הערכית ביחס לחיים . 
הראשונה יוצאת מפיה קצת לפני שהיא עוזבת את הפאב לביתה כדי לשהות מעט באינטימיות עם אלי . 
המסר הברור שעולה מהצהרה זו הוא כי השעה - שעתיים שהיא מבלה בלילה עם אלי הן " החיים במיטבם " וכל היתר אלה הם " סידורים " טכניים , מעצבנים יותר או פחות , הנעשים במטרה לאפשר את אותן שעות אושר יקרות ערך . 
ההצהרה השנייה מושמעת לאחר שליאורה מראה לדליה את הפתק שאלי השאיר על דלפק הבר , כדי לבשר לה כי הוא אכן חולה בסרטן ולכן יפסיק לבלות בחברתה . 
כדי לבטא את תחושותיה היא מעלה באוב מחזה שראתה לפני הרבה שנים בהבימה , שהסתיים במילים : " מרתה וג'ורג' , עצוב-עצוב-עצוב ' " . 
אמנם הזיהוי של הציטטה ( המסיימת את המחזה מי מפחד מוירג'יניה וולף ) יכול לגרום למי שמכיר את המחזה לחשוב שדליה בעצם מביעה צער על אלי , שחזר לחיק הסימביוזה החולנית שהוא מקיים עם אשתו , אבל אפילו אותם צופים מתוחכמים שמזהים את המחזה חייבים להגיע למסקנה שדליה חשה לפני הכול עצב על כך שלא תהיה יותר עם אלי , ורק אחר כך אולי גם קצת צער על אלי שלא העז לנטוש את הקשר עם אשתו , אשר אותו הוא נוהג להציג כקטטוני , כלומר איטי , משתק , משותק . 
לא צריך להרחיק לכת כדי להבין שמסר זה הנו רלוונטי לא רק לקשר בין דליה לאלי או בין אלי לאשתו , כי אם לקשר הרבה יותר משמעותי ורב חשיבות שאליו נחשפים צופי הסרט : הקשר בין בני לליאורה . 
קשר זה , שהחל מתהליך שבו עזר בני לליאורה להיגמל מסמים , שעליו אפשר ללמוד משיחה קצרה שליאורה מקיימת בתחילת הסרט עם דניאלה , חושף בפני הצופים כיצד נראית סימביוזה רעה במיוחד . 
אפשר להמחיש זאת בקלות רבה באמצעות מניית מכלול האירועים הסימביוטיים המתרחשים בין השניים במחצית היממה שבמהלכה מתרחש הסרט : 
- בני משקר לליאורה שהוא ממשיך לישון בבית כדי שיוכל לשכב עם אחת המלצריות העובדות עמה בפאב . 
- ליאורה מגלה כי בני מספק לדניאלה סמים שאותם הוא מוצא על סוחרי סמים שהוא לוכד והדבר מעורר אצלה חשד כי בתמורה היא שוכבת עמו . 
- ליאורה רואה את בני מתחיל עם ריקי במסווה של חילוצה מידיהם של החיילים המנסים להתחיל איתה ומיד לאחר מכן יוצא עמה מהפאב כדי ללוות אותה . 
הדבר מעורר אצלה , באופן טבעי , את החשד שמטרתו אינה רק ללוות אותה . 
- ליאורה מגלה - מבינה כי בני שכב עם ריקי לאחר שהיא מצלצלת לדירה שבה היא מתגוררת איתו – וריקי היא זו שמרימה את שפופרת הטלפון ומדברת איתה . 
- ליאורה מבקשת מבני , שמגיע לפאב כדי לפגוש את שותפו , שיחזיר לה את מפתח דירתה ויבוא למחרת להוציא את חפציו ממנה . 
תוך כדי כך היא מטיחה בו האשמות ועלבונות כבדים , כשהיא אומרת לו שהפך את דירתה ל " חדר חושך גדול " וש " אפס זה חתיכת מספר לעומתו " , מאחר שהתנהגותו הופכת אותו למישהו שאפילו הכינוי " אפס " הוא מחמאה עבורו . 
- ליאורה רואה את בני לאחר שחטף מכות משני סוחרי הסמים שניסה לעצור ושואלת אותו : " מה קרה ? " . 
כיאה לשוטר קשוח הוא משיב בלי להניד עפעף : " הרעים ניצחו " , תוך כדי כך שהוא מגיש לה את התיק שלפני כן ביקשה מריקי שתביא לה . 
בלי לבדוק כיצד הצליח להיכנס לדירה , שרק לפני זמן קצר לקחה ממנו את המפתח אליה , היא לוקחת את התיק ושואלת אותו : " הפסיכית עזבה ? " , ומגישה לו משקה שהוא מבקש ממנה שתכין לו . 
כמה דקות מאוחר יותר , לאחר שהממונה על בני במשטרה מציג בפניו שתי בררות , להתפטר מהמשטרה או לעבור למטולה כדי " לקבל פיקוד על יחידה המנסה למנוע הברחות סמים מלבנון " ( ואף מוסיף בציניות , שאם יחליט להתפטר יוכל תמיד להתפרנס ממשחק בסרטי פעולה אמריקאיים ) , ליאורה ממהרת להגיש לו את המפתחות לדירתה ולומר לו בנחרצות : " ואני מציעה לך את זה " . 
ולאחר שהוא לוקח את המפתחות ושואל בזחיחות מרובה : " כמה מקבל קלינט איסטווד לסרט ? " , היא משיבה לו בזחיחות גדולה משלו ( שמלמדת כי היא שמחה על חידוש הקשר אף יותר ממנו ) : " מיליון שקל בליינד " . 
ושניהם שבים לשגרת הקשר המופרע שלהם כאילו לא אירע דבר . 
- זמן קצר לפני סיום הסרט , לאחר שליאורה , שקפצה הביתה כדי לפתח את התמונות שצילמה במהלך הלילה בפאב , מגלה כי ריקי התאבדה בקפיצה מחלון דירתה , היא חוזרת לפאב נסערת ומטיחה בבני האשמות כבדות על כך שלא השכיל לכבוש את יצרו ולחסוך מריקי ( שכל אחד היה יכול לראות שהיא במצב נפשי רעוע ) את הזיון שהוא סבור כי עליו להעניק לכל אישה בחלד . 
היא אף מלווה את דבריה בסטירת לחי עתירת זעם כבוש שהיא מטיחה בפניו של בני . 
בני ההמום , שנמנם על דלפק הפאב לפני שליאורה חזרה מביתה נסערת , מנסה לרגע להבין מה קרה ומתי ריקי הספיקה לקפוץ מהחלון , אבל מבין לאחר רגע שלא זו השאלה המשמעותית , מאחר שהסוגיה שעמה עליו להתמודד נוגעת לאחריותו למותה של ריקי , ומיד הוא מוכן להכיר בה ולהוכיח בכך שבסך הכול הוא אדם מודע למעשיו . 
כביטוי לכך הוא ניגש לטלפון , תוך כדי כך שהוא ממלמל שוב ושוב , " היא אמרה לי שהיא לא בסדר " , ומבקש שיודיעו למפקדו כי החליט לקבל את התפקיד שהוצע לו בצפון וכי יחכה בפאב עד שיבואו לקחת אותו לשם . 
לאחר מכן הוא מחזיר לליאורה את המפתח לדירתה ואומר לה שמאוחר יותר יבואו נציגים מהמשטרה לקחת את חפציו ממנה . 
אפילו בשלב זה מנסה ליאורה להעביר את רוע הגזרה ופולטת מפיה " לא " קצר ויבבני , שמעיד כי למרות הכעס הגדול שהיא חשה כלפי בני היא הייתה שמחה אם היה מחליט להישאר איתה בתל אביב . 
גם הרבה פחות תהפוכות היו מייצרות סימביוזה לא שגרתית בעוצמתה . 
חשוב לשים לב לכך , שכן מסימביוזה זו ומהמצבים אשר אליהם היא מביאה את הנתונים בה אפשר להקיש על המצב הנפשי שבו נמצאים מרבית שוכני הפאב הקבועים . 
ממדי הסימביוזה המתגלים בסרט מהווים נדבך חשוב באבחון הקבוצה האנושית המרכיבה את ציבור הלקוחות - אולי מוטב לומר הדיירים - הקבועים של הפאב . 
חשיבות אבחון זה נובעת מכך שמדובר בקבוצת אנשים שעד לפני שנים אחדות הייתה " לב לבו " של העם העברי היושב בציון , ושבשנים האחרונות הפכה מ " מלח הארץ " ל " ארץ זרועת מלח " . 
הרצון והצורך לעמוד על טיבה של קבוצה זו נובע גם מהעובדה שהסרט מעיז להראות את הנתק העמוק הקיים בין השכבה השלטת בחברה הישראלית ( ובפאב ) לשתי השכבות האחרות ( ערבים , מזרחים ) , שסימן לקיומן אפשר למצוא בפאב . 
הסרט מצביע גם על הפטרונות המגוננת ששמחה השכבה הדומיננטית להרעיף על בני הקבוצה הערבית , מתוקף העובדה שלגונן עליה נתפס בעיניה כסממן למצפוניות , לחוסר לאומנות ולהכרה בשוויון ערך האדם . 
אלא שסממנים אלו אינם משפרים כהוא זה את מצבם של הערבים בפאב . 
בפועל הם ממשיכים למלא את תפקיד הטבחים ומפני הזבל , תוך שהם סגורים ב " כלוב המטבח " שלהם . 
עליהם להימנע מלעזוב אותו לעתים תכופות , על מנת שלא יטרידו יתר על המידה את אנשי ה " מדור העליון " של הפאב , שרק חיילי או"ם מזדמנים מצליחים להקנות לו ממדים כלל אנושיים , כלומר מונעים ממנו להיות מאוכלס ביהודים בלבד . 
העובדה שלצד שני עולמות מופרדים אלה ( עולם המבלים היהודים מזה ועולם המשרתים הערבים מזה ) מתקיימים שירי מחאה כנגד דיכוים של הערבים ממחישה היטב את הפער בין העמדה האידאולוגית שמבטא הסרט כלפי הערבים ובין היחס אשר לו הם זוכים בפועל במציאות . 
חמור בהרבה מצבם של המזרחים - צ'חצ'חים , שמבצעים בעצם מעין הופעת אורח בפאב . 
הם זוכים מלכתחילה ליחס מתנשא , המתבטא בכך שהם מוצגים כגסים , וולגריים נטולי עידון ותרבות - ובגלל האופי המובנה של סרטים שדרכם ליצור מיקרו - קוסמוס של העולם שאותו הם מציגים , הם מוצגים ככאלה שאינם ראויים להשתייך לחברה הישראלית . 
בין אם הצגה מעין זו של הצ'חצ'חים הייתה בחירה של הבמאי , שכך חשב שנכון להציגם , בין אם הייתה זו הצגה פרובוקטיבית שנועדה להראות עד כמה הנתק עם קבוצה זו עמוק ועד כמה קבוצה זו שונה בהתייחסותה לערבים מהקבוצה העיקרית ( האשכנזית ) העומדת במרכז הסרט , ובין אם הצגה זו נועדה להשיג מטרות אחרות שתיחשפנה בהמשך , אין כל ספק כי החיים על פי אגפא הוא אחד הסרטים הבודדים בקולנוע הישראלי שהעזו להציג את העולם המזרחי והאשכנזי כשני קווים מקבילים שלעולם לא ייפגשו . 
מדוע בכל זאת צריכים עולמות אלו להיפגש ועוד לפגישה כה קצרה , המסתיימת באופן כה מורבידי וטרגי ? 
מהי המסורת שממנה צומח סוף המציג את המוות באופן כה אסתטי וקיטשי , כמוהו ראינו במערבונים של סם פקינפה או בסרטי מלחמה של סטנלי קובריק ? 
מה המשמעות של העובדה שכל נציגי הערבים והצ'חצ'חים מוצאים את מותם , ואילו כמה מנציגי חברת האדונים האשכנזית - הלבנה חומקים , למרות הכל , מהגורל המר השמור לשאר הדמויות המשתתפות בסרט ? 
מה המשמעות של העובדה שמבצעי הטבח הם חיילים , שלאחר השלמת " משימתם " ממשיכים בדרכם באין מפריע ? 
ג . 
ונרצח את כולם , את יפי הבלורית והתואר 
למוות , בעצם , לא הייתה אמורה להיות ממשלה . 
" בארצות האביב " של הציונות ( שהחיים בהן היו משוכנעים כי " במקום אתמול יש לנו מחר " והיו בטוחים כי " עתיד עמנו " הוא השכר היחיד שכדאי לקבל בתמורה להשתתפות ב " בניין ארצנו " ) , באותן ארצות הילכו האנשים " ממטולה עד הנגב , מן הים עד המדבר " , כשהם לומדים לנווט ב " נתיב הנשר בשמים " וב " שביל הפרא בין הרים " , כשהם בטוחים כי " ראשנו " לעולם לא " יישח " וכי תמיד נישאר לעמוד " על המשמר " ולעמוד בפני כל מי שיתנכל לנו " באור היום ובמחשך " . 
באותן ארצות היו אנשים שהיו בטוחים כי הציונות עומדת להביא את הקץ ל " היסטוריה היהודית של הלילה " ולהמירה בהיסטוריה יהודית של אור , כפי שטען - דרש יודקה , גיבור הדרשה של חיים הזז . 
לפיכך אפשר היה למצוא בהן בקלות אנשים שהיו מוכנים להקריב את חייהם בלא היסוס כדי לכבוש את " גבעה " 24 ולהיות " מגש הכסף " , עליו הוענקה מדינה ליהודים . 
" טוב " היה " למות בעד ארצנו " באותם מחוזות שבהם היה ברור כי " מצדה לעולם לא תיפול " וכי לעולם נישאר " עם חופשי " בארצנו הישנה - חדשה . 
בעלי האוזניים הכרויות היו אמנם יכולים לשמוע גם קולות ספקניים , כמו אלה של י . 
ח . 
ברנר או של ש"י עגנון , שכבר בשנות ה - 30 וה - 40 גזר על יצחק קומר בתמול שלשום , ש " יחד עם חבריו בני העלייה השנייה בא להפריח את שממות ארצנו " , התחרדות ומוות נוראי בכלבת משום שהרהיב עוז למרוד בבורא עולם ולהאמין כי אפשר לקרב את הגאולה והקץ בעזרת מעשי אנוש . 
מאוחר יותר נוספו לקולות של ילידי הגולה התבוסתנים הללו גם קולות של ילידי הארץ , " מלח הארץ " ( דוגמת ס . 
יזהר , ניסים אלוני , א . 
ב . 
יהושע ועמוס עוז ) , שהעזו לומר כי הרבה עוולה ( יזהר ) , טיפשות פוליטית ( אלוני ) , הזיות משיחיות ( יהושע ) וצעדה אל קץ ידוע מראש ( עוז ) חסות בצל כנפיה של הציונות . 
מי שידע גם לפקוח את עיניו יכול היה לראות סרטים ישראליים דוגמת חור בלבנה , שהשוו את הציונות לסרט - מפעל ראווה קצר מועד , שאותו מפרקים בחטף לאחר סיומו , ואף העזו לשאול בגלוי האם כל הנוטלים בו חלק אינם מסתכנים בכך שמותם יבוא עליהם בחטף . 
גם סרטים אחרים , הרבה פחות חריפים ברוחם ובחזונם ( למשל , מצור , מציצים , לאן נעלם דניאל וקס ) , הראו , כבר בימים שבין מלחמת ששת הימים למלחמת יום הכיפורים , שהחיים " בצל הציונות " איבדו הרבה מהתום ( מציצים ) , העוצמה ( מצור ) והזוהר ( דניאל וקס ) שאפיינו אותם זה לא כבר . 
מגמה זו החריפה לאחר מלחמת יום הכיפורים . 
יצירות רבות נתנו לכך ביטוי , אך כאן נעסוק רק בשלוש או ארבע מתוכן , המעידות על האופן שבו נתפסה המציאות בתודעה הישראלית שקצה השרשרת של התפתחותה נמצא בהחיים על פי אגפא . 
בלי להיכנס לניתוחים סוציו - אסתטיים סבוכים , אפשר לזהות מספר מרכיבים משמעותיים המשותפים למרביתן של היצירות הנזכרות לעיל : 
א . 
דה - מיתולוגיזציה של תמונת המציאות הציונית - ישראלית , שהתבטאה בכך שהמציאות חדלה להיות מוצגת כישות בעלת ערכים ברורים האמורים להוביל את החברה להשגת מטרות שלמענן התגבשה מלכתחילה . 
חיוביותן ונחיצותן של מטרות אלה אינן ברורות , והמחיר המשולם כדי להשיגן מוצג לעתים קרובות ככבד ובוודאי ככזה המעורר שאלות נוקבות לגבי מידת הכדאיות שבהמשך שילומו . 
ב . 
קונגלומרציה ( תלכיד ) של תמונת המציאות . 
קרי : שילוב מספר רב של מרכיבי הקיום הישראלי ( מלחמה , יחסי יהודים - ערבים , מתחים עדתיים , דתיים או פוליטיים , שואה וכו' ) זה לצד זה . 
תהליך זה בא לידי ביטוי הן ברמת המאקרו - שילובם של מקסימום מרכיבים ביצירה אחת , והן ברמת המיקרו - מאמצים לספר על האירועים בפרטי פרטים כדי להעניק לצרכני יצירת האמנות ( וכנראה גם ליוצרה ) תחושה של שליטה במציאות . 
חשוב להדגיש כי המניע של הקונגלמרציה הוא רצון להצליח להציג את תמונת המציאות במלוא מורכבותה מחד גיסא ולהצביע על חוסר היכולת ליישב את הסתירות שבה מאידך גיסא . 
ג . 
הורדת רמתם האנושית וכוח הפעולה של הגיבורים המופיעים בסרטים אלה . 
תהליך זה , המתרחש במשך כעשרים שנה , מקביל לתהליך שאותו מייחס נורתרופ פריי ( Frye , 1959 ) , בספרו , Anatomy of Criticism , לספרות מאז ראשית ימיה . 
מאחר שבערש הספרות היו גיבוריה אלים , שירדו בתהליך איטי וממושך ( שבמהלכו הפכו למלכים , אצילים , בורגנים , אנשי מעמד בינוני , אנשים פשוטים וכו' ) עד שהגיעו לדרגת תת אדם , שמסמלו המובהק הוא הג'וק ( ב " גלגול " של קפקא ) . ביצירות הנזכרות לעיל , שנעשו בישראל בין אמצע שנות ה - 70 לסוף שנות ה - , 80 בולט פיחות דומה בדמות הגיבור הישראלי . 
סיכום המקרים הנזכרים , המתארים את המילון הלא שלם אך ההולך ומתמלא של מכלול הדמויות הציוניות העוברות פיחות הולך ומתמשך במסגרת התרבות הציונית , אפשר למצוא ברומן זיכרון דברים של שבתאי , שהיטיב להעניק ביטוי ליסוד הטרגי , המורבידי והמגמד גיבורים שהיה חלק בלתי נפרד מהתרבות הציונית . 
שלושת גיבורי הרומן הם : גולדמן , שסיפור המסגרת של הרומן מתרחש סביב תשעה חודשים בחייו , שמתחילים ביום שבו נפטר אביו ( ראשון באפריל ) ומסתיימים ביום שבו שולח גולמן יד בנפשו ( הראשון בינואר ) – ובמהלכם הקוראים מתוודעים לחורבן הפוקד שכבה חברתית שלמה בחברה הישראלית . 
צזאר – צלם שעוסק " באמת " בכיבוש כפייתי של נשים , בתקווה שבדרך זו אולי ימצא נחמה פורתא מחרדת הקיום המעיבה כל הזמן על חייו . 
ישראל – מוזיקאי עדין נפש שאינו מסוגל לנהל את חייו במו ידיו ולכן מרבה למצוא מקלט בדירתו של צזא ; הוא נכשל כישלון צורב בפעם היחידה שבה הוא מעז לקשור קשר בוגר עם אישה , מפני שאינו מסוגל להעניק לה את התמיכה הרגשית הנחוצה לה בעקבות כניסתה להיריון , ומשכיל לפגוש בה רק בסוף הספר , כשהיא סובלת מדיכאון לאחר לידה ואינה מסוגלת לזהות אותו ואת בתה הרכה ולא להתייחס אליהם . 
באמצעות שלושה גיבורים אלה והעלילות שנכונו להם ולכל מיני אנשים השייכים לחבורתם ולמשפחתם המורחבת מתאר הרומן את אחת מהתמונות השלמות והקודרות של החברה היהודית - ציונית בארץ ישראל בשנים שלאחר מלחמת יום הכיפורים . 
אלא שהמכנה המשותף בין שתי היצירות אינו מתמצה בהצגה קודרת של המציאות . 
מלבדה אפשר לזהות בשתי היצירות עוד שלושה גורמים , שמהווים תמריץ לעריכת השוואה ביניהן : 
שנית , שתי היצירות מעוררות את התחושה כי הן מסכמות ומתמצתות בצורה מעודכנת ומשוכללת הרבה מהדברים שנאמרו ביצירות שניסו להתמודד , לתאר ולנתח סוגיות שבהן עוסקים זכרון דברים והחיים על פי אגפא כאחת . 
אפשר להמחיש זאת בעזרת דוגמאות רבות , אבל כאן תמוקד תשומת הלב במספר סרטים שנתנו ביטוי לתופעות שהרומן זכרון דברים והסרט החיים על פי אגפא מדגישים . 
העובדה שזיכרון דברים והחיים על פי אגפא עסקו בנושאים הנזכרים תוך בניית רצף עלילתי אחדותי , שאינו גורם לתחושה של הדבקה מלאכותית של הנושאים אלו לאלו , גורמת לתחושה כי שניהם הצליחו לפענח ולארגן חלקים מ " הקוד הגנטי של החברה הישראלית " ולהציגה בצורה משכנעת - אם כי לא נטולת פגמים - לצרכני האמנות שנחשפו אליהם . 
שלישית , שתי היצירות יוצרות תחושה שמדובר בטקסטים המכילים פוטנציאל " קלאסיוּת " , כלומר טקסטים שהצליחו לבטא באופן ממצה ומשקף את החברה שבה נוצרו , ולפיכך אפשר למנותם בין היצירות שתיחשבנה ברבות הימים ליצירות שעמדו במבחני הזמן . 
נקודה זו היא ללא ספק הסבוכה והמורכבת מבין השלוש הנמנות כאן , שכן קשה לדון ביצירות כשחסרה פרספקטיבה של זמן כדי לדעת אם באמת יזכו להפוך לקלאסיות . 
עם זאת , אפשר להתחיל ולדבר על היבטים קלאסיים בשתי היצירות באמצעות השוואתן ליצירות שלגבי מידת האוניברסליות שלהן קיימת הסכמה רחבה יחסית . 
השוואה בעלת אוריינטציה דומה אפשר לעשות בין סרטו של דיין ובין הסרט הפרובוקטיבי והשנוי במחלוקת של פזוליני – סאלו או 120 הימים של סדום ( 1975 ) - שמספר על קבוצה קטנה של נציגי המשטר הפשיסטי המושחת , הכוללת נציגים של אצולת המשטר העומד לעבור מן העולם ( למשל , צבא , כנסיה , ממון וכו' ) המתכנסת באחוזה כפרית מבודדת , שבה היא מענה בשיטות שונות ומזוויעות קבוצה של בני דלת העם . 
מטרתם של בני האצולה היא להיפרד מהתענוגות הסאדיסטיים המפוקפקים שזימן להם המשטר הפשיסטי , ממש כפי שמטרתו של פאזוליני הייתה לחשוף ברבים את קלונו של הפשיזם . 
יש לציין כי מי שאחראי להשוואה הנעשית כאן , בין סאלו ובין החיים על פי אגפא , הוא אריאל שווייצר . 
בשנת , 1992 סמוך ליציאת החיים על פי אגפא למסכים , מצא שוויצר לנכון להשוות דווקא בין סרטו של פזוליני ובין סרט שכמעט ונשכח - שיצא לאקרנים מספר שבועות לפני סרטו של דיין – ערב בלי נעמה . 
הדבר היחידי המשותף לשני הסרטים הוא מקום התרחשותם : הלילה התל אביבי נטול הרחמים . 
הלילה , שעליו ועל הסרטים המנסים ל " תארו " כתב מאיר שניצר ( , 1994 עמ' 330 ) , כך : " סרטי שנות ה - 90 מדיחים את שעות היום מבכורתם ומעלים לגדולה עלילתית את הלילה על תאורותיו המסוגננות וגיבוריו החריגים . 
אורבניות גיהנומית כמעט . 
סיפורי תל אביב , החיים על פי אגפא , ערב בלי נעמה , חסד מופלא , אדי קינג . 
סרטים שמעמעמים את בסיס החסד האנושי , המניע סרטים מעולים כאהבתה האחרונה של לורה אדלר של אברהם הפנר או אזרח אמריקאי שביים איתן גרין , שהופקו במקביל " . 
אין כל ספק שכוחו של החיים על פי אגפא ביצירת עולם שבו החסד עומעם , או בחשיפת עמעומו של החסד בעולם , עולה לאין ערוך על כל " סרטי הלילה התל אביביים " האחרים . 
מבחינה זו , ובעצם כמעט מבעד לכל פרמטר אחר , כמו מורכבות התסריט , האפקטיביות של הפסקול , רמת הצילום , עומק הייאוש , עוצמת הפיוטיות , רמת המשחק , עיצוב תמונת מיקרוקוסמוס המייצגת כ " הלכה " את המציאות הישראלית , עולה אגפא על כל מתחריו . 
ובוודאי שעל אותו סרט קקיוני , ערב בלי נעמה , שבצדק כתב עליו שניצר ( 1994 ) כי יצר אופציה קיומית מאכזבת שבתוכה אפשר לאתר את היופי רק " בתוך כיעורם הנפשי של גיבוריו " , כי גיבורים אלה ניחנו ב " אופי פהקני שדבק ביוצריו " וגרם לכך שהסרט " בא לעולם בלה מעייפות " ולכן " הצליח " להכחיש " את המציאות החברתית של ישראל , 92 בלי יכולת של ממש לעצב לה אלטרנטיבה אסקפיסטית " . 
על מנת להמחיש ולאשש את התכונות שיוחסו והכתרים שנקשרו ליצירות הנזכרות , מן הראוי לצטט כמה מהדברים החשובים והמייצגים שנכתבו עליהן ובעיקר על זיכרון דברים , בתוקף היותו יצירת ספרות שהתפרסמה חמש עשרה שנה לפני שהחיים על פי אגפא יצא לאקרנים . 
בעיקר כדאי לשים לב למאפיינים הבאים , שיוחסו לזיכרון דברים אך תקפים גם לגבי החיים על פי אגפא : 
א . 
נסים קלדרון ( 1980 ) , במאמרו " עד ה - 17 במאי " , 1977 הצביע על כך שספרו של שבתאי נתן ביטוי לתהליך " הידלדלותה והתפרקותה " של ה " שכבה שיותר מכל אחרת קבעה דפוסי התנהגות וערכים " עבור החברה היהודית בארץ ישראל מנקודת מבט אישית וייחודית . 
זו ניכרת באינטימיות שבה הוא מתייחס לאנשים שאותם הוא מתאר , " שבתוכם גדל ושלסבל שלהם ולהשחתה שהשחיתו את עצמם " הוא מתייחס . 
" הסוד " שבעזרתו מצליח שבתאי להגיע להישג זה הוא יכולתו - תעוזתו " להציב את עצמו עמוק בתוך האנשים , שחנקו אותו " וש " עשו אותו לחסר תקווה " . 
בעזרת סוד זה הוא נותן לקורא בספר תחושה " שכמעט הכול נכון בו : האנשים , העברית שהם מדברים , האמונות שלהם , הדירות שלהם , תל אביב שלהם , האסונות שלהם " . 
" מכאן גם המונוטוניות וגבול יכולת ההבחנה בספר " , מוסיף קלדרון - שבלא משים כותב כל רגע יותר ויותר גם על החיים על פי אגפא ועל יוצרו אסי דיין - ומבהיר : " מה שהסבל השחית אצל האבות אבוד גם בשביל הבן " , " שכותב עליהם ועל עצמו " ונמצא במצב של " נחיתות בולטת " יחסית לדור האבות : " הם חיו אפשרויות רבות ושונות ועשו מהן אפשרות אחת של השחתה " , ואילו לבן " יש רק את האפשרות האחת הזאת " . 
אין זה פלא , לפיכך , שגיבורי הרומן רוצים לברוח מאותה אפשרות יחידה , אבל מ " כיוון שחנקו אותם כל כך " בעזרתה " אין להם כל סיכוי לברוח " או " ליצור משהו שונה " ממנה . 
הסיבה לחוסר יכולת זו , לפי קלדרון , ברורה ונובעת מן ה " סירוב האלים לקבל את השוני שבזולת " . 
שוני נתפס " כאיום " , ולכן מפגש עם אדם הוא לפני הכול " מעשה של השתלטות עליו " . 
הנזק הבולט שנגרם ל " חיים " בעולם מעין זה , אובדן " כושר האמפתיה " , מתבטא , בראש ובראשונה , בכך שהמניע הבולט לפעולה של רוב גיבורי הספר הוא " תחושת הצדק שלהם " . 
זו מולידה ישרנות אומללה - שסימן ההיכר המובהק שלה הוא " העיקרון " , כלומר : " סירוב נחרץ להכיר במורכבות " ולשנות עמדה לנוכח נסיבות שהשתנו . 
ולרוע המזל - " סופו של ' העיקרון ' הוא " הכוח וה " אלימות " , שבאמצעותם מנסים האנשים להשיג את מטרתם , מחד גיסא , ותחושה של בוז ובושה כלפי מי שאינו מסוגל לחיות על פי אותם עקרונות , מאידך גיסא . 
שחיקת העקרונות משתקת את דור הבנים , ש " נמלטים כל הזמן מפני הכרעות " ו " סופגים כל הזמן מכות בשל הכרעות של אחרים . 
בוודאי שהם אינם יכולים לקחת על עצמם אחריות לצירוף של שתי בחירות היוצר כיוון של עשייה " . 
מצבים מעין אלו ממחישים עד כמה הדמויות המרכזיות של הרומן הן בעלות אינדיבידואליות ממוסמסת , היוצרת " מעין גילוי עריות כללי , שבו כולם דחוסים בכולם " . 
היכולת לשהות עם האנשים האלה ב " אמצע " , כלומר בתוך סיטואציה שבה כולם נראים כ " תקועים " - בשל חוסר יכולת לנקוט עמדה ברורה לגבי המציאות שבתוכה הם חיים - היא , לפי קלדרון , סוד כוחו של זכרון דברים . 
כל זאת מפני שהוא מתאר עולם של בני אדם שפעם ידעו , כנראה , לחיות " הרבה מיני חיים " , אבל עתה , לאחר " שההשחתה חיסלה בהם את השוני ואת היכולת ליצור שוני , הם הפכו עיסה אחידה של חומר מנוון , טיפש וצדקני . 
מן המקום הזה , רואה גם שבתאי , שרואה מתוך המחנק . 
לא את החיות שקדמה לו ולא את הביקורת שאפשר וצריך למתוח עליו מחוץ לו . 
מה שיש כאן הוא מפגש עם ' ארץ ישראל העובדת' בשקיעתה . 
15 - 10 השנים האחרונות הן סיפור ההתפשטות וההיחשפות של השקיעה הזאת " . 
ב . 
צפייה בסרט החיים על פי אגפא ממחישה עד כמה " סיפור שקיעתה " של אותה " ארץ ישראל העובדת " לא נעצר ברומן זיכרון דברים - אלא נמשך ואפילו מתעצם , עד ש " זיכרון הדברים " מתגבש והופך ל " חוזה של ממש " , או אולי ל " חוזה שלם וממומש " , שבמסגרתו מקבלת ( ואולי גוזרת ) על עצמה החברה הישראלית את כל הדברים שקורים לה בספר של שבתאי ואחר כך בסרט של דיין . 
וחשוב לשים לב שמדובר בחוזה של ממש , שבמסגרתו מתחייבים יוצרי הסרט חד - משמעית לצלמו בעזרת חומר גלם של חברת " אגפא " , בעזרת - לשון אקטיבית או בעזרת לשון פסיבית . 
תפקידה של התלבטות זו הוא להבליט את יחסי הגומלין יוצאי הדופן המתקיימים בין הדמויות הנוטלות חלק בשתי היצירות ( ובמיוחד באגפא ) ובין המציאות בתוכה הם חיים . 
מצד אחד מדובר בדמויות המקרינות עצמאות , הגורמת להן להיראות כשולטות בגורלן אפילו מעל למידה שבה שולטים בו אנשים רגילים – מצד שני הם מגלים כבילות להרגלים המעידים על השחתה , חוסר עמוד שדרה רגשי , ניוון , צדקנות , כפייתיות , סגירות , מחנק ושאר התכונות שמייחס קלדרון לגיבורי זיכרון דברים . 
מה עוד שבאגפא עוברות חלק מתכונות אלו הקצנה בולטת , החושפת עד כמה התהליכים שתיעד זיכרון דברים עברו הבשלה איטית לקראת הסוף המר הממתין להם בסוף החיים על פי אגפא . 
ג . 
הסוף המורבידי של אגפא , שכולו מלא " מוות פיוטי " - המצולם בהילוך איטי שאפיין במאים כמו סם פנקיפה ומלווה במוזיקה מוסרנית , המרמזת על כל המיתות הנוראיות שעתידות לפקוד את הרשעים – יוצר , לפחות בדיעבד , תחושה ברורה שמדובר בעונש צפוי ( ואולי אפילו ראוי ) שפוקד את החברה בגין התנוונותה המוסרית והדקדנטיות העמוקה אשר אליה הידרדרה . 
בהקשר זה אפשר וכדאי שוב לזכור גם את זיכרון דברים , שנתן זך בספרו קווי אוויר מנה ומצא בעלילתו עשרים וארבע מקרי מוות שונים . 
במרכזו של ציור זה ניצבים , לדעת רון , " שלדיהם המתים של כל החיים אוחזים יד ביד ורוקדים במעגל " . 
במילים אחרות : גם החיים וגם המתים נמצאים בעיצומו של " מחול מוות " , שבו המתים הם חלק בלתי נפרד מהחיים ושבו החיים רואים ומרגישים כל הזמן את הקץ הכללי , או את המוות הפרטי שלהם , הממשמש ובא בחופזה או בטווח זמן קצר ביותר . 
ניסים קלדרון הצביע במפורש על זהותם של האנשים המשתתפים באותו " מחול מוות " ספק רומנטי ( זך ) ספק ברויגליאני ( רון ) , המתנהל לנגד עיניו של הקורא בזכרון דברים . 
לדבריו , אנשים אלה הם נציגיה ומייצגיה של השכבה החברתית ששלטה בחברה הישראלית במשך שנים רבות ( מאז העלייה השנייה , 1914 - 1904 ) וששמה לעצמה מטרה ברורה : לעצב ישות יהודית חדשה , בעלת " זהות אנושית " שונה לחלוטין מזו של היהודי הגלותי , בארץ ישראל . 
שכבה זו הורכבה , לפי קלדרון , מאנשי " ארץ ישראל העובדת " , שהיו ציונים - סוציאליסטים - עירוניים , שהגיעו ברובם ממזרח אירופה והיו " הכוח המרכזי " בחברה , עד שנחשף שברה ב " מהפך " הפוליטי של 17 במאי 1977 . 
יעקב שבתאי , מחבר הרומן זכרון דברים , אמנם לא התייחס מעולם בצורה מפורשת לגיבורי הרומן שכתב , אבל גם הוא הרים , במשים או מבלי משים , תרומה להבהרת " זהותם " של האנשים ו " מהותה " של המציאות שעמדה לנגד עיניו כשכתב את הרומן . 
בדברים שנשא ביום עיון על " דמות הצבר בספרות העברית " , שנערך באוניברסיטת תל אביב בשנת , 1980 אמר בין השאר את הדברים הבאים : " הספקנות , הדכדוך והתחושה שהחיים אינם נתונים אך ורך בידך ובעיקר תחושת ההתפרצות וההתפוררות , כל אלה היו קיימים במידה זו או אחרת אצל הצבר מאז ומתמיד . 
העניין הוא שהדכדוך והספקנות שוב אינם קשורים באמונה בצדקת הדרך , אלא שהם מעצם מהותם של החיים " ( שבתאי , 1983 ) . גרשון שקד הוסיף לדברי שבתאי הסבר היסטורי פרספקטיבי מסכם בספרו אין מקום אחר ( ( 1983 , שבמסגרתו ניסה לאפיין את האופן שבו מצטיירת החברה הישראלית על פי הספרות העברית של שנות ה - 70 וה - : 80 
החברה הישראלית היישובית הייתה קולקטיבית בחשיבתה ותובענית לגבי כללי ההתנהגות . 
היו שקמו על הנורמות בשם האינדיבידואליות הטהורה ; אלה יכלו למרוד כל עוד היה דיוקן שאפשר להתמודד עמו , אך כאשר הפכה אותה נורמה לדחליל חסר חיות , נשפכו המים יחד עם התינוק והאמבטיה נשארה ריקה ומרוקנת . 
הישראלי הבודד אינו מסוגל עוד למצוא את ישראליותו שמפניה דמה להימלט . 
מה שנשאר זה עם מטושטש דמות , שחי חיים חילוניים , אכול רגשות אשם על אידישקייט אבודה , שהוא אף אינו יודע לעתים להגדיר לעצמו . 
השאלה המתעוררת לנוכח הדברים השונים המצוטטים כאן היא : כיצד אפשר להסביר את ההצלחה הגדולה אשר לה זכה הסרט החיים על פי אגפא ? 
שאלה זו הופכת אפילו למעניינת הרבה יותר , אם לוקחים בחשבון את העובדה שהרומן זכרון דברים , שזכה מיד לאחר שיצא לאור לתשבחות גורפות ולהכרה בכך שהוא רומן בעל חשיבות רבה מאוד , לא זכה מעולם להצלחה גדולה בקרב ציבור הקוראים . 
אפשר אפילו להחריף את השאלה באמצעות הזכרת כישלונו הצורב של הסרט שנעשה על פי הרומן בשנת , 1997 שנתיים לאחר שהרומן זכה להכרה חסרת תקדים : לרגל יום הולדתו ה - 60 של יעקב שבתאי ( שנפטר בגיל 47 ) נערכה ב " בית ביאליק " הקראה חגיגית של הרומן , בהשתתפות רבים מהאליטה הספרותית והתרבותית הישראלית . 
בשני הסעיפים הבאים ננסה להעניק תשובה לשאלות אלו בשתי דרכים שונות ומשלימות : הראשונה תעסוק באופן שבו השירים והפזמונים המשולבים בסרט מעצימים את המסר הפסימי שלו ; השנייה תצביע בצורה מדויקת על הסיבה שבגללה הסרט הצליח , אף על פי שהרבה ממרכיביו ( עלילתו , העולם הקודר שהוא מעצב , הפזמונים המשולבים בו ) היו אמורים ל " הרחיק " את הקהל ממנו . 
ד . 
לא נפסיק לשיר 
אין כל ספק כי הסרט החיים על פי אגפא נמנה עם שורה ארוכה של סרטים ישראליים שפזמונים ומוזיקה ממלאים בהם תפקיד מרכזי . 
לא נרחיב בתיאור וניתוח הסיבות שגרמו להיווצרותו של מצב זה , אבל נציין שסביר להניח שאחת הסיבות המרכזיות לכך שסרטים רבים העניקו לפזמונים מקום מרכזי ב " מרקמם " הכללי היא המקום הכללי שהיה לשירים ולפזמונים בהבניית החברה והתרבות הישראליות . 
קל להוכיח כי הסרט החיים על פי אגפא הוא , בדומה ליוצרו , אסי דיין , אחד הסרטים המודעים ביותר למקום המרכזי שמילאו פזמונים בעיצוב העולם הציוני - ישראלי . 
הבמאי נותן ביטוי למודעות זו בשתי דרכים בולטות : 
א . 
כמה פרודיות גלויות על המקום שממלאים פזמונים בעיצוב החברה הישראלית , שמתוכן כדאי לציין במיוחד שתיים : שירי להקות צבאיות משנות ה - 60 וה - , 70 שבני הבלש מפזם להנאתו לאורך כל הסרט ; השירים הישראליים הקלאסיים ( כמו " הרעות " ) , שהחיילים המבלים בפאב עושים עליהם פרפרזות שונות , המעידות על גסות רוח ולאומנות . 
ב . 
העצירות המתודיות הגלויות שעושה הסרט כדי לתת " מקום " לפזמונים שונים , שכל אחד מהם נושא בחובו מסר בולט וברור , כדי להבטיח שכל אחד מצופי הסרט יבחין בהם - ויהיה מודע היטב למסרים שהם נושאים בחובם . 
מי שמסייע למימושן של שתי הדרכים הם חמישה סוכנים מוזיקליים מרכזיים , שכאן נמנה אותם על פי סדר חשיבותם : 
צ'רניאק המלנכולי , שמנגן ושר בבר שבו מתרכזת מרבית עלילת הסרט - שבמהלכה הוא אף מחבר שירים " מיוחדים " המתייחסים לחלק מגיבורי הסרט , למצבים שבהם הם נתונים ולחוויות שהם עוברים . 
בני השוטר - בלש - שחקן , שמרבית הזמן שר לעצמו שירים שאותן ביצעו להקות צבאיות שונות בשנות ה - 60 וה - 70 - שמהם ( ומדברים שהוא אומר עליהם ) אפשר להבין כי הוא מתרפק עליהם מתוקף העובדה שהם מייצגים לגביו איזושהי הוויה קסומה שהיה שמח לו היה יכול להיות חלק ממנה . 
חבורת החיילים שבאה עם מפקדה הפצוע לבלות בבר ובשלב מסוים של הערב פוצחת בשירים המשתיקים את כל יושביו ; לאחר מכן החבורה מסולקת מהמקום בבושת פנים ; ובסופו של דבר הורגת - רוצחת את כל יושבי הבר כנקמה על כך שסולקו ממנו . 
שלושת המזרחים שנכנסים לבר בשעת לילה מאוחרת ( לקראת סופו של הסרט ) – תובעים שינגנו מוזיקה מזרחית , " כדי שנראה מי פה מה ! " , כפי שאומר אחד מהם ( שלמעשה תובע שהפאב - חברה ישנו את זהותם באמצעות שינוי המוזיקה ) . 
ליאונרד כהן , ששירו המבוסס על נבואות החורבן התנ " כיות - המפרטות את כל סוגי העונשים שיכולים לפקוד את מי שלא ימלא את רצון האלוהים - מושמע במלואו בסצינה האחרונה של הסרט ומעצים את משמעויות הטבח , שעל רקעו הוא מושמע . 
גם בלי להיכנס לכל הרבדים שמביאים איתם כל ה " סוכנים " המוזיקליים הנזכרים אפשר להראות בצורה ברורה עד כמה הפזמונים בסרט תורמים ליצירת האווירה הקודרת שבה הוא חדור ולהצגת תמונה ביקורתית – לעתים סאטירית , לעתים פרודית , לעתים סתם מגוחכת ועצובה וכמעט תמיד גם עלובה קצת - של החברה הישראלית . 
כדי לעשות זאת נזכיר כאן את מרבית הפזמונים - שירים הנזכרים תוך כדי שאנו מצביעים על המשמעות התוכנית והרגשית שכל אחד מהם יוצר לכשעצמו ועל הרושם המצטבר שהאפקט המצטבר שלהם יוצר : 
* שיר ההתניה המוסרי של ליאונרד כהן המושמע בדירתה של ליאורה , הברמנית בפאב שבו מתרחש עיקר עלילת הסרט . 
במקביל לעבודתה ליאורה עוסקת גם בתיעוד מצולם של העובדים , האורחים , ההתרחשויות והאווירה במקום . 
ליאורה היא חובבת גדולה של הזמר ובעזרתו היא משמיעה את קולה , ובמידה לא מבוטלת גם את " קולו " של יוצר הסרט . 
ממילות הקטע הקצר , שצופי הסרט זוכים לשמוע מהפזמון הנזכר - אפשר לשמוע הדהוד מ " נבואות התנאי " הדתיות המופיעות בתנ"ך . 
עניין זה , שאיש מהמתייחסים לסרט לא נתן עליו עדיין את דעתו ( כמדומני ) , והעובדה שהסרט מסתיים במוזיקה בעלת אקורד מוסרי - דתי דומה , שלצליליה מתרחשים מעשים אפוקליפטיים בעליל , מחדדים מאוד את הקביעה כי הסרט נושא – לפחות במבט ראשון , לכאורה - מסר מאוד פסימי וקודר , שלא ברור מדוע הציבור , שוחר הממתקים והאופטימיות , אהב לראותו . 
* שיר הבחירה של ליאונרד כהן - אותו משמיעה הברמנית ליאורה לחברה בני , השוטר - בלש , שמגיע לבר לאחר שבגד בה עם אחת המלצריות העובדות בו ( בלי שליאורה תדע על כך ) . בקטע , המושמע תוך כדי שהיא מצלמת דמויות שונות בבר ( פעולה שעליה היא חוזרת לאורך כל הערב ) , מדבר השיר על הצורך של גורם כלשהו ( המכונה " you " , בלי שיובהר אם הכוונה ליחיד או רבים ) להחליט – לא ברור באיזה הקשר ( אולי אישי אולי דתי ) - אם הוא/הם זקוק/ים לגורם כלשהו הקורא לעצמו " me " . 
כמובן שההקשר המיידי שבו השיר מובן הוא כי בני צריך להחליט אם הוא צריך את ליאורה או לא , אבל ברור שייתכן שאפשר להבינו גם במובן כללי ( מוסרי , דתי או אחר ) . ה " חיבור " ( התודעתי ) בין שיר זה לשיר הקודם של ליאונרד כהן שהושמע בסרט יוצר , ללא כל ספק , מערכת של יחסי גומלין ראויים לציון , שכן השיר בתחילת הסרט מדבר באופן כללי על הצורך לבחור בין האפשרות " לעשות את הטוב " ובין האפשרות " לעשות את הרע " , בשעה שהשיר השני מדבר באופן ברור אל מישהו קונקרטי , ש " חטא ויש להחזירו למוטב " . 
למותר לציין שבני אינו משפר את דרכיו כי אם מוסיף חטא על פשע , כאשר הוא " שוכב " בחוסר רגישות עם אישה צעירה הסובלת מדיכאון עמוק וגורם לכך שתתאבד . 
העובדה שעקב מעשהו ( ועוד לא מעט חטאים של שאר " אנשי הפאב " ) הוא והם מוצאים את מותם על רקע שיר נוסף של ליאונרד כהן ( שבו הוא מפרט את כל העונשים שאלוהים עתיד להמטיר על בני האדם אם לא ילכו בדרכיו ) הופכת את הסרט כולו למעין סרט תוכחה בעל נופך כמעט מקראי . 
מה שמעניק לסרט ממד אפוקליפטי עמוק ( שרק נוסף לאלה הגלויים שכל צופה מזהה בו ממילא ) ומחריף את השאלה מדוע ירצה הקהל סרט המייעד לו ( באמצעות נציגיו על המסך ) סוף קודר ? 
* שירתם של אנשי הצבא שבאו לבלות בבר עם מפקדם הפצוע ומרגישים משום מה שהם זכאים לנהוג במקום בגסות שתלטנית ( מן הסתם משום שהם חיים בחברה מיליטריסטית שבה מותר לחיילים לעשות ככל העולה על רוחם ) . כל שיר שהם שרים הוא עדות לחברה שעברה תהליך התבהמות ואיבדה כל צלם של מוסריות . 
כך , למשל , אחד השירים מתבסס על שירה המפורסם של חנה סנש ודוד זהבי " הליכה לקיסריה " . 
למנגינתו של שיר זה הם ( או מישהו שהם מעריכים או מעריצים ) חיברו מילים חדשות שעליהן הם חוזרים בדבקות מעט חולנית : " אלי , אלי , שלא ייגמר לעולם , הקרב והמתח שקשוק הקרביים , שקשוק הרובה הצרור במעיים " . 
אז נימי המ"פ אומר , שרק צריך להסתער , צריך לדפוק את הצורה , לבן הדוד הבן זונה " . 
שיר שהדבר היחיד שראוי או כדאי לומר עליו הוא : שמלבד היותו מגעיל בגזענותו המחפירה והמזעזעת הוא מעיד גם על חוסר כשרון החריזה העמוק ממנו סובלים " יוצריו " גסי הרוח . 
לשיא חוסר הטעם מגיעה " חבורת - הזמר - זבל " כאשר הם משמיעים את להיטם הגדול שאותו חיברו כך שאפשר יהיה לשיר אותו על פי מנגינתו של שיר " הרעות " . 
מילותיו החדשות - נוראיות של שיר זה – " עוד דקה והדם יזרום כאן כמים . 
ונזכור את כולם , את רפעת את יוסוף , את סעיד , את צרור המקלע שטבח את כולם מהראש עד לזין " – מחללות כמעט כל דבר קדוש באתוס הציוני . 
עובדה שקיבלה , באופן פרדוקסלי , משנה תוקף דווקא שלוש שנים לאחר שהסרט יצאה לאקרנים , כאשר השיר קיבל משמעויות רבות נוספות ומחודשות לאחר רצח רבין . 
וזאת משתי סיבות ( לפחות ) . הראשונה , לכאורה מקרית אבל רבת משמעות בדיעבד , נובעת מכך ש " הרעות " היה השיר האהוב ביותר על יצחק רבין . 
השנייה , מצמררת גם בחלוף השנים שעברו מאז הרצח , מקורה בעובדה שרציחתו של רבין נבעה ממעשה שהוא היפוכם הגמור של הדברים שמבטא ומסמל שיר הרעות עבור דורות רבים של ישראלים . 
למותר לציין כי הבחירה של יוצרי הסרט לתת לחבורת החיילים המשוקצת ( שכל המשתייכים אליה הופכים בסוף הסרט לרוצחים בעצמם ) לשיר דווקא את הגרסה המחוללת של שיר זה , שמצליח לשחוט באחת כמעט את כל המיתוסים והאתוסים הציוניים המקודשים , היא בחירה מדויקת , שהופכת למרבה הצער ליותר ויותר רלוונטית ככל שעובר הזמן . 
* צ'רניאק , פסנתרן הבית של הפאב , תורם אף הוא כמה שירים חשובים למארג המוזיקלי של הסרט . 
אפשר לראות בו , במידה מסוימת , מעין סנגור שמינה הבמאי למציאות המוצגת בסרט ולאנשים החיים בתוכה – כל זאת כמשקל נגד לליאונרד כהן , שממלא בסרט את תפקיד הקטגור והשופט שמנסה להבהיר לצופים מהם ה " חטאים " שבהם נגועים בני האדם הנוטלים חלק בסרט . 
ובכן , אציין כאן מספר שירים של צ'רניאק , שכל אחד מהם יכול ללמד זכות על המציאות המתוארת בסרט ועל האנשים המאכלסים אותה . 
השיר הראשון , " סמיר " , מוקדש לאחד משני הפועלים הפלסטינים העובדים במטבח של הפאב . 
אחד מהם הוא מטייבה והשני , סמיר , הוא תושב השטחים , שסובל כל הזמן מהתנכלויות שונות של כוחות הביטחון הישראליים . 
לא במקרה השיר מוקדש דווקא לו , מאחר שבאמצעות שיר זה מנסים במאי הסרט ושלוחו - צ'רניאק - למחות כנגד מה שמעוללים כוחות הביטחון לפלסטינים באשר הם ( ברוב המקרים , לפי השקפתם של במאי הסרט וצ'רניאק , על לא עוול בכפם ) . כדי להבין כיצד השיר עושה זאת , מן הראוי לצטט את מילות השיר , שזה לשונו ( תוך שימת דגש על ההבדלים בין שני בתיו ) : 
סמיר , סמיר , סמיר , מה יהיה בסופך ? 
עם תחבושת התמיד על ראשך ? 
כי אללה בחר בך מכל העמים , 
לזיין לנו את הצורה ואת החיים . 
אל מול : 
סמיר , סמיר , סמיר , מתי , מתי תחזיר את המכה ? 
את האלה והקללה ? 
את האור לגויים ואת הסגולה ? 
כי אללה בחר בך מכל עמים , 
לזיין לנו את הצורה ואת החיים . 
הבית הראשון מאפשר לנו לרגע לחשוב כי זהו שיר ניטרלי , אובייקטיבי וסימטרי , מאחר שלשבריר שנייה נראה כי לפחות לכאורה הוא מאשים את שני העמים ( היהודי והפלסטיני ) גם יחד בעימות הקבוע והמתמשך המתנהל ביניהם . 
אלא שהבית השני של השיר משנה לחלוטין את המשמעות שהשיר מעביר לצופי הסרט , מאחר שהוא קורא לסמיר להפסיק לספוג בשקט את המכות והאלות שמכות בו ולחיות את החיים המקוללים שהוא נידון לחיות . 
כמו כן קורא הבית לסמיר להחזיר למכיו את " האור לגויים " ואת " הסגולה " , שבשמם הם באים להכותו , ותוך כדי כך מעביר ביקורת גדולה על היהודים הנוטלים חלק בסכסוך הישראלי פלסטיני , מאחר שהם התיימרו פעם להיות " עם סגולה " ו " אור לגויים " ועתה הפכו , למרבה הבושה , לסתם " מכי ערבים " אכזריים . 
ההקשר הכפול שבו מושר השיר , בתחילת ובסוף הסרט , כתגובה על המכות שחטף סמיר ( בתחילתו ) ועל דרישתם של שלושת הצ'חצ'חים - שנכנסים לפאב ודורשים מצ'רניאק שינגן להם " משהו במזרחי " ( לקראת סופו ) – מחריף מאוד את המסר שהשיר מנסה לבטא . 
הוא אינו מותיר הרבה מקום לספק לגבי זהותו של הצד האחראי לאלימות המתחוללת בין שני העמים , ולחלופין מצביע בבירור על זהותו של העם שנופל קורבן לאותה אלימות . 
כתוצאה מכך אפשר לומר כי מילותיו של השיר מסכמות את כל מה שניסו לומר לנו עשרות סרטים שעסקו ביחסי יהודים וערבים בשנות ה - 80 ( בהם אוונטי פופולו , אבל גם חמסין , יומן שדה , , 83 מגש הכסף , מאחורי הסורגים , גשר צר מאוד , אסתר , חיוך הגדי , המאהב , חתונה בגליל , החולמים , אחד משלנו , נישואים פיקטיביים , שדות ירוקים , עונת הדובדבנים ) : אנו חיים במציאות מטורפת , שבה אפשר לזהות רק דבר אחד - היהודים שהיו בעבר נרדפים ומוכים הפכו בשנים האחרונות לרודפים ולמכים , וקורבנותיהם הם הערבים שהפכו שלא בטובתם ליהודים של המזרח התיכון . 
ממצב זה לא יצמח שום דבר טוב , אלא להפך , הוא טומן בחובו איום מתמיד לכך שעוד מעט תתחולל קטסטרופה שמצב פוליטי מעין זה טומן בחובו . 
האירועים המתרחשים בפאב בין שתי ההשמעות של השיר ובמיוחד האופן שבו מתנפלת חבורת החיילים על שני הפועלים הערבים על לא עוול בכפם מוכיחים כי השיר אכן נאמן למציאות שאותה הוא מתאר . 
צ'רניאק מצליח במידה מועטה להמתיק את " רוע התמונה " בכך שהוא מראה כי בתוך המציאות האלימה , הגזענית , הלא מוסרית והמתבהמת , אפשר למצוא קול שפוי , שאינו מוכן להשלים עם רוע הגזירה ומנסה להעניק לקורבנות של אותה מציאות לפחות מעט נחמה . 
איכויות דומות אפשר למצוא בשיר השני של צ'רניאק , " דניאלה " , אשר אותו שר צ'רניאק למלצרית שזהו שמה . 
דניאלה עומדת לנסוע לאמריקה בשל סיבה ראויה : מחירי הקוקאין זולים בה הרבה יותר . 
אפשר להיות ציני וביקורתי ביחס לנסיעה מעין זו , אבל לא אדם כמו צ'רניאק יעשה זאת . 
שירו מלא רוך , חמלה וסולידריות , שמקורה בהומניות העמוקה שבה הוא חדור ( ואולי גם באהבה הרומנטית שהוא חש כלפי דניאלה ) . אפשר אף לומר ששיר זה מבליט עד כמה צ'רניאק יכול להיות אוהד כלפי כל מי שהוא בעדו , ממש כפי שהוא יודע להיות סאטירי ולעגני כלפי כל מי שאינו אוהב . 
בשיר עצמו צ'רניאק מתרפק על רגעי הנוחם הנדירים שהמציאות יודעת להרעיף מדי פעם על החיים ( " אל תשכחי את הרגע הזה " ) , תוך כדי כך שהוא מספיק נבון לדעת כי רגעי חסד ספורים אלה עתידים לחלוף במהירות מן העולם ; מספיק כן כדי להביע ברוב ישרותו את הכאב העמוק שהוא חש מהיעלמותם הנחפזת של רגעים אלה באמצעות השורה : " ושפת הגוף שלי צועקת לך מכאן ועד בכלל " . 
השיר השלישי המשמעותי להבנת הסרט ולהתפתחות עלילתו ששר צ'רניאק הוא השיר " נבנה ארצנו , ארץ מולדת " . 
הוא מנגן ושר שיר זה – שמן הסתם אינו כלול ברפרטואר הקבוע שלו - לחבורת החיילים המגורשת סופית מהבר , לאחר שניסו להכות את הערבים העובדים בו . 
למותר לציין כי זהו אקט אירוני שמעמיד את כל החזון הציוני באור מגוחך . 
השיר הרביעי ששר צ'רניאק , " במקום הזה " , הוא השיר החשוב ביותר שמושר - מושמע בסרט . 
אפשר ללמוד על כך אולי מהעובדה שמלבד הפעם שבה הוא מושמע בסרט על ידי צ'רניאק הוא מושמע פעם נוספת על ידי הבמאי בסופו , במקביל לכך שהוא מראה לצופי הסרט בפעם הראשונה את העיר תל אביב , שגם היא גיבורה מרכזית שלו , כשהיא מצולמת בצבע ( הסרט כולו פרט לשוט האחרון שלו מצולם בשחור - לבן ) . בפעם הראשונה משמיע צ'רניאק את השיר בעקבות בקשתה של דליה , בעלת הפאב , שמעוניינת להקשיב לשיר שיתאים למצב רוחה העגום , שנובע מכך שגילתה שהגבר שאיתו ניהלה רומן זה כעשרה חודשים חולה בסרטן ועומד לעזוב אותה . 
מילות השיר הם תשדיר שירות לייאוש הקיומי , ומאחר שברור כי לבמאי הסרט היה חשוב שהם יגיעו לתודעת הצופה , מן הראוי לצטטן בשלמות : 
הלכתי והלכתי 
ולאיפה שלא הגעתי , לא באתי 
ואני יושב בשקט הזה , 
עם העט והבלוק והקפה 
ויודע שמה שלא יהיה - לא יהיה . 
מילות השיר , שהיו יכולות להקנות לו גם את השם " שיר הייאוש האולטימטיבי " , מעזות לומר לצופי הסרט ( ולנו ) את שני הדברים הנוראיים והמדכאים ביותר שסרט יכול לומר לקהלו . 
ראשית , אין שום סיבה להתאמץ למצוא משמעות לחיים , מאחר שאין שום סיכוי למצוא אותה ; שנית , יש רק דבר אחד ויחיד ודאי בעולמנו - ואפשר לנסחו בבוטות כך : " כל מה שיש ייעלם " , או אם להיות יותר ספציפי , " כל מי שחי ימות " . 
שני מסרים אלה הופכים את השיר , ובאמצעותו גם את הסרט , להמנון האקזיסטנציאליזם הדכאוני , נטול התקווה המוחלט . 
היכולת של זמר לחבר שיר כזה ראויה מראש להערכה , מאחר שמעטים האמנים שיש להם אומץ לומר דברי אמת כאלה לקהלם . 
היא גם מוסיפה לצ'רניאק - שכבר קשרנו לו כתרים בתור מי שמעלה באופן דרמטי את רמת ההומניות בסרט ולפיכך מהווה מעין סנגור ( ואולי מוטב לומר " צדיק בסדום " ) שמעשיו מלמדים זכות על שאר הדמויות בסרט - הילה פילוסופית קודרת ( שאותה נטל , קרוב לוודאי , היישר מהבמאי - תסריטאי של הסרט , אסי דיין ) . ושוב , קשה שלא לשאול מה למסר כזה ולהצלחתו של הסרט ? 
שאלה דומה , אפשר להעלות גם לגבי הנקודה השלילית היחידה שאפשר לזקוף לחובתו של צ'רניאק : היחס שהוא מפגין כלפי הצ'חצ'חים - נרקומנים המזרחים שפוקדים את הבר סמוך לסוף הערב ( והסרט ) . אמנם אפשר לטעון לזכותו של צ'רניאק כי הצ'חצ'חים הללו מתנהגים בצורה פרועה , המעוררת לא מעט אנטגוניזם , אבל קשה שלא להתרשם כי הוא נכנס איתם לעימות קנטרני בששון ובחדווה . 
במסגרת העימות הזה הוא אומר להם כי בבר שאליו הגיעו " אין כניסה לפרענקים " , שואל אותם בסרקזם " מאיזו תפוצה " הם " , מחמיא לאחד מהם על הגורמט שהוא עונד ועושה כל דבר שיכול לפגוע ולעלוב בהם . 
וגם אם התנהגות זו מצליחה להצחיק את הקהל , אין כל דרך להתעלם מכך שבאמצעותה הוא תורם להצגת החברה הישראלית כנמצאת על סף התרסקות בלתי נמנעת . 
* צרור שירי להקות צבאיות שבני שר לאורך כל הסרט בעליזות צוהלת ומעט תמוהה , הנמצאת בסתירה בולטת מאוד להרבה מהאירועים המתרחשים בסרט או שעוברים על בני . 
מכיוון 
שהתופעה ברורה מאוד , נביא רק שתי דוגמאות להמחשתה : 
א . 
קצת לפני שבני נכנס לפאב – לאחר שהוא חוזר מדירתה של חברתו הברמנית , שבה קיים יחסי מין עם ריקי המעורערת בנפשה שיש בהם יותר מקורטוב של אונס וכמות עצומה ובלתי נסלחת של מצ'ואיות חסרת רגישות - בני מזמר לעצמו בשמה את השיר " כאן השריונים " . 
ב . 
כאשר בני , שחש מוכה ומושפל כתוצאה מהתבוסה שהנחילו לו סוחרי הסמים , חוזר לביתה של ליאורה חברתו כדי להתקלח . 
זו פעולה הכרוכה בהשגת גבול , מאחר שזמן מועט לפני כן ליאורה נטלה ממנו את המפתחות לדירתה – וביקשה - ציוותה ממנו - עליו לבוא אליה רק למחרת , " כדי לקחת ממנה את חפציו " . 
הדבר לא מפריע לבני לפרוץ לדירה , לבקש מריקי " לעוף מהדירה " - בלי לחשוב כיצד אמירה מעין זו יכולה להתפרש כשהיא נאמרת בדירה הנמצאת בקומה השמינית - ולהיכנס שלו ורגוע למקלחת . 
תוך כדי כך שהוא מתקלח הוא מתחיל לפזם את השיר " חיילים יצאו לדרך למסע רגלי גדול " ( שיר שבמהלכו מתגברים החיילים על קשיים מרובים כדי להמשיך במסע ולא לחזור " כל הדרך חזרה " לבסיס ) . תוך כדי כך שהוא שר בעליצות , מתלבש ויוצא מהדירה , ריקי קופצת מהחלון והוא עובר ליד גופתה , בלי להבחין בפער העצום שיש בין מצב רוחו העולז ובין האירוע הטרגי המתרחש במקביל . 
האירוניה המקופלת בדוגמאות אלה ( ובאחרות שהיה אפשר להביא ) טמונה בכך ששירי הלהקות הצבאיות שבני שר הופכים אותו דומה לאנשי הצבא המבלים בפאב עם מפקדם – שבני מנסה להראות כמה הוא שונה מהם . 
לפיכך יכולים צופי הסרט להסיק בבירור כי להרבה מהמגרעות של החברה הישראלית אחראית " תרבות האופוריה " של הלהקות הצבאיות . 
משמעות מיוחדת יש לייחס גם לשיר של ליאונרד כהן המושמע בשעה שאנשי הצבא טובחים בעובדי הפאב ואורחיו , גם בשל תוכנו וגם בשל העובדה ששיר אחר של אותו זמר היה השיר הראשון שהושמע בסרט . 
הסיבה לכך פשוטה ( לזיהוי ) ומכאיבה ( למזהה ) . שיר זה סוגר מעגל , מכיוון שהוא מראה מה קרה לאנשים שלא קיבלו את האזהרה שהייתה גלומה בשיר הראשון שהושמע בסרט – שבו נאמר שמי שלא יתקן את דרכיו יהיה צפוי לעונשים איומים ונוראים . 
לצלילי שיר זה טובחים החיילים את אלה שנשארו בו עד סוף הלילה . 
גם בשיר זה , כמו בשיר הראשון של ליאונרד כהן שהושמע בסרט , אפשר לשמוע הדהוד מנבואות התנ"ך . 
הפעם מנבואות החורבן הידועות , המדברות על כך שבסוף כולם יינגפו – חלק באש וחלק במים ובעוד עשרות מיתות שונות ומשונות . 
מיד לאחר שאנו רואים את הנבואה מתגשמת לצלילי השיר מושמע שוב השיר " במקום הזה " על רקע צילומים שצילמה ליאורה הברמנית בפאב במשך כל הלילה . 
ה . 
המסר המצטבר 
המסר המצטבר הוא פשוט : מי שלא שומע לנבואת התנאי המפצירה בו לנהוג נכון ולא יודע לעשות את הבחירות הנכונות סופו שתתגשמנה בו כל נבואות החורבן . 
מסר ש " נכונותו " אינה מוגבלת רק ליחיד ושכולו נבנה בעזרת שירים ופזמונים המדגימים עד כמה הרבדים המוזיקליים המשולבים בסרט הם חלק בלתי נפרד ממנו ועד כמה הם מהווים , לעתים קרובות , אפילו את חוד החנית בהצגה ובביטוי התהליכים המתוארים בו . 
מסר זה מעורר כמה שאלות , כגון מדוע זכה הסרט להצלחה כה גורפת ? 
כלום הקהל חסר מצוקות או צרות משל עצמו עד כדי כך שישעט אל בתי הקולנוע כדי לראות קבוצה דוחה למדי של לוזרים עושה כמעט כל מעשה נתעב שאפשר להעלות על הדעת ? 
הייתכן שהוא שמח לראות סרט המציג את עולמו באור כה עלוב ובלתי נסבל ? 
האם ישנה כמיהה בציבור הישראלי , חס וחלילה , לכך שהצבא יערוך חיסולים המוניים בקרב אוכלוסיות פורקות עול ולא ממושמעות מספיק , שאינן מוכנות לקבל את מרות הצבא ? 
האומנם תהליכי החזרה בתשובה בקרב קהל הצופים כה עמוקים ואינטנסיביים עד שהוא שמח לראות את חיילי צה"ל הופכים לחיילי צבא השם , שמבצעים בשמו - עבורו את נבואות הזעם והחורבן שכל כך אהב לאיים בהן על החוטאים מקרב בני עמו ? 
ולסיכום : הייתכן שהקהל הישראלי " התחרפן " לחלוטין והחל לאהוב סרטים שמנבאים לו עתיד קודר , עתיר מקרי מוות שונים ומשונים , המנבאים או מבשרים את קצה של החברה הישראלית ? 
חלק שני : היהפוך ישראלי עורו ? 
א . 
הפרדוקס 
במבט ראשון אין כל סיבה שסרט דוגמת החיים על פי אגפא יצליח . 
ההצעה היא לאמץ את הנוסחה האומרת כי " סרט מצליח כאשר הוא משפר את תמונת העולם של הצופים בו " בלי להסביר או להדגים די הצורך את המסתתר מאחוריה . 
עם זאת , נדמה שכל ניסיון ספונטני או אינסטינקטיבי לבחון את הסרט החיים על פי אגפא על פי הנוסחה הזאת יביא במהירות למסקנה ( שלבסוף תיראה גם נמהרת ) כי בשום אופן סרט מעין זה אינו יכול לשפר תמונת עולם של צופה שהחברה הישראלית קרובה ללבו . 
כדי להסביר מדוע סרט מעין זה יכול , למרות הכול , לשפר את תמונת העולם של הצופים בו , שומה עלינו לעשות שלושה דברים שיאפשרו להבין מדוע נהנו הצופים מהסרט ולבחון בכוחות עצמנו את תקפותה של הנוסחה : 
1 . 
להבין מהן הסיבות שבעטיין בני אדם יצרו אמנות ומהן הסיבות שגרמו להם ליהנות מיצירות אמנות מסוימות ( ולא ליהנות מאחרות ) מאז ומעולם . 
2 . 
מה הקשר בין הסיבות הנזכרות בסעיף הקודם , המדבר על " יצירות אמנות בכלל " , ובין " יצירת האמנות הספציפית " החיים על פי אגפא . 
3 . 
כיצד בדיוק מצליח החיים על פי אגפא להפוך לסרט המשפר את תמונת העולם של הצופים בו – אף על פי שבמבט ראשון הוא נראה ונתפס כסרט שפועל בצורה הפוכה לחלוטין . 
ב . 
מדוע יוצרים וצורכים אמנות 
המושג " דיסוננס קוגניטיבי " בא לתאר את התחושה שפוקדת את מי שנאלץ לבצע פעולה שמאוד לא רצה לעשות . 
בשל התסכול העמוק הכרוך במצב מעין זה מרבית האנשים חשים צורך למצוא דרך להקל על התסכול במידת האפשר , באמצעות הצגת הדבר שהם נאלצים לעשות באור נורא פחות או באמצעות הפחתת ערכה של הפעולה שהם מחמיצים . 
עדויות על תהליך זה נמצאות בידינו מאז הימים שבהם חיו אנשים במערות ויצרו ציורי קיר שעסקו באופן טבעי בציד , העיסוק העיקרי שבו עסקו למחייתם . 
אחד המניעים לפעולתם היה הצורך להקל עליהם מפני הציד הבא , זה שתמיד הלך והתקרב , כי הציד הקודם הלך ואזל , וקרב הרגע שבו לא יהיה מנוס מיציאה נוספת לציד , יציאה הכרוכה בסכנות רבות . 
הציור משחזר את תהליך הציד באופן כזה שמציג את החיה הניצודה כקטנה וכמסוכנת פחות ממה שהייתה באמת , וכך יצאו הציידים אל הציד כשהם חשים הרבה יותר מוגנים ובטוחים בעצמם . 
אריסטו עוסק בסוגיה זו - האופן שבו יש לעצב את יצירת האמנות כך שתשפיע באופן מקסימלי על הנחשפים אליה - בספרו פואטיקה . 
במהלך השנים ניסו חוקרי אמנות להשלים את פועלו של אריסטו בשורה ארוכה של מחקרים , שאותם אפשר לחלק לשלושה סוגים עיקריים : 
א . 
מחקרים המנסים להסביר ולהבהיר רבות מהנחיותיו העמומות מעט של אריסטו - שספרו , לדעת מרבית המומחים , אינו יותר מאוסף הרצאות שנרשם - סוכם על ידי תלמידיו . 
ב . 
מחקרים המנסים להראות אילו יצירות הצליחו להעניק ביטוי " מוצלח " לעולם שחיו בו . 
כלומר " להציג את הדיסוננסים או את המצוקות שעולם זה גרם ליושביו באופן כזה שהפחית או פתר את אותם דיסוננסים או מצוקות " . 
ג . 
להסביר מדוע מרבית היצירות הנעשות בעולם - שנענות , מבלי משים או בכוונת מכוון , לכללים שהציע אריסטו - אינן מעזות לחרוג מהקונצנזוס הכללי שנקבע על ידי השכבות השליטות בחברה שבמסגרתה נוצרו . 
על סמך מחקרים אלה אפשר לומר כי יצירה קלאסית היא זו המטפלת בצורה מוצלחת בבעיות שמציקות לצרכניה ; היא מורכבת דיה על מנת שלא להיות שקופה או פשטנית באופן הטיפול שלה באותן בעיות . 
הצלחת הטיפול תלויה במידת הרלוונטיות של הבעיה . 
מצב זה מסביר מדוע יצירות כמו אדיפוס המלך והמלט , אשר מסוות את עיסוקן בגילוי עריות בעזרת סיפורים בלשיים , זוכות להצלחה מתמשכת כבר מאות שנים : בראשון מנסה אדיפוס להבין , בניגוד לאזהרות הנביא תרזיאס , מדוע פרצה מגפה בעירו ; ואילו בשני מנסה המלט לבדוק האם באמת " משהו רקוב בממלכת דנמרק " – כלומר האם אמו ודודו קשרו קשר לרצוח את אביו . 
מדוע יצירות דוגמת אנטיגונה ( או גלילאו גלילי של ברכט ) ואפילו צור וירושלים של מתיתיהו שוהם חוזרות והופכות לרלוונטיות בכל עת שבה החברה נקלעת למצב שבו קיימת מתיחות בין חילונים לדתיים . 
מדוע המלך ליר זוכה לעיבודים שונים ( למשל , ראן של אקירה קורוסאווה ואפילו מירל'ה אפרת של יעקב גורדין ) אשר מנסים לטפל בכמה מהמתחים המובנים המעיבים על היחסים בין צעירים למבוגרים . 
למשל : רצון הצעירים להצליח לשמור על כבודם של המבוגרים מצד אחד וגם להשתחרר מעולם מצד שני ; רצון המבוגרים להעביר ליורשיהם את סמכויותיהם ורכושם בלי לאבד את מקומם ומעמדם ; ועוד . 
נראה שאפשר להסכים על העיקרון הקובע כי יצירה הופכת למצליחה ושומרת על מעמדה ככזו כל עוד היא מצליחה לטפל בהצלחה בדיסוננס מרכזי שמציק לאוכלוסייה המהווה את מאגר צופיו הפוטנציאלי בלי לעשות זאת באופן גלוי - שקוף מדי . 
קבלת הגישה העקרונית המועלית כאן אינה מחייבת , בהכרח , הסכמה עם כל - או אפילו עם חלק - מהפרשנויות שהוצעו כאן להצלחתן של יצירות אמנות שונות . 
עם זאת , חשוב להגיע לקונצנזוס ביחס לכך שאפשר לנסח את הסיבות המביאות להצלחתן של יצירות אמנות בשתי צורות : האחת מורכבת והשנייה פשוטה . 
המורכבת מתבססת על הטענה שהצלחתן של יצירות אמנות נובעת מיכולתן להרגיע דיסוננס או דיסוננסים שונים המטרידים ומציקים לחברה , בלי שהדרך שבה הן עושות זאת תתגלה לצרכני היצירה . 
הניסוח הפשוט , שיוזכר כאן שוב , גורס כי יצירת אמנות מצליחה כאשר היא משפרת את תמונת העולם של הנחשפים אליה . 
אף על פי שבמבט ראשון הנוסחה נראית פשוטה ואפילו פשטנית , אין ספק שהיא עונה במדויק על צורך עמוק של אסתטיקנים ואנשים מן השורה . 
אלה חיפשו תמיד נוסחה פשוטה שתסביר מדוע יצירות אמנות שונות זוכות להצלחה או בהערכה , אבל חיפשו אותה במקומות הלא נכונים . 
בבית המדרש של אפלטון ואריסטו ביוון העתיקה התמקדו ברצון למצוא את המבנה האופטימלי של יצירת האמנות הנכונה . 
אפלטון האמין כי " יצירת אמנות טובה " היא תולדה של היכולת לחקות את האובייקטים המושלמים הנמצאים בעולם האידאות . 
לפיכך טען כי האמן המעוניין להצטיין במלאכתו צריך להתבונן בצורה מאומצת בהשתקפות של האידאות בעולם המציאותי , מתוך תקווה שיצירתו תהיה דומה ככל האפשר לאידאה של ה " אובייקט " או ה " תופעה " שבהם עסק ( או שאותם יצר ) במסגרת יצירת האמנות . 
עובדה המביאה לכך שיצירת האמנות נשפטת בהתאם למידת הדמיון הקיים בינה ובין האידאה שלה ( השוכנת בעולם האידאות ) לדעת צרכניה או מבקריה . 
אריסטו , לעומתו , פעל מתוך אמונה כי לגבי כל תופעה שקיימת בעולם אפשר למצוא את הנוסחה שתאפשר לעשותה מוצלחת ( קרי : תשיג את מטרתה ) ככל האפשר . 
התשובה המוצעת כאן קרובה יותר לזו של אריסטו , שהיה מעשי לאין ערוך מאפלטון . 
אפלטון בתמימותו האמין לא רק בקיומו של עולם אידאות , אלא גם בכך שאפשר להתחקות על טיבן של אותן אידאות , אבל לא היה מוכן לקחת בחשבון בשיקוליו גם את הממד של הצלחת היצירה . 
הנכונות להוסיף ממד זה הולידה את האפשרות המוצעת כאן , שמצליחה להאיר , באופן פרדוקסלי , גם את התשובה שעליה ביקש אריסטו לענות . 
לפיכך , נדמה כי הנוסחה המוצעת כאן היא יישומית , יעילה ובעלת מבנה לוגי מוצק . 
לעתים אף אפשר לטעון כי מרוב שהיא " כזאת " ( כלומר , בעלת אופי לוגי מוצק , יעילה ויישומית ) היא הופכת כמעט לטאוטולוגיה . 
אלא שבניגוד לטאוטולוגיה , שבה ההסבר אינו מוסיף מידע שלא היה ידוע לשואל , הרי שכאן ההסבר מוסיף מידע משמעותי . 
מידע זה , שיפור תמונת העולם של הנחשף ליצירה , מעניק שם מפורש לאותה ישות ערטילאית שאריסטו כינה בשם קתרזיס ואפילו מעניק קווי מתאר ברורים למדי למי שמוכן להמיר את עולם האידאות המופשט בתבניות מעשיות , שבעזרתן אפשר לתאר את המבנה המדוד והאופטימלי היוצר את היופי המושלם שיש להעניק ליצירה כדי שתקסום לקהל , המבקש בה הדהוד של עולם האידאות וכך משפר את תמונת עולמו . 
ג . 
בין הצלחה לכישלון 
החיים על פי אגפא היה יכול להקנות לאסי דיין , הבמאי והתסריטאי של הסרט , את התואר הלא נכסף של " צייר מערות מדופלם " . 
על קירות הפאב שבו בחר למקם את עלילת סרטו – ולחילופין , על " מסך קיר המערה " שבו הקרין את סרטו - תיאר בפרוטרוט חלק ניכר מהתופעות שעוררו בזמן עשיית הסרט ( ועדיין מעוררות ) תסכול וחרדה בחברה הישראלית . 
גם התעמקות חלקית או חטופה בסרט מאפשרת להבחין כי הסרט הצליח ליצור מעין לקסיקון מתומצת של התופעות שמעוררות את חרדותיו ותסכוליו של הישראלי מזה עשרים שנה לפחות . 
רק בשביל לסבר את האוזן נמנה כמה מהבולטות שבהן : 
1 . 
מתחים מתמשכים בין יהודים לפלסטינים שהופכים את היהודים לאלימים , מפוחדים וגזעניים , ואת הפלסטינים ליסוד דמוני ומאיים שמוענש ללא סוף בגלל האימה שהוא מעורר . 
אף על פי שתקצר היריעה מלתאר את כל גילויי האלימות של מתח זה בסרט , מאחר שדווקא בנושא זה עסקו סרטים ישראליים רבים נוספים , מן הראוי להצביע דווקא על הפן הייחודי של ההתמודדות עם הנושא שאפשר למצוא בסרט זה : קשירת המתח הקיים בין יהודים לערבים בחברה הישראלית - הגובל לפעמים כמעט ב " אפרטהייד " - עם הקרע הפנימי העמוק המתקיים בין שכבות שונות בחברה היהודית ( מזרחים - אשכנזים ) , שמגיע לכדי עימות אלים , ובסרט גם נחשפות באופן מרוכז כמה מסיבותיו הבולטות והפרדוקסליות . 
בהקשר זה כדאי לשים לב לכך שהסרט בוחר להציג את האנטגוניזם ההדדי בין אשכנזים ומזרחים , כמו את המאבק על ההגמוניה התרבותית המתנהל ביניהם , באמצעות ויכוח על טיבה של המוזיקה שתנוגן בפאב . 
במרכז תהליך זה ניצבת התגרה שפורצת כאשר נכנסים שלושת המזרחיים לפאב . 
חשיבותה הוא בכך שהיא מבליטה את מלוא בלבול הזהויות שמביאים אל המציאות הישראלית הערבים ותרבותם לפחות בשלושה רבדים . 
הרובד הראשון מתבטא בכך שהמוזיקה המזרחית שהם מבקשים לשמוע היא מוזיקה בעלת גוון ערבי ברור , שמקורה מודגש בעזרת הריקוד שאחד משלושת המזרחים רוקד בהתלהבות לצליליה . 
הרובד השני נוגע לתוכן של השיר " המזרחי " שלצליליו הוא רוקד , שמתאר את סבלותיהם של הפלסטינים , בלא שהוא מבחין בכך כלל וכלל . 
הרובד השלישי קשור לבוטות המקוממת והמצערת ( ולמרבה הצער , גם המייצגת ) שבה מתייחס המזרחי שאינו רוקד לסמיר בשעה שהוא מבקש ממנו להכין לו חומוס . 
קיומם הבו - זמני של שלושת הרבדים מסב לישראלים רבים תסכול עמוק , שמקורו בשורה ארוכה של דיסוננסים , שקשה לזכור סצינה אחרת בסרט ישראלי שנותנת להם ביטוי כה מובהק . 
2 . 
הגסות והבהמיות של הצבא , ששנים ארוכות של כיבוש הפכו אותו לנטול רגישויות אנושיות , גם כשמדובר בתחומי הקו הירוק . 
הבוטות שבה הסרט מציג את עומק חדירתו לארץ ישראל הישנה והטובה , שמנבאי השחורות תמיד אמרו כי איננה חסינה בפני השפעותיו הדורסניות של הכיבוש , גם היא בחזקת הישג נכבד שאף אחד לא יוכל לקחת מהסרט . 
ספק אם אפשר למצוא סרטים רבים נוספים שהצליחו להמחיש את חזון אחרית הכיבוש בצורה כה בהירה וקודרת . 
דברים דומים אפשר לומר גם על הסוף האפוקליפטי של הסרט , שכיוון לכל החששות של הישראלים מפני מיליטריזם שיכול לצמוח בחברה כוחנית החיה כשני שליש מזמן קיומה כחברה עצמאית במצב שבו היא שולטת ורודה בעם אחר , שאותו היא מדכאת ומשפילה . 
3 . 
אפשר לומר שאין כמעט אף צו מוסרי שהסרט אינו עובר עליו : הצופה נוכח כיצד גיבורי הסרט חומדים את אשת רעיהם ונואפים עם סתם נשים בכל צורה שאפשר להעלות על הדעת , תוך כדי כך שהם מבזים כל ניסיון ליצור יחסים הוגנים , אינטימיים ובשלים בין נשים וגברים ואפילו סתם בני אדם . 
הצופה נוכח לראות כיצד הם משקרים זה לזה ללא הכרה כדי לנאוף , בלי לומר אמת גם לאנשים שבחברתם הם נואפים , תחת אצטלה של משיכה רומנטית עזה , שאמורה אולי , בנסיבות מסוימות , יוצאות דופן במיוחד , להעניק הצדקה לשקרים מעין אלו . 
הם רוצחים זה את זה ללא הרף . 
בתחילה בעזרת סתם חוסר רגישות בוטה , כזו שדוחפת את ריקי לזרועות התאבדותה האכזרית , שמעט התייחסות אנושית הייתה נחוצה כדי למונעה ; ואחר כך בעזרת נשק חם , שמפעילים אותם גברים - חיילים שהרעיפו על ריקי כל כך הרבה חבטות שוביניסטיות . 
החיבור בין הכיבוש , היחס המשפיל אל האישה מצד גברים המתייחסים אליה בקושי כאל חפץ , וההרג של כל האנשים בפאב , שהעזו להרגיז את החיילים , הוא אינטגרלי לחלוטין ועובד על אותו רצף : מי שרגיל להתייחס באדנות חסרת מעצורים אל " אחר " כלשהו , סופו שיתייחס כך גם אל פלסטינים ישראלים , אל נשים ואל שאר בני האדם המנסים להציב בפניהם גבולות ולהעמידם במקום . 
אקט הנתפס בעיניהם כ " פעילות חבלנית עוינת " , שיש לחסלה בעזרת " סיכול ממוקד " , והופך ל " שחיטת חיסול כללית " . 
במובן זה לפחות נראה כי הסרט הצליח להזהיר מפני פשיטת הרגל הערכית - מוסרית והאלימה המאיימת להטביע את החברה הישראלית במלחמת אזרחים ואולי מלחמת כל בכל עקובה מדם . 
4 . 
גדולתו של הסרט היא ביכולת לחשוף " פערים מטויחים " שסרטים אחרים נוטים להימנע מלהתמודד עמם , מתוך תקווה בוגרת כי מה שאנחנו מעדיפים לא לראות יכול גם שלא להתקיים . 
הדבר מתבטא בכך שהסרט מעז להראות את מה שסרטים אחרים מקפידים להסתיר ולהסוות . 
) בשמנו , שלא לדבר על אלה שאנו עושים במו ידנו בלי להיות מודעים ( או בלי רצון להיות מודעים ) לכך שאנו עושים אותם ; עד כמה הרבינו לעשות פסלים ומסכות מכתלים ומגבעות , מדגלים ומהמנונות , מהסכמים ומאמונות , מפוליטיקאים ומממשלות , מכדורגלנים ומדוגמניות , מסלבריטאים ומכוכבות , ומ " כל דבר " שהשכיח מאיתנו את החיים הנורמליים , אלה שלא רק " מותר וכדאי " להיות אנושיים במסגרתם , אלא גם אלה שבהם " פשוטים הדברים ומותר בם לנגוע " . 
ובקיצור – עד כמה החברה שלנו הפכה קשת לב , חסרת חסד ורחמים , ובעיקר חסרת אלוהים . 
קשה למצוא סרט שכה מיטיב לאגד בתוכו את כל הדיסוננסים שהציקו ומציקים לישראלים של שנת , 1992 ולמען האמת , גם היום . 
נשאלת השאלה כיצד הצליח הסרט , שכה היטיב לתאר דיסוננסים אלה , גם להרגיע את הקהל אשר בפניו שטח אותם בצורה כה מרשימה . 
ד . 
' למה מי מת ? 
! 
' 
לאחר שהראנו כי החיים על פי אגפא הוא מעין לקסיקון מרוכז של פחדיה , חרדותיה ותסכוליה של החברה הישראלית , אנו יכולים להתמקד בסוגייה כיצד הוא מצליח לגרום לצופה לחוש כי אינו צריך לחשוש ולסבול עוד מאותם חרדות , פחדים ותסכולים . 
סודו של הסרט טמון בשתי כתוביות קצרות המופיעות בראשיתו . 
הראשונה : " כל קשר בין הדמויות המופיעות בסרט ובין המציאות מקרי בהחלט " , הפועלת , כמו ברוב המקרים שבהם היא מופיעה , כ " בומרנג ערמומי שאין כל דרך להילחם בו " . 
הווה אומר , לכול ברור כי הסרט מייצג , כמעט בנאמנות , קבוצת אנשים מוגדרת מאוד , שכדי למנוע ממנה את האפשרות לתבוע את יוצרי הסרט בגין האופן שבו הוצגה בו הוכנסה הכתובית לסרט . 
לכאורה הייתה כתובית זו צריכה להופיע בחלק הקודם שבו תיארנו כיצד בונה הסרט מציאות מתסכלת ועתירת דיסוננסים . 
כל זאת מפני שכתובית זו מעניקה לאותה מציאות נופך של אמינות : שהרי אם הסרט לא היה מתאר מציאות אמיתית , שאכן מתקיימת בעולם , לא היה צורך בהערה זו . 
אלא שכתובית זאת משתייכת למנגנון התרת החרדות או פירוק הדיסוננסים של הסרט , מפני שהיא נועדה להכשיר את הקרקע לכתובית השנייה , שמופיעה מיד לאחר הקרדיטים של יוצרי הסרט העיקריים , כאשר הקהל דרוך כולו לקראת תחילתו של הסרט . 
ולא בכדי הכתוביות מופיעות על רקע שחור ודומם , כך ששום דבר לא יכול להסיח את הדעת ממנה . 
ייחודה של כתובית זו , " היום בעוד שנה בישראל " , הוא בכך שהיא פועלת על שלושה מישורים נפרדים : 
1 . 
כל הקהל מבחין בה ויראה את הסרט בהשראתה . 
2 . 
אין סיכוי כי מישהו מהקהל יזכור , או יהיה מודע לקיומה של הכתובית , כאשר הסרט ייגמר . 
3 . 
כותרת זו גורמת לצופים לראות את הסרט כאזהרה אישית ואינטימית לגבי מה שיכול לקרות לחברה הישראלית אם לא תשעה לאזהרה שקיבלה זה עתה בסרט . 
כתוצאה מכך יוצא כל צופה מהסרט בתחושה ברורה , גם אם לא מודעת , שהוא ידע מה לעשות עם האזהרה שקיבל . 
וכך הופכות כל הדמויות , האנשים והאירועים שהופיעו בסרט למעין תרנגול כפרות ענק , ש " נופנף " מעל לראשם של צופי הסרט באמירה : " זו כפרתי , זו חליפתי , הדמויות והאנשים האלה הלכו למיתה ואנחנו נזכה לחיים טובים ולשלום " . 
אמנם רק שתי כתוביות , אבל אני ממהר להגן על עמדתי : " כן , זה הכול , אבל אל ימהר לבבכם להיות גס ב ' הכול ' הזה , כי הוא המפתח להבין את סוד הצלחתם של סרטים " . 
יתרה מזאת , אין ספק שמעשה זה מדגים כיצד דווקא הפנייה אל הפרטים " הקטנים " היא המפתח למציאת המסר האמיתי של יצירת האמנות . 
אפשר היה להוסיף עוד דוגמאות רבות , אלא שבמקום להכביר בהן ובשכמותן נחזור לרגע למשפט של אריך פרום , שבאמצעותו תיארנו בפרק הקודם את אשר עבר על החברה הישראלית מאז מלחמת ששת הימים : " בריאות הנפש מאופיינת על ידי היכולת לאהוב וליצור , על ידי התעלות מקשרי עריות לשבט ולאדמה , על ידי תחושת זהות המבוססת על חוויית עצמיות כנושא כוחותיו של האדם ובא כוחם , בתפיסת המציאות שבתוכנו ושמחוצה לנו , דהיינו - בפיתוח אובייקטיביות ותבונה " . 
אפילו בחינה חטופה של החיים על פי אגפא באמצעות המשפט של אריך פרום תגלה כי הסרט מתאר עולם שעבר רגרסיה עצומה . 
רגרסיה זו הפכה עולם זה ל " חולה " מאוד ועובדה זו מתבטאת בכך שלאיש בתוכו אין את " היכולת לאהוב וליצור " או לפתח " חוויית עצמיות " הנותנת ביטוי לכוחותיו הייחודיים כאדם , מאחר שלא הצליחו ל " התעלות מקשרי עריות לשבט ולאדמה " , על ידי פיתוח " זהות המבוססת " על " תפיסת המציאות " ש " בתוכו ושמחוצה לו " הניכרת בפיתוחן של " אובייקטיביות ותבונה " . 
אפילו לא אחת מהדמויות המרכזיות המופיעות בהחיים על פי אגפא מגיעה למצב מעין זה . 
דמויות , שתיאורן או הגדרתן כ " אנשים שחיים בחסות הלילה " , אינו מצביע רק על השעות שבהן הן חיות , אלא גם על המצב הקיומי - פסיכולוגי שלהן , המתבטא בחוסר יכולת לחיות חיים נורמליים בשעות ובתנאים שבהם חיים מרבית בני האדם . 
כמובן שאפשר לתאר את הקיום הרגרסיבי של שאר הדמויות בסרט : החיילים , ריקי , אלי , אשתו , המזרחים שפוקדים את הפאב , חייל האו"ם שבזרועותיו מתכננת דליה לגמור את הלילה , אבל דומה שאין טעם בכך . 
ברור שהם משתלבים בתמונת העולם המתסכלת ועתירת הדיסוננסים שהסרט בורא על מנת להרגיע את צופיו מפניה . 
ולנו לא נותר אלא " לחבק את הצער " ולראות ו/או להראות כיצד עושים זאת סרטים אחרים , כדי להראות שהנוסחה שהוצעה כאן ( " סרט מצליח מפני שהוא משפר את תמונת העולם של צופיו " ) אכן תקפה ואינה מתאימה במקרה ובאופן חד - פעמי להחיים על פי אגפא . 
פרק ג' : אלוהים נמצא בפרטים הקטנים 
מבוא : ההחמצה הגדולה 
החלל המצומצם שעמד במרכזו של הדיון בהחיים על פי אגפא ממלא מקום מרכזי גם בסרט גט : האפיזודה השלישית והחשובה בסרט סיפורי תל אביב , שיצא לאקרנים שבועות אחדים לפני החיים על פי אגפא . 
גם כאן מפתיע עד כמה לא נתפסה משמעותו של הסרט אפילו על ידי מבקרים מיומנים שצפו בו . 
אפשר להמחיש זאת בעזרת הדברים שכתב מאיר שניצר , בספרו הקולנוע העברי : כל העובדות/כל העלילות/כל הבמאים / וגם ביקורות ( 1994 ) . כך מתאר שניצר את עלילת הסרט : 
מנשה , נבלה שכמותו . 
לפני חמש שנים קם וברח , והותיר אותה , את תקווה , בעגינותה . 
עכשיו היא מתבוננת טוב טוב , ולא מאמינה למראה עיניה . 
מנשה מולה , עושה הצגות שהוא בכלל תייר מגרמניה . 
המקום , מגדל שלום בתל אביב , ותקווה היא שוטרת . 
היא חייבת לתפוס את הנבלה מנשה , ואף אחד לא יעצור אותה , אפילו לא החוק . 
תקווה שולפת אקדח , ולוקחת עמה כמה בני ערובה . 
אם לא לוכדים את מנשה בו במקום , ומחתימים אותו על גט כריתות , היא תפוצץ למישהו את הראש . 
העניינים מתחממים , ועוד רגע עף כאן כדור . 
אבל רגע רגע , מי החייכן הזה ? 
- זהו אחד מבני הערובה . 
פרוספר שמו , והוא דווקא נחמד . 
לתיאור זה של עלילת האפיזודה מוסיף שניצר כמה מילות ביקורת : 
הפרק החותם – גט – עולה על קודמיו . 
בעיקר בגלל ניצול נבון של אתר הצילומים שמשרה קלסטרופוביה . 
מגדל שלום , ובכלל זה מוזיאון השעווה הממוקם בו , הוא גיבור קולנועי בעל תוקף שאינו נופל כלל מהדמויות האנושיות המתרוצצות בין קומותיו . 
סיפור תמציתי , מהול בעריכה מדויקת , ומצטיין בחוסר התנשאות על פני הגיבורים : ובעיקר במשחק המשובח של ענת וקסמן בתפקיד השוטרת . 
אורלי לובין ( 1998 ) מציגה קריאה פמיניסטית מעניינת של הסרט וגם היא פוסחת על כמה מהפרטים המשמעותיים והגלויים לעין שהוא מספק למי שרוצה לפענחו כהלכה . 
לדעתה , תקווה היא בעלת מקצוע שאינו גוזר אוטומטית על העוסקת בו צרור סטריאוטיפים נשיים ( כגון שבירות , רגישות יתר , קפריזיות , תלות בגברים ) , כאלו ששתי האפיזודות האחרות של סיפורי תל אביב ( שרונה מותק , מבצע חתול ) מתוות לגיבורותיהן ( סטייליסטית ועיתונאית - משוררת ) . תקווה מצליחה לממש את עצמה בלי להיכנע בנחרצות " לכללי המשחק של העולם הפטריארכלי , המכתיב במקרה שלה כניעה מינית למפקדה " . 
היא גם אינה נכנעת לכללי המשחק הפרוטקציונריים המחייבים להימנע מחלוקת קנסות תעבורה למי שמקורב למפקדיה , ומצליחה במקביל למלא כראוי את תפקידה כאם , בניגוד לסטריאוטיפ הגורס כי אישה אינה יכולה למלא בהצלחה את תפקידיה כבעלת מקצוע וכאם משפחה בעת ובעונה אחת . 
" המיקום החברתי שלה " , מסכמת לובין ( המנסחת " פרופיל פסיכו - פמיניסטי " ודרמטי משוקלל של תקווה ) , " הוא בו זמנית של ' אישה טובה ' ( אם למופת , בעלת מקצוע לא חריג ) , ושל אדם נקי כפיים גם בתחום המקצועי , וגם בתפקודה כאם . 
היינו , תקווה היא ממש סיפור הצלחה " . 
תקווה גם כמעט מצליחה להיות גיבורה טובה , לפחות מנקודת מבט פמיניסטית צרופה , כאשר בניגוד לשתי חברותיה , גיבורות שתי האפיזודות האחרות של הסרט , היא קרובה להיחשב כמי שמכוננת את עצמה ואת הביוגרפיה שלה " באמצעות עימות עם מנגנון ההנמכה המרכזי של האישה – המיקום הקהילתי " . 
הדבר מתבטא בכך שתקווה מנסה לכונן את עצמה באמצעות השגת הגט שלה מבעלה בכוחות עצמה ומוכנה לשם כך אף לבצע שורה של פעולות נועזות ( חטיפת נשק , עשיית שימוש לא חוקי בו ואף חטיפת בני אדם ) ולשלם את המחיר ( מאסר ) בשל כך . 
אלא שתקווה , שלוקחת לראשונה את גורלה בידיה , נחושה להיות זו שתכתיב את גורלו של בעלה , בוחרת להילחם כדי להשיג גט : כלומר בוחרת מראש לפעול במסגרת המנגנון הרבני . 
האופציה שמציע לה איש הביטחון שהיא " חוטפת " – להשתחרר מנורמות המוסר שקבע הממסד וליצור קשר עם גבר גם כשאינה גרושה – לא עלתה על דעתה עד עכשיו וגם לא תוך כדי המאבק ... תקווה עדיין רוצה גט - שחרור שיוענק לה לא על ידי עצמה אלא על ידי הממסד הרבני . 
אפילו " הגט - אינסטנט " שמציע לה הממסד הרבני – בעזרת הבאתו של " בית הדין הרבני אל המגדל " – אינו מספק אותה , מאחר שזהו רק מנגנון חילופי שייצרה " במו ידיה " . 
" הכינון שלה את עצמה , כינון המנגנון החלופי – לאחר שזה הממוסד לא הצליח לעזור לה – אין בו די . 
היא מוכרחה , בסופו של דבר , לקבל את אישורו של המנגנון הגדול , ההגמוני , שיש לו עדיפות על פני זה שהיא כוננה בעצמה " . 
יתרה מזאת , לובין אף טוענת כי מצב זה – שבו גם " כשהסדר הישן מציע " לתקווה " פתרון ביניים " , ש " מאחד את המנגנון המסורתי ואת המנגנון שהיא עצמה יצרה , היא מסרבת " ומעדיפה לחזור " לכל המערכת הנורמטיבית המסורתית : משטרה , רבנות ראשית , כלא " – הוא בעל משמעות פמיניסטית עמוקה . 
כל זאת מפני שהוא מצביע על כך שגם כאשר במאיות משתלטות על אמצעי המבע הקולנועיים הן אינן מצליחות לשלוט במנגנון " האובייקטיפיקציה " ( כלומר הפיכת נשים מבני אדם עצמאיים לאובייקטים ) של האישה – " מנגנון המיקום הקהילתי " . 
אפשר למצוא עוד כמה ביקורות והתייחסויות לאפיזודה - למשל , זו של מירי טלמון ( 2001 ) , שמציינת רק את בדידותן של הגיבורות בשלוש האפיזודות של הסרט – אך דומה שאפשר להסתפק בסקירתו ה " מברקית " של שניצר ובניתוחה הנרחב של לובין כדי להמחיש עד כמה האפיזודה לא נראתה ונותחה עד כה מתוך נאמנות למה שיש בה . 
נקודת המוצא לגישה מעין זו יכולה להיות העובדה ששניצר זוכר כי מי ש " מסמן " את אחד המפנים המרכזיים בעלילה הוא " אחד מבני הערובה - פרוספר שמו , והוא דווקא נחמד " , בשעה שלובין " מתארת - מכנה " אותו כ " איש הביטחון , שהיא ' חוטפת' , שמבלה איתה ומשתוקק לה " . 
הסיבה להדגשה המוצעת כאן כנקודת מוצא נובעת מכך ששני התיאורים מתעלמים מכך ששמו של אותו " בן ערובה " הוא לפני הכול ( ולא במקרה ) מנשה – כשמו של בעלה של תקווה . 
התעלמות זו ( בדומה להתעלמות מהפסוק הפותח את החיים על פי אגפא – " היום בעוד שנה בישראל " ) היא בעלת משמעות עמוקה להבנה " נכונה " של האפיזודה . 
חלק ראשון : הגט - והכריתות 
א . 
שני חצאי המנשה 
אפשר להדגים היטב את היכולת להחמיץ פרשנויות בעזרת עלילת הסרט גט והעובדה שלשני הגיבורים הראשיים קוראים בשם הלא נפוץ במיוחד מנשה . 
כמובן שספקנים יכולים לטעון שהיאחזות בעובדה סטטיסטית מעין זאת היא גחמנית למדי . 
אלא שכאשר שמים לב לכך שהצופים בסרט זוכים לפגוש במסגרתו שש - שבע דמויות בסך הכול - ושהשם מנשה הוא לא מהשמות הנפוצים בישראל – חייבים להודות שאין מדובר כאן בגחמנות כלל וכלל . 
נכונות להבחין בכך שכל אחד מה " מנשאים " מייצג זהות מנוגדת , בעלת מסורת ארוכה למדי בתרבות ובקולנוע הישראלייים , חייבת להביא כל אחד שרוצה להבין את הסרט כהלכה לקחת עובדה זאת בחשבון . 
וזאת מפני שה " מנשה הראשון " מעמיד בהתחלה פנים כי הוא יודע רק גרמנית , ולפיכך אפשר ללא היסוס לכנותו כמנשה ה " אשכנזי " , בשל התנהגותו , לבושו ומכלול זהותו האנושית . 
ואילו ה " מנשה השני " מזוהה על פי כל פרמטר - צבע עורו , שם משפחתו ( פרוספר , שם אופייני ליוצאי צפון אפריקה ) , הזהות המצטברת של השחקן המגלם את דמותו ( ששון גבאי ) - כ " מזרחי " . 
יתרה מזאת , ה " ערך המוסף " היחידי שאפשר לייחס , כאשר מחפשים קונוטציה או הקשרים היסטוריים או תרבותיים , לשם מנשה , נוגעת לשני עניינים . 
אחד היסטורי כבד משקל והשני תרבותי , מעט משעשע , אך ראוי לאזכור . 
ההקשר ההיסטורי נוגע לעובדה שהשבט היחידי שפוצל לשניים בתולדות העם העברי - יהודי - ישראלי היה מנשה . 
אמנם הפיצול היה בעיקרו גיאוגרפי והסיבות שגרמו ליצירתו היו כלכליות , אבל עצם החלוקה ואפילו העובדה שחלוקה זו מתבססת על חלוקה ל " מזרחיוּת " ול " מערביוּת " ועל הפרדה סוציו - אקונומית ( החלק המערבי של השבט ישב בחלק שמוגדר כיום כ " מרכז הארץ " ועסק במקצועות חקלאיים שנחשבו באותה תקופה ל " מתקדמים " יותר ) יכולה להיחשב כרבת - משמעות . 
במיוחד אם לוקחים בחשבון את נושאו ה " ברור " של הסרט – הן בשל העובדה שיוצריו בחרו את השם מנשה עבור שניים מששת גיבוריו ; והן בשל העובדה שמדובר בסרט שכמעט כל פרט בו מקבל משמעות אם רק " מוכנים " לקרוא כהלכה את " סימני הדרך " הרבים שיוצרי הסרט פיזרו עבור צופיו העתידיים של הסרט על מנת שיפרשוהו " כהלכה " . 
ההקשר התרבותי נוגע לאחד מגיבוריה של סדרת ספרי הילדים המונומנטלית חסמב"ה – מנשה התימני . 
גיבור זה היה אמור לגרום למי שמעורה בתרבות הישראלית להרגיש מעין " קמצוץ " של אי נוחות בהיתקלו בשם מנשה בהקשר של דמות " אשכנזית " ( דוברת גרמנית ) מובהקת . 
וגם אם תחושה זו אינה נוצרת בשמיעה - צפייה ראשונה , בשל העובדה שהסרט " עשה " מאמצים רבים להסוותו , צופי הסרט " חייבים " להבחין בה ולהתייחס אליה לאחר שמתגלה הפרשנות ה " אמיתית " . 
תחושה זו אינה נוצרת בשמיעה - צפייה ראשונה , בשל העובדה שהסרט " עשה " מאמצים רבים להסוותו , אנו " חייבים " להבחין בה ולהתייחס אליה לאחר שמתגלה הפרשנות ה " אמיתית " . 
הסיבה לכך שיש לעשות זאת , לפחות בדיעבד , נובעת מהעובדה שדרכם של סרטים להשתמש - להיעזר באמצעים רטוריים רבים כדי למנוע מצופיהם להבחין במסר האמיתי שלהם . 
אמצעים אלה נחוצים כדי לאפשר לסרט להעביר את המסר העיקרי שלו . 
הפיכתו של מסר זה לגלוי מונעת בדרך כלל את יכולתו להיות אפקטיבי . 
ולכן אין פלא שרק בעיון שני , שלישי ויותר אפשר להבחין בהם . 
כאשר הבחנה - אבחנה מעין זו מתרחשת אין מנוס מלשוב ולפרש מחדש את הסרט ואת פרטיו השונים , כגון משמעות השם מנשה . 
למען הסר ספק חשוב כמובן להדגיש שלידתה של פרשנות חדשה אינה פועל יוצא של כמה צפיות , כי אם של " נפילת אסימון " , קרי : הפנמת " הפרשנות החדשה " בתודעתו של הצופה . 
זו יכולה להתרחש לעתים לאחר צפייה אחת – ולעתים לא להתרחש גם לאחר עשר צפיות . 
בכל מקרה , ברור כי ההכרה בזהותם " המנוגדת " לחלוטין של שני הגיבורים הגבריים של האפיזודה , כמו גם בעובדה שגיבורת הסרט , תקווה , עוברת מהפך - מתלות בגבר הראשון , מנשה האשכנזי , שרק הוא יכול להעניק לה גט , לקבלת האידאולוגיה של אי החשבת הגט ( שאותה תקווה דווקא כן מאמצת , בניגוד לקביעה של לובין ) – משנה לחלוטין את האופן שבו יש לנתח את הסרט . 
הבנה זו מחייבת לבדוק בקפידה את המסלול שעוברת תקווה מתחילת הסרט ועד לסיומו , מסלול המייצג תהליכים היסטוריים מרכזיים ביחסים בין אשכנזים ומזרחים בישראל . 
ב . 
בנתיבי התקווה 
בראשית הסרט , כאשר אנו פוגשים את תקווה לראשונה , היא שוטרת " מורעלת " שנאמנה לאכיפת החוק באדיקות יתרה . 
אף על פי שהיא נמצאת בעיצומה של שליחות חשובה - שבמסגרתה יצאה להביא " משהו לאכול " לה ולשותפתה - מפקדתה שממתינה לה בקומה ה - 12 של מגדל שלום , שבו ממוקם סניף משרד הפנים - היא אינה מהססת לרשום דו"ח חניה למישהו שחנה על המדרכה , חרף העובדה שהוא מנסה להניא אותה מלעשות זאת בטענה שהוא חברו של ישראל רושקו , מפקדה הישיר של תקווה . 
תקווה עונה לו בנחרצות שמצדה הוא " יכול להיות גם חברו של ראש הממשלה " , וממשיכה לכתוב את הדו"ח : מה שמאפשר לצופי הסרט להבין כי תקווה היא שוטרת ישרה כסרגל , העשויה ללא חת , ששום דבר אינו גורם לה שלא לעשות את עבודתה כראוי , אפילו לא העובדה שהאדם שלו היא רשמה את הדו"ח מועך אותו וזורק אותו על הארץ . 
מיד לאחר מכן אנו רואים את תקווה נכנסת לאולם הכניסה של מגדל שלום , שבו נמצאים שני גרמי מדרגות נעות , אחד עולה ואחד יורד , כשליד זה שעולה יושב איש ביטחון ( ששון גבאי , שבהמשך יתגלה כמנשה פרוספר , " המזרחי " ) , שלרגע צופי הסרט אינם מבינים מדוע המצלמה מתעכבת עליו . 
אלא ששנייה מאוחר יותר , כאשר הוא יצעק לעברה של תקווה ( כנראה מתוך כוונה " להתחיל " איתה ) , " אפשר לקבל ביס " , התעכבות המצלמה עליו תיהפך למובנת . 
למותר לציין כי תקווה מסתכלת על איש הביטחון במבט קצר ומעט נוזפני , המעיד על כך שהיא אינה נוטה להתייחס ל " מחזרים קולניים " , לפחות לא בשעה שבה היא נמצאת בתפקיד . 
כשתקווה מגיעה לקומה ה - 12 מחכה לה כבר שותפה - מפקדתה , פזית , כשהיא קצרת רוח לחלוטין בשל העובדה שתקווה השלימה את המשימה " להביא משהו לאכול " בפרק זמן ארוך מהצפוי . 
תקווה מסבירה לפזית שאיחרה כתוצאה מכך שרשמה דו"ח למישהו שאמר שהוא חבר של ישראל רושקו , וגורמת לפזית לנזוף בה בשל כך . 
טענתה של פזית היא שתקווה איננה מכבדת את " הכללים " שכל מי שרוצה להתקדם במשטרה , וכנראה גם במקומות אחרים , חייב ל " כבד " . 
תקווה משיבה בנחרצות כי בשבילה " יש רק חוקים " ושום כלל אינו הופך מישהו לכזה שהחוקים אינם חלים עליו , ובכך מחזקת את הדימוי שלה כאשת מקצוע שהיושר שלה גובל ב " מרובעות " - קו אופי שליוצרי הסרט היה חשוב להבליט כדי להמחיש עד כמה התנהגותה של תקווה בהמשך הסרט אינה תואמת את אופייה . 
עכשיו יכולות שתי השוטרות להתפנות לאכילת " ראפלס " כאשר לפתע תקווה רואה משהו שמזעזע ומסעיר אותה כאחת . 
בלתי אפשרי להחמיץ עובדה זו , מאחר שכדי להמחישה מבוצע תרגיל קולנועי ( שיחזור על עצמו עוד מספר פעמים בהמשך הסרט ) , שבמסגרתו מבצעת המצלמה בו בזמן דולי - אאוט ( הזזת המצלמה לאחור ) וזום - אין ( יצירת תחושה מדומה כאילו המצלמה זזה קדימה באמצעות עדשה מיוחדת ) . הסיבה לזעזוע של תקווה היא הופעתו של גבר הדור , לבוש בחליפה לבנה , שאפילו פזית טורחת לציין את הופעתו יוצאת הדופן . 
עד מהרה מתחוור לצופים שסיבת הזעזוע של תקווה אינה , קרוב לוודאי , הופעתו האלגנטית של הגבר , מאחר שבמקרה כזה הוא לא היה מתחיל להימלט מהמקום כשתקווה בעקבותיו . 
תקווה נראית נסערת מאוד וכמעט היסטרית במהלך המרדף , במיוחד כשנדמה שהגבר ההדור הצליח להימלט . 
אלא שלפתע , כשהיא מגיעה לתחתית המגדל , אל קומת הקרקע שבה יושב השומר שרצה ממנה ביס , נראה לפתע הגבר ההדור רץ בבהלה . 
השומר הערני מבחין כי תקווה דולקת אחריו , ושואל בצעקה : " מה זה גנב ? " , וכשתקווה עונה : " כן , גנב " , הוא פורץ בריצה אחריו , כשתקווה דולקת בעקבותיהם . 
במהלך הריצה הם כמעט נדרסים על ידי מכלית של " דור אנרגיה " , אך למרות זאת מצליח איש הביטחון ללכוד את הגבר ההדור . 
כשתקווה מגיעה בריצה למקום שבו עומדים שני הגברים , שואל אותה איש הביטחון בצעקה : " מה הוא גנב ? " , הוא מופתע ואולי אף מובך לשמוע את תקווה משיבה בשקט : " את הנשמה " . 
המבוכה נעשית גדולה אפילו יותר כאשר מנשה פוצה את פיו ואומר בגרמנית רהוטה : " אולי מישהו מדבר גרמנית , אני לא מבין דבר " . 
תקווה , מופתעת בדיוק כמו איש הביטחון מכך שהנמלט מדבר רק גרמנית , פונה למנשה בכעס ואומרת : " מספיק אם ההצגה הזאת מנשה , גם עוד ארבעים שנה הייתי מזהה את הפרצוף החרא שלך " . 
הבלבול אינו נפתר , ופזית , שבדיוק מגיעה למקום , שואלת את תקווה : " מה קרה ? " . 
תקווה מנסה להסביר : " זה הוא , מנשה " , אבל אינה מצליחה להבהיר לקהל ואולי גם לפזית שמדובר במנשה , שכן הוא ( מנשה ) מתעקש להעמיד פנים כי הוא יודע רק גרמנית , ומבקש מדובר גרמנית מזדמן שיעזור לו להבין מה תקווה רוצה ממנו בעצם . 
האיש שואל את תקווה והיא אומרת : " מספיק עם ההצגה הזו , מנשה " . 
האיש מתרגם את דבריה של תקווה וגורם לאיש המהודר לומר שאינו מנשה , כי אם הארב זיסקינד , ואף לשלוף דרכון גרמני , שבאמצעותו הוא מוכיח לאיש הביטחון האוחז בו כי לפחות בדרכון זה שמו . 
לאחר מכן , כשהאיש ההדור רואה שהצליח לשכנע בגרסתו , הוא שואל " אם יוכל ללכת לדרכו , מאחר שהוא ממהר לשדה התעופה לתפוס טיסה " , ובהיעדר סיבה נראית לעין להמשיך ולהחזיק בו זוכה להיות " משוחרר " ולפנות לדרכו . 
זה הרגע שבו תקווה , שהצטיירה עד כה כסמל המרובעות והרציונליות , מאבדת את צלילות דעתה , היא חוטפת בזריזות את האקדח מנרתיקו של איש הביטחון ומתחילה לרוץ בעקבות מנשה - הארב זיסקינד , כשהאקדח השלוף בידה . 
המירוץ הקצרצר מתחיל באולם הבאולינג , הנמצא גם הוא בקומת הקרקע של המגדל , ומסתיים במוזיאון השעווה . 
במהלכו מדווחת פזית בקשר המשטרתי על שוטרת " משתוללת במגדל שלום " , והצופים " נערכים " לסרט מרדף קונבנציונלי שכמותו מספקת לנו הוליווד חדשות לבקרים . 
אלא שכאן משהו משתנה , גם בסרט וגם בתפקידו של כותב שורות אלו כמתאר ניטרלי של האירועים המתרחשים בסרט , שכן התחנות שעוברת תקווה בתוך מוזיאון השעווה הן בעלות משמעות רבה הן כשלעצמן והן ביחס להמשך הפרשנות שבאמצעותה " נכון " להבין את האפיזודה בכללותה . 
אפשר לפרש את משמעות התחנות של תקווה במספר דרכים , אבל אי אפשר לבטל את חשיבותן ואת העובדה שהן מסמנות דרך המייצגת תהליך בעל משמעות , שהבנתו חיונית לכל מי שרוצה להבין את הסרט כראוי . 
כדי להמחיש זאת יש למנות את אותן תחנות ולהציע כיצד יש לפרש את ה " דרך " שעליהן הן מצביעות . 
זו אולי אינה , כפי שכבר נאמר , הדרך היחידה – אך עצם הצגתה היא בחזקת המינימום המתחייב כשבאים לנתח סרט המוליך את גיבוריו למוזיאון המתיימר להציג ( ואולי גם לייצג ) את ה " עבר " וה " תרבות " של המדינה שבה מתרחש הסרט . 
זהו גם המקום לציין כי לגבי כל התחנות קשורות לתולדות היחסים בין אשכנזים למזרחים - שכבר הובהר באמצעות חשיפתם של " שני חצאי המנשה " שהם ממלאים תפקיד מרכזי בסרט – אפשר ללמוד מן התחנות הבאות : 
* עופרה חזה – ששרה באירוויזיון את " חי , חי , חי , עם ישראל חי " – שבה נתקלת תקווה מיד עם כניסתה למוזיאון השעווה , ושלעברה היא מפטירה : " סליחה כפרה " תוך שהיא מייצבת אותה – מייצגת את המפגש הראשון של הציונות עם ה " מזרחיות " . 
למותר לציין כי ההדים שעורר מפגש זה – שהיה תולדה של ניסיונות של אנשי העלייה השנייה , בראשותו של נציגה , שמואל יבניאלי , לרתום את התימנים למפעל הציוני – היו שנויים במחלוקת , ומעידים על רצון להשתמש בתימנים ככוח עבודה זול בשירות " אחיהם " האשכנזים . 
* כלא עכו שבו אנו רואים את זאב ז'בוטיסקי יושב כלוא – אותו רואה תקווה מעט מאוחר יותר - מייצג את הקשר שנוצר בין המזרחים לימין הרוויזיוניסטי ומחתרותיו , האצ"ל והלח"י . 
בהקשר זה ראוי לצטט את הדברים שכותבת אניטה שפירא בספרה חרב היונה ( 1992 ) על האצ"ל ועל האופן שבו נתפס קיומו בקרבן של קבוצות שונות ביישוב היהודי בארץ בימים שקדמו להקמתה של מדינת ישראל : " עיקר הבעיה עם האצ"ל לא הייתה בו עצמו , אלא בפריפריה הציבורית שעמדה לצדו . 
בכל ויכוח על הטרור התגייסו מיד לימינו של האצ"ל כל הכוחות ביישוב אשר היה להם עניין בבלימת כוחו של השמאל ואשר שמרו טינה מסיבות כלשהן להנהגת היישוב . 
האצ"ל הפך למוקד הזדהות של כל איש מר נפש אשר היה בלבו משהו כנגד ההגמוניה של השמאל ביישוב . 
אלה כללו חוגים מן הימין ואף מן המרכז הפוליטי - ואליהם הצטרפו גם רבנים ואפילו חלק מהמזרחי " . 
* בן - גוריון – שמאחוריו אנו רואים את מנשה האשכנזי מסתתר לרגע קט , עד שתקווה מבחינה בו וגורמת לו להמשיך ולחמוק ממנה לעבר מסתור אחר – מייצג ( במופעו הספציפי הזה בסרט ) את העלייה ההמונית , שהייתה , ללא כל ספק , אחד הגורמים המרכזיים להיווצרות ה " קרע המתמשך " בין מזרחים לאשכנזים . 
ייתכן והיה צריך לנצל את המפגש הזה בין תקווה , מנשה ובן - גוריון כדי להרחיב בענייני העלייה ההמונית והמקום שמילא בן - גוריון בעיצובה בכלל ובעיצוב העוולות שנעשו במסגרתה ( בזדון או בשוגג ) כלפי קבוצות שונות באוכלוסייה הישראלית . 
אלא שמטעמים רבים – כמו צרות היריעה ומודעות יחסית גבוהה של הרבה ישראלים לנושא – הוא רק יאוזכר כאן באופן סמלי . 
* משפט אייכמן - שממנו רואים ( ושומעים ) הצופים בסרט את גדעון האוזנר , מי שהיה התובע במשפט , עומד בבית הדין ומתחיל לשאת את נאום הפתיחה הבלתי נשכח שלו , שנפתח במילים : " במקום שאני עומד עומדים שישה מיליון קטגורים " - שמייצג את התהליך שבזכותו זכו האשכנזים , שהגיעו לארץ בעלייה ההמונית , לעדיפות כנקלטים בחברה הישראלית . 
העדיפות התבטאה בכך שבני ה " עדה האשכנזית " ( או לפחות חלק משמעותי מהנמנים עמה ) זכו לקבל מנות אמפתיה ( שהתבטאו בהענקת עדיפויות בקליטה , ולעתים בסתם " פרוטקציה " ) שלוו לעתים קרובות גם בסוג כזה או אחר של " רנטה " . 
כלומר פיצויים כספיים אישיים – שבניגוד לאלה ה " כלליים " , שניתנו למדינה בעקבות הסכם השילומים משנת , 1952 החלו להינתן בשנות ה - , 60 בסמוך למועד שבו " התחולל " גם משפט אייכמן . 
* מלחמת ששת הימים , המגולמת באמצעות תמונה של חייל חמוש בעוזי על רקע תמונה של הכותל המערבי וקולות משידור הרדיו המפורסם של כיבושו , שמייצגת את הפיכת ישראל ממדינה כמו - סוציאליסטית למדינה סופר - קפיטליסטית . 
תהליך שהביא לצמיחה מהירה של הפער העדתי בין מזרחים לאשכנזים – ובמקביל , להפיכת היחסים הבין - אישיים בחברה בישראל להרבה יותר תחרותיים וכוחניים . 
* העלייה מרוסיה של שנות ה - 70 - שמאחורי אחד מ " בניה " ( המופיע בתוך מצגת שבה נראים העולים מתקבלים על די יושב ראש הכנסת , יצחק שמיר , כשברקע מושמע השיר " הבאנו שלום עליכם " ) מגלה תקווה את מנשה המסתתר – מייצגת את הנסיבות שבהן הפך הקיפוח העדתי של המזרחיים , לראשונה , לגלוי , ברור ומוסכם : לפחות בעיני מי שאינו מוכן לעצום את עיניו ולראות את אי השוויון המובנה שעל יסודותיו הטרגיים כוננה החברה הישראלית . 
* סיבוך העלילה באמצעות רפיון - אונים אחרון בפני אלימותם האגרסיבית של האשכנזים . 
אירוע זה מתרחש מיד לאחר שתקווה לוכדת את " מנשה האשכנזי " מסתתר בין העולים מברית המועצות . 
" אתה יכול לצאת מנשה " , אומרת תקווה למנשה , ומוסיפה בעדינות את מילת הזירוז , " נו " , כאשר היא רואה שהוא נוטה להסס ולהתמהמה , אולי מתוך תקווה שהיא לא הבחינה בו . 
האיש , שתקווה קוראת לו " מנשה " - ושמבחינת הצופים עדיין לא נפלה הכרעה בשאלה אם אכן זה הוא או שמא באמת ובתמים שמו ארב זיסקינד - יוצא בהיסוס , מאחורי גבו של הגברתן הסובייטי ששימש לו למסתור . 
בהיסוס אך באמינות הוא שואל שוב , " האם אפשר למצוא מישהו שיודע גרמנית " , ותורם בכך לשמירת אי הוודאות בקשר לזהותו . 
אלא שבטרם תוכרע השאלה הסבוכה מגיעים אל המקום שבו נמצאים תקווה ו " האיש שהיא טוענת כי הוא בעלה " פזית ואיש הביטחון ממנו לקחה - גנבה תקווה את אקדחו : דמות שכרגע היא נטולת שם , אבל בקרוב יתגלה שמכל השמות שבעולם הוא נושא דווקא את השם מנשה . 
הגעתם מונעת את המשך העיון המעמיק בשאלת " זהותו הנכונה של הגבר המסתורי " . 
תקווה חשה בצדק כי השניים באו למנוע ממנה להמשיך בדיאלוג שהחלה לנסות ליצור עם הנרדף , ולכן היא לופתת אותו בצווארו מאחור ומתחילה לסגת עמו לאחור כשהיא מכוונת את האקדח שבידה לעברם של פזית ואיש הביטחון . 
פזית , אשר חשה חובה לחסל את התקרית המביכה שבה מעורבת שוטרת שהיא גם חברתה וגם פקודה שלה , צועקת לעבר תקווה : " רושקו ( מפקדן של השתיים ) אמר שתפסיקי עם זה מיד . 
תקווה הממושמעת , שהצטיירה כשומרת חוק כפייתית , חשה לפתע את מה שכל אדם נורמלי יודע , מהרגע שבו החל להתבגר , שבנסיבות מסוימות החוק אינו חופף את ההיגיון או הצדק , וכדי להבהיר זאת גם לפזית היא צועקת לעברה בנחרצות : " זה לא קשור לעבודה " . 
פזית , שאינה מרוצה מהתשובה , מנסה לפנות אל " נפש השוטרת הממושמעת " הטבועה בנפשה של תקווה ( או שהייתה טבועה בה עד לא מזמן ) וצועקת אליה : " את במדים . 
זה מעשה חמור . 
תני לי את האקדח " . 
אלא שבטרם תקווה " נענית לאתגר " שהוצב לפניה קוטעים את הדו - שיח העצבני כמה ילדים שהיו במוזיאון בצעקה : " הנה השוטרת שדחפה את עופרה חזה " . 
פזית , שצריכה ברגע זה גם לנפנף את הילדים וגם להמשיך את המומנטום הקטוע של המשא ומתן עם תקווה , צועקת לעבר הילדים בהיסטריה , " כן , עופו מפה ! " - בשעה שאל תקווה היא פונה ביתר איפוק , המעיד על ניסיון להפוך את ההיסטריה ל " נחרצות פיקודית נחושה " : " רושקו פקד שתפסיקי עם זה מיד ! " . 
תקווה , שלפתע נופל לה האסימון ( היא מבינה גם את מגבלות שלטון החוק וגם את גבולות הערבות ההדדית המתקיימת במקום עבודתה ) , ספק אומרת ספק צועקת , בכעס כבוש , בתגובה : " חמש שנים אני מחכה לזה . 
אם את לא מבינה [ ... ] את כלום בשבילי ... ". 
פזית לחלוטין אינה מבינה את סערת הנפש שבה תקווה מצויה . 
היא ממשיכה בשלה בחוסר רגישות מובהק , שמביא אותה לצעוק לעבר תקווה : " זה לא הוא ! " . 
הקביעה הנחרצת , שיש בה יותר מקורטוב של אטימות , גורמת לתקווה ל " אבד את עשתונותיה " ולירות באוויר באקדחו של איש הביטחון שהיא מחזיקה בידה . 
פזית מגיבה בפניקה וצועקת בבהלה , כנאחזת בקרנות המזבח , " רושקו אמר " , וגורמת לתקווה , ש " אקדחה " משוטט באוויר , לירות בביציו של פסל השעווה של טרזן , שמגיב , מצדו , בהשמעת זעקתו המפורסמת . 
זהו ללא ספק אקט של סירוס סמלי של הגבר . 
התולדה החשובה של אירוע זה מתבטאת בכך שתקווה נשארת עם האיש שאת זהותו האמיתית משתוקקים לדעת כל צופי הסרט . 
תקווה מפנה לעברו את האקדח והוא מתחיל לסגת לאחור , כשהיא פוסעת לעברו כשהאקדח בידה מכוון לעברו . 
תוך כדי כך שהם מבצעים את הפירואט הנזכר היא מתחילה לדבר אליו , במה שהופך , בשל העובדה שהוא אינו פוצה את פיו , למעין מונולוג : " למה אתה לא מדבר אלי ? 
... לא הספיק לך חמש שנים לשתוק ? 
... תסתכל לי בעיניים מנשה ... אני יודעת שזה אתה ... יש לי יותר מדי שאלות ולצערי אני לא יודעת גרמנית ... תפתח את הפה ... אתה יודע כמה שהבת שלך יפה ... אתה יודע שארז הולך לכיתה א ' , ששואלים אותו אם יש לו אבא אז הוא אומר שאבא שלו מת ... אם לא תפתח את הפה זה יהיה נכון ... חמש שנים חיכיתי לרגע הזה ... איפה אתה היית חמש שנים ... את החיים הרסת לי ... יומיים לפני שנעלמת הסכמת שנתגרש ... הבטחת לי ... אז למה ... תסביר לי או שאני יורה בך ... ". 
מנשה מגחך , ותקווה מתמלאת כעס שגורם לה לשוב ולפנות אל מנשה והפעם ביתר עצבנות : " מצחיק אותך ? 
! ... תאמין לי מנשה , לא מפחדת ממך יותר ... ". הסיטואציה נראית כמעט חסרת מוצא , כשלפתע פותח הגבר האלגנטי את פיו ואומר בעברית רהוטה : " בבקשה , תהרגי אותי , אם את יכולה " . 
תקווה מביטה בו בתדהמה , משותקת כליל , ומנשה מנצל את השנייה הדמומה כדי לסטור לתקווה , שמתכווצת כליל ומתיישבת פגועה על הארץ , כאשר מנשה מתחיל להתרחק ממנה , קודם בהליכה נמרצת ולאחר מכן בריצה קלילה , מותיר את תקווה ההמומה ישובה על הארץ וממלמלת לעצמה : " אם הוא יוצא מהארץ אני אבודה לכל החיים " . 
פזית , שעקבה עם איש האבטחה מרחוק אחר המתרחש , מתקרבת לעבר תקווה ושואלת אותה " מה זה ? " , כדי לגרום לה לומר את הדברים שנית , הפעם בקול רם יותר , כדי שתוכל לשמוע . 
תקווה אכולת הייאוש ממלמלת שוב בשקט , בעיקר לעצמה : " הוא הולך לצאת מהארץ ... מה אני אעשה ? 
... מה אני אעשה ? " . 
שוטר בעל חוסר רגישות גבוהה במיוחד ניגש אליה עם עוד שניים מחבריו ואומר לה , במה שיכול לייצג את הזחיחות הצברית האטומה והיהירה במרעה : " יהיה לך מספיק זמן לחשוב על זה בכלא " . 
אין פלא שתגובה זו - המזכירה את הבדיחה על הצבר הטופח על שכם סבו הגוסס ואומר לו בחביבות , " הולכים למות , אה ? 
! " , שתואמת את הדברים שכותב עוז אלמוג ( 1997 ) על סוגיות כמו " חוצפה צברית " או " הלעג על לא צברים " - גורמת לתקווה לקפוץ ממקומה כנשוכת נחש . 
היא אמנם לא קראה את דבריו של אלמוג , אבל הביוגרפיה שלה ודריכותה מאפשרות לה לזהות בקלות את " הלצון והלעג הצברי " , שנועד " ליצור עליונות על קבוצות חוץ " בכלל ועל נציגי קבוצות " אתניות זרות " בפרט . 
ולפתע הלצון הזה , שנועד להמחיש לה את העובדה שהפכה בשל מעשיה מ " שוטרת נאורה " ל " מזרחית חמומת מוח " , אינו מוצא חן בעיניה – והיא מחליטה שלא להסכין עמו בשום פנים ואופן . 
תגובתה של תקווה – המתבטאת בתפיסת פזית ואיש האבטחה כבני ערובה , שיוחלפו " רק במנשה " הנמצא " בדרך לשדה התעופה וקורא לעצמו ארב זיסקינד " – נראית מוגזמת להפליא , עד לרגע שבו אנו מתוודעים למונח " נייעות חסויה " ( Contested Mobility ) , שאלמוג נוטל מהסוציולוג רלף טרנר . 
המונח , שנועד על מנת לתאר " מנגנון חברתי " שבמסגרתו " אנשי האליטה או סוכניהם בוררים באמצעות סלקציה פורמלית ולא פורמלית את המועמדים לעלות במעלותיה של ההיררכיה החברתית " , מסביר את פרץ התסכול של תקווה . 
בשלב הזה תגובתה עדיין נראית מוגזמת למדי , אבל בהמשך , כשיתגלו מעט יותר עובדות על עברה של תקווה כאדם וכשוטרת שלא זכתה לקבל את המגיע לה ( קידום מקצועי , גט ) , תיהפך התנהגותה לברורה , ולכן גם לכזו שהופכת אותה לראויה ולזוכה בפועל באהדת הצופים בסרט . 
התנהגות ה " נייעות החסויה " מתרחשת כאשר בפני המועמדים לקידום מוצגים מבחנים לא רלוונטיים , שבהם נמדדים לא כישוריהם של הנבחנים , אלא יכולתם , ובעיקר נכונותם , לקבל " ללא תנאי " את הדרישות של האליטה , שלעתים , כמו במקרה המקומם של תקווה , מתמצה בנכונות לשכב עם מפקדה . 
כל זאת בניגוד ל " נייעות הגלויה " , שבמסגרתה נקבעת התקדמות בהיררכיה באמצעות מבחנים ענייניים , שבהם נמדדים כישוריהם הרלוונטיים של המועמדים לטיפוס בסולמות ההיררכיה . 
בהקשר זה אפשר לומר כי במבחן הכישורים הראשון שמולו ניצבת תקווה ( לעת עתה אמנם רק כחוטפת ) היא עומדת בהצלחה רבה : היא כובלת את מפקדתה ואת איש האבטחה בשני זוגות אזיקים , אחד שלה ואחד של המפקדת , מגרשת מעל פניה את השוטרים שניסו לעוצרה , שומעת בקשר המשטרתי הודעה שממנה היא יכולה להבין כי מוזעקים כוחות לטפל ב " שוטרת חמושה שנמצאת במוזיאון השעווה במגדל שלום " , ולכן פונה לצאת ממנו במהירות , כשבדרך היא עוצרת ליד בובת חייל הניצב ליד תמונת הכותל המערבי – מאחוריו נשמעות תקיעות שופר בסגנון שברים – ונוטלת מעליו תת מקלע עוזי ורימון יד . 
מצוידת בכל אלה ומלווה ב " קולות תרועת השברים " של השופר , עוזבת תקווה את שלב " סיבוך העלילה " ויוצאת לעבר " העלילה עצמה . 
בסיטואציה הבאה שבה נראית תקווה וחטופיה עולים במעלית , נמצאים עמם , מלבד " נער המעליות " ( שכבר הפך לאיש מבוגר למדי ) האחרון במדינה , רב חרדי נשוא פנים עם אשתו וכמה מילדיו . 
הם מדברים ביניהם יידיש , אולי על הסיטואציה המוזרה שנקלעו אליה . 
אפשר לשער זאת , שכן המילה היחידה שאנו מצליחים להבין מהשיחה היא " פרשסטיסט " , כלומר להבין , שאותה אומר הרב בהטעמה מיוחדת לאשתו . 
זה אינו הפרט הכי חשוב בעלילה , אבל כדאי לשים לב לעובדה שתבונה רבה מסתתרת מאחורי הבחירה במילה זאת , דווקא בשל העובדה שאפשר להבין אותה בכמה דרכים . 
למשל , כניסיון של הרב להבהיר לאשתו את טיבה של הסיטואציה שאליה נקלעו ; כאזהרה שנועדה להסב את תשומת לבה לכך שעליה להימנע מלדבר בקול רם , כדי שהנוכחים הרבים במעלית לא יבינו מה היא אומרת ; כמבטאת מסר מרגיע , שנועד להבהיר לאישה כי לאור העובדה שכל הנוכחים במעלית ( תקווה , פזית , מנשה פרוספר ו " נער המעלית " ) נראים מזרחים , שלא לומר " פרענקים " , היא יכולה לדבר בחופשיות – כי הם במילא אינם יכולים להבין . 
בכל מקרה , השיחה מעוררת את חמתה של פזית , שפונה אל הרב ואל אשתו בכעס רב ואומרת להם : " אתם יודעים עברית ? 
! " . 
" כן , למה ? " , שואלת אשת הרב בהתרסה . 
" אז למה אתם מדברים ביידיש ? 
... זה כל כך מעצבן! ... " מסבירה לה פזית בנחרצות , כאילו מישהו מינה אותה לשוטרת על השפה , שבה יש לדבר , כדי להוריד את רמת העצבנות בעולם . 
אשת הרב אינה מוותרת . 
היא אינה מוכנה להישאר חייבת בקלות לחצופה הקטנה , וממהרת לומר לה : " איך את מדברת ? 
! ... זה כבוד הרב לאופר! ... ". 
ייתכן שמלחמת הלשונות הייתה יכולה להימשך , אלמלא מכשיר הקשר המשטרתי הקטן , שתקווה נושאת עליה , היה פוצה את פיו ומשמיע הודעה המתריעה על כך ש " החוטפת נמצאת במעלית הישירה למצפה " . 
הודעה זו גורמת לתקווה להורות למתפעל המעלית בתקיפות " לשנות את כיוון התנועה של המעלית " ( במקום למעלה , למטה ) ולאחר מכן גם לעצור אותה . 
משהמעלית נעצרת ודלתותיה נפתחות תקווה מפנה את האקדח לעברו של הרב ואומרת לו : " הרב לאופר , אתה בא איתנו ! " . 
" למה ? " , שואל הרב בתמיהה , שברגע הראשון היא גם נחלתם של רוב צופי הסרט . 
" כי אני מבקשת יפה ! 
! " , משיבה תקווה בשנינות , שאינה מצליחה לפתור לא את תמיהתו של הרב ולא את תמיהתם של הצופים . 
ברגע הבא נראים תקווה , שני החטופים הוותיקים והרב נעים ברחבת הביניים , הנמצאת בתחתית המגדל , ואפשר להבין כי הרב " נעתר " ל " בקשתה המנומסת " של תקווה ואכן מצטרף אליה . 
בקומת ביניים זו , המצויה קומה אחת מעל המפלס שבו שוכנת הכניסה הראשית למגדל , ישנו מיני - לונה - פארק קטן ובו כמה מתקני שעשועים המיועדים לילדים , ביניהם תרה תקווה אחר מחסה זמני לה ולחטופים . 
הצורך במציאת מקום מעין זה הופך בכל רגע לדחוף יותר ויותר , מאחר שכל הזמן אפשר להבחין בניידות משטרה נוספות המגיעות לשטח המגדל . 
ומאחר שהקושי למצוא מחסה הופך את השאלה לשם מה נחוץ לתקווה רב עב בשר שרק יגרום לסרבול תנועותיה להרבה יותר מסתורית ומרתקת הוא גם הופך את הצורך לקבל תשובה לשאלה זו להרבה יותר דחוף . 
לפיכך כדאי אולי להניח רגע לעלילה כדי להשיב עליה . 
ראשית יש לציין לשם כך שהמפגש במעלית מאשש את העובדה כי הסרט עוסק , לפני הכל , ביחסים בין מזרחים ואשכנזים . 
שנית , הוא מלמד אותנו כי פזית סיגלה לעצמה - במסגרת תהליכי הנייעות החסויה , שעברה במסגרת החינוך הממלכתי הישראלי - את הנוהג להסתייג מן החרדים ומן היידיש , לפחות במינון שבו הקוד הציוני המליץ עליו במשך שנים רבות . 
שלישית , דבקותה של פזית במיגור תרבות היידיש החרדית מזכירה את הדברים שכותב אלמוג ( 1997 ) על האופן שבו היו אמורים הצברים לאמץ את האידאולוגיה הציונית כ " דת לאום " , קרי : כישות היוצרת " הוויה חובקת כל " , שסיפקה " למאמין הציוני פתרונות קיומיים מוכנים מראש " וצמצמה " את לבטיו והשרתה עליו סוג של ביטחון קיומי " , ובמקביל אף יצרה אצלו " תלות רגשית " שמיתנה אצלו " את הדחף למרוד " . 
עניין זה ישוב ויעסיק אותנו בהמשך , כשנידרש לשאלה מה קרה לדבקות הכמעט דתית בשלטון החוק ובממסד הציוני העומד מאחוריו שאפיינה את תקווה בתחילת הסרט . 
ומכיוון שבהמשך הסרט קל להשתכנע כי הוא עוסק , בראש ובראשונה , בניתוץ אמונות ואימוץ אמונות חדשות במקומן , כדאי לשים לב לגילויי הדבקות של תקווה ובמקביל לשוב אל הסרט כדי לחזות בתהפוכות שעוד נכונו לגיבוריו . 
ראשיתן של תהפוכות אלה בכך שתקווה והחטופים מוצאים מקלט ב " חללית " של חברת " דור אנרגיה " , שהיא אחד מהמתקנים הפזורים במיני לונה - פארק שבתחתית המגדל . 
הבחירה בחללית נובעת משיקולים של פרסומת סמויה , אבל כדי שלא לבזבז אותה לשווא בלי להעניק לה כל תפקיד עלילתי דאגו יוצרות הסרט " לפזר בה מבעוד יום " שני גיבורים חדשים : חייל בחופשה העסוק במזמוטים עם נערה ( השחקנית אוסנת חכים ) , שבהמשך " נגלה " כי היא עתירת חן ומלאת תמימות בכל הקשור ליחסים בין גברים לנשים . 
תקווה , שכבר שיבחנו את כישוריה כשוטרת וכחוטפת , מוכיחה לנו שוב כי היא " ממש טובה במה שהיא עושה " , כאשר לפני הכול היא ממהרת לחטוף את רובה ה - M - 16 של החייל . 
לאחר שהתחמשה גם ברובה זה , המשפר מאוד את כושר ייצור האש שלה , במיוחד לאור העובדה שהעוזי שלקחה מבובת החייל אינו יכול באמת לירות , תקווה ממשיכה בקו ההתנהגות שאפיין אותה מאז החלה בקריירה שלה כחוטפת : היא מורה לחייל להישאר עם שאר החטופים ומורה לבחורה שאיתו לעזוב את החללית . 
אפשר לזהות במעשה זה של תקווה חזרה על שני דפוסים . 
הראשון והמעניין פחות הוא הימנעות מלקיחת נשים כבנות ערובה ; הדפוס השני והראוי ליותר התייחסות הוא בחירת בני ערובה המייצגים , כל אחד בדרכו , חלק מהממסד : משטרה , רבנות , צבא . 
יתרה מזאת , אפשר לראות בשלושת נציגי הממסד הנזכרים את מייצגיהן של שלוש הרשויות שכולל כל משטר דמוקרטי : המחוקקת ( משטרה ) , המבצעת ( צבא ) והשופטת ( הרבנות ) . 
העובדה שתקווה מכנסת סביבה טריבונל ממלכתי ייצוגי היא בעלת משמעות רבה , גם אם מישהו יבחר לפרש את מרכיביו ואת זהותו באופנים שונים או נוספים מאלה שפורשו כאן . 
שכן היא מאפשרת להכניס לתמונה גורם ממלכתי , רשמי ומייצג - מפקדן הישיר של תקווה ופזית , ישראל רושקו . 
רושקו , שלשמו הפרטי " ישראל " נודעת משמעות עמוקה , מכניס לאפיזודה משב ברור של סמכותיות מרשימה ודרמטית . 
כבר בפעם הראשונה שבה אנו נתקלים בו , כאשר הוא פונה לתקווה בקשר , אנו מבינים שמה שהצטייר כגישושי קרב קלים בין תקווה לשלטונות החוק עומד להפוך לדו - קרב בין תקווה – על כל מה שהיא מייצגת וכל מה שעברה עד כה – לישראל רושקו – על כל מה שהוא מייצג . 
" תקווה , אני יודע שאת שומעת ... בטח כעסת לרגע ועכשיו את מצטערת על כל העניין ... תגידי מה את רוצה ונעזור לך לצאת מזה ... ", אומר רושקו לאחר שורה של שינויים בעוצמת התאורה בחללית ושל פצפוצים בקשר , שרק מגבירים את עוצמת הרושם שעושה כניסתו לסרט . 
הכניסה המרשימה אינה גורעת כהוא זה מהיכולת להבחין כי רושקו פותח , באותה הזדמנות , גם את המשא ומתן עם תקווה לגבי שחרור החטופים . 
תקווה מהססת קמעה , נוטלת את מכשיר הקשר ושואלת את רושקו : " איפה מנשה ? " . 
" ארב זיסקינד " , משיב לה רושקו , כמי שאינו מתכוון לוותר לה בקלות אפילו לגבי הפרטים הקטנים , וממשיך : " מנסים לאתר אותו , הוא עוד לא הגיע לשדה התעופה ... מה את רוצה ממנו ? " . 
תקווה ממהרת להשיב במילה אחת , שאותה היא אומרת בהטעמה יתרה - " גט " . 
שתי התגובות הבולטות ביותר לתשובתה מגיעות משני החטופים החדשים , שרק כרגע לומדים מהן הנסיבות שהביאו אותם עד הלום . 
החייל פורץ בצחוק היסטרי , שאותו ישחזר עוד מספר פעמים בהמשך האפיזודה , שייקטע באחת , כאשר תקווה תפנה אליו בעצבנות ותאמר : " זה לא מצחיק " . 
התגובה המעניינת יותר נרשמת על פניו של הרב לאופר . 
הלה מופתע לגלות מילה הלקוחה מעולמו , בסיטואציה שבמבט ראשון ושני אינה מתחברת אליו . 
הפתעתו היא הזדמנות להדגיש שמילה זו , שגם נתנה לסרט את שמו , אינה נטולת משמעות . 
היא מדגישה את העובדה שלפנינו סרט שבמרכזו ניתוץ אמונות ישנות ומקובעות ואימוץ אמונות חדשות במקומן . 
איננו יודעים אם רושקו מנסה להרוויח זמן , לשנות נושא או להציב סימני שאלה סביב הלגיטימציה שיש בדרישתה של תקווה , אבל ברור לחלוטין כי הוא נמנע מלהגיב ישירות לדרישתה כשהוא אומר לה : " אני מכיר אותך ... את חושבת שלא מעריכים אותך מספיק , אבל זה לא נכון , תצאי עם הידיים למעלה , ואנחנו נשכח מכל העניין " . 
במקביל לאמירה המספקת אישוש חיצוני ראשון לכך שתקווה סובלת , או לפחות חשה כי היא סובלת , מ " נייעות סמויה " , כבים האורות בחללית , כנראה במטרה להפעיל עליה לחץ שתיכנע , במקביל לפיתוי המילולי לעשות זאת . 
תקווה מתעשתת במהירות , מאתרת ומדליקה את תאורת החירום של החללית ומוכיחה בשנית או בשלישית כי אם היא סובלת מ " נייעות סמויה " או " גלויה " , הדבר קורה ללא כל הצדקה . 
היא ממהרת להשיב לרושקו : " לא רוצה התחשבות , אני רוצה גט " . 
מיד לאחר מכן מראה תקווה שהיא מבינה שאינה יכולה להישאר עוד בחללית , שכן מה שקורה בה נשלט יותר מהרצוי בידי המשטרה : לפיכך היא לופתת את איש האבטחה בצווארו , מכוונת את האקדח לראשו ואומרת לשאר החטופים בהחלטיות : " אם מישהו ינסה להיות גיבור הוא חוטף כדור , אל תעשו שטויות " , ומורה להם בנפנופי אקדח נמרצים לצאת מן החללית . 
מחוץ לחללית ממתינים לתקווה ולחטופים שישה שוטרים שכל אחד מהם מחזיק בידו אקדח שלוף , מכוון בדריכות לעברה . 
הם מקווים שיצליחו להפתיע אותה ולגרום לה להיכנע , אך לאחר שהם מבחינים באקדח הצמוד לצווארו של איש האבטחה הם מבינים שכל ניסיון לפעול יסכן את חייו ומרפים מעט מהאקדחים שבידיהם . 
תקווה , שמבחינה בכך , אינה ממהרת לחגוג . 
היא יודעת שמולה ניצב יריב רב תחבולות וממלמלת לעצמה בקול רם , תוך שהיא מתבוננת במתח לעבר מרומי המגדל : " הוא שם כבר צלפים או לא ? " . 
במקביל היא צועקת אל ששת השוטרים שהמתינו לה מחוץ לחללית : " תשימו את האזיקים על הרצפה ותלכו " . 
השוטרים אינם ממהרים להגיב . 
אולי מפני שאינם יודעים מה לעשות ואולי מפני שפזית מפנה לעבר תקווה צעקה מלאת זעם : " מה את חושבת ? 
שאת רמבו ? 
! " , צעקה שכדאי לזכור משני טעמים : הראשון מקורו בכך שבסוף הסרט תיראה תקווה , שתקשור על מצחה מטפחת דומה לזו שנוהג רמבו לקשור על מצחו , כמו רמבו ; השני מקורו ב " ביצועים " המקצועיים השונים שתפגין תקווה לאורך כל הסרט , שיוכיחו שהיא רמבו בזעיר - אנפין . 
אלא שבשלב זה של הסרט צעקתה של פזית אינה יותר מניסיון להוצאת הרוח ממפרשיה של תקווה , שממהרת לפנות לעבר פזית ולהזהיר אותה מלהמשיך ולהציק לה . 
לאחר מכן היא פונה שוב לשוטרים בצעקה : " אתם לא שומעים מה שאומרים לכם ? 
תשאירו את האזיקים על הרצפה ותלכו ! " . 
הפעם הם עושים את מה שהיא אומרת , והיא יכולה , לאחר איסוף האזיקים , להתפנות כדי למצוא דרך להגיע למגדל בלי שצלפים יוכלו לפגוע בה . 
הפתרון לבעיה זו נמצא בדבוקת בלוני אלומיניום דמויי לב שהיא מוצאת באחד מדוכני המיני לונה - פארק , שאותם היא מחזיקה מעליה ומעל החטופים , כך שהצלפים , אם פוזרו , לא יכולים להבחין בה . 
כאשר תקווה והחטופים עושים את דרכם אל המגדל אנו שומעים לראשונה את המוטיב המוזיקלי שילווה את הסרט . 
מחברו ( ארי פרנקל ) הפליא לעשות בשעה שהלחין מוטיב שאותו שילב בסרט כחצי תריסר פעמים , כשכל פעם הוא מבוצע בידי כלי נגינה אחרים . 
הוא מצליח לשלוט במצב רוחם של הצופים באופן כזה שיכול להוות דוגמה להרבה מלחינים , תוך כדי כך שהוא מקפיד , בהשראת הבמאית , שהמוזיקה לא תשתלט על הסרט . 
חלק שני : גט ללא תחתית 
א . 
בנתיבי התקווה 2 
עיקר הדיון בחלק זה יתמקד בתהליך שעוברת תקווה מרגע כניסתה למגדל שלום ועד לסוף האפיזודה . 
במהלכו עוברים היחסים שבין תקווה והחטופים מהפך קיצוני : מיחסי עוינות , שגורמים לכך שהיא כמעט נכשלת במשימתה , הם הופכים ליחסי - הזדהות עמוקים , שמתבטאים בכך שהם מפגינים נכונות להגיש לה סוגים שונים של עזרה , כדי שתצליח להשיג את הגט אשר לו היא נכספת . 
אלא שלשם כך הם צריכים עדין לעבור חמש תחנות עיקריות : 
* בקומת המסד , אשר אליה מצליחה תקווה להגיע בלוויית החטופים , היא עושה שתי פעולות המוכיחות את מקצועיותה ואנושיותה כאחד . 
תחילה , לאחר שהיא נאלצת לסלק שנית ( בעזרת פזית ) את חברתו של החייל שניסתה להצטרף לבן זוגה , היא כובלת את הרב ואת החייל באזיקים שהשאירו לה השוטרים . 
אחר כך היא מוכיחה כי עקבה בדבקות אחר ההנחיות של נחמן שי לשתות מים כדי להירגע , כאשר היא מגישה לכל אחד מהחטופים בקבוק מים מינרליים . 
במהלך שתי הפעולות היא יוצרת קשר מעט יותר מעמיק עם שניים מהם : הרב ואיש האבטחה . 
בזמן כבילת הרב היא מבררת אם האזיקים לוחצים על פרקי ידיו . 
מאחר שהוא אינו משיב לה , היא שואלת באירוניה : " לא מדבר עם נשים ? 
! " , ותשובתו , " לא מדבר עם נשים " , מעידה על כך שהוא מלא ביקורת עליה , אבל גם נותנת פתח לתקווה שהדיאלוג עמו אפשרי . 
המגע עם איש האבטחה הוא אפילו מבטיח יותר . 
הוא פונה אליה ביוזמתו ושואל בביישנות המעידה על מבוכה : " תמיד את כזו קשוחה ? " . 
תקווה , שכנראה רגילה להדוף כל ניסיון להתקרב אליה – על מנת שלא לאפשר לאף אחד כל פתח לתקווה שיש סיכוי לגרום לה לשנות החלטות מקצועיות ( לתת דו"ח למישהו , למשל ) או ליצור איתה מגע אינטימי שהרי היא עדיין נשואה – עונה לו בצורה בוטה למדי : " בטח חושב שאתה מקורי , כל אחד שאני נותנת לו דו"ח שואל אותי את השאלה הזאת " . 
" ומה את עונה ? " , הוא שואל די בטבעיות ומביך אותה מעט . 
" ממשיכה לכתוב כאילו לא שמעתי " , היא מדווחת בענייניות , ומתחילה לנתק עמו מגע . 
אלא שלאחר שנייה היא מרגישה שאולי הייתה גסת רוח שלא לצורך ומחליטה לפצות אותו על כך באמצעות השאלה " איך קוראים לך ? " . 
לשמע השאלה , איש האבטחה מחייך ספק משועשע ספק נבוך ואומר " מנשה " . 
" מנשה ? " , היא שואלת בתמיהה ( מוצדקת ) , המלווה בצחוק היסטרי של החייל , שהפעם מפסיק לצחוק ביוזמתו , מאחר שהוא מבין בכוחות עצמו שזה לא ממש מצחיק . 
שנייה לאחר מכן היא מוסיפה ושואלת : " מה שם המשפחה שלך ? " . 
" פרוספר " , משיב לה מנשה ( המזרחי ) , והיא ממהרת לומר לו : " בשבילי אתה פרוספר " , וניגשת אל טלפון ציבורי כדי לטלפן לילדיה ובכך להראות לכל מי שאולי טעה בה כי היא אינה אישה פנויה לחיזורים של כל מיני אנשי אבטחה משועממים , אלא אם לילדים . 
כישלון ניסיון ההתקרבות מצד איש האבטחה , כמו גם הגילוי ששמו הוא דווקא מנשה , מחייב ומאפשר התייחסות נוספת לטענה שיש לייחס משמעות רבה לעובדה שדווקא שם זה נבחר לשמש כשמם של שניים מבין גיבורי הסרט . 
אפשר גם ליחס משמעות מיוחדת לעובדה שמנשה הוא שם שכבר כיכב ב " דברי ימי התרבות העברית " . 
אפשר ללמוד על כך מדברים מפורשים שכותב עוז אלמוג בספרו הצבר דיוקן ( 1997 ) : 
בסדרה חסמב"ה של יגאל מוסינזון [ ... ] שמו של מנהיג החבורה ירון זהבי ושם סגניתו תמר – שמות צבריים ( וגם אשכנזיים ) מובהקים [ ... ] לעומתם , הנער התימני בחבורה ( שהוא , כמשתמע מהספרים , עולה צעיר או בן - עולים מתימן ) שמו מנשה , שהוא שם מסורתי . 
מעניינת וסמלית לעניין האשכנזיות של הצבר , העובדה שמכל חבורת חסמב"ה רק למנשה מוסיף המחבר את התווית " התימני " [ ... ] שבאה לסמן [ ... ] את ההבחנה בין מנשה ( העולה מתימן ) ובין חבריו הצברים [ ... ] תופעה שבגללה הוגדרה בארץ עדה מרוקאית , אבל לא עדה פולנית או רוסית , וכך גם עדות המזרח , אבל לא עדות אשכנז . 
בהמשך עוזב אלמוג את הספרות לטובת המציאות . 
בתת הפרק " הצבר כ ' בן יקיר ' אשכנזי " הוא מתאר בהרחבה את המתחים שנוצרו בין התרבות הצברית - האשכנזית והתרבות הצברית - המזרחית . 
ההסבר העיקרי להיווצרותם נתלה בכך ש " יהודי המזרח הגיעו לארץ לאחר התגבשותה של תרבות ישראלית חילונית אותנטית , שהייתה מבוססת על התרבות האירופית . 
הפולקלור המזרחי נחשב זר ומוזר ולא ישראלי והוצא אל מחוץ לגדר " . 
מה שמיוחד בגט הוא בהיפוך שמתחולל בו . 
מייצגה של התרבות האירופית הליברלית יהיה דווקא " מנשה המזרחי " , והערכים שהוא מייצג ( ושהסרט ייחס לו באופן ברור ) יביסו את הערכים שמייצגים כל הדמויות האחרות בסרט . 
סממנים ראשונים של תופעה זו אפשר למצוא גם בסרטי הבורקס של המחצית הראשונה של שנות ה - 70 - כץ וקרסו ( מנחם גולן , 1971 ) או צ'רלי וחצי ( בועז דוידזון , 1974 ) , למשל , אבל בסרטים אלה אימצו גיבורי הסרטים רק את גילויי הפחזות החבר ' מניים הצבריים ולא את מערכת הערכים שבמסגרתם ( ואולי גם למענם ) נוצרו : הגשמת החזון הציוני של הקמת ישות ציונית עצמאית , נאורה וחילונית בארץ ישראל . 
הגיבור המזרחי של סרטי הבורקס אימץ ומימש ערכים חומרניים קפיטליסטיים , שעדיין לא היה נאה לצבר טהור בעל ערכים לאמץ בתחילת שנות ה - 70 . 
אבל מנשה המזרחי בגט אינו סתם פוחז . 
למרות עבודתו הפשוטה יחסית , שאינה מעניקה לו מעמד סוציו - אקונומי גבוה , הוא משמש בסרט כקולה של הקדמה . 
כל זאת מכיוון שהדעות שהוא ישמיע יסמנו את ה " אמת " , שתאומץ על ידי תקווה . 
בכך יסמן מנשה המזרחי את מה שיכול וצריך להיחשב כ " מהפך " הגדול ביותר של סרטי שנות ה - 90 וראשית שנות האלפיים : הזזה מהירה של ה " שוליים " ל " מרכז " ( ולחילופין הענקת מעמד מובהק של " מרכזיות " ל " שוליים " ) בעזרת תהליכים מזורזים של " נייעות " מתומרצת . 
אבל בינתיים לא " בורקס " ולא " נייעות " מעניינים את תקווה . 
לאחר שהיא עונה לשאלתו של מנשה שקוראים לה תקווה בלי שהיא אפילו יודעת מדוע , היא מתפנה להתקשר לשני ילדיה , ארז ומלי . 
מטרתה להרגיע את הילדים , אליהם הייתה צריכה לשוב בתום המשמרת שלה במשרד הפנים , וברגעים אלה היא מתחילה להבין שייתכן ותתארך מעט בשל החטיפה המפתיעה שבה היא מעורבת . 
במהלך השיחה קל להבין כי האיחור של תקווה מעורר מורת רוח , בעיקר אצל ארז , שתקווה הבטיחה לו שילכו לראות את הסרט רובין הוד . 
על הבחירה דווקא בו כסרט שבו התכוונו לצפות אין אפילו טעם להכביר מילים , שהרי ברור לכול שהוא נועד ליצור גזרה שווה בין מעשיה של תקווה למעשיו של רובין הוד , כלומר להילחם בעוול שבעלי השררה מסבים לדלת העם . 
לאחר שיחת הטלפון , שבמהלכה מנסה תקווה גם לבקש ממלי בתה הגדולה שתרגיע את ארז , תקווה חשה עצב רב ( שמוזיקה עצובה מעצימה אותו ) המעיד על כך שהיא בדרך כלל מקיימת את הבטחותיה לילדים . 
פזית מנסה לנצל רגע זה , שבו תקווה אינה מרוכזת בחטופים , כדי להשתחרר מהאזיקים בעזרת סיכת ראש ולנסות לתקוף את תקווה כדי להשתלט עליה . 
אלא שתקווה מבחינה בזמן בסכנה ויורה בשלוש שרשראות הברזל שעליהן תלוי מהתקרה שלט זכוכית ענק , שנופל בקול רעש גדול לפני פזית ומונע ממנה מלבצע את זממה . 
תגובתה של תקווה נחרצת . 
היא ממהרת לכבול את פזית באזיקים ל " מכונת משחקי - וידיאו " - כשפזית צועקת עליה בהיסטריה : " את תשלמי על זה ... תשבי יחד עם כל הזונות בכלא ... ובשביל מה ? 
זה בכלל לא מנשה ... ". " מי את שתגידי לי אם זה מנשה ? " שואלת תקווה בכעס . 
" אני המפקדת שלך , מפגרת ! " , משיבה פזית בכעס רב , ומוסיפה : " מה זה חשוב מה כתוב בתעודה שלך , במילא אף אחד לא רוצה להתחתן איתך ! " . 
דבריה של פזית מצליחים ל " פוצץ את הפיוז " של תקווה , והיא יורדת בתשובתה מתחת לחגורה של פזית , כשהיא עונה לה : " פריחה בתחפושת של שוטרת ... מקיימת יחסים בשביל אינטרסים ... " ומיד מתנצלת : " סליחה , כבוד הרב ! " . 
ללמדנו שהיא עדיין מתייחסת בכבוד לרב , לדת ולמה שהם מייצגים ואף מרגישה צורך להסביר לו ( ולשאר החטופים , שכאילו אמורים לברור בינה ובין המפקדת שלה ולהחליט מי מהן " צודקת יותר " ) : " נוסעת לעצור זונות בתל ברוך ' ומקיימת בדרך יחסים ' עם המפקד " . 
הטיעון האחרון , שכנראה מכה את פזית שוק על ירך , גורם גם לה לצנוח אל מעמקי ה " מתחת לחגורה " ולצעוק לעבר תקווה : " יותר טוב מאשר קורי העכביש שיש לך שם למטה " . 
אמירה בוטה , שעברה מבחינת תקווה את גבולות הטעם הטוב , ומביאה אותה לקחת את המטפחת האדומה שהייתה בידיו של החייל החטוף , ולסתום בעזרתה את פיה של פזית . 
מצב שנמשך פרק זמן קצר , שלאחריו היא נוטלת את החטופים למקום אחר בקומת המסד , שבו מוצב דוכן " קליעה למטרה " , שעליו או לידו ישנם מסכות אב"כ וזיקוקים , ובמרכזו ניצבת חברתו של החייל , שמתחננת שוב בפני תקווה שתאפשר לה להצטרף לחברה . 
רחמיה של תקווה נכמרים על הנערה והיא מסכימה שתישאר עמדו , תוך כדי כך שהיא ספק מעירה ספק מסבירה לה ש " יש לה עוד הרבה ללמוד על גברים " ומעניקה לה ולחברה החייל , לאחר שהיא מגלה ששמה צילי ושמו גילי , את השם הקיבוצי " צילי וגילי " . 
* מקומת המסד ועד קומה אחת מתחת למצפה . 
קצת לאחר שתקווה וחבורת והחטופים מתחילים לעלות במדרגות אנו מבחינים בשוטרים הדולקים אחריה . 
אחד מהם צועק , " רימון גז " , ומיד לאחר מכן אנו רואים את הרימון נזרק לעבר תקווה והחטופים , שאינם ניזוקים כלל מהגז בשל כושר ראיית הנולד של תקווה , שהשכילה לצפות את המלכודת שרושקו טמן לה . 
בעזרת כושר זה והזיקוקים שנטלה עמה ושגרמו לשוטרים לברוח בקיפוצי רגליים , מצליחה תקווה להיפטר גם מהשוטרים . 
לאחר טיפוס מפרך בקומות המגדל הנמשך לפחות כמה רגעים פונה תקווה לרושקו , תוך שהיא והחטופים ממשיכים לעלות במרץ במדרגות , בהתגרות מסוימת המלווה בלא מעט חדוות ניצחון : " מה אתה אומר על הזיקוקים ? 
זה היה לכבוד יום העצמאות שלי ! " . 
משפט שכמעט ואין כל צורך לפרשו , במיוחד לאור העובדה שמיד לאחר אמירתו פונה תקווה אל רושקו ישירות ושואלת אותו שאלה שממנה אפשר להבין את מהותה של העצמאות שהיא חוגגת . 
" רושקו " , היא מתריסה , " אתה זוכר שפסלת אותי מללכת לקורס קצינים בגלל חוסר תפקוד במצבי לחץ ? 
מה אתה אומר עכשיו על התפקוד שלי במצבי לחץ ? " , שאלה שאליה היא מוסיפה הערה שקטה , שאותה היא אומרת לעצמה , כמי שמנסה להבהיר לעצמה סופית סוגייה סבוכה , שזה מכבר חיפשה את התשובה אליה , " אתה היית הלחץ שלי " . 
רושקו , שכאילו שמע את מה שתקווה אמרה לעצמה בשקט , ממהר להשיב לה בקשר תשובה ערמומית , שמנסה גם להטיל בלבה מורך וגם לתת לה תחושה שעדיין לא הכול אבוד ושהיא יכולה אולי לתקן את הנזק שעוללה . 
" את יודעת כמה תשבי על זה בכלא ? 
! " , הוא שואל ומוסיף מיד , " חשבתי שאת יותר הגיונית " . 
אלא שתקווה נחושה בדעתה שלא להיכנע ואף לנצל את ההזדמנות כדי לחשוף את כל העוולות שמביאות שוטרת שכמותה לנקוט בצעד כה חריף כמו חטיפה . 
כצעד ראשון , שנועד להוכיח עד כמה השתנתה ועד כמה אי אפשר עוד להמשיך לשלוט בה באמצעות משפטים מניפולטיביים , שפונים כביכול להגיונה , משיבה תקווה לרושקו : " אם אני כל כך הגיונית , איך חשבת שאסכים לשכב אתך ? " . 
למותר לציין כי משפט זה גורר אחריו תגובות לא מעטות : פזית , שמבינה כי " יחסיה " עם רושקו היו חלק משיטה , במסגרתה ניסה לשכב עם כל שוטרת שסרה למרותו , שואלת באופן ספונטני את תקווה : " למה לא סיפרת לי ? " ; רושקו משתתק כדי להבטיח שנושאים שאינם ערבים לאוזניו או מועילים לקידומו לא יידונו בפרהסיה בערוץ קשר משטרתי רב מאזינים ; קהל הצופים , מנשה המזרחי והרב מתחילים להבין עכשיו את העיקרון המרכזי שלפיו פועל מה שלפני רגע נראה כ " נייעות סמויה לגיטימית " – ולפתע מתחיל להיראות כ " נייעות מושחתת ובלתי נסבלת " . 
מן הראוי לומר כי רצף האירועים הנזכרים הוא בעל חשיבות רבה , מאחר שבעזרתו אפשר להבין כיצד החטופים הופכים מאויביה של " תקווה החוטפת " לבעלי בריתה . 
כמו כן , כדאי לציין שהיווצרות מצב שבו נוצרת הזדהות ומתקיים שיתוף פעולה בין תקווה לחטופים אינו צריך להפתיע איש . 
זוהי תופעה מוכרת מחטיפות לא מעטות , שבמהלכן קורה לא אחת שהחטופים מתחילים להזדהות עם חוטפים ועם מטרותיהם . 
התחנה האחרונה שבה עוברת החבורה , קצת לפני שהיא מגיעה לראש המגדל , הנה משמעותית במיוחד , מאחר שבה מתרחשים מספר תהליכים חשובים המאפשרים לעלילה להתחיל להבשיל ולהגיע אל שיאה הדרמטי . 
אפשר לחלק את התהליכים המתרחשים באותה תחנה מבחינה מהותית לשלושה סוגים עיקריים : 1 . 
היבט אידאולוגי , המתבטא בעריכת דיון פילוסופי על מהותו של הגט ביהדות ועל האופן שבו הוא ממרר בצדק או שלא בצדק את חייה של תקווה ; 2 . 
היבט חברתי , שבמהלכו הופך מנשה , המאבטח ה " מזרחי " , ממי שברור לכול כי הוא תומך בתקווה ובמטרותיה למי שאינו מהסס לשתף איתה פעולה במוצהר , על כל המשתמע מכך ; 3 . 
היבט הומני , שבמסגרתו תקווה משחררת חלק מבני הערובה ומפגינה חולשה אנושית מסוימת , המעידה על כך שהיא מתחילה לראות את כל עניין החטיפה בפרספקטיבה מעט יותר מפוקחת ומאוזנת . 
מה שגורם להתעוררות הדיון האידאולוגי הוא תחושת אי נעימות מסוימת , שתקווה חשה לפתע , לנוכח חבורת החטופים הידידותית שהצליחה לגבש . 
במיוחד היא חשה אי נעימות כלפי הרב לאופר , שהטיפוס לגג המגדל ואולי גם הפעילות הגופנית וההתרגשות שאינו מורגל בהן גרמו לו קשיי נשימה קשים . 
לכן היא פונה אליו ואומרת את הדברים הבאים : " אני מצטערת , לא התכוונתי שאף אחד ייפגע פה . 
תבין אותי , הגעתי למצב שאין לי תקווה . 
חמש שנים אני הולכת לישון לבד . 
מגדלת את הילדים לבד , חמש שנים לא הייתי עם גבר . 
שמרנית , מה לעשות ? 
אם מישהו מתחיל איתי אני מסרבת . 
אם הוא לא רציני הוא לא בשבילי . 
ואם הוא כן רציני מה יש לו לחפש אצלי ? 
אני רק בת , 32 לא רוצה למות לבד " . 
הרב , שמרגיש בצדק כי דבריה של תקווה מופנים בעיקר אליו , מזדרז , אולי אפילו מזדרז מדי , להשיב לה : " אני מבין את הכאב שלך , ביהדות עושים הכול כדי להקל על התרת עגונה מעגינותה . 
זאת מצווה . 
אם גבר מסרב לתת גט , כופין עליו עד שיאמר רוצה אני . 
אבל הבעל חייב להתיר את אשתו " . 
מי שמתערב בדיון באופן מפתיע הוא מנשה המזרחי , שעד כה הצטייר בעיקר כמאבטח מיומן וזריז רגליים – ולפתע , כנראה בהשראת חיבתו העמוקה לתקווה , מתגלה כתיאולוג פעיל . 
קשה לדעת מה בדיוק מניע את מנשה לנהוג כך , אבל אי אפשר לחלוק על כך שהוא פוצה את פיו ואומר לרב : " אבל זה אבסורד , ואתה עוד קורא לה משוגעת . 
החוקים שלכם משוגעים ... ". 
הרב , שלרגע נבהל מהתוקפנות והבהירות בדברי מנשה , ממהר להשיב באמירה נחרצת - שמפיצה ניחוחות של מנטרה - ואומר : " נישואים הם דבר מקודש ! 
! 
! " . 
ואילו מנשה , שעדיין לא ברור אם מה שאמר לרב היה משהו שנאמר בפרץ של חוסר שליטה או שמא היו דבריו חלק מקו אידאולוגי מגובש , מוכיח שלא לחינם זכה בתואר " תיאולוג " . 
בנחרצות שאינה נופלת מזו של הרב , הוא משיב לו מנה אחת אפיים בעזרת התשובה : " וגירושים הם דבר מלוכלך ? " . 
מה שמעיד על כך , שהוא ניחן בהומר בריא , מתובל בקורטוב של סרקזם שנון . 
הרב , שמן הסתם מנוסה יותר ממנשה בוויכוחים מעין אלו , משיב ספק בספונטניות תמימה ספק בחיפוש מכוון אחר מקום תורפה : " אתה נשוי ? " . 
מנשה , שאולי לא היה מוכן למעבר הבלתי צפוי לפסים אישיים מצד הרב ואולי לא היה רוצה שתקווה תכיר את עברו האישי - משפחתי בטרם יהיה נכון לכך , מגיב בביישנות ובהתכווצות . 
הוא עובר ממצב של עמידה למצב של כריעה , תוך כדי כך שהוא מסנן מבין שיניו מילה אחת בלבד : " הייתי " . 
בשלב זה חוזרת תקווה לתמונה . 
בצפייה ראשונה חזרתה נראית אקראית לגמרי , כאילו רק פינתה מקום וזמן לרב לאופר ולמנשה כדי שיוכלו להתכתש מעט . 
במבט שני , בהחלט אפשר לראות בחזרה זו ניסיון להמשיך מהמקום שבו מנשה נשבר לרגע בגלל מכה מוצלחת שספג מהרב : " איזה סידור מחורבן זה . 
בוקר אחד אני קמה , הבן אדם נעלם . 
איננו . 
הוא איננו אבל הוא ישנו . 
הוא לא מת , החוק לא יכול לעזור לי . 
אתם לא יכולים לעזור לי . 
כולם יודעים שאני צודקת , אבל גם הצדק לא יכול לעזור לי " . 
הרב לאופר , שאולי מתקשה במתן תשובה עניינית לדבריה של תקווה ואולי לא מעוניין להיכנס לוויכוח עם מישהו שאי אפשר להתווכח על כך שהוא מבטא כאב אותנטי עמוק , משיב לה : " אישה קונה את עצמה בשתי דרכים בלבד , בגט או במות הבעל . 
זה רצון השם " . 
במבט ראשון אפשר לחשוב כי תקווה קונה את הטריק של הרב לאופר ונותנת לאסטרטגיה של " מענה רך ישיב חימה " להשפיע עליה . 
אלא שבמבט שני , כאשר בוחנים את תשובת הרב בכלים הגיוניים מתעוררת בהכרח השאלה : האם לא הגיעה השעה למצוא עוד כמה דרכים שבעזרתם תוכל אישה לקנות את החופש שלה ? 
והתשובה עבור כל מי שאיננו דתי פנאטי או שאינו מאמין שיש לכבד את כל החוקים – כולל האבסורדיים שבהם , כפי שאפשר לחשוב שתקווה אולי הייתה בעצמה פעם , בתחילת הסרט – היא , ללא ספק , ברורה וחיובית : אכן הגיעה השעה למצוא כמה דרכים נוספות שתשחררנה נשים הסובלות מעגינותן הבלתי נסבלת , הנגרמת על ידי גברים רעי לב ואכזרים , כמו מנשה האשכנזי , שתקווה נישאה לו . 
תחילה מהוססת של דרך מעין זו , שבהמשך תתתגלה כנחרצת והחלטית , מציע לתקווה מנשה , " המזרחי הטוב " , שעובר באופן רשמי וגלוי לצדה של תקווה . 
כדי לעשות זאת הוא מנצל את העובדה שהרב לאופר עב הבשר טוען כי " לא יוכל לעלות בכוחות עצמו עד לגג " . 
מנשה אינו ממתין אפילו שתקווה אובדת העצות תבקש ממנו שיעזור לה ומציע לה ביוזמתו את סיועו . 
תקווה מהססת מעט , כביכול , וליתר דיוק עוסקת בכמה עניינים הדורשים את טיפולה בטרם תקבל את הצעתו של מנשה , שכל צופי הסרט יודעים ורוצים שעד סוף הסרט יקרה ביניהם " משהו " . 
וגם אם ה " משהו " הזה מתמהמה מעט , הרי הסכמתה לקבל את הצעתו של מנשה מרמזת על כך שה " משהו הזה אכן עשוי להתרחש " . 
הפעולה המסמלת בבירור את גיוסו השלם והמלא של מנשה ל " כוחות התקווה " היא שחרורו מן האזיקים שכבלוהו מן הרגע שבו החליטה תקווה לקחת אותו ואת פזית כבני ערובה , שישוחררו רק לאחר שמנשה הרע ( והאשכנזי ) ייאות לתת לה גט . 
מנשה ממהר לגמול לה כפי מידתה , כאשר הוא אינו ממתין זמן רב בטרם יסיר מעליו את מדי המאבטח שלו , בדיוק כפי שתקווה עשתה כמה דקות קודם לכן עם חולצת השוטרת שלה . 
כך הוא מסמן כי עבר לחלוטין לצדה ומבצע אקט דמוי השבעה שבו התחייב כי הוא נמנה בלב ונפש עם כוחותיה . 
מכיוון שבסרטים הוליוודיים או סמי - הוליוודיים שבועה התלויה על הקיר לקראת סוף המערכה השנייה חייבת , כמו האקדח מן המערכה הראשונה , לירות במערכה השלישית , לא יחלפו דקות רבות בטרם תינתן ל " פרוספר המזרחי " הזדמנות להוכיח הן את נאמנותו לשבועה והן את שאר יתרונותיו בהשוואה לאלה של יריבו עלוב הנפש , " האשכנזי " . 
ראשיתו של התהליך השלישי באי נעימות קלה שחשה תקווה זמן מועט לאחר שהתריסה נגד " דיני הגיטין בכלל " ונגד " האחראי על אכיפתם " עלי אדמות , הרב לאופר , בפרט . 
קשה אמנם לקבוע כי התהליך הוא גם תולדה של הוויכוח , שההתרסה הנזכרת הייתה חלק ממנו . 
עם זאת , בהחלט ייתכן כי תקווה הרגישה צורך להפגין עד כמה היא פתוחה , אנושית וליברלית בהשוואה לאותם עריצים דתיים מהרבנות : אלה שאמללו אותה כל השנים , בשל חוסר יכולתם למצוא את " גדלות הנפש " , שתאפשר להם לפתח את " הגמישות " שבאמצעותה ניתן היה להעניק לה גט - ולהפוך אותה " במחי פיסת נייר " לאישה חופשייה ומשוחררת . 
לה , לעומתם , די ברגע קט של עצב ומבוכה שנולד כתוצאה מכך שהביכה את הרב לאופר כדי להרגיש שהיא חייבת לעשות מעשה ולשחרר שני חטופים לפחות . 
כך בדיוק מתרחש התהליך הנזכר . 
" טוב , מה נעשיתם לי כאלה טרגיים " , שואלת תקווה מיד לאחר תום הוויכוח עם הרב לאופר , במהלכו הטיחה בו האשמות צמחוניות , שבעיני מיליטנטים כטומי לפיד היו נשמעות בוודאי כחלק מנאום בחירות הקורא בהתלהבות להצביע עבור ש"ס או המפד"ל . 
מיד לאחר מכן היא מבטאת בחום את כינויי החיבה שהמציאה לחייל ולחברתו במהלך החטיפה , " צילי וגילי " , ומיד מוסיפה : " לכו הביתה , אין לכם מה לחפש פה " . 
היא ניגשת אליהם ומשחררת אותם , תוך כדי כך שהיא מבקשת את סליחתם . 
" לא קרה כלום " , אומרת חברתו של החייל בנחמדות , בתבונה ובטקט שאפיינו אותה לאורך כל הסרט . 
" הכול חוויות " , פולט בצהלה צווחנית החייל , שכבר מזמן אנו יודעים כי לא יצליח להישאר לאורך זמן בן זוגה של חברתו . 
שניהם פונים ללכת בשעה שתקווה עוצרת בעדם ואומרת , " רק רגע , אני רוצה לתת לכם משהו שתיקחו איתכם . 
הם עוצרים והיא כותבת במהירות מכתב שמיועד לילדיה , נותנת להם אותו ואומרת : " תיתנו אותו לילדים שלי אם יקרה לי משהו " . 
צילי וגילי פוסעים לדרכם , ואנו לא יכולים שלא לחשוב על כך שמה שתקווה כותבת הוא מעין " גט כריתות " , שבעזרתו היא " משחררת " הן את צילי וגילי בפועל והן את שני ילדיה באופן רגשי , פסיכולוגי ואולי רוחני , אם יקרה לה , חס וחלילה , משהו רע . 
ג . 
בנתיבי התקווה 3 
זמן קצר לאחר שצילי וגילי הולכים לדרכם יוצאים תקווה , מנשה המשת"פ האדיב , הרב לאופר ( שמסתייע במנשה ) ופזית לעבר המצפה שבראש המגדל . 
לאחר שהם מגיעים למצפה הם ( ואנו ) מגלים כי נפלו היישר אל תוך מלכודת מתוחכמת שטמן להם רושקו : שורת צלפים חמושים ברובים בעלי כוונות טלסקופיות צצים מעל גג הזכוכית המכסה את המצפה , כשכל קני הרובים שבידיהם מופנים לעבר תקווה . 
שתי חבורות שוטרים נוספות נכנסות למצפה מבעד שני פתחים המובילים אליו , כשהראשון נמצא מאחורי תקווה והחטופים והשני מלפניהם , כשגם בידיהם נמצא נשק דרוך המכוון אל תקווה והחטופים . 
בראש אחת מחבורות השוטרים ניצב רושקו ( השחקן אורי גבריאל ) , שזו לנו הפעם הראשונה לחזות בו . 
רושקו מתגרה מעט בתקווה , " חשבת שתוכלי לעבוד עלי ? " , ומצווה עליה לזרוק את הנשק שלה , לפני שהוא גומר " לספור עד שלוש " . 
ב " שתיים " תקווה זורקת את הרובה ואחר כך ( בעידודו הפעיל של רושקו גם את האקדח ) . אלא שבשלב זה , במקום להשלים את תהליך הכניעה , היא שולחת במהירות את ידה לתיקה . 
אחד הצלפים יורה בה אינסטינקטיבית , אבל היא ניצלת מפגיעת הכדור , מפני שמנשה דוחף אותה קדימה וגורם לכך שתקווה תיפול וכדור הרובה רק ישפשף את מצחה וישרוט אותו קלות . 
בידיה של תקווה השרועה על הארץ מופיע רימון יד שלקחה מהחגור שהיה תלוי על בובת אחד החיילים במוזיאון השעווה , ובעזרתו היא מאיימת על רושקו שאם לא יורה לכל השוטרים לסגת היא תפתח את הנצרה ותפגע בו ובכל הסובבים אותה . 
" אין לי מה להפסיד , נסה אותי ! " , היא צועקת לרושקו , המהסס אם להיכנע לאיום . 
רגע של שיתוק ומבוכה משתרר באוויר והחטופים מנסים , ספק מתוך הזדהות עם תקווה ספק מתוך דאגה לחייהם , לתרום את חלקם כדי לגרום לרושקו להיכנע לאולטימטום של תקווה . 
הראשון כמובן שפונה אל רושקו הוא מנשה , שמפציר בו להקשיב לתקווה . 
אלא שמנשה כבר " שרוף " מבחינת רושקו , שצועק עליו : " אתה , תשתוק , אתה " . 
מנשה לא נשאר חייב וצועק בלהט : " אתה , רוצח , אתה " , ובכך מביא את הדו - קרב בין שני התרנגולים מוצפי הטסטוסטרון למצב של תיקו מביך . 
הרב לאופר עומד נבוך , מתבונן נטול מילים ורק צעקה נחרצת של פזית לעברו של רושקו , " די כבר , אתה לא רואה שהיא רצינית " , מצליחה להביא לכך שתושג הכרעה , המתבטאת בכך שרושקו , שרואה שאפילו פזית נגדו , מורה בתנועת יד לצלפים ולשאר הכוחות שבפיקודו לסגת אחורנית ולהניח לתקווה להמשיך במהלכה התקין של החטיפה . 
כראוי לגודל השעה ממהרת תקווה להודות למנשה ולחבוש את הפצע שגרם הכדור למצחה בעזרת המטפחת האדומה . 
זו עברה כבר כמה וכמה תחנות ( צילי , גילי , פיה של פזית וכו' ) ועתה היא מעניקה לתקווה מראה שהופך אותה לבת דמותו של רמבו . 
במקביל היא גורמת לצופי הסרט שניחנו בזיכרון טוב ( או שכבר צפו בסרט כמה פעמים ) להעלות חיוך על דל שפתם בשעה שהם נזכרים כי פזית צעקה בתחילת הסרט לעבר תקווה : " מה את חושבת שאת , רמבו ? " . 
אלא שלעלילה אין די בכך , מאחר שהיא חייבת לשעוט לקראת סופה הדרמטי . 
דקה לאחר שתקווה הפכה לרמבו היא כבר ניצבת ליד מנשה , כששניהם שעונים בגבם אל המעקה של המצפה ותל אביב פרושה להם מאחור , ושואלת אותו : " תגיד , למה אתה עוזר לי ? " . 
מנשה שותק רגע , כיאה למי שמבין שהגיע רגע השיא של הסרט והוא עומד לומר את הפואנטה שלו , ורק אז אומר : " האמת שאין לי תשובה כל כך טובה בשבילך , אני עוזר לך מפני שאין לך סיכוי , מה זה בסך הכול גט ? 
חתיכת נייר . 
מה את חושבת , שאם את ואני ... סתם , לדוגמה ... היינו יחד , גט היה משנה משהו ... ". 
מנשה ספק משלים את דבריו ספק אינו משלים אותם , כשהרב לאופר – עם הטלפון הסלולרי הנצחי , שמבהיר לכולם מיהו המאעכר הקובע כאן את מהלך הדברים – נכנס ל " פריים " ואומר : " זה נכון ! " . 
" מה נכון ? 
! " , שואלת תקווה בפליאה , שמבטאת גם את תחושת הצופים , שאף הם נדהמים לרגע אחד שבו אפשר היה לחשוב שהרב נתן אישור לדבריו של מנשה בדבר אי נחיצותה של " אותה חתיכת נייר המכונה גט " . 
אלא שכפי ש " הכושי אינו הופך את עורו " , כך גם הרב " אינו מניח לחברבורותיו " ומוסיף : " מנשה באמת ברח , אבל לא צריך לדאוג .... ". 
הוא אינו מספיק להסביר מדוע אין מקום לדאגה , מאחר שאת דבריו קוטע קולו של רושקו במכשיר הקשר , כשהוא מודיע לתקווה ש " קבוצת חברים של הרב לאופר רוצים לעלות לרב " , ושואל אותה , כמי שלפתע למד לכבד אותה ולתת לה לשלוט במהלך העניינים , אם " אפשר לתת להם לעלות ? " . 
עוד בטרם היא יכולה להתחיל להתלבט אם לתת להם לעלות או לא , שהרי זו יכולה להיות גם מלכודת , אומר לה הרב לאופר : " מה אכפת לך ? 
מה יש לך להפסיד ? " . 
ותקווה , שאולי מתרשמת מכנות כוונותיו של הרב ואולי מתבלבלת מכך שרושקו ממשיך לדבר בקשר ומודיע לה " וגם הילדים שלך נמצאים כאן ורוצים לדבר איתך " , מאשרת להם לעלות ומתפנה לדבר עם ילדיה . 
" יופי , תמשיכי ככה , אני גאה בך " , אומרת לה בתה מלי , מעוררת בקהל גלי צחוק ומפנה את מכשיר הקשר לאחיה הצעיר ארז , שאינו מהסס לרגע ומיד שואל את תקווה את שאלת המחץ , שכבר הצליחה למוטט אותה פעם אחת במהלך הסרט : " אמא , נכון שנלך מחר ל ' רובין הוד' ? " . 
תקווה מתקפלת באחת , אומרת בכוחותיה האחרונים " אני מקווה , מותק " ומתחילה להתכווץ ולייבב מתוך צער עמוק על כך שהיא יודעת שקשה להעלות על הדעת מצב שבו אכן תלך לראות את הסרט הנזכר . 
מן הסתם היא גם מתחילה להבין בהזדמנות לא חגיגית זו שיש דברים רבים שמבדילים בינה ובין הגיבור האגדי , שלרגע האמינה כי היא עומדת ללכת בדרכו , ולפתע - אולי בגלל הסיטואציה שבה כמעט הובסה על ידי רושקו - ברור לה שבניגוד לו כנראה לא תצליח להכניע לאורך זמן את כל יריביה . 
למזלה של תקווה ארז אינו יכול או אינו מעוניין להמשיך בשיחה ולפיכך היא יכולה לפנות בקול בוכים לפזית ולומר לה : " אני הבטחתי להם ... אני תמיד מקיימת את מה שאני מבטיחה להם ... הם לא יסלחו לי לעולם " . 
" בטח שהם יסלחו " , ממהרת פזית לומר . 
תקווה ממשיכה ומלחשת בקושי : " איך יכולתי לעשות להם את זה ... מה באמת חשבתם שאני באמת יכולה להרוג אתכם ... אפילו את עצמי אני לא יכולה להרוג ... ". 
תקווה מסיימת ויוצאת מהפריים כשהיא מותירה את פזית , העומדת סנטימטרים אחדים מאחוריה , בעיניים דומעות . 
ואילו מנשה , הניצב שני מטר מאחוריהן , עוקב אחריה בסקרנות מהולה בערגה . 
זמן מועט לאחר מכן - כאשר תקווה יושבת על מעקה קטן הבנוי בצד הפנימי של המצפה , מנשה יושב ופזית עומדת במרחק כמה מטרים ממנה - נכנסת למצפה , בזהירות , קבוצת חרדים , עטויי שטריימלים וחבושי כובעים שחורים . 
הרב ניגש אליהם בשמחה , לוחץ את ידיהם עד שפתאום אנו מגלים ביניהם גם את מנשה האשכנזי , הבעל הנמלט , שגם הוא לבוש כחרד . 
הרב לאופר מניח את ידו על כתפו של מנשה הנ"ל בגאווה , כזו שמתאימה למי שחושף ברבים בפעם הראשונה את תלמידו האהוב , ואומר בחדווה : " נו , אפשר לסמוך על המשטרה ? 
! " . 
מכיוון שהשאלה היא רטורית , פונה מיד הרב לאופר לתקווה : " הכול מסודר , הוא נותן לך גט , אנחנו שולחים אותו לגרמניה , המשטרה לא יודעת כלום ואנחנו לא אומרים כלום , בעלך ביקש מרצונו החופשי לכתוב לך גט , הכול כדת וכדין בנוכחות בית הדין הרבני , מחר בעלך טס לגרמניה ואת תהיי מותרת לכל גבר ... נו , אני רואה שאת המומה ... נו , יופי " . 
תוך כדי כך שהרב לאופר מדבר אל תקווה ומסביר לה את פרטי התוכנית הערמומית מתמקדת בה המצלמה מדי פעם . 
במבט ראשון אפשר לחשוב כי היא באמת המומה מתחבולותיו של הרב לאופר . 
בדיעבד , לאחר שבוחנים את תגובתה למזימות אלה , אפשר להבין כי בדיוק ברגעים אלה מעבדת תקווה את המידע שקיבלה ממנשה המזרחי לפני רגע , כאשר שאלה אותו : " למה אתה עוזר לי ? " . 
מהתשובה אפשר היה ללמוד שני דברים . 
ראשית - מנשה המזרחי עוזר לתקווה כי הוא מרחם עליה מפני שהיא כבולה לרעיון שכדי להיות משוחררת היא חייבת לזכות בגט , שלדבריו הוא לא יותר מ " חתיכת נייר " . 
שנית - הוא עצמו לא היה מתקשה לקיים קשרים זוגיים איתה גם אם היה יודע שלעולם לא תוכל להשיג גט . 
רק העובדה שתקווה הצליחה להפנים רעיונות אלה יכולה להסביר את השיחה המתנהלת בין תקווה לבעלה הסורר , שבה היא מתייחסת במקביל גם למה שאמר לה הרב לאופר זה עתה וגם למה שאמר לה מנשה התימני דקות אחדות קודם לכן . 
כך קורה שלאחר דקת דומייה , שבה נראה כאילו תקווה מנסה לעכל את הפתרון שמצא הרב לבעיית עגינותה , היא פונה לבעלה לשעבר ושואלת אותו ברגשות מעורבים : " זה נכון ? " . 
מנשה , שעדיין לא קולט את השינוי שהתחולל אצל תקווה , עונה בזעף " כן " , תוך שהוא מצטייר בבירור כמי שכועס על כך שטורדים את מנוחתו בשאלות מיותרות , שאינן מכירות בגודל ה " טובה " שהוא עושה לתקווה כאשר הוא מסכים להעניק לה גט . 
תקווה הישנה , בעלת האלוהות הקודמת , בוודאי הייתה נאלמת דום ומתמלאת אסירות תודה , אבל לתקווה החדשה אלוהות אחרת לגמרי , שבה הערכים הנחשבים הם אהבה והתחשבות ושבמסגרתה כל עורכת דין מסוגלת להשיא ו/או לתת גט . 
לכן היא איננה מתביישת לומר לבעלה הבוגדני : " אני רוצה לדעת למה ? " . 
מנשה האשכנזי , שעדיין שבוי בקסמה של האלוהות הישנה , שאפשרה לו לרדות בתקווה ללא מצרים , ממשיך באטימותו המרושעת ואומר לתקווה : " אני נותן לך גט ? 
אז מה זה משנה למה ? " . 
תקווה ממשיכה לעמוד על שלה בשני מובנים . 
ראשית , היא מתעקשת לקבל תשובה . 
שנית , היא מתעקשת להציג את מערכת הערכים שאימצה כאשר בחרה לאמץ לעצמה " אישיות חדשה " ו " אלוהים אחרים " . 
שתי ה " עמידות - על " שלה מקבלות ביטוי במשפט הצנוע הבא : " לא . 
התכוונתי למה נעלמת , למה זה הגיע לי ? " . 
כדי שלא נחמיץ את מלוא משמעויותיו , נביא כאן את המשתמע מכל אחד משני חלקיו . 
החלק הראשון של המשפט , המילה " לא " , בא לומר : " אני לא שואלת אותך מדוע אתה מסכים לתת לי גט , זה כבר לא כל כך חשוב לי בתוקף היותי ' תקווה החדשה ' לדעת את זה , מאחר שאני יכולה להסתדר בעולם ללא כל קושי גם בלי הגט שלך " . 
החלק השני של המשפט , " התכוונתי למה נעלמת , למה זה הגיע לי ? " , מבליט את העובדה שתקווה כבר אינה מסתפקת בכך שיזרקו לה את הגט בפנים , בזלזול המעיד על חוסר הערכה ועל תחושה כאילו אפשר להניח שבכל מקרה , לא משנה מה יעשו לה לפני או אחרי , היא תקבל אותו בכניעות אסירת תודה . 
מנשה מעז בפעם האחרונה בחייו להשיב לתקווה בזלזול , שבעבר נבע מכך שהיא אפשרה לו לנהוג כך כלפיה ועתה נובע מכך שאינו מבין את השינוי הדרמטי שחל בה מאז שסטר לה במוזיאון השעווה , לפני מספר שעות , ועונה לה : " לא יודע " . 
תשובה שנותנת את האות לכך שתקווה תבין שהגיע הזמן ללמד אותו פרק בהלכות מתן כבוד לה ולחייה ובעצם לכל הדברים שקשורים בה , שעד היום ברוב חוצפתו ועריצותו העז לזלזל בהם . 
" לא ! " , עונה תקווה בנחרצות , שמעוררת מצד אחד את השאלה מדוע לא אימצה אותה לפני שנים רבות ומצד שני את הוודאות הגמורה לכך שהיא אכן מתכוונת אליה ברצינות גמורה . 
הרצינות של תקווה מעוררת במיוחד את תשומת לבו של הרב לאופר , שמבין , ולו באופן אינטואיטיבי , כי יש להתייחס ברצינות רבה לאמירתה , ולכן ממהר לשאול אותה : " מה לא ? " . 
ותקווה " החדשה " אינה מהססת לרגע , וממהרת להבהיר למה בדיוק התכוונה , ללא כחל וסרק : " אני לא מסכימה .... אני אמורה להסכים , לא ? 
אז אני לא מסכימה ! " . 
מנשה האשכנזי מאבד לראשונה את קור רוחו ומתחיל לצחקק מתוך שילוב של פחד ומבוכה , שמעידים על המצוקה העמוקה שממנה הוא סובל ושהופכת להרבה יותר ברורה ומוחשית כאשר הוא פונה לתקווה וספק שואל ספק אומר : " אבל זה מה שביקשת ... גט ? 
! " . 
" אבל לא ככה ! 
! 
! " , עונה תקווה , שפתאום יודעת בזכות " האלוהים החדש " שאימצה בדיוק מה " מגיע לה " ולפיכך מה היא רוצה . 
" איך ? " , שואל הרב לאופר - מופתע שיש מישהו שדוחה את מה שנראה עד לפני מספר דקות כ " מתת האלוהים " : " את קונה את החופש שלך ! " . 
תקווה , שעדיין קצת מבולבלת מ " חילופי האלוהות " המהירים שזה עתה התנסתה בהם , מנסה להבהיר לרב לאופר , ואולי גם לעצמה , מדוע קבלת הגט בסיטואציה הנוכחית לא תגרום לה תחושה של זכייה בחופש נכסף : " מה אתה חושב , שאם הוא היה נותן לי גט עכשיו אני הייתי מרגישה חופשייה ? 
... גם אני חשבתי ככה ... אבל זה לא נכון ... ". 
מנשה המאבטח המזרחי מחייך לעצמו בשמחה ובסיפוק , שהרי אפילו הוא לא תיאר לעצמו , בחלומותיו האופטימיים ביותר , שהשיעור שלימד את תקווה יופנם וייושם במהירות רבה כל כך . 
ואילו הרב לאופר עושה את הניסיון הנואש והפתטי האחרון לשכנע את תקווה , כשהוא אומר לה את המשפט שאולי היה מתבקש שיאמר כמתבונן על הסיטואציה מתוך השקפת עולמו : " אבל הכול כשר " . 
אין כמעט מנוס מלענות : " כשר , אבל מסריח " , טקסט המעורר כמובן גם את בלוטות הצחוק של הקהל . 
אלא שתקווה לא באה להצחיק את הקהל , אלא להראות מה יעלה בגורלם של גברים כמו בעלה , מנשה " האשכנזי הרע " , לאחר שנשותיהם תהפוכנה לאסרטיביות ותחלטנה להשיב להם כגמולם . 
ולפיכך היא ממהרת להבהיר לרב לאופר , נציג " האלוהות הישנה " , וליתר שומעיה : " אני רוצה שהוא ישלם על מה שעשה ... הוא צריך לשבת בכלא ! 
! 
! " . 
דברים כדרבנות , שמביאים את מנשה לומר בחוסר אונים : " אני האבא של הילדים שלך תקווה " . 
לא משפטים כאלו יעצרו את תקווה " החדשה " , שמשלימה את תהליך העמדתו של בעלה המרושע במקומו ... ואומרת לסובבים אותה : " מי זה האיש הזה ? 
לא מכירה אותו " , ולרושקו , באמצעות מכשיר הקשר : " רושקו , אני סיימתי , אתה יכול לעלות . 
ארב זיסקינד גם כן מחכה לך פה " . 
סיכום : מחושך לאור 
הניצחון הגדול הושג , לפחות במבט ראשון ולכאורה , ולפיכך הסרט והצופים יכולים להתמסר בחדווה לאפילוג של הסרט . 
בתחילתו , מיד לאחר שתקווה סיימה לדבר עם רושקו בקשר , היא עומדת בקצהו המרוחק של המצפה ליד מנשה המאבטח , אבל לא קרובה מדי , כשגבה אל המעקה החיצוני של המצפה ואילו פניו מופנים מבעד למעקה אל מחוצה לו . 
לפתע אנו רואים צרור בלונים מרחף אל על , שמתחתיו תלוי קרטון ענק , שעליו כתוב : " לתקווה באהבה מצילי וגילי " . 
תקווה אינה מבחינה בשלט , מאחר שגבה מופנה אליו , אבל מנשה , המאבטח המזרחי הטוב , שאינו יכול שלא לראותו , מפנה את תשומת לבה אליו ושניהם מתבוננים בו כשהם מפגינים שמחה ואושר , ועל שפתיהם מרוח חיוך מטומטם , שכמוהו מתפשט גם על פני הצופה הכי מנומנם . 
מיד לאחר ההתבוננות בשלט אנו רואים כמה שוטרים המופיעים בקצה המרוחק של המצפה . 
תקווה מתחילה לפסוע לעברם , כשמנשה שולח לעברה את אחת מידיו על מנת לעצור אותה ולהיפרד ממנה . 
היא אכן נעצרת , אבל במקום ליטול את ידו ולהסתפק בלחיצתה לשלום , היא פוסעת חצי פסיעה לאחור ומעניקה לו " נשיקה צרפתית ארוכה ומרשימה " , שלא הייתה מביישת שום סרט הוליוודי קלאסי . 
בתום הנשיקה היא פוסעת בהשלמה ובנחישות לעבר השוטרים , וליתר דיוק לעבר האזיקים שאחד מהם מחזיק . 
כשהיא מגיעה אל השוטרים היא מושיטה את ידיה לעברם - כאשר קצת לפני שהם מולבשים על פרקי ידיה וכובלים אותה התמונה מוחשכת והסרט מסתיים . 
כל אחד משלושת אירועי האפילוג מתייחס להתרחשויות שפקדו אותנו , ובעיקר את תקווה , בסרט . 
האירוע הראשון נועד להעניק לתקווה את ברכת הזוג ה " נורמלי " היחיד , המתנהג לפי מנהגי ה " אלוהות החדשה " שתקווה בחרה לאמץ במהלך הסרט . 
צילי וגילי מהווים דוגמה לזוגיות שמחה בחלקה , שבה האישה מסרבת לקבל את תפקיד האישה הקטנה והכנועה , אלא להפך , מתעקשת וגם מצליחה לנווט ולעצב את יחסיה עם בן זוגה , ולהיות , על אף גילה הצעיר , ה " דומיננטית והמשמעותית " בעיצובם . 
שני האירועים הנוספים המתרחשים באפילוג ( הנשיקה והאזיקים על ידיה של תקווה ) מתייחסים האחד לשני במספר דרכים , שמן הראוי לעמוד על טיבן של שתיים מהן . 
האחת , המובחנת יותר , מבטאת את היכולת לפשר בין שני חלקים באישיותה של תקווה , שבעבר לא אפשרו לה ליצור הרמוניה בין נטייתה הנוקשה לשמור על חוקי המדינה והדת בכל מחיר ובין רצונה לכונן קשרים רומנטיים על בסיס הומני ושוויוני ; השנייה , ערטילאית יותר , מבטאת סוג מסוים של התחברות ( בעלת סממן של חופה או קידושין ) , שבמסגרתה תקווה לוקחת על עצמה להיות בקשר עם " המנשה הנכון " ( או עם גברים אחרים , שיחליפו אותו , אם הקשר ביניהם לא יצליח ) " כדת ההומניזם הליברלי והחוק החילוני השורר במדינת ישראל " . 
אפשר , מן הסתם , לנסח את " לשון השבועה " המשוערת שתקווה נוטלת על עצמה באמצעות שני האקטים ה " טקסיים " שבהם היא נוטלת חלק באפילוג של הסרט בעוד כמה דרכים . 
בכל מקרה , ברור כי שבועה זו , בניסוח כזה או אחר , מייצגת את האידאולוגיה של יוצרות הסרט , שאמורה להתבטא בשלוש צורות . 
הראשונה , התנהגותה של תקווה , שאמורה להצביע על המהפכים התודעתיים שעברה במהלך הסרט ; השנייה , עמדתם העקרונית של צופי הסרט כלפי הסוגיות הערכיות והמוסריות שתקווה התמודדה עמן במהלך הסרט ; השלישית , נכונותם של צופי הסרט לאמץ באופן מעשי הן את הכרעותיה והן את התנהגותה של תקווה בסוגיות שעמן התמודדותה במהלך הסרט . 
הכרעות והתנהגויות אלו הן כנראה הסיבות שמסבירות מדוע הסרט זכה ועדיין זוכה להצלחה לא מבוטלת אצל קהלי צופים גדולים יחסית . 
הוא נותן לקבוצות מסוימות בחברה הישראלית – שמבוהלת מהחיבור בין מזרחים בעלי תודעה היסטורית ( בדיוק כפי שתקווה אמורה להיות , לפחות לכאורה , לאחר מסעה במוזיאון השעווה ) לרבנים ממוצא אשכנזי ( שיכולים ללמד את אותם מזרחים פרק בהלכות אינטריגה והערמה על הממסד ) - תחושה כי חששם אינו מוצדק כל כך . 
בעזרתו של נאום אידאולוגי קצר כמו זה שנושא " מנשה הנכון " באוזניה של תקווה , אפשר בקלות לגרום להדברתו של החיבור הנזכר : בין " מזרחים מודעים " ל " רבנים אשכנזים " . 
פרק ד' : חולה אהבה משיכון ג' 
א . 
החמצה נוספת 
אין ספק שאם מחפשים סרט נוסף שמרבית הצופים בו והכותבים עליו החמיצו את משמעותו כדאי מאוד לבחור בחולה אהבה משיכון ג' : סרט שכל מי שקולט את ה " מסר האמיתי " שלו מתקשה להבין כיצד נתפס באופן כללי ודי סתמי כסרט המתאר את " שולי השוליים " של החברה הישראלית , ולחילופין כסרט המייצג את " אי יכולתו של הקולנוע הישראלי לקבוע מהי המציאות הישראלית ומהו המקום הישראלי " . 
למי שרוצה להבליט את " אזורי ההמשגה " המאפיינים את האופן שבו נהוג להתייחס לסרט בשיח הישראלי , קל במיוחד להיתפס לפרשנות השנייה , משום שבעליה מתעקש " ללעוס " את " עלילת הסרט " ואת " המסר שלו " עבור צופי הסרט . 
פעולה המאפשרת , בדיעבד , להראות בצורה בהירה וחותכת את ההחמצה הרווחת , בדרך כלל , לגבי האופן שבו יש לפרש את עלילת הסרט ומשמעותה . 
אורי קליין , מי שעומד מאחורי פרשנות זו , מתאר את עלילת הסרט כ " סיפור הערגה של גיבור הסרט , תושב הפריפריה , לאישה הבאה מהמרכז , כלומר מתל אביב " . 
במקביל הוא טוען כי המסר הבולט שהסרט מעביר הוא : החברה הישראלית עברה " קריסה נפשית ומנטלית " ; הסרט נותן לה ביטוי בעזרת " סממנים הזייתיים מובהקים " , שהוא מוסיף ל " סגנון הריאליסטי - ששלט במרבית הסרט - לקראת סופו . 
הפרשנות המוטעית והמטעה של קליין מעוררת תחושת החמצה גדולה , מאחר שמשהו מהדברים שכתב קליין מעיד על כך שלפחות באינטואיציה הוא קלט את המפתח שבאמצעותו יש לפענח את הסרט . 
קליין מציין את העובדה הנכונה כי " בחלקו האחרון של הסרט ניקז גביזון את כל המרכיבים של המציאות המתוארת בסרט לבית חולים לחולי נפש " , אבל בלי לעמוד על משמעותה . 
כל זאת מפני שראה בעלילת הסרט עדות לכך שהסרט " פירק את המציאות הישראלית למרכיביה , וריכז את המרכיבים האלה לתוך מוסד שמייצג קריסה נפשית ומנטלית " , בלי להשתמש בשיטות הניתוח של טקסטים שהציעה התיאוריה הסטרוקטורליסטית : תיאוריה שכבר בשנות ה - 70 השכילו רבים מבין הכותבים על הקולנוע הישראלי להבין כי היא אחת התיאוריות היותר יעילות שבעזרתן אפשר לנתח סרטי בורקס . 
החמצה זו תחייב אותי לכתוב כאן באופן שיעזור לשוחרי הקולנוע הישראלי לעמוד על אחד היסודות הבסיסיים של הפואטיקה שהתפתחה במסגרתו , באמצעות תיאור וניתוח של ארבע תופעות ותהליכים מרכזיים בקולנוע הישראלי : 
1 . 
הדגמת הרטוריקה שבאמצעותה שכנעו סרטי הבורקס את קהל המטרה שלהם שאין בעיה עדתית או כי היא עתידה להיפתר מעצמה , בעזרת אחד מסרטי הבורקס המצליחים והלא מספיק מנותחים – צ'רלי וחצי ( בועז דוידזון , 1974 ) . 
2 . 
הצבעה על השינויים המרכזיים שהתחוללו בקולנוע הישראלי מאז סוף שנות ה - 80 - תוך שימת דגש על האופן שבו השפיעו שינויים אלה על התמודדות הקולנוע הישראלי עם הפערים חברתיים , שבעבר הקולנוע של הבורקס התמחה בהתמודדות איתם . 
3 . 
יישום הרטוריקה הזאת על הסרט חולה אהבה משיכון ג' ( שבי גביזון , 1995 ) , שבאמצעותו תובא דוגמה נוספת לאופן שבו הפעילו סרטים שנעשו בארץ בשנות ה - 90 ושנות ה - 2000 מניפולציות הכרתיות ( סוציולוגיות ותרבותיות ) על צופיהם . 
4 . 
הצגת הרלוונטיות של תיאור וניתוח הסרט חולה אהבה משיכון ג' - ושל סרטים נוספים שנותחו בפרקי הספר הקודמים - עבור כל מי שרצה לפרש ולהבין כהלכה סרטים מרכזיים רבים שנעשו בארץ מאז סוף שנות ה - 80 . 
בעזרת תיאור וניתוח שלוש תופעות אלה יהפכו הרבה מהתהליכים המתרחשים בקולנוע הישראלי – והרבה מהמניפולציות שמאפיינות ומניעות את התרבות העברית בת זמננו ( סוף המאה ה - 20 ותחילת המאה ה - 21 ) - להרבה יותר שקופים ומובנים . 
עובדה שתפתיע קוראים רבים כבר במהלך הדיון בסרט , שרבים חושבים שהם יודעים עליו הכול , צ'רלי וחצי , שהדיון בו גם כמעניין לכשעצמו וגם מאפשר קריאה מרתקת יותר של חולה אהבה משיכון ג' . 
ב . 
' צ'רלי וחצי ' והרטוריקה של הבורקס 
1 . 
ספירת מלאי 
אין ספק כי צ'רלי וחצי ( בועז דוידזון , 1974 ) הוא אחד מסרטי הבורקס המצליחים והלא מספיק מנותחים בקולנוע הישראלי . 
אלה שוחט יודעת לספר כי הוא מומן בידי אנשי קולנוע עולים מאיראן , שרצו להעביר לסרט ישראלי סיפור שכתב עבורם סופר - תסריטאי איראני מצליח , כדי שיעשו ממנו סרט בארצם . 
במרכזו של סיפור זה ניצב " גיבור שכונתי מקומי הקשור לעולם התחתון " , ש " מלווה תמיד בילד " , " המתאהב בבתה של משפחה עשירה " . 
אלי תבור , אחד מהתסריטאים המצליחים בישראל של אותם ימים , נשכר כדי ל " העלות " את הסיפור לארץ , והפך ב " אופן טבעי " את גיבורו השכונתי של הסרט לבן עדות המזרח ואת בת העשירים לאשכנזיה . 
כמו כן הוא עיצב את העלילה ברוח " המסורת היידית המודרנית " , ששוחט טוענת כי שימשה מקור השראה מרכזי בעיצוב תרבות סרטי הבורקס , כך שתעסוק בעיקר בהסתגלות לעולם " החדש " ו " המודרני " . 
שוחט שמה דגש על כך שהעולם " החדש והמודרני " פירושו נישואים לאישה אשכנזיה במקרה של צ'רלי , ומעבר לאמריקה במקרה של חצי , הלוא הוא מיקו . 
היא אף מספרת בהרחבה כיצד שונה סופו של הסרט בהשראת פועל ניקיון , שהפציר בבמאי הסרט לתת למיקו לטוס לאמריקה ולזכות באפשרות " להיות בן אדם " , אבל כמעט ואינה עוסקת בפרטים הנוגעים לאופן שבו מתפתחת עלילת הסרט - נושא שאליו התייחסו במידה מסוימת יהודה נאמן , נורית גרץ ומאיר שניצר . 
נאמן מדגיש את העובדה כי עלילת הסרט מתפתחת בשני צירים , במרכז הציר הראשון ניצב צ'רלי , המעוניין לכבוש את לבה של גילה זוהר , בת האשכנזים העשירה ; ואילו במרכז הציר השני ניצב ששון , בן גילו ושכונתו של צ'רלי ( ויריבו במאבק על השליטה בשכונה ) , שחפץ כי אשתו תיכנס להריון ותלד לו ילד . 
לדעתו של נאמן , העלילה השנייה , הנפתרת בעזרת " שיקוי אהבה " שהמרכיב החשוב שלו הוא שיער משפמה של ג'ירפה , נועדה להקנות אמינות לראשונה . 
תהליך המתרחש , על פי נאמן , בעזרת ההיקש שעושים הצופים בין הפתרון הלא רציונלי , אך " המתקבל על הדעת " מנקודת מבטם ( כפי שרואה אותה נאמן , לפחות ) , לבעיית ההיריון של ששון ובין הנישואין " הבלתי אפשריים מבחינה סוציולוגית " של צ'רלי וגילה . 
יש יותר מקורטוב של התנשאות בגישתו של נאמן . 
לדעתו , בעזרת האנלוגיה בין הסיפורים ( כניסת אשתו של ששון להיריון ונישואי צ'רלי עם גילה ) " מאלץ התסריטאי את הצופה לקבל כעובדה ניצחת אפשרות שאינה עומדת בשום מבחן של מציאות " , שכן " חתונתו של צ'רלי עם הכלה הלבנה היא עתה אפשרות ריאלית עבורו , בדיוק כמו שפם הג'ירפה , שמכניס את אשתו של ששון להריון " . 
נאמן מוסיף להתנשאות , שמרשה לעצמה לזלזל יתר על המידה באינטליגנציה של הצופה המזרחי , גם מחמאת שווא תמוהה שאותה הוא מעניק ליוצרי צ'רלי וחצי , בטרם הוא מדייק , פחות או יותר , באימפקט שהיה לסרט על צופיו . 
חשוב להתייחס הן למחמאה השגויה והן לטענה הנכונה לגבי הרושם שעושה הסרט , מאחר שניעזר בהן בניתוח שנערוך לו מיד . 
המחמאה של נאמן מתייחסת לאופן שבו מציג " דוידזון את תמונת הרחוב בשכונה או את היחסים במשפחה " , וחובה להבהיר מדוע נאמן טועה לחלוטין כאשר הוא טוען כי דוידזון עושה זאת בצורה מוצלחת , תוך הקפדה על דיוק ונאמנות למציאות . 
לגבי האימפקט של הסרט - שהתבטא ( ואולי עדיין מתבטא ) בכך שרבבות המזרחים " שראו את הסרט יצאו מן האולם בהרגשה שגם הם יכולים " להינשא לאשכנזיות עשירות - חשוב לשחזר בצורה מדויקת את האופן שבו הסרט יוצר אותו . 
2 . 
ספירת מצאי 
כבר בשתי הסצינות הראשונות של צ'רלי וחצי , שבמהלכן מציצים הצופים לבית של מיקו ( בשעה שאחותו מנסה ל " העיר אותו לבית ספר " ) ובבית של צ'רלי ( שבו אביו מתחנן בפני אמו ש " תיתן לו כסף לקניית קצת אלכוהול " ) , נחבאות כמה מניפולציות ראויות לציון ( שלא זכו לניתוח " פומבי " בשום ניתוח - כתוב - ומסודר שנעשה לסרט עד כה ) . הראשונה והבולטת ביותר נוגעת למבטא הכבד של מיקו , שמתבקש להשוותו ל " מבטא " של צ'רלי , שהוא במובהק ישראלי - צברי . 
ההנחה שמפיקי הסרט היו יכולים לבחור , בקלות , ילד בעל מבטא פחות כבד מזה שהיה למיקו ; או לפחות , לצרף הסבר למבטא הכבד של מיקו ( למשל , ארץ מוצאו , משך שהותו בארץ ) ; מחייבת להסיק כי ה " מבטא " אינו מקרי . 
כלומר , כי הוא נועד להעביר מסר ברור . 
המבטא וכל מה שהוא מייצג ( העדתיות או המזרחיות , לדוגמה ) עוברים באופן טבעי במהלך הזמן , לכן אין צורך לעשות מאמצים מיוחדים כדי לטפל בהם : הם במילא יחלפו ( ויהיו כ " לא היו " ) לאחר שיעבור מספיק זמן , שבמהלכו המבטא " ינשור " במיקו בהדרגתיות , תוך כדי כך שהוא הופך מילד " מזרחי מעורר בכי " למבוגר " סופר-צבר " . 
המניפולציה השנייה , בולטת לא פחות , נוגעת למשפחתו של צ'רלי , שיש בה כל המאפיינים החמורים ביותר שאפשר למצוא במשפחה מזרחית שהקליטה שלה בארץ הייתה רעה במיוחד : אבי המשפחה איבד את מעמדו והפך לאלכוהוליסט חסר תועלת , האם הפכה למפרנסת העיקרית של המשפחה , והעובדה שהיא זו שצריכה להעניק תמיכה לבעלה יוצרת מצבים משפילים במיוחד . 
כמו כן , הבן הבכור הפך למנהיג המשפחה ובמקביל גם לדמות א - סוציאלית החיה על סף ההידרדרות לפשע . 
אלא שבתמונה לא מלבבת זו חסר מרכיב אחד משמעותי מאוד : האלימות המתלווה לכל הסימפטומים הנזכרים אינה קיימת . 
לכן כמעט ואין מנוס מלחשוב כי הצגה מעין זו של המשפחה נובעת מרצון להקהות את העוקץ מהסבל הנגרם לבני עדות המזרח ממצבם הסוציו - אקונומי בתוקף העובדה שסבל זה מוצג כנעים ונחמד ואולי אפילו כמשעשע . 
מה הפלא שגם מזרחים וגם אשכנזים אוהבים הצגה מעין זו . 
המזרחים בתוקף העובדה שהם שמחים לראות תמונה המשפרת את הדימוי העצמי שלהם או את הדימוי החברתי שדבק בהם ; האשכנזים בתוקף העובדה שהצגה מעין זו של המזרחיות בשיא נוולותה וניוונה פוטרת אותם מלחוש רגשי אשמה כלשהם , שעשויים לנבוע מכך שהם אחראים בצורה זו או אחרת למצבם של בני עדות המזרח . 
המניפולציה השלישית נוגעת לכמה פרטים שלא בטוח שהצופה בסרט בפעם הראשונה יכול להבחין בהם , אבל בהמשך הסרט הופכים למשמעותיים ביותר . 
לפיכך נזכיר אותם גם אם לא נציין מיד את המשמעות שיש לייחס להם , כדי שגילוים יהיה דומה ככל האפשר לאופן שבו הוא מתגלה בסרט עצמו . 
מדובר בשלושה עניינים מרכזיים : 
- מיקו מזכיר לנו מישהו . 
אנחנו לא ממש יודעים מיהו . 
הוותיקים או שוחרי העבר שבינינו יכולים אולי לחשוד שמדובר בחוזליטו , כוכב סרטי הילדים הספרדי , שהיה מנצל כל הזדמנות כדי לפצוח בשירה מצו - סופרנית נוגעת ללב , אבל הם אינם חייבים לרוץ לספריית הווידיאו הקרובה , שכן זה לא הוא . 
כבר בדקנו . 
אבל למי הוא דומה ? 
סבלנות , בהמשך יתגלה הדבר , כאשר יוצרי הסרט , שהבחינו ( לפחות באופן לא מודע ) בדמיון שעליו אנו מדברים , יספקו לנו עוד רמז שבעזרתו נוכל לזהות בוודאות את הדמות אשר לה דומה מיקו . 
- צ'רלי מצויד בכובע מערבונים אמריקאי שבו יש אפילו ריצ'רץ' המאפשר לו להחביא כסף . 
אין ספק שמדובר בפריט לבוש שלא היה מאוד פופולרי ורווח באותם ימים , אבל כרגע איננו יודעים עדיין מה טעם מצא צ'רלי להפוך אותו לחלק ממלתחתו . 
גם כאן שומה עלינו שלא להילחץ מאי הידיעה ותחת זאת פשוט לסמוך על יוצרי הסרט שידאגו בהמשך להוסיף לנו את כל האינפורמציה אשר לה נזדקק כדי להבין מדוע בחר דווקא לאמץ לעצמו כובע בוקרים אמריקאי . 
- המוזיקה המלווה את הסרט מורכבת מקטעי שירים ישראליים של יאיר רוזנבלום , שכתב את המוזיקה לסרט . 
תופעה המעוררת תמיהה מסוימת , מאחר שלא נראה כי זוהי המוזיקה הטבעית שאמורה ללוות את מה שראינו עד כה בסרט ואת מה שאנו מצפים לראות בו מכאן ואילך . 
ומאחר שגם כאן , מן הסתם , נזכה בתשובה בהמשך הסרט , נוכל להמשיך לעקוב אחר התפתחות עלילתו . 
בשש הסצינות הבאות של הסרט מתוודעים צופיו לשאר הגיבורים המרכזיים ולתפקיד שהם אמורים למלא בו . 
וזה מה שהם לומדים , פחות או יותר , במהלכן : 
א . 
צ'רלי ומיקו מתפרנסים ממעשי נוכלות , שהסרט דואג לנטרל את ההיבט הפלילי שלהם – ולהציגם כסוג של " מתיחות " או כמעין " מעשי משובה " . 
כתוצאה מכך מותח הסרט את אחת השאיפות הצבריות היותר בסיסיות - מצד אחד לא להיות " פראייר " , ומצד שני להפוך את כל ידידך ( שלא לדבר על אויביך ) ל " פראיירים " במידת האפשר – לממדים מעט מפלצתיים . 
ב . 
צ'רלי מחובר לתרבות האמריקאית בעוד כמה דרכים מלבד הכובע שהוא חובש : בסוף כל תרגיל " עוקץ " הוא מבצע תנועה שב " טעות " נקראת היום מזרחית , מאחר שהיא יובאה לכאן דווקא מארצות הברית ; הוא מעשן סיגרים , לובש גופיות אמריקאיות , חלק משיטות הנוכלות שלו יובאו היישר מארצות הברית ועוד . 
ג . 
בשכונה שבה גרים צ'רלי ומיקו פועלים עוד שני נוכלים : ששון ( זאב רווח בתפקידו הקומי - קולנועי הגדול ביותר ) וגדליה . 
שניהם מתחרים בצ'רלי ומיקו על פי חוקים ברורים המתקיימים בין נוכלים שיש להם קוד אתי משותף : אין להסגיר את מתחריך לידי המשטרה בשום מקרה ; ואם מתחריך תפסו אותך בקלקלתך אחרי שעשית משהו " לא חוקי " ( כמו לטפול האשמות שווא על ששון באוזני אשתו או לנסות להתחיל עם אחותו של מיקו ) , עליך לתת ליריביך ל " השפיט " אותך , כלומר לתת לך עונש שיעשה אותך " פראייר " של השני לפרק זמן מסוים . 
חוקים אלה הם כה מחייבים עד שגם מיקו רשאי ל " השפיט " את ששון כשהוא תופס אותו מנסה להתחיל עם אחותו , אף על פי שלכאורה ששון יכול בקלות לנפנף את הילד הקטן ממנו והלאה . 
ד . 
למרות העובדה שצ'רלי וששון הם בני אותו גיל , ילידי אותה שכונה ובעלי תעסוקה דומה , אפשר להבחין בהבדל תרבותי בולט מאוד ביניהם . 
הבדל זה ניכר בשני תחומים : פנימי וחיצוני . 
ששון לבוש ומסורק בסגנון המאפשר לנו לקבוע כבר במבט ראשון כי יש בו משהו קצת " ארסי או פרחי " . 
עולמו הפנימי של ששון מורכב מאמונות תפלות ( חתול שחור ) , קמעות ( חמסה ) וכשפים ( נוסחת קסם של אמו של צ'רלי , המתפרנסת כמגדת עתידות , שתאפשר לו להפוך לאב ) , בשעה שצ'רלי סולד מכל אלו ולפיכך משתעשע באמונותיו הטפלות של ששון ומסרב להיעזר ב " כישוריה " של אמו , גם כאשר הוא נקלע למצוקה . 
ה . 
סמוך לשכונה מתגוררת בחורה יפה ועשירה הנוסעת במכונית פתוחה , משחקת טניס וגרה בווילה של הוריה . 
לכאורה עלינו לחשוב שהבחורה הזאת לעולם לא תהיה בקשר כלשהו עם צ'רלי ועולמו , אבל שני סימנים נותנים לנו אפשרות להאמין שאולי אנו טועים : הראשון הוא הפוסטרים שאפשר לזהות על קירות חדרה של הבחורה ( האחד של ג'ימי הנדריקס והשני של סטיב מקווין ) שמהם אפשר ללמוד שגם לגילה ( כמו לצ'רלי ) זיקה עמוקה לתרבות האמריקאית . 
הסימן השני , שממנו אנו יכולים להתחיל לשאוב תקווה לכך שלמרות הכול יתרחש איזה מפגש בין גילה לצ'רלי , מתבסס על העובדה שגילה מסרבת לבוא עם הוריה לפגוש מישהו שקוראים לו רוברט , אשר עומד להגיע לארץ בטיסה , שכן רוברט מעורר אצלה זלזול עמוק ; אפילו העובדה שאביה שותף עסקי של משפחתו אינה גורמת לה להתגבר עליו . 
ו . 
לפני שמסתיים הוויכוח בין גילה להוריה עובר הסרט בחיתוך מהיר אל מכוניתם של ההורים , שבספסל האחורי שלה יושב רוברט בגפו , כשהוא מצולם בדרך שמבליטה את היותו גוץ ושמנמן . 
מהשיחה שמתנהלת בין רוברט להורים אפשר ללמוד שתי עובדות חשובות . 
ראשית , גילה ניצחה במאבק עם הוריה , שמספרים לרוברט כי היא נמנעה מלבוא לקבל את פניו בגלל כאב ראש . 
שנית , רוברט הוא בעל מראה נלעג והתנהגות מגוחכת , שמתבטאת בכך שהוא מרבה לדבר במבטא אנגלו - סקסי עילג על מוזיקה קלאסית ( ובמיוחד על צ'ייקובסקי ) כגורם המעניק משמעות ושמחה לחייו . 
3 . 
פרשנות ותוספות 
די במידע שמייצרות הסצינות הקצרות האלה כדי ליצור את התשתית לכל האירועים שיתרחשו מכאן ואילך בסרט , מפני שהוא מעביר לנו את ה " מסר " הבא : החלוקה הראשונית שצופי הסרט עושים כאשר הם מתבוננים בסרט – בין עולם העשירים האשכנזי ( שאליו משתייכים גילה , הוריה ורוברט ) לעולם העניים המזרחים של השכונה ( שאליו משתייכים צ'רלי והוריו , מיקו ואחותו , ששון ואשתו ) – אינו תואם באמת את המציאות . 
כל זאת מפני שעל פי הסרט החלוקה האמיתית צריכה להיערך על פי קריטריון אחר לגמרי : מידת ההסתגלות של גיבורי הסרט ובמיוחד בני הדור הצעיר שבהם ( כלומר צ'רלי , גילה , רוברט , ששון , מיקו וגדליה ) להלכי הרוח החדשים המנשבים בחברה . 
מאחר שעל פי הסרט הלכי רוח אלה קשורים ליכולת להתחבר לתרבות המודרנית והחדשנית ביותר ( לפחות במציאות שהסרט מכונן מדובר בתרבות האמריקאית ) , הרי שכל מי שבחר לאמץ אותה ( צ'רלי , גילה ובעתיד גם מיקו ) " יירש ארץ " ; וכל מי שבוחר להעדיף על פניה תרבות " ישנה או מפגרת " ( למשל ששון , שמאמין באמונות תפלות , או רוברט , המבכר מוזיקה קלאסית על פני רוק ) ימצא את עצמו כושל מאחור במאבק על תפיסת מקום בקדמת החברה . 
לא קשה להסכים אם כך שזהו אכן המסר שהסרט רוצה להעביר לנו , אך אם מישהו במקרה עדיין מסרב להשתכנע כדאי לו לשים לב כיצד ממשיכים יוצרי הסרט לאזכר שוב ושוב את המוטיב של אמריקה בסרט . 
למותר לציין , שבסוף הסרט נוסעים מיקו ואחותו לאמריקה , שבה נמצא לאורך כל הסרט החבר הצבע של האחות . 
התכונות שבהן מציידים יוצרי הסרט את דמויותיו המרכזיות , נתוני הפתיחה של עלילתו והחזרה הקבועה על המוטיב של " אמריקה " יוצרים את התשתית המאפשרת לסרט להשיג את מטרותיו : 
א . 
להפגיש את גילה עם צ'רלי בסיטואציה שבה תוכל להשוות בינו ובין רוברט – ולהבין כי הוא בן זוג ההולם את מאווייה , בניגוד לרוברט שמייצג תרבות עתיקת יומין שאין לה כל עניין בה . 
ב . 
להסביר לצופים כיצד יכולים צ'רלי וגילה להתגבר , ללא מאמץ ניכר , על ההבדלים הסוציו - אקונומיים הקיימים ביניהם - בניגוד לתמונת העולם המצטיירת מהעיתונים ומהמחקרים הסוציולוגיים , שלפיהם קשר כזה אינו פשוט למימוש עד כדי כך . 
ג . 
להראות איך תצליח גילה להתגבר על החשדנות הבסיסית , שטבעי שתהיה לה כלפי צ'רלי , בתוקף העובדה שעיסוקו ( נוכלות ) יכול לעורר אצלה חשש כי הוא מחזר אחריה רק בגלל עושרה . 
ד . 
להמחיש לצופים כיצד מצליחים גילה וצ'רלי לצאת בשלום מהמפגש הבלתי נמנע שצריך להתקיים בין הוריהם בטרם יוכלו לפעול למיסוד הקשר ביניהם באמצעות נישואין . 
בהקשר זה כדאי להזכיר כי על מנת להשיג את מטרותיו משתמש הסרט בשני הז'אנרים המרכזיים , שאפיינו את סרטי הבורקס לדורותיהם : הקומדיה והמלודרמה . 
הקומדיה מסייעת לסרט להציג באור נלעג את אלה שאינם כשירים לחיות בעולם החדש , שבו קשרים בין צ'רלי לגילה הם דבר אפשרי . 
וכאלה לא חסרים : רוברט , ההורים של גילה , ההורים של צ'רלי , ששון ואחרים . 
המלודרמה עוזרת לגילה ולכל אחיה האשכנזים להתגבר על החשדנות שהם חשים או עלולים לחוש כלפי צ'רלי ומזרחים שכמותו . 
היא מקבלת ביטוי בולט במיוחד בשלוש נקודות מרכזיות בעלילת הסרט . 
בראשונה שבהן מגלה גילה מיהו צ'רלי באמת , כאשר היא עוברת ליד מקום שבו הוא עוסק באחת מתרמיותיו . 
היא מרגישה פגועה ומרומה ומסרבת להוסיף ולראותו . 
צ'רלי נקלע למרה שחורה , שממנה מיקו נחפז להצילו . 
הוא מנצל את העובדה שגילה הלומת הצער מסתגרת בביתה כדי להתגנב למרפסת חדרה ולהסביר לה עד כמה צ'רלי אוהב אותה ואומלל בלעדיה . 
לבה של גילה נשבה בכנותו של מיקו , שמעורר אצלה את מידת " החסד והרחמים " שמאפשרת לה לסלוח לצ'רלי ולהסכים לשוב ולראותו . 
התפנית המלודרמטית הבולטת השנייה מתרחשת כאשר גילה בטוחה שהיא תופסת את צ'רלי בקלקלתו , בשעה שהוא מנשק את יפה , אחותו של מיקו . 
בניגוד לפעם הקודמת שבה צ'רלי אכן נהג שלא כשורה , הפעם זו רק חשדנותה המופרזת של גילה שגורמת לה לפרש שלא כהלכה את התנהגותו . 
לכן היא רואה בנשיקה תמימה בין צ'רלי ויפה , שמקורה בשמחה תמימה הנובעת מכרטיסי טיסה לאמריקה ששלח החבר של יפה לה ולמיקו , עדות לכך שצ'רלי אינה נאמן לה . 
הפירוש המוטעה גורם לגילה להימלט מן המקום במכוניתה ולצ'רלי לדלוק בעקבותיה במכונית של ששון . 
בסוף המרדף הלא ממש הגיוני , שמתחיל בתל אביב ומסתיים בירידה מזכרון יעקב למישור החוף , המכונית שבה צ'רלי נוהג סוטה מהכביש ומתרסקת ב " מדרון התלול שבצדי הדרך " . 
תאונה זו מביאה את מיקו הבוכה להודיע לגילה כי צ'רלי מאושפז בבית חולים . 
הודעה זו מחוללת שורה של אירועים מלודרמטיים - גילה מגיעה לבית חולים , חושבת בטעות כי צ'רלי נהרג , פורצת בבכי תמרורים , שהופך לצחוק מטורף כאשר היא מגלה כי צ'רלי רק נפצע קלות בתאונה – שבסופם היא והקהל חייבים ללמוד את הלקח המתבקש : החשדנות של גילה ( ושל הציבור הרחב ) במזרחים בכלל ובצ'רלי מיותרת והרת אסון , מאחר שהיא מביאה צרות איומות על החושדים חסרי האמון ועל הנחשדים חסרי האשמה כאחד . 
הפעם השלישית שבה הצד המלודרמטי של הסרט זוכה לביטוי משמעותי מתרחשת לקראת סוף הסרט , כאשר מיקו מתחיל לדמוע לנוכח דברי הפרידה המרגשים שמשמיע צ'רלי באוזניו . 
מיקו ממשיך ספק לדמוע ספק לבכות גם כשהוא יושב במטוס הממריא לאמריקה . 
בהזדמנות זו הוא מאפשר לקהל לגלות את מי הוא מזכיר במראהו החיצוני . 
מדובר ב " ילד הבוכה מן התחנה המרכזית " , שהיה גיבורו של פוסטר שנמכר בראשית שנות ה - 70 במאות אלפי עותקים ועיטר קירות רבים בכל רחבי הארץ . 
עד היום איש לא נתן את דעתו לסיבה שבגללה הפך ילד זה , שאין זר ממנו במראהו ובלבושו לילדיה של ארץ ישראל ולמחלצות שהם נוטים לעטות על גופם , לפופולרי כל כך . 
מיקו , שנבחר לשחק בסרט גם בגלל דמיונו לאותו " ילד בוכה מן התחנה המרכזית " , יכול אולי לסייע במציאת קצה חוט לסוגיה זאת . 
הוא יכול להעיד על כך שבישראל של סוף שנות ה - 60 ותחילת שנות ה - 70 היו תנאים שעודדו את היווצרותם של תוכני תרבות מלודרמטיים . 
מדובר בהתפתחות כלכלית מהירה , שבני אדם אינם מודעים מספיק לעובדה שהיא מעוררת ומגבירה מתחים חברתיים . 
תופעה זו נובעת מכך שהתפתחות מעין זו גורמת להתרחבות הפערים בין השכבות השונות המתקיימות בחברה , מתוקף העובדה שמצבן של השכבות המבוססות משתפר בקצב ובהיקף הרבה יותר גדול מזה של השכבות החלשות . 
בלי להרחיב יותר ממה שנחוץ בנקודה זו חשוב לנצל אותה כדי להצביע על שתי נקודות שיש להן חשיבות מיוחדת לדיון בסרט חולה אהבה משיכון ג' ולסרטים נוספים שנעשו בשנות ה - 90 . 
הראשונה נוגעת לעובדה שמפיקיהם של סרטי הבורקס היו מתוחכמים יותר ממה שנהוג לחשוב או לזכור , במיוחד בכל מה שקשור ליכולתם להפוך את מרכולתם לאהודה ומבוקשת . 
בהקשר זה כדאי שלא לזלזל גם במפיקי ויוצרי שנות ה - 90 או ביוצרי קולנוע בכלל . 
כמות המחשבה שהם מקדישים לכל פרט המופיע בסרט מביאה לכך שהם נותנים את הדעת לפרטים רבים שקהל הצופים מתקשה מאוחר יותר להאמין שמישהו היה מודע להם . 
הנקודה השנייה נוגעת לכך ששנות ה - 90 מתאפיינות אף הן בצמיחה כלכלית מהירה שהניבה פנייה לתכנים מלודרמטיים מצד ענפים רבים של מערכת התרבות הישראלית . 
עובדה זו ניכרת גם בהרבה מהסרטים העלילתיים הבולטים שנעשו בישראל בשנות ה - 90 ובשנות ה - : 2000 ברבים מהם אפשר למצוא יסודות קומיים ומלודרמטיים ; מהאופן שבו הם כרוכים אלו באלו עולים קווי דמיון בינם ובין הסרטים שנעשו בארץ בשנות ה - 70 . 
מן הראוי שקווי דמיון אלה ינחו את כל מי שבא לבחון את סרטי שנות ה - 90 וסרטי שנות ה - 2000 בקולנוע הישראלי בכלל ואת הסרט חולה אהבה משיכון ג' בפרט . 
בהקשר זה ראוי לזכור תמיד כי בניגוד לטענה הרווחת כאילו יש להתייחס לסרטי בורקס כחוויה " פנים-מזרחית " , אזי חשוב לציין שבדרך כלל לא הייתה לאשכנזים שום בעיה להתחבר לסרטים אלה ; לעתים היו בהם מסרים ייחודיים שלאשכנזים היה הרבה יותר קל להתחבר אליהם . 
אפשר להמחיש זאת בעזרת סרטים כמו סאלח שבתי , מרגו שלי , מלכת הכביש וכץ וקרסו , שכל אחד מהם מטפל במצוקה אשכנזית כזו או אחרת , אבל כאן נסתפק בהצבעה על כך שהמסרים " מונחי - האשכנזים " היו בעיקר שניים . 
הראשון מאפיין סרטים כגון סאלח שבתי ( 1964 ) , שבסופו , כפי שכותבת שוחט בספרה , " סאלח ושאר בני השבט מועברים לדיור קבע לשם ביות ( domestication ) . מסר הבורקס השני , שערב לעיניהם ולאוזניהם של האשכנזים לא פחות ואפילו יותר מאשר למזרחים , נוגע ל " הרס העולם המשפחתי החם על ידי עולם חילוני חדש , הקשור בדרך כלל לרעיון ה ' אמריקניזציה ' " : מסר ששוחט , בעקבות ניסים דיין , טוענת שנלקח היישר מ " תרבות הגטו היהודי במזרח אירופה " ובעיקר מ " מחזות וודוויל ביידיש , שכמותם אפשר עוד לראות פה ושם בישראל " . 
כשמדובר בסרט צ'רלי וחצי אפשר לזהות בבירור את שתי המגמות , מאחר שאין ספק למתבונן בסרט שהקשר בין צ'רלי לגילה יתרום תרומה משמעותית ללידה המעורבת מבחינה עדתית של " ישראל היפה " ( לפחות במונחי הסרט ) מחד גיסא ולהרס העולם המשפחתי האשכנזי הזעיר בורגני מאידך גיסא , שכן הצגת העולם הזעיר - בורגני האשכנזי בסרט זה גורמת לכל מי שרואה אותו לשמוח על " נפילתו " . 
שמחה דומה , אם כי פחות מובנת מאליה , פוקדת גם את מי שצופה בחולה אהבה משיכון ג' . 
לפיכך יש להצביע על כמה מן המאפיינים הבולטים של התבנית הקולנועית שעל פיה נעשה הסרט , מאחר שבעזרתה אפשר להבין בצורה עמוקה יותר את הנרטיב הגלוי והסמוי ואת הרטוריקה הייחודית של סרטים כמו חולה אהבה משיכון ג' . 
חרף הבדלים אלה חשוב להדגיש שעשיית סרטים על פי תבנית נרטיבית פשוטה וקבועה רווחת בקולנוע הישראלי הרבה יותר מאשר בקולנוע העולמי . 
הסיבות לכך הן שתיים : מיעוטם של הסרטים , במיוחד סרטי העלילה , שנעשו במסגרתו של הקולנוע הישראלי ; הכמות הקטנה והקבועה של בעיות מרכזיות שטורדות את החברה הישראלית מאז כינונה . 
הסיבה הראשונה הופכת את מיפויו וסיווגו של הקולנוע הישראלי להרבה יותר פשוטים ; ואילו השנייה מסבירה מדוע הוא שב לעסוק באותם נושאים שוב ושוב . 
ההסכמה על כך שזהו אכן המצב היא רחבת היקף ושותף לה כמעט כל מי שניסה לבצע מיפוי רחב יריעה של הקולנוע הישראלי העלילתי . 
כאן יוצע לכנס את הקולנוע הישראלי העלילתי לשתי תבניות ( דגמים , ז'אנרים ) עיקריות : האינטגרטיבית והקיום בצל הקונפליקט . 
במקביל יובהר כי במסגרת שני דגמים אלה נוצרים סרטים המטפלים בשתי הבעיות המרכזיות המעסיקות את החברה הישראלית במהלך מרבית שנות קיומה : כיצד מגבשים את מיליוני המהגרים שבאו לארץ במשך עשרות שנים לכדי אומה אחת ; וכיצד מתקיימים באופן פיזי , חברתי ופסיכולוגי - אישי במצב של קונפליקט לאומי מתמשך עם הערבים , שרואים בהתיישבות היהודית בפלסטינה - ארץ ישראל מעשה תוקפני שבא לשלול את " בעלותם " על הארץ . 
במסגרת שתי תבניות ( ולחילופין , דגמים , מודלים , ז'אנרים ) אלה אפשר למצוא מספר מצומצם של נרטיבים החוזרים על עצמם שוב ושוב במטרה לעצב את התודעה של המשתייך לחברה הציונית בארץ ישראל . 
במובן זה פועלים נרטיבים אלה באותה צורה שבה פועלים המיתוסים והמנהגים של בני השבטים בדרום אמריקה ובצפונה ( שאותם חקר קלוד לוי - שטראוס ) , או המיתוסים שאפשר למצוא במיתולוגיות היוונית , הרומית , האיסלנדית או היהודית ( שעליה אפשר ללמוד מספרים שהנציחו מיתוסים יהודיים בתקופת התנ"ך , התלמוד וכו' ) . בכל המקרים מנסות מיתולוגיות אלה לסייע לבני החברה שבה נוצרו להתמודד עם הקשיים שהעמידה בפניהם המציאות . 
כאן ייערך ניסיון להדגים זאת באמצעות תיאור וניתוח הסרט חולה אהבה משיכון ג' , שנבחר בשל כמה תכונות ייחודיות – החשובה והגדולה שבהן היא היכולת להתנהל על פי הפואטיקה של הבורקס בלי שרבים יצליחו להניח את האצבע במדויק על האופן שבו היא משתלבת ופועלת בסרט זה . 
כתוצאה מכך אין מתאים ממנו להמחיש שתי נקודות חשובות : 
א . 
מאגר הנרטיבים הקיים בקולנוע הישראלי הנו מצומצם וחוזר על עצמו , בדיוק כמו הבעיות שעימן התמודדה החברה הישראלית . 
ב . 
בשנות ה - 90 ובתחילת שנות ה - , 2000 שבהן היה לעתים נדמה כי מתחולל מהפך משמעותי בקולנוע הישראלי , המשיכו נרטיבים אלה לשלוט בקולנוע הישראלי . 
ג . 
חולה אהבה משיכון ג' 
1 . 
הסרט 
הדבר הבולט ביותר בסרט חולה אהבה משיכון ג' ( שבי גביזון , 1995 ) הוא האפשרות לחלקו באופן מובהק לשני חלקים שווים , פחות או יותר , באורכם . 
קו ההפרדה הברור העובר ביניהם הוא אשפוזו של ויקטור , גיבור הסרט ( בגילומו המופלא של משה אבגי ) , במחלקה הסגורה של בית החולים הפסיכיאטרי הסמוך לשכונת מגוריו . 
ההבדל בין שני העולמות והתהליכים העוברים על ויקטור בכל אחד מהם מהווים את המפתח להבנת המסר של הסרט . 
לפיכך רק טבעי שנתאר וננתח את האירועים שעוברים על ויקטור בכל אחד משניהם . 
בטרם הדבר ייעשה , יש להסב את תשומת הלב לעוד אירוע המסמן את האיזון המחושב מאוד הקיים בין שני חלקי הסרט . 
סמוך לתחילת הסרט , מעט לפני שמתרחש האירוע המכונן שלו ( ההתאהבות של ויקטור במיכאלה ) , נערכת הלוויה של שכן של ויקטור . 
סמוך לסיומו של הסרט , מעט לפני שויקטור מגלה בניגוד לכל הסיכויים כי הוא מאוהב בלבנה , נערכת הלוויה של סבתו של ויקטור . 
שבי גביזון , יוצר הסרט , דואג שחס וחלילה לא נחמיץ עובדה זו כאשר הוא מצלם את שתי ההלוויות באותה צורה ( אנשי השכונה מיטלטלים באוטובוס ) ומלווה את שתיהן באותה מוזיקה ( שירו המופלא של מאיר בנאי ) . בעזרתן של שתי ההלוויות , שתי האהבות והבטחה להרבה סימטריה אפשר להתחיל לשוטט בסמטאותיו של שיכון ג' ובמסדרונותיה של המחלקה הסגורה של בית החולים שלידו . 
גם מי שאינו בקי ב " תולדותיו של הקולנוע הישראלי " יכול להבחין ללא כל קושי כי החלק הראשון של חולה אהבה משיכון ג' הוא וריאציה על סרטי בורקס . 
אלא שכאן מסתיים הדמיון בין הזרם המרכזי של סרטי הבורקס ובין חולה אהבה משיכון ג' . 
בניגוד מוחלט למה שקורה בסרטי הבורקס ( ובהתאם למה שקורה בדרך כלל במציאות ) החיזור של ויקטור אחרי מיכאלה נכשל ומיכאלה דוחה אותו בנחרצות אסרטיבית , שהופכת ליותר ויותר נחושה ככל שחיזורי ויקטור הופכים יותר ויותר למטרד . 
ההדיפה של ויקטור כל כך פשוטה וקלה , עד שהיא אפילו אינה נזקקת לעזרתו של גדי , שפה ושם תורם את חלקו כדי ל " נפנף " לגמרי את ויקטור מעל פניה . 
כך קורה שויקטור , המתפרנס מהפעלתה של תחנת כבלים פירטית , מגלה שהמציאות אינה תואמת את מה שהוא למד עליה מהסרטים . 
יתרה מזאת , ויקטור , שבעסקים מוצג כאדם נורמלי , השוקל את מעשיו במתינות ובתבונה ( במיוחד כאשר הוא אינו מסכים למכור את תחנת הכבלים שלו לשני עבריינים זעירים מהשכונה ) , מתגלה אט אט כמי שבתחום הרומנטיקה הזוגית אינו ממש מבין את החוקיות המתקיימת במציאות . 
אמנם אפשר היה לקבל אינדיקציה מסוימת לכך שזהו אכן המצב כבר בתמונת הפתיחה של הסרט , שבה תיאר ויקטור אורגיה בקיבוץ שכן שבה השתתף יום קודם לכן . 
אבל רק כאשר הוא מתעקש להוסיף ולחזר אחר מיכאלה , למרות חוסר היענות מוחלט מצדה , אפשר לדעת בוודאות כי בענייני נשים הוא נוטה לפנטוז יתר . 
וכאשר ניסיונותיו לכבוש את לבה של מיכאלה אינם נפסקים אין מנוס מלחוש כי למרות האמפתיה שויקטור מעורר , החיזור הטורדני שהוא כופה על מיכאלה ( ובעקיפין , גם על הצופים ) הולך ונעשה מעיק יותר ויותר מרגע לרגע . 
אין פלא , לפיכך , שצופי הסרט חשים הקלה גדולה כאשר ה " אנטי - סרט בורקס " , בעל " הסוף הידוע מראש " הזה ( קרי החלק הראשון של הסרט ) , מסתיים - בשעה טובה - עם אשפוזו של ויקטור במחלקה הפסיכיאטרית הסגורה , הסמוכה לשיכון מגוריו . 
דווקא בשל תחושת ההקלה הזאת חובה להצביע במפורש על שתי מעלות חשובות של חלק זה . 
ראשית , הוא מבליט בצורה שאינה משתמעת לשני פנים את העובדה הפשוטה והחותכת שכל עולם האינטגרציה המזרחית - אשכנזית שעיצבו סרטי הבורקס היה בחזקת מצגת שווא חסרת כל קשר למציאות . 
הוא מהווה הכנה מצוינת לחלקו השני של הסרט , שהוא הרבה יותר מורכב וחדשני מחלקו הראשון . 
ראשיתו של החלק השני בהצגה לא שגרתית למדי של המחלקה הסגורה שאליה נלקח ויקטור . 
אפשר לראות זאת כבר בסצינה הראשונה של חלק זה , כאשר לויקטור , הרוחץ במקלחת הציבורית של המחלקה , מצטרפת לבנה ( חנה אזולאי - הספרי הנפלאה ) , שמספרת לו בטרם היא נכנסת עירומה מתחת לזרם המים שהוא רוחץ מתחתיו כי היא " אשתו של הרב מדר , רב מאוד מפורסם מבני ברק , שמזדיינת עם כולם במחלקה " . 
אחרי פתיחה מעין זו , המלווה בהצעה לסבן את ויקטור ובסיבונו גם בכמה מהמקומות ה " אינטימיים בגוף " , מקבלים הצופים באופן טבעי את העובדה שמעט מאוחר יותר מצטרפים אליהם שני מאושפזים נוספים מהמחלקה ( פסח ודליה ) . הן הצופים והן המאושפזים רווים נחת ממה שנראה כעוד ורסיה קולנועית לנושא " תחילתה של ידידות מופלאה " . 
רק כאשר מסתיימת " סצינת האמבט החושנית " , שיותר משהיא מעידה על " מחלת נפש " היא מראה כי יש עדיין מקומות שבהם ה " מוסר הבורגני " וה " עכבות החברתיות " לא הצליחו " להרוס כל חלקה טובה " , אנו מקבלים תזכורת כי " משהו עדיין לא לגמרי שפוי בממלכת פסיכי-מרק " . 
זו מגיעה אלינו מצדו של פסח , היושב ליד ויקטור על ספסל בפאתי המקלחת ומנסה לסכם עבורו את עמדתו כלפי המחלקה שבה הם שוהים ברגעים אלו . 
לא קל לפסח לעשות זאת : מאחר שרגע הוא חושב כי המחלקה היא " גן עדן עלי אדמות " ומיד לאחר מכן היא מעוררת בו תוגה המביאה אותו לפרוץ בבכי מר , שמומר לאחר עוד כמה שניות בחזרה אל הקביעה הנחרצת בדבר " תכונותיה הטרומיות הנפלאות של המחלקה " . 
ייתכן מאוד שפסח ( השחקן טוביה גלבר ) , שמייצג ומדגים בסרט הן את המניה - דיפרסיה והן את השתלטנות האשכנזית , היה יכול להמשיך ולהתלבט עוד שעה ארוכה , אלמלא הגיעה לבנה עם צלחת ובתוכה ארוחת בוקר לויקטור למקלחת . 
הגעתה של לבנה מסיימת את סצינת ההיכרות עם בית המשוגעים . 
בעקבותיה נפתח החצי השני של הסרט , שהחתירה להבנתו מחייבת לתאר כמה מהאירועים המרכזיים שמתרחשים במהלכו , שכן רק מעקב מעין זה מאפשר לנו לראות כיצד מעצבים יוצרי הסרט – במודע או שלא במודע - מהלכים בלתי הגיוניים בעלילה , שבאמצעותם הם גורמים לסרט להעביר את המסר שהם חפצים שיביע . 
לפיכך חשוב במיוחד לשים לב לאירועים הבאים : 
1 . 
לאחר שויקטור מסכים לאכול את הארוחה שלבנה הביאה לו היא מבקשת מפסח שיפנה לה את המקום לצדו של ויקטור . 
פסח , שמצטיין בהשבתת שמחות , עושה זאת , תוך שהוא אומר ללבנה בגסות מרגיזה : " זה לא ילך לך לבנה , חבל לך על הזמן " . 
לבנה , שמנסה להתעלם או להיתמם , שואלת : " מה לא ילך לי ? " . 
אבל פסח אינו מוכן לרחם . 
באכזריות אשכנזית מקוממת הוא מבהיר ללבנה מדוע לא כדאי לה להמשיך ולחזר אחרי ויקטור , בזו הלשון : " תאמיני לי , חבל לך על הזמן , זה לא ילך ... הוא סיפר לי עכשיו . 
יש לו כבר סיפור אהבה מאוד גדול . 
למה את חושבת שהוא עצוב ? 
בחורה נורא מיוחדת . 
בגללה בכלל הוא פה . 
מיכאלה קוראים לה . 
תספר לה ויקטור . 
תשאלי אותו ! 
תספר לה ויקטור " . 
במאי הסרט אינו מראה לצופים מה ויקטור אומר ללבנה , אך התוצאות מלמדות שהוא בחר שלא לאמץ את דרכו האכזרית והבוטה של פסח , ובאופן הזה מאפשר לקשר בינו ללבנה להתחיל לצמוח , בדרך כזו שבתחילה אולי תיראה מעט מעוותת , אבל בהמשך תביא נחמת אמת לשניהם . 
2 . 
אמו של ויקטור באה לבקר אותו עם הרב שמואל בבית החולים . 
שניהם משבחים את המחלקה על כך שהיא נראית הרבה יותר טוב מאשר נראתה בעבר ; הם מביאים לויקטור את הכסף שהרוויחה תחנת הכבלים שלו . 
הסכום קטן מהצפוי , כי שני עבריינים מהשכונה , שכבר מזמן רצו לקנות את תחנת הכבלים של ויקטור , ניצלו את העדרו כדי לפתוח בעצמם תחנה שגובה ממינויה הרבה פחות כסף . 
לפי דיווחי הרב שמואל , שני העבריינים גם מעוניינים לקנות את התחנה של ויקטור - שמסרב להצעה בנחרצות שאותה מלבה לבנה , שדואגת להימצא ליד ויקטור לאורך כל הביקור . 
3 . 
ויקטור יושב ומדבר אל מיכאלה באמצעות המצלמה של בעל הפוטו השכונתי , שבאותה הזדמנות הביא למחלקה תמונות שונות מהפוטו שלו כדי לקשטה . 
עובדה זו מסבירה מדוע מאחורי ויקטור עומדים אנשי המחלקה , כשהם אוחזים בתמונות ענק שמתארות את " החיים הישראליים " ( תמונות מחזור של בתי ספר ויחידות צבאיות , צילומי בר מצווה , מסכות חג , טקסים לאומיים וכד' ) . ויקטור מזמין את מיכאלה לבוא ולבקר אותו במחלקה , תוך כדי כך שהוא מדבר בכבדות מתמיהה , שנסיבותיה הופכות לברורות רק כשלבנה פורצת לפריים ומסבירה כי " הדיבור האיטי של ויקטור נובע מכך שהם קיבלו באותו יום את התרופות באיחור " . 
ויקטור ממשיך לדבר אל מיכאלה , בלי להתייחס ללבנה . 
הוא אומר לה שמנהל המחלקה , ד"ר לוי , מסכים לביקורה . 
כדי לשכנעה שזהו אכן המצב , הוא עובר ממועדון המחלקה , שבו ישב עד כה , לחדרו של ד"ר לוי - שחרף מבוכתו מהסיטואציה מאשר שאינו מתנגד לכך שמיכאלה תבוא לבקר את ויקטור במחלקה . 
4 . 
ויקטור שבע הרצון שב למועדון כדי להציג למיכאלה את שאר החולים במחלקה . 
ד"ר לוי , שאינו מסכים לכך מטעמים של חיסיון רפואי וצנעת הפרט , עוצר מבעדו לאחר שלושה חולים בדיוק : פסח , שאותו כבר הזדמן לכל צופי הסרט להכיר ; נתן , במאי קולנוע בעל מבטא אנגלו - סקסי כבד , שאומר למיכאלה כי ישמח לעשות עליה ועל ויקטור סרט , מאחר שהוא מזהה בסיפור שלהם " פוטנציאל קולנועי גדול " ; חרפוף , שהאגדה ( אותה מכירים כל דיירי השיכון ) מספרת כי אושפז בגלל אוולין , שהאהבה הנכזבת אליה גורמת לו לצעוק בכל ערב " אוולין , אל תלכי " - מתוך תקווה שסוף סוף תשמע את צעקותיו ותשוב אליו . 
ויקטור היה מציג בוודאי חולים נוספים , אבל בשלב זה קוטע ד"ר לוי את השידור בטענה שסוכם במפורש עם ויקטור כי אינו יכול לצלם חולים נוספים . 
5 . 
הצילום במחלקה אכן נקטע בפתאומיות לטובת צילום מהשיכון שמראה את תגובת ה " תושבים " לדברים שויקטור זה עתה השמיע באוזניהם . 
באופן לא מפתיע התגובה היא אחידה ונחרצת : מיכאלה חייבת לבקר את ויקטור בבית המשוגעים . 
חילופי המבטים בין מיכאלה וגדי , שצופים בביתם בתושבי השיכון , מעידים על כך שגם הם מבינים כי יש סיכוי רב שהביקור - שמעורר אצלם עדיין , משום מה , גיחוך מסוים - אכן יצא לפועל . 
6 . 
ויקטור ולבנה מקיימים יחסי מין במיטה כשהוא לוחש לה שוב ושוב " אני אוהב אותך , מיכאלה " , והיא משיבה לו : " אני אוהבת אותך , גדי " . 
בשלב מסוים לבנה אינה רוצה לקחת חלק במשחק ה " מופרע " הזה , אבל ויקטור מפציר בה להמשיך והיא נענית לו בחוסר רצון בולט . 
סצינה זו , כמו סצינת ההלוויה בתחילת הסרט , חוזרת על עצמה בשינויים קלים שמסמנים את המהפך שעובר ויקטור במהלך הסרט . 
אבל כבר לאחר שהיא מסתיימת קל לראות שללבנה היא לא עשתה טוב במיוחד . 
הדבר ניכר באופן שבו היא מגיבה על הביקור המתוכנן של מיכאלה בבית החולים . 
7 . 
בשעה שכולם מתכוננים לביקור המרגש לבנה ניגשת לשער בית החולים ומבקשת מהשומר הערבי שיניח לה לצאת לצומת לפגוש את בעלה והילד , שאמורים לבוא לבקרה . 
השומר מרגיע אותה בטענה שאין סיבה שיתקשו למצוא את הדרך . 
כתגובה על האיסור המפורש לצאת מהשער היא מתחילה להקניט אותו בשל היותו משקפופר וערבי , ולבסוף גם מנסה לברוח . 
ניסיונה לפרוץ מבית החולים מצולם מנקודת התצפית של הערבי , שבהמשך תתגלה כבעלת חשיבות , ממש כמו העובדה שהוא הדמות היחידה המרכיבה משקפיים בסרט . 
8 . 
כמה שעות לאחר מכן בית החולים כולו ערוך ומוכן לקראת הגעת מיכאלה . 
קירות בית החולים עמוסים ב " תמונות " שאבנר הביא מהפוטו השכונתי , שממחישות עד כמה מי שמשתייך לעולם הציוני אולף משחר נעוריו לעשות הכול באופן קבוצתי . 
ואלה שלא נמצא להם מקום נשענות על חולי המחלקה , שעומדים מאחוריהן . 
כולם לבושים במחלצות החג שלהם , עומדים מאחורי חלון ענק המשקיף אל מועדון המחלקה , שבו יושב ויקטור וממתין למיכאלה . 
האווירה החגיגית יוצרת תחושה כאילו עומד להתרחש אירוע רב משמעות , שיכול לשנות סדרי עולם . 
העובדה שלבנה , שזה עתה ניסתה לברוח מבית החולים , אינה נוכחת , מעלה את רף המתח והציפייה , שמועצם בעזרת הצילום והתאורה הדרמטיים של בית החולים . 
9 . 
בואה של מיכאלה הופך במהירות לאנטי - קליימקס ( שיא שלא מגיע ) צורמני ונוגע ללב . 
הסיבה : ויקטור נתון להשפעת תרופות שגורמות לו לנהוג באופן כמעט קטטוני ( נטול כושר פעולה ) . מיכאלה יושבת מולו ומפגינה חוסר רגישות המתבטא בדברנות אינסופית , שמעידה על נכות אשכנזית מובנית בכל מה שקשור ליכולת להפגין אמפתיה לכל מי שסובל , במיוחד כאשר הוא אינו אשכנזי מ " שלנו " . 
המצב הופך למעיק יותר ויותר ככל שמיכאלה מוסיפה לדבר בלי להתייחס לשתיקתו המתמשכת של ויקטור , שרק לאחר זמן רב מצליח לומר בקושי : " אני לא מרגיש טוב " . 
חרף זאת מיכאלה אינה פוסקת מלשאול שאלות , עד לרגע שבו פסח מגלה חוסר שביעות רצון מכך שויקטור אינו משיב על שאלה הנוגעת לזיהוי המדויק של אחד מהאתרים במחלקה . 
עובדה זו מעוררת את חמתו של פסח , שמתחיל לנפץ את כל הנקרה בדרכו , במיוחד את אוסף התמונות " אוצרות המורשת " שנתלו לרגל הגעתה של מיכאלה למחלקה . 
התנהגותו האגרסיבית מביאה לפינויה המהיר של מיכאלה מהמחלקה - בידי האח הערבי , שממשיך לשמש כ " שומר הסף " – בזמן ששאר הצוות מחזיר בנחרצות את החולים למיטותיהם . 
חובבי הסיכומים יוכלו לומר שהסיטואציה כולה הייתה תולדה של התנהגות אטומה ושתלטנית של שני אשכנזים חסרי רגישות . 
10 . 
כשלון הביקור בבית החולים מביא לכך שמיכאלה וגדי יחליטו לחזור לתל אביב . 
צופי הסרט לומדים על כך מהמשאית העומדת ליד דירתם , כשכמה פועלים מעמיסים עליה את תכולתה . 
רבים מתושבי השכונה מתבוננים במחזה . 
אחד מהם משתמש בו כדי להסביר לשני העבריינים , בעלי תחנת הכבלים שמתחרה בזו של ויקטור , מה בדיוק קרה במחלקה הפסיכיאטרית : " הוא ידע טוב מאוד למה הוא שותק . 
בשנייה שהיא נכנסה הוא הסתכל לה ישר בעיניים ופתאום , בפעם הראשונה בחיים שלו , הוא הבין שהבחורה הזאת ' בחיים ' לא תאהב אותו . 
אינסטינקטיבית הוא נסגר " . 
בלי להיכנס לשאלה האם אכן זה מה שבאמת קרה במחלקה , אין ספק שזו אחת השאלות החשובות שהסרט מעלה - מאחר שבמבט לאחור אין מנוס מההכרה כי " מה שקרה שם " מהווה את אחד משיאיו הדרמטיים של הסרט . 
11 . 
אישוש לכך שהסרט אכן הגיע אל צומת הדרכים שבו יוכרע גורלם של גיבוריו אפשר לקבל ממה שמתרחש בביתו של ויקטור , שמהווה גם את " תחנת השידור " שלו . 
אמו מכניסה קלטת לווידיאו ומקריאה במבטא מרוקאי כבד את הכתוב על עטיפתה , שממנו אפשר ללמוד כי " הסרט עוסק באהבה ששום כוח בעולם אינו יכול להכניעה " . 
באותו הזמן אמה ( סבתו של ויקטור ) , השוכבת על הספה לידה , מתה . 
ההלוויה - שלסרט יש כבר מתכון של אמצעי מבע ( צילום , מוזיקה ) כדי לסמן אותה – מחייבת את שחרורו של ויקטור מבית החולים כדי שיוכל להשתתף בה . 
12 . 
ויקטור לא רק יוצא להלוויית סבתו , אלא גם משתחרר לגמרי מבית החולים בלא שהסרט יסביר את תהליך החלמתו המהיר . 
לפני עזיבתו הוא ניגש להיפרד מלבנה , שמאז נסיון בריחתה מבית החולים אינה קמה ממיטתה . 
צער הפרידה ממנה גורם לו לשאול את דוקטור לוי , שמלווה אותו אל שער בית החולים , " אם אי אפשר לדאוג שבעלה של לבנה ( הרב מדר ) ובנה יבואו מידי פעם לבקר אותה בבית החולים " . 
דוקטור לוי מופתע לרגע מן השאלה , אך מתעשת מיד ומספר לויקטור שלבנה אינה נשואה , שאין לה ילדים , ושקרובת המשפחה היחידה שיש לה היא אמא מבוגרת שלבנה מסרבת לפגוש כבר כמה שנים . 
ויקטור ההמום נכנס למונית , שכבר מחכה לו , כדי לקחת אותו להלוויה . 
המונית מפליגה לדרכה , אבל נעצרת לאחר זמן קצר בידי מכונית ששייכת לשני העבריינים שניסו להשתלט על תחנת הכבלים של ויקטור . 
בתחילה ויקטור חושש שהם רוצים להפעיל עליו לחץ בקשר לתחנה , אבל עד מהרה הוא מגלה שיש להם שתי מטרות שונות לחלוטין . 
הראשונה נוגעת להחלטתם להניח לעסקי הכבלים , לאחר שגילו שאין להם הכישרון הדרוש לניהולם . 
השנייה נוגעת לכתובת של מיכאלה בתל אביב , שאותה " לקחו " מהמובילים שהעבירו את דירתה , כי חשבו שויקטור אולי יהיה מעוניין בה . 
13 . 
בערב שלאחר ההלוויה ויקטור מזמין מונית לתל אביב , במטרה לנסוע לביתה של מיכאלה . 
לפני שהוא יוצא לדרכו הוא מתחיל להקרין סרט בתחנת הכבלים , שאותו הוא מקדיש דווקא ללבנה , בזו הלשון : " הסרט הבא זה סרט על אהבה , אהבה ללא מחיצות . 
אני רוצה להקדיש אותו לרבנית מאוד מיוחדת שיש לה אצלי בלב מקום מאוד מיוחד שאני מאוד אתגעגע אליה " . 
ההקדשה מעוררת תמיהה שלצופים אין זמן להפנים , מאחר שמיד לאחר שויקטור יורד להמתין למונית מתרחש אירוע מתמיה אף יותר : ויקטור פוגש בחורה זרה , שלא רק מציגה את עצמה כ " אוולין , חברתו של חרפוף " , אלא גם מביעה רצון עז לפגוש אותו . 
ויקטור מציע לקחת אותה במונית אליו . 
היא מסכימה ושניהם נכנסים למונית , שמתחילה לנסוע לעבר בית המשוגעים . 
14 . 
המונית מגיעה ליעדה בדיוק ברגע שבו חרפוף יוצא לטקס היומי הקבוע של הקריאה לאוולין . 
ויקטור ואוולין יוצאים מהמכונית - חרפוף ואוולין המבחינים זה בזה מתקרבים אחד לשני בהתרגשות , כך שרק גדר בית המשוגעים מפרידה ביניהם . 
הכול נראה נפלא , עד לרגע שבו הם פוצים את פיהם . 
שניהם מסוגלים לשאול זה את זה , " איך הם מרגישים " – ולהשיב , " ממש בסדר גמור " – אבל אינם מצליחים לתרום לדו - שיח שום דבר נוסף שיאפשר לו להתפתח מעט . 
יתרה מזאת , לאחר כמה חזרות על השיח העילג חרפוף מבקש את סליחתה של אוולין כדי ללכת לפינתו הקבועה ולהתחיל בטקס הקבוע , שבמרכזו הקריאה הנואשת : " אוולין , אל תלכי " . 
למותר לציין כי מעשיו של חרפוף נראים תמוהים מאוד . 
אולי אפילו תמוהים מדי . 
אם כי קשה לבוא אליו בטענות , מאחר שהוא מילא את הוראותיו של יוצר הסרט , שבנקודה זו אולי ניסה להקל על הקהל ( יותר מהנדרש ) להבין את המסר שהסרט נושא בחובו . 
15 . 
בהירות המסר משפיעה באופן מיידי על אוולין וויקטור . 
אוולין המבוהלת חוזרת כמה פעמים על כך שהיא רוצה ללכת . 
ויקטור אומר לה שהיא יכולה ללכת – הוא מעמיד לרשותה את המונית שהביאה אותם לבית החולים , כדי שתוכל ליסוע ממנו . 
לאחר שהיא נוסעת הוא מטפס מעל לגדר בית החולים , תוך כדי כך שהוא מבצע אקט לא מקובל : התפלחות לבית חולים שבדרך כלל מנסים לברוח ממנו . 
ויקטור ממשיך בהתנהגותו המוזרה כשהוא ניגש למשרד המחלקה , שמאויש בידי האח הערבי הממושקף , שממשיך למלא את תפקיד שומר הסף . 
16 . 
ויקטור מבקש מהאח ל " הישאר במחלקה " כי אינו חש בטוב . 
האח מסרב בטענה שאינו מוסמך לאשר את בקשתו . 
עם זאת , הוא מתגלה כרב חסד , כשהוא מוכן לבדוק טלפונית אם דוקטור לוי מוכן לאשר את בקשתו של ויקטור . 
בזמן שהאח מטלפן ויקטור מתבונן בטלוויזיה , שמראה חבורת זמר של נשים עטויות לבן ששרות את אחד משירי " ארץ ישראל הישנה והטובה " . 
לפתע - וגם כאן אפשר לזהות אקט פרשני מופרז , שבמסגרתו יוצר הסרט מגיש לצופיו הסברים ברורים מהנדרש - מתחילות הזמרות להשמיע אנקות אורגזמטיות . 
ויקטור והצופים מתחילים ללכת שבי אחר הנשים , כשלפתע מגיע האח ומודיע לו ש " יש אישור " , כלומר שהוא יכול להישאר בבית החולים – ובאופן מטפורי להעדיף את המציאות המרטיטה על מקסמי המדיה הבדויים . 
17 . 
האישור גורם לויקטור להינתק מנשות הטלוויזיה ומכל מה שהן מסמלות , ולפנות בנחרצות אל מיטתה של לבנה . 
הוא נכנס למיטה , מחבק את לבנה ואומר לה " אני אוהב אותך , לבנה " . 
אמירה המוכיחה כי ויקטור , שעד כה סירב לקרוא ל " לבנה " בשמה – מתוך רצון פטישיסטי , ראוי לכל גינוי , לחוות באמצעותה את הפנטזיה " כאילו הוא בחברת מיכאלה " - מוכן להתחיל לחבור למציאות ואולי אף להעדיפה על פני הפנטזיה שבעבר לא היה יכול לחיות בלעדיה . 
18 . 
לבנה משיבה לויקטור בשמחה , " אני אוהבת אותך , ויקטור " . 
ובמוזיקה הערבה של שני האוהבים החדשים - ישנים , הקוראים זה לזה סוף - כל - סוף בשמם ה " אמיתי " , הסרט יכול להסתיים , תוך כדי כך שהוא מסב קורת רוח רבה לכל צופיו . 
2 . 
ש"ס , תוספות ופוסקים - מפרשים 
אין ספק שהעובדה הקופצת לכל עין בסיומו של הסרט היא הבחירה של ויקטור בלבנה , דווקא זמן מועט לאחר שנודע לו כי היא מעמידה פנים שהיא רבנית ונשואה . 
לפיכך אנו מחויבים להתייחס לבחירתו של ויקטור על פי שלושה פרמטרים שונים : הרבני , הזוגי והקליני . 
לפרמטר הראשון שייכות סוגיות כגון : כיצד יש להתייחס לעובדה שלבנה אינה רבנית של ממש , אלא רק מישהי המעמידה פני רבנית ? 
באילו נסיבות יש יתרון למישהי המעמידה פני רבנית על פני רבנית ממשית , ולחילופין : לאיזו תופעה במציאות מנסה יוצר הסרט להפנות את תשומת לבנו כשהוא מראה לנו אדם המעדיף מישהי דווקא משום שהיא רק מעמידה פנים כאילו היא רבנית ? 
לפרמטר השני שייכות סוגיות כגון : האם לעובדה שויקטור מגלה כי לבנה אינה באמת נשואה יש משקל משמעותי בהחלטתו לחזור ללבנה בבית החולים ? 
והאם ויקטור רואה בלבנה מועמדת לקשר רציני ולכן משנה את עמדתו כלפיה לאחר שהוא מגלה שהיא פנויה לקשר מעין זה - וזו הסיבה שבגללה הוא אפילו מוכן להתגנב למחלקה הפסיכיאטרית כדי לחבור אליה ? 
לפרמטר השלישי שייכות שאלות כגון : איזו משמעות יש לעובדה שקן האוהבים של ויקטור ולבנה נמצא דווקא במחלקה פסיכיאטרית ? 
מדוע אין בסרט שום התייחסות לשאלה היכן יתנהל מכאן ואילך הקשר בין לבנה לויקטור ? 
ואולי חשוב מכך , מדוע יוצר הסרט בוחר להכניס את ויקטור הבריא לבית החולים ולא להוציא את לבנה החולה ( שדוקטור לוי היה יכול להכריז עליה שהיא בריאה באותה שרירותיות שבה החליט להכריז על החלמתו של ויקטור , בלי שראינו שום הליך טיפולי שעבר ושהסביר את החלמתו ) מבית החולים ? 
בלי ללכת סחור סחור , תוצענה כאן שלוש תשובות - פוליטית , פילוסופית וספרותית - דרמטית – אשר די כל אחת מהן כדי להסביר את הצלחת הסרט . 
2.א . 
המזרחים והתשובה הפוליטית 
הפתרון הראשון למכלול השאלות שהוצגו לגבי סיומו של הסרט מסתתר בתשובות שיש לתת לשתיים מהמרכזיות שביניהן : מדוע מתחבר ויקטור ללבנה דווקא לאחר שהוא מגלה שהיא אינה רבנית ואינה נשואה ? 
מדוע הוא מעדיף לנהל את הקשר איתה דווקא בבית החולים ? 
הפתרון פשוט וקופץ לעין עד אשר אפילו במאי הסרט נטה להסכים איתו , עם כמה הסתייגויות קלות , שנבעו מתחושת הפתעה מסוימת . 
הדרך להגיע לפתרון אף היא פשוטה מאוד , ומחייבת להשיב " נכון " רק על שאלה אחת : מי מעמידה פנים שהיא חרדית אבל כולם יודעים שהיא לא כזו באמת ; מעמידה פנים שהיא נשואה כדת וכדין , אבל כל אחד , במיוחד אם הוא ממוצא מזרחי , יכול לחבור אליה ; ובנוסף לכך נוטה להסתגר במוסדות סגורים משלה שבדרך כלל מקובל להלביש עליהם סטיגמות שרבים דווקא שמחים שהיא מסתגרת בהם ? 
התשובה פשוטה ואולי אפילו לא מפתיעה בעבור מי שקרא בעיון את הפרק הקודם שעסק באפיזודה גט מתוך הסרט סיפורי תל אביב . 
היא מתמקדת באחת הישויות היותר מרכזיות בהוויה החברתית והפוליטית של ישראל בשנות ה - : 90 ש"ס . 
מבחינה זו חולה אהבה וגט הם הסרטים די דומים . 
אלא שבגט עלילת הסרט כולה מאורגנת סביב רגע בעל משמעות ברורה אחת - שבו גיבורת הסרט מעדיפה את האידאולוגיה של מרצ ( לפיה גט הוא בסך הכול חתיכת נייר ) על פני האידאולוגיה של ש ' ס ( שנותנת גט רק למי שמתבזה ומשתתף בקומבינות של " הדתיים המושחתים ועתירי הכוח " ) , ואילו בחולה אהבה הכול מתארגן סביב רגע שמשמעותו הפוכה לחלוטין . 
ההסבר לכך טמון בעובדה שש"ס נותרה כוח פוליטי וחברתי עתיר עוצמה ומשמעויות בחברה הישראלית , לפחות עד לבחירות הכלליות של ינואר 2003 . 
לפיכך אין פלא שהמשיכה להטריד יוצרים מרכזיים בחברה הישראלית , ובכללם יוצר כמו שבי גביזון , שהצליח להתמודד עם המורכבות שמביאה ש"ס אל החברה הישראלית בעומק יוצא דופן . 
אפשר לזקוף זאת , בין השאר , לשתי סוגיות , שקיומן הוזכר בצורה מרומזת ושעתה הגיע הרגע לתת להם להבהירן בצורה גלויה ומפורשת : 
א . 
ההתמקמות של " המעמידה פני חרדית " והמזרחי המסתופף בצלה ( לבנה וויקטור ) , שמייצגים בטובתם או שלא בטובתם את ש"ס , דווקא במחלקה הסגורה . 
ב . 
המקום המרכזי שממלא האח הערבי בסרט , שאם היינו צריכים להגדיר את התפקיד העיקרי שהוא מבצע במחלקה היינו יכולים לומר שיותר מכול הוא " שומר הסף " שלה . 
כלומר זה שמונע ממי שאסור לו לצאת מהמחלקה ( לבנה ) לעשות זאת ; זה שאוסר על מי שמנוע מלהיכנס למחלקה ( ויקטור ) לעשות כן בלי לקבל אישור מדוקטור לוי ; זה שדואג להוציא מהמחלקה את מי שנוכחותו בה הופכת למסוכנת או מיותרת ( מיכאלה ) . 
על מנת שאפשר יהיה להשיב על השאלה הראשונה יש לחזור לנוסחה שבעזרתה הוצע לפענח ( באחד מספרי הקודמים ) את השאלה : מה גורם לסרטים להצליח ? 
נוסחה זו , שגרסה כי " סרט מצליח כאשר תמונת העולם שלנו בסופו יותר טובה מאשר הייתה לפניו " , תקפה גם לגבי חולה אהבה משיכון ג' , שנמנה עם הסרטים היותר מצליחים בקולנוע הישראלי של שנות ה - , 90 וזאת מפני שסיום זה " משרת " את שני הקהלים הפוטנציאליים של הסרט : תומכי ש"ס ויראי ש"ס , כלומר אלה שמפחדים מהעלייה הדרמטית ב " השפעתה ובכוחה " של ש"ס . 
גדולתו של הסרט בכך שהוא נותן תחושה טובה הן לתומכי ש"ס והן למתנגדיה . 
התומכים שמחים על כך שויקטור מוצא את אושרו במסגרת שהיא " מזרחית ודתית - חרדית כאחת " , שהוא נבון דיו על מנת לבנות את הזהות המשותפת שלו ושל זוגתו בתוך מערכת ממוסגרת , מהסוג שש"ס אוהבת לייסד עבור תומכיה ומאמיניה . 
מה גם שהמסגרת הזאת נראית מאוד נעימה וממוגנת ואף נשלטת על ידי מישהו סובלני וליברלי ששמו לוי : כלומר יש סיכוי שהוא מ " שלנו " , המזרחים , ולכן יכול להבטיח לנו קיום במקום שבו נהנים המזרחים מהגמוניה . 
מתנגדי ש"ס ( שייתכן מאוד שדווקא הם היו מרבית אוהדיו של הסרט ) יכולים לראות בסרט אישוש לעובדה שש"ס אינה יותר מחיבור בין " לוזרים " ממוצא מזרחי ובין חרדים מתחזים . 
העובדה שהמשתייכים לאותו חיבור מוצאים את עצמם , בסופו של הסרט , כשהם כלואים במחלקה פסיכיאטרית , רק יכולה לשמח את המתנגדים לש"ס . 
כדי להסביר את המסתתר מאחורי התפקיד של " שומר הסף " שממלא האח הערבי בסרט כדאי להזכיר כמה ממאמריו של דני גוטוויין , שבהם הוא מנסה להסביר מדוע הצליחה ש"ס להפוך למפלגה שאליה נוקזו התסכול והמחאה של בני עדות המזרח , למרות העובדה שרוב מצביעיה אינם חרדים . 
לטענתו , התופעה נובעת בעיקר מכך שש"ס , דווקא בשל " חרדיותה " , מבליטה את המדד שבגללו יכולים להרגיש תומכי ש"ס כי אינם משתייכים לבני השכבה הנמוכה בחברה הישראלית : היהדות . 
וזאת מפני שבזכות מדד יהדותם הם נמצאים במצב טוב יותר מזה שבו נמצאים הערבים , שקיפוח כלכלי , חברתי וסביבתי מתמשך שלהם מבטיח את הישארותם המתמשכת במעמד נמוך ובמקביל מעלה בצורה מלאכותית את מעמדם היחסי , אך לא את מצבם האובייקטיבי , של בני המעמד הנמוך ( הפרולטריון ) היהודי . 
מצב זה , שבו מודגשת העובדה כי הערבים הם אלה שמגדירים את גבולותיה של הזהות היהודית , התחזק מאוד בשנות ה - 90 . 
שני גורמים , שצמחו כמעט במקביל , גרמו לכך : א . 
הפער הכלכלי שהלך והתעצם במהירות לאורך כל שנות ה - 90 פגע בעיקר בשכבות הוותיקות של בני עדות המזרח , שחשו כיצד הפער ביניהן ובין השכבות שמעליהן הולך ונפער ומגיע לממדים בלתי ניתנים לגישור ; ב . 
שורה של חוקים שקבעו כי מדינת ישראל היא " יהודית ודמוקרטית " . 
חוקים אלה פגעו , לטענת ברוך קימרלינג , ב " יסודות האוניברסליים , שיכלו לכלול גם לא יהודים כשותפים בתוך המדינה " שעליהם הושתתה החברה הישראלית בשנות ה - 50 וה - 60 . 
2.ב . 
האשכנזים והתשובה האנושית 
התפקיד שממלאים האשכנזים בחולה אהבה משיכון ג' הוא הרבה יותר משמעותי ממה שטרחו לציין רוב המבקרים שהתייחסו לסרט . 
הדבר מתבטא הן בתפקיד שממלאות שלוש הדמויות האשכנזיות הבולטות המופיעות בסרט ( מיכאלה " הבריאה " , פסח " החולה " , נתן " הבמאי חסר האונים " ) והן בתפקיד שהם אינם ממלאים בסרט . 
* 
כשמדובר במיכאלה , יש לציין בראש ובראשונה כי היא כנראה הדמות השטוחה והמעצבנת ביותר בסרט . 
אם מותר לנקוט בלשון מעט וולגרית , אזי אפשר לתאר אותה פשוט כ " פוסטמה אשכנזית בלתי נסבלת " . 
האופן שבו מעוצבים אופייה ואישיותה יכול להוות תזכורת עגומה לכך , שהקולנוע הישראלי הוא בעל מסורת ארוכה ומתועבת של הצגה ראויה לכל גנאי של נשים . 
אין טעם למנות כאן את האחראים הרבים מדי להיסטוריה המתמשכת של השפלת הנשים הסדרתית של הקולנוע הישראלי , אבל חשוב לומר שבתוך ההיסטוריה הזאת שמור למיכאלה מקום של כבוד : בלונדינית ריקה מתוכן , בעלת אישיות סינתטית וחשוכת רגישות - וחסרת תכונות רבות נוספות , שמבטיחות כי תהפוך לקריקטורה מושלמת . 
הסטריאוטיפיות היבשה , הפשטנית והמופגנת , שבה היא מוצגת הופכת לנסבלת רק בהקשר של הצגה שנועדה לאפשר לסרט למלא את תפקידו , כלומר לתת לגיטימציה לכך שאשכנזיות מסוג מסוים מעוררת לגלוג כה רב , עד אשר כל בעלי תבונה ומודעות רואים אותה כ " מוטציה עדתית " שבהחלט אפשר ואף ראוי לחוש ביחס אליה ניכור עז ועקבי . 
* 
דברים דומים אפשר לומר גם בקשר לנתן הבמאי , אף על פי ששתלטנותו היא הרבה יותר קלה , ולפיכך גם כמעט בלתי מורגשת . 
עם זאת , חשוב שלא להחמיץ את העובדה שבקלילות אנגלו - סקסית , שלפחות כביכול היא בטוחה מאוד בעצמה , הוא לוקח לעצמו את החירות לקבוע " איזה סיפורים ראוי לספר " ו " מהי הדרך שבה ראוי לספר אותם " . 
בדרך מעט יותר כוללנית , ניתן אף לומר שזהו האיש שטוען כי הוא ראוי - יכול - וצריך להיות " האחראי על הדרך שבה יתגבש ויתעצב הנרטיב הקולקטיבי שלנו " , שברבות הימים נאמין כולנו שהוא מייצג את מה שקרה , קורה ויקרה לנו . 
הפיכת דמות הבמאי לאנגלו - סקסית מהווה , בהכרח , בחירה - אמירה רבת משמעות . 
אפשר למצוא לה כמה פרשנויות שכולן תיגענה במצבה של מערכת הקולנוע בעולם , בזהותם התרבותית של הממונים על עיצוב הנרטיב הקולקטיבי במסגרתה ובדברים ( " הלא חיוביים במיוחד " ) שאמור לחשוב על נרטיב זה כל מי שבא איתו במגע . 
אפשר להגדיר ולהעריך נרטיב זה במילה אחת פשוטה – הוליווד – אשר מייצגת עולם שלם של מצגות שווא על טיבו ואורחותיו של הקיום האנושי . 
נתן היה מעוניין להמשיך באותן מצגות שווא , שדרכן להמתיק את המציאות המרה לאלה שבקהות חושיהם מוכנים ללגום עוד ועוד מהמיץ המתוק שזב מן השקר המזיק והממכר . 
אלא שלפחות בסרט שלנו הוא אינו זוכה לבצע את זממו , מאחר שלא ניתנת לו החירות להשתלט על העניינים ולגרום להם להתנהל על פי חזונה של תרבות השקר ההוליוודית שהסרט מצליח לחסוך מצופיו לפחות חלק מבדיותיה . 
כתוצאה מכך קורים ( ובעצם , לא קורים ) שני דברים : ראשית , אין אנו צריכים לראות , מוכי בחילה , את ויקטור ומיכאלה צועדים בסוף הסרט שלובי זרוע אל עבר האופק , כפי שהיה קורה מן הסתם עשרים שנה מוקדם יותר בצ'רלי וחצי . 
שנית , נתן אינו מתבדל משאר גיבורי המשנה של הסרט , ולכן הוא יכול להשתבץ בכפל הפרשנויות שאפשר לתת לסרט , על מנת ששני אבות - הטיפוס של הצופים הפוטנציאליים שעתידים לראותו – כלומר אלה שמחפשים סוף טוב בכל מחיר , ואלה שמוכנים לשאת את התסכול שכרוך בסוף מפוכח – יוכלו ליהנות ממנו . 
* 
בכל מקרה , הסופים האמיתיים או המומצאים של חולה אהבה מבליטים עובדה חשובה נוספת : המקום הנחות יחסית שממלאים האשכנזים בסרט . 
אפשר להמחיש ביטוי זה בעזרת שתי התכונות השליליות במיוחד שאפשר למצוא באשכנזים המופיעים בסרט : חוסר יציבות רגשית מעיקה ומתישה , שלעתים קרובות הופכת להתנהגות מאניה - דפרסיבית בלתי צפויה וחסרת מעצורים ; שתלטנות המתבטאת ברצון לקבוע לאנשים אחרים " מה יקרה ( או לא יקרה ) בחייהם ובעולמם . 
עובדה זו מעוררת את השאלה המתבקשת : מדוע " זכו " האשכנזים לייצוג מעין זה בחולה אהבה משיכון ג' ? 
אפשר להשיב על שאלה זו בכמה צורות . 
מרביתן נוגעות לעמדתו של יוצר הסרט , שבי גביזון , ביחס לסוגיית הפערים העדתיים והאתניים בחברה הישראלית . 
חוקרים רבים , דוגמת בני בן - דוד ( 2006 ) , טוענים שגביזון מתכתב עם ז'אנר סרטי הבורקס כדי להבליט את האנכרוניזם של הז'אנר . 
לפי טענתם , ז'אנר הבורקס , שהיה דומיננטי מאוד בשנות ה - , 70 חזר אל הקולנוע הישראלי של שנות ה - 90 וראשית שנות ה - 2000 באינטנסיביות , אשר עליה אפשר ללמוד מסרטים כמו שורו , שחור , עפולה אקספרס או סוף העולם שמאלה . 
בן - דוד גורס כי במרכז סרטים אלה אפשר למצוא ניסיון לבדוק את הנחות היסוד של ז'אנר סרטי הבורקס : טיבם והשפעתם של הסטריאוטיפים העדתיים , מהותו ומטרותיו של כור ההיתוך הציוני , מרכיבי האינטגרציה שאליה חתרו סרטי הבורקס , הדרכים שבהן האליטות ששלטו בחברה הציונית הגדירו ועיצבו ערכים ומהויות כמו " ישראליות " , " צבריות " , " שייכות " , " אחרות " ועוד . 
פרק ה ' : שובו של הבורקס 
א.'חולה אהבה ' והקולנוע הישראלי מאז שלהי שנות ה - 80 
כשבאים לדון ביחסי הגומלין המתקיימים בין הסרט חולה אהבה משיכון ג' ובין הסרטים הבולטים שנעשו בישראל מאז תחילת האינתיפאדה הראשונה קל להגיע למסקנה הבאה : חלק ניכר מהפרשנות שהוצעה לחולה אהבה יכול להוות פרדיגמה שבעזרתה אפשר להבין ולהסביר הרבה מהסרטים הנזכרים . 
כדי להמחיש זאת יתוארו וינותחו כאן כמה מבין סרטים אלה , תוך שימת דגש על הסרטים שהשפיעו בצורה ניכרת על שלושת המהלכים המרכזיים שאפשר לזהות בקולנוע הישראלי שנעשה בישראל מאז סוף שנות ה - : 80 
א . 
התכתבות אינסופית עם ז'אנר הבורקס , שחזר לככב בתרבות הישראלית לא רק באמצעות סרטי קולנוע , אלא גם באמצעות תוצרי בידור ואמנות נוספים שניסו להגיב על היווצרותם של תנאים סוציו - אקונומיים דומים לאלה שהצמיחו את תרבות הבורקס הישראלית בשנות ה - 60 – והביאו להתרחבותה , התפתחותה והתעוותותה בשנות ה - 70 . 
ההתמודדות השונה עם בעיות דומות יוצרת הזדמנות מרתקת ( ואולי אפילו חד - פעמית ) לראות את תבניות העומק על פיהן פועלת החברה הישראלית - שהופכת כל הזמן לחברה הרבה יותר מקוטבת ואטומה , שבמקביל לכך שהיא מתקרנפת היא דואגת לייצר סרטים שיאפשרו למצב העניינים המוסרי הבלתי נסבל , שבמסגרתו מתקיימת החברה הישראלית , להמשיך להתקיים . 
ב . 
נסיגה מוחלטת מהתבוננות על הסכסוך בין יהודים ופלסטינים בעיניים הֶרואיות ( שמחלקות את העולם לטובים ורעים ) או בעיניים " יורות ומתחסדות " ( שמצרות על העוולות שנגרמות לפלסטינים בלי להציע להם פתרון ממשי ) לטובת הסתכלות שונה לחלוטין . 
בלי להיכנס לדקוית , אפשר לאפיין הסתכלות זו בעזרת שני מרכיבים משמעותיים : התכחשות מוחלטת למצוקות האמיתיות שמהן סובל הציבור הפלסטיני המתגורר משני צידיו של הקו הירוק ; התמקדות מלנכולית , מיוסרת ועקרה בנזק שהעימות הישראלי - פלסטיני מסב לחברה הישראלית – תוך הקפדה על הימנעות מחתירה " אמיתית " לפעולה קונקרטית כלשהי , פרט להפגנת רחמים עצמיים , שאין שום סיכוי שתיצור תנאים שיאפשרו לשנות את המצב ( שמוצג כבלתי נסבל בעליל ) . 
ג . 
שימוש נרחב בסגנון הזוכה לתואר פוסטמודרניסטי , שנועד להצביע על כך שהסרטים הנעשים על פיו בוראים עולם בעל מאפיינים פנטסטיים , צבעוניים , מוגזמים , מלאכותיים במפגיע ולא ריאליסטיים במובהק . 
אלה מתפרשים בעיני רוב המבקרים , שלא תמיד מסכימים ביניהם על הגדרתו ותכולתו של הפוסטמודרניסטיים , כמחזור השתקפויות של דימויים מלאכותיים כתחליף למציאות דמוית - ממשות ( המנסה לחקות או לייצג את המציאות במדויק ) ; כמתן ביטוי לזהויות סובייקטיביות ( קרי , למציאות כפי שהיא נתפסת על ידי סובייקט כלשהו ) ; וכשימוש במה שפרדריק ג'ימסון מכנה , " סגנונות , מסכות וקולות שנאגרו במוזיאון דמיוני של התרבות העולמית " . 
על מנת להדגים את שלושת המהלכים הללו יתוארו וינותחו כמה מהסרטים המרכזיים שממחישים את התופעה ; דרכם נבחין במאפייניה הפואטיים , התוכניים , הצורניים והאידאולוגיים הבולטים : 
- חרף העובדה שהסרטים שבהם מדובר מתכתבים באינטנסיביות עם ז'אנרים , תמות , חומרים וצורות מן העבר , האווירה בהם אינה נוסטלגית - כפי שהיה סביר שיקרה , לאור העובדה שהיוצרים נסמכים על חומרים מן העבר - שכן השימוש שהם עושים בחומרי היסוד הממוחזרים שלהם נועד , בדרך כלל , ליצור עולמות מסוג חדש . 
- אפשר לאפיין את העולם החדש שמעוצב בסרטים הנזכרים כמורכב מחללים ציבוריים ופנימיים שמאוכלסים על ידי צעירים בעלי אורח חיים המצטיין ברדיפה נמרצת אחר " בילויים " , " ארוטיקה " ו " חוויות שיש בהן ממד חדשני , צבעוני ולא שגרתי " . 
כתוצאה מכך נוצרת , לפחות במבט ראשון , תחושה עזה שמדובר במציאות לא ריאליסטית . 
- האנשים שחיים בסרטים אלה יוצרים " קהילות ללא עבר , שזהותן מעוקרת מממדים לאומיים " . 
קהילות אלה מעמידות סימני שאלה לגבי חלק ניכר מן " הערכים הציוניים " , שבעבר שלטו בחברה הישראלית . 
לכן אפשר לזהות בהם הדהוד עמוק של האידאולוגיה הפוסט - ציונית , שגורסת שהציונות אינה יכולה לשמש עוד כאידאולוגיה שעל פיה מתנהלים החיים במדינת ישראל ; וכי הביטוי הראשון של תהליך זה צריך להיות הפיכתה של מדינת ישראל למדינה " דמוקרטית " - ולא " יהודית ודמוקרטית " , כפי שהוגדרה והייתה ב " עידן הציוני " . 
- האידיאולוגיות הפוסטמודרניסטיות והפוסט - ציונית הביאו , לפחות לכאורה , לקולנוע הישראלי ניחוחות בעלי גוון סותר : קפיטליזם , גלובליזציה , נהנתנות מזה ; חתירה להפיכתה של החברה למסגרת פלורליסטית ושוויונית מזה . 
כמו כן , ניתן לזהות במשנתם של שני הזרמים קריאת תיגר כנגד האליטות השולטות בחברה ובתרבות הישראלית ; וכנגד התפיסה שרואה את כל מי שרוצה להצטרף לחברה הישראלית כמחויב לוותר על זהותו התרבותית המקורית . 
כתוצאה מכך החלו קבוצות שונות בחברה הישראלית – מזרחיים , ערבים , עולים מברית המועצות – להילחם על כך שסיפורן יהפוך לחלק מה " נרטיב הרשמי " של החברה הישראלית . 
בשורה התחתונה מתגלה קולנוע בעל שני מאפיינים בולטים : פואטיקה אמנותית , שנוטה לטשטש את הגבולות בין תרבות " גבוהה " לתרבות " נמוכה " ובין " המרחב הפרטי " ל " מרחב הציבורי " ; אידיאולוגיה קיומית , שבוחרת לשלול גבולות " לאומיים " , " אתניים " ו " מעמדיים " והמשכיות " היסטורית " , " תרבותית " ו " בין-דורית " . 
כתוצאה מכך נוצר , לפחות כביכול , עולם " חסר גבולות " , שבו משאבים שונים – כגון הון , מעמד חברתי , השתייכות לאומית ומוצא אתני - הופכים לשוליים . 
השאלה החשובה , אשר לה יוקדש חלק נכבד מהפרק , היא : האם זו אכן המסקנה העולה מהסרטים שיתוארו במהלכו של הפרק - או שמא מדובר במצג שווא שנועד לאפשר לעולם להמשיך במנהגו . 
ב . 
' עפולה אקספרס ' או ' החור ' שנמצא בקצה כביש הסרגל 
1 . 
עפולה חוזרת לגודלה האמיתי 
בסרט עפולה אקספרס דוד ובתיה גרים בעפולה - אסון קטן יחסית לעובדה שהם שמנים , רופסים ומלאי רצון מעורר חמלה לחיות . 
ואם לא די בכך , הרי הניסיונות של דוד להחיות את הקריירה העלובה שלו כקוסם מקצועי - שבמסגרתם הוא גורר גם את בתיה , המנסה לעזור לו ככל יכולתה – מסתיימים תמיד בכך שהיא חולקת עמו את ההשפלות המקצועיות שאותן הוא חווה שוב ושוב . 
ייתכן וכל זה היה יכול לעבור עוד בשלום , אלמלא השאיפות המקצועיות של דוד גורמות לו לשכנע את בתיה לעבור איתו לעיר הגדולה תל אביב , מתוך תקווה ששם הקריירה שלו תזכה לדחיפה שתאפשר לו לשפר מעט את גורלו המקצועי . 
אלא שדוד הוא כישלון קולוסאלי : הוא אינו מצליח לעבור את הבחינות המקצועיות של איגוד הקוסמים , וכל הופעה שבה הוא נוטל חלק הופכת לכישלון . 
יחסיו של דוד עם בתיה מידרדרים עם הקריירה שלו ומסתיימים כאשר בתיה חוזרת בגפה לעפולה כדי לשוב ולעסוק במקצועה הקודם כמוכרת פרחים . 
דווקא בשלב זה , כאשר עולמו של דוד נמצא בנסיגה חסרת מעצורים , הוא מקבל הצעה שאי אפשר לסרב לה משמעון , קוסם בעל עבר מפואר ששורשיו הרחוקים נעוצים אף הם בעפולה . 
שמעון מציע שהוא ודוד יופיעו כצוות שייקרא " חזיז ורעם " ושקסמו יתבסס על הכישרון של שמעון ועל השלומיאליות האינסופית של דוד . 
שניהם זוכים להצלחה סוחפת , שמעוררת את קנאתם של ראשי איגוד הקוסמים , המשתמשים בעובדה שדוד לא צלח את מבחני ההסמכה של האיגוד כדי לטעון כי ההופעה של שמעון ודוד אינה חוקית ולכן חייבת להיפסק לאלתר . 
אלא שתשומת לבם של שמעון ודוד אינה מופנית לאיומים , כי אם להופעה המיוחדת והחגיגית שהם מתכוננים לערוך בערב יום העצמאות בעפולה . 
שניהם רואים בהופעה בעפולה את פסגת הקריירה שלהם , הישג שאין , לא היה ולא יהיה גדול ממנו בחלד . 
גם תחנת הכבלים המקומית של עפולה רואה בהופעה אירוע מיוחד ולכן מראיינת אנשים שזוכרים את דוד מהתקופה שבה גדל כילד בעפולה לקראת ההופעה . 
המרואיינים הם אנשים אמיתיים הזוכרים את צביקה הדר , מי שמשחק את דוד , מבאר שבע ( העיר שבה גדל ) ומדברים על ילדותו האמיתית של צביקה הדר , תוך שהם מעמידים פנים כאילו התרחשה בעפולה ולא בבאר שבע . 
אוסף הקטעים הדוקומנטריים עתירי המניפולציה – שמסתיימים בפסיפס צילומים של אנשים אמיתיים ושל שחקנים מתוך הסרט עומדים דום בצפירה של יום הזיכרון לחללי צה"ל – מכשיר את הקרקע לסופו המרגש של הסרט . 
כדאי לשים לב במיוחד לאירועים המתרחשים במערכה האחרונה של הסרט , שמצליחים לשוות לו אופי של " מערבון פסיכולוגי " - ואולי אפילו של " מיני אודיסיאה " , שמתבססת על המסעות המוגבלים שאליהם יכול לצאת " האדם הישראלי " . 
במהלך מערכה זאת חוזים צופי הסרט בגיבורו החוזר לעיירה , כשהם חדורי סקרנות . 
במיוחד הם רוצים לדעת , מהו היחס שלו יזכה מתושבי - עירו ומאהובתו , בעקבות ההצלחה המסחררת שהייתה מנת חלקו בעולם הרחב . 
לפיכך , אין זה מקרי , שהצופים עוצרים את נשימתם ועוקבים בסקרנות אחרי המפגש המפעים , שעומד להתרחש לנגד עיניהן הדומעות . 
על מנת שלא להחמיץ את הדקויות הרבות שמהן מורכב המפגש האקספרסיבי בין דוד ובין " עירו האהובה " הן תתוארנה כאן בהרחבה – החל מהרגע שבו דוד מגיע לעפולה , כדי ליטול חלק מרכזי בבימת הבידור העירונית של ערב יום העצמאות , ועד לרגע שבו הסרט מסתיים : 
1 . 
המקום הראשון שאותו פוקד דוד לאחר שהגיע לעפולה הוא חנות הפרחים של בתיה . 
לידה הוא פוגש את בתיה ו " מצליח " ברוב יהירותו וגאוותנותו ( ופחדנותו להידחות על ידה ) להעליב אותה קשות , באמצעות כך שהוא מסביר לה כי " עבר במקרה " ו " ישמח להשאיר לה הזמנה בקופה של האמפיתיאטרון אם תרצה ותחליט לבוא " . 
לא בכדי בתיה משיבה לדוד כגמולו ולועגת לו בשל כך שבא אליה כשהוא מסריח מאלכוהול , מעז לומר לה " שעבר במקרה " , ומדבר אליה כאל מישהי זרה לחלוטין , שהוא בקושי מכיר , לאחר ששמונה חודשים התעלם ממנה לחלוטין ולא יצר איתה כל קשר . 
לכן אין תמה כי כאשר היא נפרדת ממנו , תוך שהיא מעניקה לו בבוז פרח , תוהים הצופים האם בסוף הסרט הם יהיו יחד . 
ובמילים אחרות , האם הם יספיקו - יצליחו להתפייס עד סוף הסרט , כך שצופי הסרט יזכו לראותם " חיים באושר ובעושר , לנצח יחד ? " . 
2 . 
לקונפליקט שיוצר האירוע הראשון ( המפגש בין דוד לבתיה ) מתווסף מעט מאוחר יותר קונפליקט נוסף שמקורו בחטא של " היבריס " : האם דוד יעמוד בלחץ הכבד הכרוך בהופעה מרגשת במיוחד בעיר הולדתו ? 
מה שגורם לצופי הסרט לחוש אי נחת עמוקה מהאופן שבו דוד מתמודד עם מתח זה הוא האופן שבו הוא מתייחס לשמעון - האיש שחילץ אותו מהמבוי הסתום המקצועי שבו היה נתון . 
במקום לקבל את הערותיו בצורה סימפטית ולהפסיק לשתות , הוא צוחק על הדאודורנט הנורא שבו שמעון משתמש ויוצא לטיול של התאווררות מחוץ לחדר ההלבשה . 
מהלך שמעורר מתח רב , שבמרכזו השאלה : כיצד יסתיים הביקור המסעיר בבירת העמק . 
3 . 
בחלק השלישי של המערכה האחרונה , המתארת את שיבתו של דוד לעיר מגוריו , נעה העלילה בין חייו האישיים לעולמו המקצועי ומראה לנו כיצד החיים והעולם סופגים מכה ניצחת , שמטילה ספק כבד בדבר סיכוייו להצליח ולשקם אי פעם את חורבות חייו האישיים והמקצועיים . 
בתחום החיים האישיים הוא פוגש את בתיה כאשר הוא עומד ובוחן את גופו מול מראה מעוותת המרחיבה ומגמדת מאוד את מי שמשתקף בה , כאשר לפתע בתיה נכנסת לתחום השיקוף של המראה . 
שניהם נעים מעט מול המראה , תוך כדי כך שהם מצליחים ללעוג למאמצים הבלתי נלאים של הקולנוע לאשש סטריאוטיפים מפוברקים של יופי נורמטיבי קלאסי . 
אחר כך הם יוצאים לבלות מעט במיני לונה - פארק המאולתר שהוקם ליד בימת הבידור שעליה דוד צריך להופיע . 
הבילוי המשותף נראה לרגע משובב ומשמח ואפילו מעורר אופטימיות , אלא שהשמחה מתפוגגת לאחר זמן מועט , כשדוד מנסה לנשק את בתיה . 
המעשה הפמיליארי של דוד מעורר את חמתה של בתיה , שאומרת לו בכעס : " אל תיגע בי , יא חתיכת אגואיסט מניאק ! 
- שמונה חודשים לא הרמת אפילו טלפון . 
אכפת לך בכלל מה עבר עלי ? 
אמא שלי עם כל הדודות לקחו אותי להר מירון , לקבר של שמעון בר יוחאי , לקבר של רבי מאיר בעל הנס , על איזה רב לא שכבתי כדי שיבוא לי החתן . 
אבא שלי לא דיבר איתי . 
הכול ספגתי , הכול . 
עכשיו אני מבסוטית . 
טוב לי בפרחים ! 
סבבה לי ! 
פתאום מגיע איזה איש שמן ונוגע לי באף ללא רשות ? 
למה ? 
מה קרה ? 
אני לא חלק מה " הוקוס - פוקוס " שלך , דוד , ואני לא אהיה האסיסטנטית שלך אף פעם . 
נקודה ! " . 
דוד מתבונן בה בהשתוממות , כאילו אינו מבין על מה היא מתרעמת , ואומר לה בטון החלטי ונחרץ : " מי רוצה שתהיי האסיסטנטית שלו ? 
אני רוצה להתחתן איתך בתיה ! 
! 
! " . 
בתיה מביטה בדוד בהשתוממות רבה ואומרת בלחישה ( ספק לו , ספק לעצמה ) " אני לא מאמינה " . 
היא פונה לדרכה ואינה עוצרת גם כאשר דוד צועק אחריה בקול מפייס : " בתיה , מה העניין ? 
! 
בתיה ? 
! 
בתיה , את לא מבינה ? 
כל החיים חלמתי על זה ! 
בתיה , הגעתי לעפולה , בתיה ! 
תתחתני איתי , בתיה ! 
! 
! " . 
דוד חש מאוכזב וחסר אונים . 
בלית ברירה הוא מתחיל לפסוע לעבר קרון ההלבשה שלו ושל שמעון , שלידו הוא פוגש גם את השבר שפקד , בלי שידע על כך , גם את חייו המקצועיים . 
וזאת מפני שקצת אחרי שיצא מהקרון כדי להתאוורר מעט לפני ההופעה יצא ממנו גם שמעון מסיבות דומות . 
אלא שבמקום לפגוש את בתיה שמעון נתקל בראשי איגוד הקוסמים , שבאו לתבוע ממנו שוב , והפעם בנחרצות , שלא יופיע עם דוד . 
בריב שמתפתח ביניהם שמעון נפגע באופן חמור עד כדי כך שברור שלא יוכל להופיע באותו ערב עם דוד . 
4 . 
כשדוד מגלה מה קרה לשמעון בשעה שהוא עושה את דרכו לעבר הקרון , לאחר הפגישה המתסכלת עם בתיה , הוא מתמלא ייאוש עמוק ומובן , שנובע מכך שאיבד תוך פרק זמן קצר את עולמו האישי והמקצועי . 
עובדה שגורמת לקהל לתהייה כפולה : מה יעלה עתה בגורלו של דוד , הן ברמה האישית והן ברמה המקצועית . 
תהייה שעליה יקבל הקהל תשובה בשני השלבים הבאים והאחרונים של הסרט ובאפילוג הקצר שיתלווה אליהם . 
5 . 
דוד מנסה למצוא מקלט של רגע בקרון ההלבשה שלו . 
אלא שהשעה דוחקת ותוך שניות הוא שומע את המנחה מתחיל להזמין אותו לבמה במונולוג נלהב ואולי אף מתלהם , שזה לשונו : " אוקיי עפולה . 
הרגע שכולנו מחכים ומצפים לו . 
הוא גדל אצלנו . 
הוא משלנו . 
גם כן פתר את כל בעיות ההצתה של עפולה במוסך הידוע שלו . 
היום הוא כוכב עולמי . 
הקוסם מארץ עוץ הוא פראייר לידו . 
גבירותיי ורבותיי , דוד שלנו מהצמד הידוע ' חזיז ורעם ' . 
עפולה , קבלו אותו במחיאות כפיים סוערות . 
בבקשה ... ". 
6 . 
דוד , ששותה כמעט בפראות תוך כדי כך שהכרוז משמיע את הזמנתו בשעה שהוא פוסע לעבר בימת הבידור , עולה על הבמה כשהוא מבוהל ומבועת . 
הקהל הנלהב אינו מבחין בכך וממשיך לעודדו בהתלהבות . 
דוד מתבונן בהם בפנים חיוורות , אך לאחר כמה שניות הוא מתעשת , פוער את פיו ואומר : " ערב טוב עפולה! ... מעצמה גרעינית , ואוו ... רוצה להגיד לכם משהו ... לכולם . 
בפעם הראשונה שעמדתי על הבמה הזאת הייתי בגיל שש . 
זה היה גם כן ביום העצמאות . 
היו כאן הופעות . 
להורים לא היה כסף . 
אנחנו התפלחנו . 
לא היה אכפת לנו מכלום . 
היינו שרוטים כולנו . 
אני ואחי וכל החברים . 
התפלחנו פנימה . 
נכנסנו בשלב הגמר של תחרות מלכות היופי של העמק ... זה היה בשלב הביקיני ... אחי לא היו לו חיים מזה . 
הוא נקרע מזה . 
הוא לא האמין ... אבל אני חיכיתי למופע המרכזי ... ואז בא המנחה ואמר : ' גבירותיי ורבותיי , אני רוצה להזמין לבמה את יהורם גאון ! 
' . ואני הסתכלתי על הבמה הזאת . 
והבמה הייתה גדולה . 
במה ענקית . 
ופתאום הוא נכנס מהצד ... עם הקסקט שלו ... והתחיל לשיר : טה ... טה ... טה ... טם ... למי , למי יש יותר כבוד ? 
והעיניים שלו ככה ... [ מדגים בעזרת הידיים] ... היו גדולות ... והקהל מוחא כפיים ... אנשים לא האמינו ... העיניים של כולם נצצו ... הוא גמר את ההופעה . 
והאנשים עוד מחאו כפיים . 
פתאום ראיתי את אמא שלי באה אליי . 
הייתי בטוח שהיא דופקת לי מכות על זה שהתפלחתי להופעה . 
אבל לא . 
היא אמרה לי : ' יהורם גאון היה בעפולה ... הביאו אותו בהסעה מתל אביב ' . 
אתם יודעים מה זה ? 
... כל הדרך הביתה היינו שקטים ... אבל כל אחד בפנים הרגיש שהוא קזבלן ! 
! 
! 
חודשיים אחרי זה הייתי גונב לאבא שלי זיכרונו לברכה את הכובע קסקט החגיגי שלו . 
הייתי נעמד מול המראה ושר : ' למי , למי , יש יותר כבוד ? 
' ... והייתי בטוח שאני כאן על הבמה הזאת ... על הבמה הענקית הזאת ... והנה עכשיו , אני על הבמה הזאת - אבל היא לא נראית לי כל כך ענקית . 
היא נראית לי נורא קטנה עכשיו ... ואני גם לא ממש יורם גאון , כנראה . 
אני מודה לכם עפולה , על שבאתם לראות אותי , אני מאוד מצטער לאכזב אתכם , עפולה " . 
7 . 
כאשר דוד מסיים את הנאום הוא יורד מהבמה לקול מחאתו של הקהל , שמרגיש מרומה מעט מכך שההופעה אשר לה חיכה כל כך הרבה זמן לא תתקיים . 
המנחה מנסה להרגיע אותם באמירות בנוסח : " מי לא מכיר את דוד ואת האוונטות שלו " , שעל הרקע שלהן הקהל אינו יכול שלא לתהות מה יעלה עתה בגורלו של דוד . 
8 . 
סמוך לרגע שבו דוד יורד מהבמה הצופים זוכים לקבל תשובה לשאלה הנוגעת לעתידו . 
הדבר קורה כאשר הוא משוטט סמוך לשלט הענק המודיע על ההופעה העתידית שלו ושל שמעון . 
ברגע שבו גופו וראשו של דוד מכסים במדויק את הדמות המצוירת של עצמו , כלומר גופו המציאותי של דוד מחליף את גופו הבימתי המיתי , הגדול מהחיים , פתאום הוא רואה מולו את בתיה , כשמאחוריה קרוסלה ענקית , שבמרכזה דמות אישה גדולת ממדים , שמזכירה במידה רבה את דמותה של בתיה : כך נוצר מתאם כלשהו בין דמותה והדמות הגדולה מהחיים שמאחוריה ובין דוד הממשי ודמותו המצוירת . 
בתיה מתחילה לשיר בלחש את השיר של שניהם , שנפתח במילים I love you baby " " . 
דוד מתחיל לשיר איתה והקהל יכול להבין כי חרף משברי העבר הם עתידים לחיות " באושר ובעוני " הנובע מאי הכישרון יוצא הדופן של דוד בכל מה שקשור בענייני קוסמות עד עצם היום הזה . 
9 . 
אלא שהסרט , שכמעט הצליח לייצר טרגדיה נמרית וטורפת , מחליט להשלים את תהליך ההתאבדות העצמית , הפואטית , כאשר באפילוג הקצר שבסופו הוא מבטיח גם את עתידם הכלכלי של דוד ובתיה , באמצעות הפיכתו של דוד לקוסם מצליח , ובכך משלים את הפיכת הסרט למלודרמה חתולית מנומנמת . 
מכיוון שכך כדאי להרחיב מעט את הדיבור על כמה נקודות שיאפשרו השגת שלוש מטרות חשובות : 
- עמידה מדוקדקת מעט יותר ממה שמקובל בדרך כלל על ההבדלים בין מלודרמה לטרגדיה ועל האופן שבו כל אחת מהן משפיעה על הקהל . 
- חישוב הרווח או ההפסד שיכול לצמוח ליוצרים כאשר הם מתקרבים לקוטב הטרגי או לקוטב המלודרמטי . 
ולחילופין , יוצרים פשרה מלו - טרגית כזו או אחרת בין שני הקטבים על ידי יצירת " הכלאות שונות " בין שניהם – שבאופן טבעי נוטות לעתים יותר לקוטב האחד מאשר למשנהו . 
- הצגת יחסי הגומלין בין שני הקטבים הנזכרים ובין יחסי הגומלין בין הגישה הציונית מודרניסטית לגישה הפוסט - ציונית - פוסטמודרניסטית אשר במידה ידועה עומדים במרכז פרק זה של הספר . 
ולסיום , כדאי לומר כמה מילים על האופן שבו הסרט מסדר - את - החיים ( ברוח " הבורקס - סבא " ) לשני גיבורים , שנתוני הפתיחה הקיומיים שלהם – הכוללים היעדר כישרון מקצועי , מגורים בפריפריה ואפילו צורה חיצונית לא מחמיאה – אינם טובים במיוחד . 
מתוך תנאי פתיחה עגמומיים אלה יוצאים בני הזוג אל העיר הגדולה ( תל אביב ) כשהם מלאי תקווה כי בה יצליחו לעבור את התיקון המיוחל . 
הם מקווים שתיקון זה , המעבר לעיר הגדולה , יוביל אותם למצב שבו חייהם יעוצבו על פי הנרטיבים ההוליוודיים המיוחלים , אבל הם נקלעים לרוע מזלם למצב שונה לחלוטין , שבו העיר הגדולה הופכת לארץ עוץ הסימבולית , שבו לומדים גיבורי הסרט עם כל צופיו כי האושר נמצא דווקא במקום שממנו יצאנו לחפש אותו . 
תוך כדי כך משתמש הסרט בשני אמצעים פואטיים , שרווחים ברבים מסרטי שנות ה - 90 וראשית שנות האלפיים : הפילוסופיה האפיקורסית ( מהמאה השלישית לפנה"ס ) והתבנית של הקומדיה האלוהית ( שכתב דנטה אלגיירי בתחילת המאה ה - 14 ) . מטרת השימוש בשני האמצעים פשוטה וברורה , מאחר שהם נועדו " למכור " באגרסיביות לצופי הסרטים תמונת עולם שתשביע את רצונם . 
קוצר היריעה אינו מאפשר להרחיב את הדיבור על שני אמצעים פואטיים אלה . 
לכן ייאמרו עליהם כאן כמה מילים שילווו בניתוח קצר של הסרט חתונה מאוחרת ( שיובא מיד לאחר שיודגם השימוש בשני האמצעים בסרט עפולה אקספרס ) , כדי להמחיש את האופן שבו אמצעים אלה משפיעים על הסרטים . 
הפילוסופיה האפיקורסית מבוססת על רדיפת האושר באמצעות הסתפקות במועט וחתירה לחברות אמת , שנועדו להצביע על מתכון שעל פיו אמורים החיים להתנהל . 
הקומדיה האלוהית של דנטה מבוססת על הצגת המציאות כנחלקת לשלושה חלקים : " התופת " , " הפורגטוריום " או " כור - המצרף " ( מקום ההיטהרות מן החטאים ) ו " גן העדן " . 
הסתמכות על שני אמצעים פואטיים אלה מאפשרת להבין כיצד צופי עפולה אקספרס מקבלים את הרושם שהמקום שפעם היה " תופת " ( עפולה לפני שדוד ובתיה עזבו אותה ) הופך ל " גן עדן " ( עפולה אחרי שדוד ובתיה חזרו אליה ) בעקבות השהות ב " כור המצרף " התל אביבי . 
תהליך זה , של הפיכת מה שהיה פעם מאוס לנחשק , מצביע על שידוד מערכות נוסף , עמוק הרבה יותר , שאפשר למצוא בקולנוע של שנות ה - 90 ותחילת שנות האלפיים : הפיכתם של הפריפריאלי , המקומי והשולי לעיקרי , אוניברסלי ומרכזי . 
במסגרת תהליך זה עפולה הופכת למקום הנכון שצריך להגיע אליו , ממש כפי שהוא הופך את חיי הבורגנות המתקיימים בתל אביב לאטרקטיביים הרבה פחות . 
כאן ייסקרו בקצרה רק כמה מבין סרטים אלה , על מנת להבליט חלק מהמוטיבים הצבעוניים שלהם , מתכתבים עם אלמנטים של קולנוע הבורקס . 
בעיקר יושם דגש על הדרך שבה הם משעבדים מציאויות ישראליות שונות כדי לחפש באופן אינטנסיבי ומואץ נוסחאות אושר ( ברובן סינתטיות ) שבעזרתן אפשר לארגן את החיים . 
במהלך סקירת הסרטים כדאי לשים לב לשתי תופעות חשובות במיוחד : 
• המציאות מוצגת בסרטים הללו , לעתים קרובות , באופן ספק פרודי ספק סאטירי , שמאחוריו ניצבות שתי מטרות בולטות : רצון ללעוג לאלה שמנהלים את חייהם ברצינות תהומית במסווה של חיפוש אינטנסיבי אחר תכנים שבמבט ראשון נראים כמייצגי משמעות קיומית עמוקה – ושבמבט שני מצטיירים כבעייתיים וכשנויים במחלוקת ; ניסיון ליצור הבחנה סגנונית ברורה בין סרטים " עכשוויים " ( שמתייחסים למציאות הישראלית של שנות ה - 90 ושנות האלפיים ) לבין סרטים אנכרוניסטיים של פעם – שלא היו מסוגלים להתמודד עם בעיותיה האקטואליות של המציאות הישראלית – דווקא בשל העובדה שההבדל בין שני סוגי הסרטים אינו גדול כל כך . 
2 . 
ככה ייעשה לגרוזינים שאיש אינו חפץ ביקרם 
הסרט חתונה מאוחרת ( דובר קוזאשווילי , 2001 ) ממחיש בצורה משכנעת במיוחד את האופן שבו השילוב בין " הפילוסופיה האפיקורסית " ל " תבנית של הקומדיה אלוהית " משפיע על סרטים ישראליים . 
חשוב לשים לב במיוחד לאופן שבו השילוב ביניהם מאפשר לסרטים שונים להכחיש את " היסודות הטרגיים " , שמהווים חלק בלתי נפרד מהמציאות הישראלית ( ובעצם של כל מציאות ) באמצעות מנגנון פשוט ופרימיטיבי שמומלץ להעניק לו את השם : " מנגנון הכחשת הטרגיות " . 
כדאי גם להפנים את העובדה שהמחיר הכבד שמשלמת החברה הישראלית בגין השימוש המסיבי שהיא עושה במנגנון זה מתבטא בהזנחת הטיפול בחלק ניכר מבעיותיה הרציניות . 
כתוצאה מכך הן הופכות להרבה יותר חמורות – והטיפול בהן , בבוא היום , יהיה כרוך בקשיים גדולים הרבה יותר . 
מן האמור לעיל צריך להסיק כל שוחר קולנוע ישראלי כי עליו למהר ולהכיר מנגנון זה , שהוא פשוט ופרימיטיבי , אך גם מאוד יעיל ומצליח . 
ואילולא היה משפיע בדרך כל כך טרגית על חייהם של חלק ניכר מבין החלכאים והנדכאים בישראל - ואלה כידוע רק הולכים ומתרבים כל הזמן – אפשר היה אפילו להתפעל מהגאוניות העומדת מאחוריו . 
כדי להמחיש את הגאוניות הנזכרת ואת הנזק הבלתי נסבל שהיא גורמת לציבור הרחב יינקטו שני צעדים מתבקשים ומתחייבים : תיאור אופן פעולתו של " המנגנון " הנזכר כאילו היה מתכון להכנת תבשיל שווה לכל נפש ; הדגמה קלילה ומשעשעת של אופן פעולתו בעזרת ניתוח קצר של הסרט חתונה מאוחרת . 
לגבי המנגנון , חשוב בעיקר להצביע על כך שהוא מתבסס על שישה מהלכים פואטיים , שאותם היה מומלץ לבצע בשני העשורים האחרונים על - מנת לייצר סרט ישראלי מצליח : 
א . 
יש לקחת מספר רב ככל האפשר של נושאים טרגיים ש " הורסים " את חייהם של אנשים החיים בישראל ולשבצם במסגרת עלילה של סרט , בדרך שתעניק להם ממדים טרגיים . 
ב . 
יש ליצור מצב שבו הבעיות שבהן עוסק הסרט מתרחשות במקום פיזי , פסיכולוגי או רגשי שמצטייר כאחד ( או ככמה ) מהמדורים הנבחרים של הגיהנום – ובמציאות הישראלית יש כאלה בשפע . 
ג . 
במהלך הסרט יש לדאוג להעביר את העלילה מהמקום הבעייתי שבו היא החלה אל מקום חדש שישמש כ " כור מצרף " , שבו יטופלו הבעיות שהסרט בחר לטפל בהן . 
ד . 
כחלק מה " טיפול " יאמצו גיבורי הסרט דפוסי התנהגות וחשיבה אפיקורסיים , שיסייעו להם ( או לחברה שבה הם חיים ) לעבור את תהליך התיקון העצמי ב " כור המצרף " . 
ה . 
עם זאת , ברוב המקרים יחושו צופי הסרט לאורך מרביתו שמצבו של הגיבור אינו עומד להשתפר - ובסופו של דבר הוא ייאלץ לשוב לגיהנום , שממנו בא , כשמצבו רע יותר ממה שהיה לפני שעזב אותו . 
ו . 
בסוף תיווצר תחושה כי " הטיפול " הצליח . 
הבעיות הטרגיות של החברה חלפו כלא היו ( לפחות בסרט ) . אלא שבחינה מדוקדקת מעט יותר של הפתרון שמציג הסרט בנחרצות בטוחה בעצמה מגלה כי יש בו לא מעט בעיות . 
אף על פי שהמתכון נראה פשוט למדי , כדאי להראות כיצד הוא פועל בדיוק . 
הסרט חתונה מאוחרת מדגים זאת היטב . 
בחלק הראשון של הסרט מסתבך הגיבור ( השחקן ליאור אשכנזי ) בשורה גדולה של בעיות , שמקורן בכך שהוא מנסה לחיות בניגוד לתכתיביה של העדה הגרוזינית שאליה משתייכים הוריו . 
ה " מרד " של הגיבור ב " מורשת אבותיו " מתבטא בחתירה לקריירה אקדמית וברומן סוער שהוא מנהל עם אישה גרושה ( רונית אלקבץ ) שאינה משתייכת לעדה הגרוזינית - ושמהווה את הקש ששובר את המעטה הדק של הסובלנות שבה נחנו בני העדה הגרוזינית , לפחות לדעת במאי הסרט , שבתוקף השתייכותו לעדה יכול לומר על גרוזינים מה שהוא רוצה . 
כתוצאה מכך מתחילים הוריו של הגיבור ( שמגולמים על ידי מוני מושונוב ואמו של הבמאי ) להתערב בחיי בנם בדרכים אגרסיביות למדי , במטרה לשכנע אותו לעזוב את הגרושה ולהתחתן עם בת העדה בנישואין מכובדים – מה שאמור לכפר על החרפה שהקשר עם הגרושה ממיט על המשפחה . 
ההסכמה האמיתית או הכפויה של הגיבור לפגוש מועמדות לחיתון מקרב העדה הגרוזינית מעבירה את הסרט מ " הגיהנום " ל " כור המצרף " , אשר במסגרתו ניתנת לגיבור הזדמנות לבחון את ערכיו , תוך כדי כך שהוא מקבל חיזוקים לאמץ את השקפת העולם ודרכי ההתנהלות של העדה הגרוזינית , שתואמות באופן מפתיע את השקפת העולם האפיקורסית . 
אמנם אי אפשר לדעת אם מעצבי התרבות היהודית - גרוזינית עשו זאת בכוונה או מבלי משים - אבל גם הם , כמו אפיקורס , העניקו לאדם כמה המלצות ברורות . 
למשל , " לחיות בשלום עם סביבתו הקרובה " , " לא להניח לחמדנות או ליומרנות להכתיב את מעשיו " או " לציית למאווייו ללא כל רגשי אשמה " . 
כל זאת בהסתמך על ההכרה כי האדם " לעולם אינו מגיע למטרתו " , ולכן יכול לוותר על חיים שהמרכיב המרכזי שלהם הוא מירוץ מאומץ שמטרתו השגת מטרות בלתי אפשריות . 
לאורך רוב השהות ב " כור המצרף " חשים צופי הסרט כי סיכויי הגיבור לעמוד בציפיותיהם של הוריו קטנים . 
תחושה זו מלווה אותם גם כשהם נקלעים במפתיע לחתונת הגיבור , שהסרט כלל אינו מרמז על כך שהיא עומדת להתממש . 
העובדה שב " כור המצרף " אי אפשר היה לזהות כמעט כל חיבור ממשי בין הגיבור ובין בני עדתו גורמת לצופים לחוש כי החתונה היא קטסטרופה שניחתה על הגיבור . 
מפגש קצר בין הגיבור לאביו בשירותי הגברים רק מחזק תחושה זו . 
יתרה מזאת , הוא אפילו יוצר את הרושם כי החתונה לא תעבור בשלום , מאחר שבמהלכה צפוי להתקיים עימות חזיתי , כזה או אחר , בינו ובין " אביו ובני עדתו " . 
ואכן , כמה דקות לאחר מכן נראה כי רגע העימות הגיע . 
החתן מוזמן לשאת את דברו ופותח באמירה שנראה שבאה לבטא סוג של הסתייגות " מהעדה הגרוזינית בכלל " ו " מהכלה בת העדה שנכפתה עליו בפרט " . 
אלא ש " האמירה " הנזכרת לעיל מתגלה , עד מהרה , כלא יותר מתכסיס פואטי , שנועד להבליט את שפע המחמאות שהגיבור עומד להרעיף על העדה , על הכלה , על הוריו , ובעצם על כל דבר שניחוח של גרוזיניות נודף ממנו . 
הקהל מתמוגג . 
ומדוע שלא יתמוגג . 
סופים טובים אהובים עליו . 
במיוחד כאלה שבהם כולם חושבים שמצאו את אושרם והגיעו אל גן העדן האבוד . 
והפעם גן העדן הוא מלבב במיוחד , ולכן יכול להסב שמחה לכל מי שחי בישראל . 
ואלה מתחלקים על פי הסרט לשתי קבוצות א - סימטריות . 
הראשונה קטנה ומובחרת . 
היא כוללת את בני העדה הגרוזינית . 
אלה שמשתייכים אליה שמחים ואולי אפילו מאושרים מכך שהסרט החזיר לעדתם את הכבוד שנגזל ממנה במשך שנים רבות , מסיבות לא מוצדקות שלא זה המקום והזמן להסביר את מופרכותן . 
הקבוצה השנייה היא גדולה ואקלקטית . 
היא כוללת את כל מי שאינו נמנה עם העדה הגרוזינית . 
ובאופן מפתיע גם בני קבוצה זו חשים שמחה מהולה באושר שנובעים מכך שבני העדה הגרוזינית בחרו להתחתן בינם לבין עצמם . 
ובכן , המסר של הסרט הוא רגרסיבי , הוא מעורר בדלנות , אשר אפילו אם היא מאושרת בחלקה – והיא לא – היא מביאה הרבה נזק לחברה הישראלית . 
אפשר להוסיף הסברים , אבל די באלה שכבר ניתנו כדי לראות כיצד נראית גופה של סרט שהסב אושר רב לצופים בו כשהיא מוטלת מול אלה שמוכנים גם לנתחו . 
וצריך לעשות זאת מאחר שהמסר של הסרט הוא רגרסיבי ומעודד חוסר אינטגרציה בדלנית , שאפילו אם היא מאושרת בחלקה – והיא לא – היא מביאה הרבה נזק לחברה הישראלית . 
למותר לציין כי נזק זה הוא לא רק נחלתו של הסרט חתונה מאוחרת , שמהווה רק מרכיב אחד קטן של ים ההכחשה - הטשטוש - והשקריות שהתודעה הישראלית כה אוהבת לשכשך במי האפסיים שלו . 
בים זה אפשר למצוא המון דברים מוזרים , למשל : ניסיונות מגוונים ומפתיעים לשכנע את שלל הצופים המתרוננים והמשתאים שכדאי לחיות במקומות משונים ומיוזעים שבאופן לא צפוי וללא כל קשר למציאות מצאו את עצמם מרוממים , מקולסים וזוכים לשפע שבחים שגורמים לגבות לעבוד שעות נוספות ; הצהרות יומרניות על התקוות החדשות שנפתחו בפני בני הדור השני של הארוכה שבשואות , שהצליחו לאתר את כורי המצרף המסתתרים בהמון פינות , על מנת למצוא מזור למועקות האינסופיות שהותירו בהם הוריהם עתירי הסבל ונטולי העשתונות ; מסעות פיזיים - רוחניים - פילוסופיים - ורגשיים , שבגלל שבסופם מסתתרות התשובות לכל התהיות והמאוויים מהווים – לפחות בדיעבד – כורי מצרף קלאסיים ומופתיים . 
יש עוד הרבה סוגי סרטים ישראליים , שבמהלכם מוצגת שהות ב " כור מצרף " מזדמן כזה או אחר – ו " סופם " מצטייר ככל כך טוב , עד שמי שצופה בהם תוהה אם לא כדאי להעדיף " אותו " על פני רוב " גני - העדן " עליהם שמעו עד כה . 
כולם מעידים על כך שחרף העובדה שהקולנוע הישראלי הולך ומתעדן קשה ליוצריו ולצרכניו לוותר על קצת מסר אינטגרטיבי מפרגן ובמקביל להסביר בדרכים יצירתיות כחלום לכל מי שמעוניין להתעדכן כי בסוף יהיה שלום – ויימצא פיתרון לכל זב או מצורע או מסכן . 
על הסיבות הסמויות בגללן כל הדברים האלה קורים יעסקו בתמציתיות שני תתי - הפרקים הבאים . 
3 . 
שורו , הביטו וראו , מה עלוב היום הזה 
הסרט שורו ( שבי גביזון , 1990 ) עוסק בסיפורו של אשר , ספק פנטזיונר תמים ספק נוכל ערמומי , אשר מוציא ספר שבו הוא מסביר לבני אדם מדוע כדאי לנהוג בצורה אידיוטית מתוך בחירה . 
בתחילה הספר אינו זוכה להצלחה , אבל לאחר זמן מה , בעקבות הופעה בטלוויזיה , גיבור הסרט מצליח לכנס סביבו קבוצה של חסידים מוזרים , והם מנהלים פגישות שמזכירות מאוד בצורתן ובתוכנן כתות מיסטיות . 
כתוצאה מכך עוברים מרבית אלה שבוחרים להגיע ל " פגישותיו של אשר " שינויים מפליגים באישיותם ובחייהם הפרטיים . 
מערכת השינויים והתהפוכות מגיעים הן אל משפחתו של אשר ומשפיעים בצורה דרמטית על אשתו , שעוזבת אותו עם פרופסור מגוחך שנמנה אף הוא עם בני קבוצתו של אשר , והן על אביו , שלאחר שנה שבה ישב נטול כוח דיבור על כיסא גלגלים חוזר לדבר . 
פעילות הקבוצה מגיעה אל סופה הטרגי לאחר שאחת המשתתפות קופצת מתוך תחושת שחרור מופרזת מגגו של בית אל מותה . 
מה שאינו מונע מאשר להתגלות שנה מאוחר יותר כבעליה של מסעדה אופנתית מצליחה , כשהוא מנסה וכנראה גם מצליח לשכנע שני אנשי עסקים אמידים להשקיע באחד מהמיזמים החדשים שלו . 
על רקע האירועים כולם שורה רוחה של להקת ה " גבעטרון " , שחבריה נראים כמה פעמים במהלך הסרט כשהם תועים ואובדי דרך ברחובותיה הליליים המוארים בתאורה פוסטמודרניסטית עזה של תל אביב . 
למותר לציין שעלילה זו יכול להתפרש בדרכים אחדות . 
כאן תוצגנה חלק מהן , אלו שנראות רלוונטיות לנושאים שבהם עוסק פרק זה . 
לפי התפיסה הציונית - מודרניסטית אפשר להבין את משמעות הסרט כך : החברה הישראלית הציונית " הישנה והטובה " , שאין מי שיכול לסמן ולסמל אותה טוב יותר מאשר להקת " הגבעטרון " , איבדה את דרכה . 
מי שמנסה להציע לאותה חברה מצפן חדש , שבאמצעותו תוכל לנווט במציאות שאינה נענית לחוקי ההיגיון המוכרים , הוא אשר . 
יתרונו של " המצפן החדש " ( ובעצם , יתרונם של אלה הטוענים כי הם מחזיקים בו ) הוא במודעות לחסרונותיהם של מצפנים אידאולוגיים ורגשיים שמתיימרים לכך שהם יכולים לכוון התנהגות של בני אדם . 
לכן הם מרבים לצחוק על עצם קיומו ( של המצפן ) ועל האנשים שמאמינים שיש בכוחו לסייע להם " לנווט בהצלחה " את ספינת חייהם . 
לפיכך , אך טבעי הדבר ש " בעלי תפיסה ציונית-מודרניסטית " , שיכולים לזהות בסרט טענה סמויה , אשר גורסת כי הערכים הנזכרים אולי משתנים עם הזמן , אבל לא מאבדים מאיכותם וחיוניותם , אינם צריכים להתקשות ולמצוא סיבות לאהוב את הסרט . 
לעומת זאת , על פי התפיסה הפוסט - ציונית פוסטמודרניסטית , ניתן להבין את משמעות הסרט בצורה אחרת לחלוטין . 
ראשית , עצם הפוסטמודרניסטיות של הסרט אמורה , באופן אוטומטי , לחבב את הסרט על בעלי תפיסה פוסט - ציונית - פוסטמודרניסטית . 
רונית שוורץ מפרטת במאמר שהיא מקדישה לסרט כמה מהמאפיינים התוכניים הנזכרים . 
שוורץ מזכירה את השיר " שורו , הביטו וראו " . 
לדעתה שם הסרט גזור מהפזמון הזה ומהווה הוכחה שהסרט מתייחס ל " נרטיב - העל הציוני ולתפקודו באותה חברה " , בעיקר כדי לפרקו בעזרת " שורה של אסטרטגיות סגנוניות פוסטמודרניסטיות , שחלקן מתייחס לנרטיב - העל הציוני באופן ישיר וחלקן בעקיפין " . 
למשל , " חבורת הזמר " , שממחישה עד כמה העיר הפכה למקום מושחת , המנותק מהאתוס הציוני המסורתי מחד גיסא ועד כמה רבים מהמסתופפים בצל הציונות ( חבורת הזמר , למשל ) מנותקים מהשינויים ההיסטוריים שעברו על החברה שבה הם חיים מאידך גיסא . 
יתרה מזאת , העלילה מורכבת מאפיזודות שהקשר ביניהן רופף . 
המכנה המשותף שלהן מתבטא , בעיקר , בהצבעה על רעות חולות של החברה הישראלית , שמומחשות בעזרת מרכיבים שונים של הסרט . 
למשל : הגיבור הקופצני חסר היציבות , שנע ממצבי בדידות מנוכרים למצבי תקשורת אינטימיים מאוד ; חוסר היכולת של תיאוריה או אידאולוגיה חברתית כלשהי למצוא לה מאחז בחברה המתוארת ; היותם של כל המוצגים בסרט בחזקת " אחרים - חריגים " ( שמעולם לא השתלבו בנרטיב הציוני ) או " צברים " , שבעבר דווקא נטלו חלק בנרטיב זה אבל עתה הפכו לנטולי כוח עד כדי גיחוך . 
מרכיבים אלה - כמו גם העובדה שהכוחות החברתיים השונים הנוטלים חלק בסרט מתחרים ביניהם ללא יכולת הכרעה בשאלה " איזה מבין העולמות המוצגים בסרט משקף את המציאות האמיתית או את המציאות שראויה להתקיים " – יוצרים מציאות פוסט - ציונית פוסטמודרניסטית לדוגמה . 
במסגרתה של מציאות זו , נרטיב - העל הציוני עובר פירוק שיטתי ומומר במציאות בעלת ממדים פלורליסטיים שלכינונה חותר הפוסטמודרניזם הפוסט - ציוני . 
דרך אחרת להבין את הסרט היא לבחון את משמעותו לנוכח האופן שבו שיפר את תמונת העולם של הצופים בו . 
בהקשר זה חשוב לציין כי שורו הוא סרט שמאמץ , מפתח ומגבש שניים מן המרכיבים הבולטים של הקולנוע העלילתי הישראלי , שמאפיינים את סרטי שנות ה - 90 וראשית שנות האלפיים : הומור נונסנסי וניאו-"בורקסיות " . 
ההומור הנונסנסי נועד לבצע דה - קונסטרוקציה של המציאות הישראלית המסורתית . 
הניאו - בורקסיות נועד לסייע לחברה הישראלית להתמודד בהצלחה עם תהליך מזורז של הגדלת פערים סוציו - אקונומיים , שמאפיין את החברה הישראלית לאורך כל שנות ה - 90 . 
ההומור הנונסנסי בא למלא את התפקיד שהיה שמור בעבר להומור העדתי בעידן הבורקס : ליצור את שלל האירועים המניחים לבני שכבות החברה השונים לחבור זה אל זה ולאחר שורה של קטעים והתרחשויות ל " התרבד " מחדש בסרט באופן כזה שיגרום לשיפור תמונת העולם של צופי הסרט . 
השיפור הנזכר התבסס בחלקו על מרכיבים ישנים ומוכרים : מזרחי שנון , שיכולתו להסתגל לשינויים המהירים והדרמטיים שעוברים על החברה מציגה אותו כמי שניחן בכישורים המאפשרים לו להצליח מבחינה סוציו - אקונומית יותר מכל מי שמנסה להתחרות בו ; ובחלקו על מרכיבים " חדשים " : היותו של השחקן הממלא את תפקיד הגיבור ממוצא מזרחי ולא ממוצא אשכנזי כפי שהיה בעבר , בסרטים דוגמת סאלח שבתי , כץ וקרסו או צ'רלי וחצי . 
גורמים אלה , כמו גם העובדה שבסרט מתקיימת שבירה שיטתית של הסטריאוטיפ שאפיין עד כה את הקולנוע הישראלי הנם בעלי חשיבות רבה , כל זאת בשל העובדה שהם ילווו את הקולנוע הישראלי של שנות ה - 90 וראשית שנות האלפיים ויהוו הוכחה לקיומם של שני תהליכים מרכזיים בחברה ובקולנוע הישראליים שעליהם מצביעה רונית שוורץ : 
1 . 
קיומן של תהיות " בדבר טיבו של העולם , שבתוכו פועלות הדמויות ובדבר מיקומן של הדמויות בחברה , שאיבדה את ההיררכיות האידאולוגיות - שאפיינו אותה בתקופות קודמות , ושהוא אינו מייצר להן חלופות " . 
2 . 
קיומו של טשטוש עמוק בכל מה שנוגע להקשרים שבהם מוצגת דמותם של המזרחים המופיעים בסרט . 
אפשר להמחיש זאת היטב בעזרת דיון באחד מגיבורי המשנה של הסרט , מרדכי הירקן שעובד בשוק הסיטונאי . 
" שורו נמנע מלעסוק באחרוּת העדתית של מרדכי ומחליף אותה באחרות של ג'נדר " , כותבת שוורץ , ומוסיפה : " טשטוש הגבולות בין הגברי והנשי הוא זה המעניק למרדכי בסופו של דבר את הלגיטימציה להתקבל לחבורה , שהתקבצה סביב אשר , כחריג , אבל בו בזמן ' כמו כולם ' , מאחר שכולם מוצגים בחריגותם . 
ולכן , כאשר מכנים אותו בכינויים גזעניים כמו ' הכושי הפרא הזה ' , או ' הקטר העירקי ' , הוא אינו רואה בהם עלבון , אלא תופס אותם ככינויי חיבה , המאשרים את מקומו כחריג בין חריגים " . 
יש להדגיש שהעיסוק המטשטש במתחים בין מזרחים לאשכנזים , שסופו מיצוב חברתי , מאפשר לאלו גם לאלו לחוש כי יושבה איזו אי נחת חברתית עמוקה . 
הדברים פשוטים למדי : חברתנו נמצאת במצוקת זהות עמוקה , לנוכח התחושה כי מסביבה חיים אנשים שהזהות הלאומית והחברתית שלהם הנה הרבה יותר חיונית ומגובשת ( הפלסטינים , למשל ) ושהיהודים מנועים בשל חשדנותם היתרה לחבור אליהם ולשאוב מהם כוח ( נישואים פיקטיביים ) ; לפיכך אין פלא שהיהודים מוצאים את עצמם במצב שבו המוסריות והאחדות שלהם הולכות ונסדקות ( אחד משלנו ) . במצב מעין זה , כאשר לצרות הנזכרות מתווספים גם מתחים חברתיים וכלכליים ומבוכות אידאולוגיות חסרות תקדים , נולד צורך עמוק בסרטים בעלי גוון אינטגרטיבי . 
שורו היה הראשון שהרים את הכפפה וניסה לפתח את הנוסחה שתיצור את האינטגרטיביות החדשה , שכללה , כפי שכבר נאמר , הומור נונסנסי , עיצוב מציאות שמנסה לטפל במתחים עדתיים , תוך שמירה על טשטוש העובדה שמטפלים בהם , והצפנת האופן שבו הטיפול בהם יוצר תמונת מציאות מרגיעה . 
בשורו מתבטא הדבר בכך שנותנים למזרחי להיות מלך של האידיוטים או הגורו של אובדי הדרך . 
באופן הזה מאפשרים לצופים המזרחים של הסרט לנחול במסגרתו ניצחון בסגנון סרטי הבורקס , שמעניק למזרחי שלמד להיות מודרני לחוות רגע קט של הגמוניה בדויה . 
הצופים האשכנזים יכולים גם הם לחיות עם הסרט בשלום . 
הנה שלוש סיבות אפשריות לכך : 
1 . 
ניצחונו של המזרחי הוא בעל ממדים מוגבלים למדי , מאחר שהוא מצליח להיות בסך הכול המנהיג של קבוצה שחבריה " מעוניינים ללמוד איך להיות אידיוטים ללא עזרים חיצוניים ומאמינים כי בדרך זו ימצאו את אושרם " . 
2 . 
הסרט מבצע במציאות סדרה של היפוכים המובילים , בסופו של דבר , לביטולה של " ההיררכיה המסורתית ולביטול האבחנה בין מרכז לשוליים , דבר שמונע את היווצרותה של היררכיה מסורתית חדשה " . 
כלומר בורא מציאות חדשה , שלא בנקל אפשר לזהות את הכוחות הפועלים בה . 
3 . 
ההיררכיה החדשה בשורו אומרת שכל מי שמעביר את עצמו תהליך של סוציאליזציה מוצלחת יכול להיות דומה לאליטה השלטת , להשתייך אליה ואף לשלוט בה . 
הדוגמה הבולטת היא אשר , שמצטייר כמי שמעוניין ויכול לשמש מורה לחיים ומדריך רוחני למשתייכים לאליטה השלטת . 
כך גם הדמות המזרחית הבולטת ביותר בסרט , מרדכי הירקן שעובד בשוק הסיטונאי . 
מרדכי לא סיגל לעצמו , כמו אשר , גינוני אשכנזיות מערביים , והוא מצליח להפוך ללא כל קושי לחלק מהחבורה האשכנזית באורחותיה . 
הוא אף עושה זאת בלי להביע כל תרעומת על בני החבורה המכנים אותו בכינויים גזעניים , כמו " הכושי הפרא הזה " או " הקטר העירקי " - שמשום מה הוא אינו רואה בהם עלבון , אלא מקבל אותם כמעין כינויי חיבה המאשרים את מקומו כחריג בין חריגים . 
בזכות שלוש הפעולות שהמזרחים נכונים לעשות - להשתדל ולהפוך לחלק אינטגרלי מכלל החברה ( בעברית פשוטה : להתאשכנז ) , לטשטש את היתרונות שגלומים במוצאם האתני - עדתי ולהימנע מלמחות באופן מפורש כנגד האפליה ממנה הם סובלים - יכולים הצופים האשכנזים ליהנות מהסרט . 
המזרחים , לעומת זאת , נהנים ממנו בתוקף העובדה שהוא מעניק להם כרטיס כניסה לחברתם של האשכנזים . 
לפיכך אין פלא כי הסרט , שנראה במבט ראשון כקומדיה תמה , מתגלה לאחר עיון מעמיק בכמה ממרכיביו ( למשל , עלילתו וגיבוריו ) כאחד המכוננים הבולטים של זרם ה " ניאו - בורקס " בקולנוע העברי . 
זרם שבמסגרתו נוצרים סרטים , שבדומה לסרטים שנוצרו במסגרת ה " זרם " של סרטי ה " בורקס " היסוד הבולט בהם הוא היכולת לאפשר לאשכנזים ולמזרחים ( כולל העולים מברית המועצות , מאתיופיה וכו' ) לחוש כי הם יכולים , ללא כל קושי , לחיות אלה לצד אלה . 
כל זאת במסגרת תהליך שמעניק למזרחים הרגשה כי הם הופכים לחלק מהחברה , ובמקביל אינו גורם לאשכנזים להרגיש כי יינזקו מהתהליך הנזכר : גם מפני שיבטיח את המשך ההגמוניה שלהם בחברה ; וגם מפני שאולי אף יבצרו ויגדילו הגמוניה זו . 
הניסיון הקולנועי המצטבר של שנות ה - 90 ושנות האלפיים מלמד כי התחבולות שבעזרתן ינסו הסרטים להגשים מטרה כפולה זו יהיו עתירי גיוון ורבי תחכום כאחד . 
4 . 
קלרה הלא כל כך קדושה 
קלרה הקדושה ( אורי סיוון וארי פולמן , 1996 ) מתאר את תהליך התיקון שעובר על חבורת ילדים מופרעת הלומדת בבית ספר בלתי נסבל ומבלה את שעות הפנאי שלה הן בצריכה מסיבית של סמים והן במעשי אלימות הדדיים . 
הסרט מצביע בבירור על סביבת הילדים ( בית ההורים המזניח , מערכת החינוך הקשוחה , התקשורת המבלבלת ) כגורם מרכזי בעיוות שחל בעולמם של הילדים ומצביע על קלרה ומשפחתה , שגם בסרט נטול אוריינטציה ישראלית ברורה קשה להתעלם מהמוצא הרוסי המובהק שלהם כסוכנים ברורים של תרבות אחרת , תרבות שאפשר לכנותה , ללא כל קושי , כנהנתנית במהותה . 
אמנם אפשר לנסות ולטעון שלא מדובר כאן דווקא בתרבות הרוסית , אלא בעוד גוון של ביזאריות , אבל דומה שתהיה זו טעות לנהוג כך . 
כל זאת משום שעדויות רבות מאששות את העובדה שצופים תמיד רואים ומפרשים סרטים בהקשר של המציאות הסובבת אותם . 
חשוב להדגיש זאת דווקא בסרט כמו קלרה הקדושה , שעשה מאמצים רבים להיראות כסרט אוניברסלי שאינו מתרחש במקום קונקרטי , באמצעות הסתמכות על סיפור , עיצוב עולם שאינו מזוהה עם מקום מסוים ושילוב רכיבי עלילה ( כמו פחד מתמיד מרעידת אדמה ) שיכולים להיות רלבנטים לצופים בכל מקום . 
אבל בסרט אפשר למצוא גם פרטים רבים שהופכים אותו לסוּפר ישראלי . 
למשל , בית הספר שבו לומדים גיבורי הסרט נושא את שמה של גולדה מאיר , הגיבורים מדברים עברית במבטאים המצביעים במפורש על השתייכות לקבוצות שונות בחברה הישראלית וכו ' . 
לכן אין פלא שצופים ישראלים רואים את הסרט כישראלי לעילא ולעילא , מה שאמור לגרום להם להיחשף להשקפת העולם הגורסת כי ישראל היא מקום שבו מתנהלים החיים בצלו של אסון תמידי , שגם מתרחש מדי פעם ; שתושבי ישראל לוקים בתאווה גדולה לזכות בפרסים כספיים באמצעות הגרלות שונות שלעתים מערערות את האיזון ( המועט בלאו הכי ) שמאפיין את חייהם ; שהתקשורת הישראלית , שהיא מופרעת ומתלהמת מטבעה , מרבה ליצור פרובוקציות מיותרות ( אך מרתקות ) , שמגולמות ומומחשות בדמותה של כתבת צבעונית המופלאה ( שהשחקנית אורלי זילברשץ - בנאי תורמת תרומה ניכרת לעיצובה ) . 
ואולי חשוב מכול - הצופים בקלרה הקדושה חייבים להתמודד ( ואולי גם להסכים ולהסכין ) עם תמונת מצב שבמסגרתה מוצגת ישראל כישות מסוכסכת לעייפה , שסיכוייה להיגאל תלויים בשני גורמים : התממשות של קטסטרופה , מהסוג שמתהווה בסוף הסרט בשל ציפייה לרעידת אדמה , שמאפשרת לאנשים פסק זמן שבמסגרתו הם יכולים לבחון את הערכים שעל פיהם מתנהל עולמם ; קיומה של תרבות אלטרנטיבית מהסוג שמביאים ל " עולם של הסרט " קלרה ובני משפחתה , שלאורה אפשר לכונן מציאות טובה קצת יותר – הווה אומר , פחות אלימה ומפוחדת , יותר אמיצה ואינטימית - מזו שמתקיימת בעולם כמות שהוא . 
יש להדגיש שרבים מבין הסרטים הבולטים שנעשים בארץ מאז שלהי שנות ה - 80 מציעים לצופיהם דיאטה של תיקון עצמי שמזכירה בדרך כזו או אחרת את זו שאפשר למצוא בסרט קלרה הקדושה . 
כך , למשל , בסרט מעבר לים ( יעקב - ינקול גולדוואסר , 1991 ) , שמתרחש בשנות ה - , 60 מוצגת משפחה ישראלית שכמעט מתפתה " לרדת " לקנדה . 
המניע המביא אותה לכך הוא ידיד נעורים מאושוויץ של אב המשפחה ( שמייצג הן את הקטסטרופה והן את התזכורת התמידית של האיום בחזרתה ) שמגיע לביקור מקנדה ובצקלונו שלל מתנות חומריות , כגון סיגרים , ג'ינס , רדיו - טרנזיסטור וקומביניזון מהודר . 
ברגע האחרון , לאחר שנעשו כל ההכנות לעזיבתה של הארץ , מחליטה המשפחה - בעקבות ביקור של האם בקבר אחיה , שנפל בקרב למען המדינה – להישאר , למרות הכול . 
לכאורה מדובר בפעולה פרדוקסלית מאוד , מאחר שמות האח הוא דוגמה קונקרטית לתוצאה מעשית של הקטסטרופה . 
אלא שדווקא המגע עם הקטסטרופה מביא את גיבורי מעבר לים ( כפי שהוא מביא גם את גיבורי קלרה הקדושה ) ליכולת ליצור איזה רגע של חשבון נפש שמאפשר להם להבחין בין טוב לרע . 
התוצאה היא העדפה של " ערכיות לא חומרית " ושל " שותפות גורל חברית " ( גם בלי להכיר את תורתו של אפיקורס , אפשר להבחין בכך שהן מהוות בסיס הרבה יותר מוצק להשגת אושר , ולחילופין , גן עדן עלי אדמות ) . 
יתרה מזאת , חשוב להצביע על כך שכל עלילת הסרט קלרה הקדושה מתרחשת סביב בית ספר הנקרא על שמה של גולדה מאיר . 
מי שיכולה להיחשב , בצדק , לדינוזאור של תנועת העבודה - ששנים הייתה שם נרדף להגמוניה האשכנזית השלטת בחברה הישראלית ועד היום רוב הנמנים עם אותה הגמוניה הם יוצאי חלציה . 
הדבר מאפשר לסרט להציג את המציאות , שבה עדיין שלטת מורשתה של גולדה , כישות שבה מתערבבים זו בזו אירוניה , פרודיה וגרוטסקה , שצובעים את כל מה שמתרחש במציאות באור נלעג . 
גם המציאות הסובבת את בית הספר מוצגת באופן ביקורתי : האנשים מתגוררים בשיכונים שכל בתיו דומים זה לזה . 
אם נוסיף לכך שתי נקודות עתירות משמעות - היותם של קלרה ומשפחתה הנציגים האותנטיים של השכבה החברתית החדשה ( שהגיעה מברית המועצות בשנים שקדמו לעשיית הסרט ) ; והצגת קלרה ומשפחתה כעולים על הסובבים אותם מבחינה תרבותית , רוחנית ורגשית - הרי אפשר להבין מדוע הסרט אמור לשאת חן גם בעיניהם של מאות אלפי העולים שעלו לארץ במהלך שנות ה - 90 . 
לכן אין מנוס מלהכיר במאמצים שעושה הסרט כדי להשביע את רצונם של כל הפלגים היהודיים בחברה הישראלית , כלומר האשכנזים , שמבינים כי הסתגלות למציאות המשתנה במהירות חיונית לשמירת ההגמוניה שלהם בחברה ; המזרחים , שיכולים לשבוע נחת גם מהאופן שבו מוצגים נציגים שלהם , דוגמת מנהל בית הספר , שמשתתפים בסרט ; והעולים מברית המועצות , שמרעיפים על הישראלים הוותיקים שפע ערכים ותכונות כגון עידון , ערכי תרבות , יכולות רגשיות ואינטלקטואליות ועוד . 
מאמצים אלה מסבירים מדוע הסרט מעורר גל של חמימות בקרב מרבית צופיו . 
אלה רווים נחת גם מפרצי " ההומור הנונסנסי " , מרכיבי " העולם הפנטסטי " ומקרעי " תמונת העולם האבסורדית " שמשובצים בסרט , מאחר שהם מגדילים את נכונות הקהל ל " התחבר " אל הסרט בשל כמה סיבות : 
א . 
קהל הצופים הישראלי התגלה במהלך שנות ה - 90 כבעל נטייה עזה לחבב את הקוקטייל המעודן שנוצר כאשר מצרפים יחד נונסנס , פנטזיה ואבסורד . 
אחת ההוכוחת המובהקות של תופעה זו היא " החמישייה הקאמרית " , שנדמה כי הדרך הטובה ביותר להסבירה היא היותו של הומור זה מכאיב למחצה , כלומר מכאיב למי שמוכן לראות את הכאב שמסתתר מאחוריו , וסתמי או נטול מכאוב למי שאינו רוצה או יכול לראות את המסומן הממשי במציאות שההומור הנזכר מתייחס אליו . 
ולכן אין מניעה שצופים בעלי מוצא מיני , לאומי או עדתי שונה , המאמינים באידאולוגיות שונות או ניחנים ברגישויות כאלה ואחרות - ייהנו ממנו . 
ב . 
בקוקטייל המורכב מנונסנס - פנטזיה - ואבסורד יש יסודות מובהקים של פואטיקה פוסטמודרניסטית , בתוקף העובדה שגם ה " קוקטייל " וגם ה " פואטיקה " הנזכרים לעיל שוקדים על עולם שאלה הם מרכיביו ( או לפחות חלק ממרכיביו ) : חוסר יכולת להבחין בבירור בין " טוב " ל " רע " , ויתור על לאומיות לטובת תפיסת עולם גלובלית , חוסר נכונות להצביע על דרכי התנהגות שמן הראוי לבחור בהן , אמונה כי אפשר להציג תמונת עולם ברורה ומובנת ועוד . 
כתוצאה מכך המציאות שהסרט מעצב – שמצטיינת באמורפיות , פתיחות , ליברליות , הענקת סיכוי אמיתי לכול – מאפשרת לצופיו לחוש כי הם חיים בארץ פלורליסטית שתאפשר להם לבנות את חייהם כאוות נפשם . 
בהקשר זה חשוב לציין כי המציאות האבסורדית והפנטסטית שיוצר ההומור הנונסנסי הייתה מאז ומעולם מכשיר רב עוצמה בכל הקשור להקהיית הכאב שחשו בני אדם שנזדמן להם לחיות בימים או בתקופות שבהם ההיגיון לא שלט בכיפה . 
דוגמאות לתגובות אמנותיות מובהקות מעין אלו אפשר למצוא אצל יוצרים שפעלו במציאויות שונות , כהאשק ( החייל האמיץ שוויק ) , מרקס ( מאה שנים של בדידות ) , גוגול ( החוטם , רביזור ) , קונדרה ( הבדיחה ) , עגנון ( תמול שלשום , עדו ועינם ) , חנוך לוין ( יעקובי ולידנטל ) . המכנה המשותף ליצירות אלה הוא הניסיון להמרת הייאוש הקיומי , שאפיין את המציאות שבתוכה נכתבו , במציאות אחרת הנוצרת בעזרת השרטוט המחודש של המציאות הסובבת את היוצרים וצרכניהם , שנעזר בפרספקטיבה פנטסטית או אבסורדית . 
אפשר היה להביא דוגמאות ברורות לשימוש מעין זה בסרטים רבים מלבד קלרה הקדושה ( נישואים פיקטיביים , שורו , נקמתו של איציק פינקלשטיין או חולה אהבה משיכון ג' ורבים נוספים שאפשר היה להזכיר ) . אבל דומה שדי בהבנת התפקיד ששני הסגנונות , האבסורד והפנטזיה , באים למלא , כדי שכל קורא יבחן את האופן שבו הם משפיעים על סרטים שונים שנעשו בשנות ה - 90 והאלפיים . 
ומאחר שאי אפשר , למרות הכול , להניח הומור זה בצד ככה סתם , כאילו היה אבן שאין לה הופכין , ננסה לבחון שני סרטים שעשו שימוש בהומור זה על מנת להראות כיצד אפשר לעשות בו שימושים שונים במהותם . 
הראשון עושה בו שימוש כמעט שמרני , כאשר הוא יוצר בעזרתו סרט שמזכיר במהותו ( כלומר , בתכניו , מבנהו ומטרותיו ) סרט בורקס משנות ה - ; 70 השני משתמש בו בצורה חדשנית ומורכבת , שממחישה עד כמה אפשר לעשות שימושים מורכבים ולא שגרתיים בהומור זה . 
5 . 
יאנה , אקספרס 
ניסיון ליצור אינטגרציה בין - תרבותית שבמרכזה ניצבת העלייה מברית המועצות של שנות ה - 90 אפשר למצוא גם בסרט החברים של יאנה ( אריק קפלון , 1999 ) . סרט שבמרכזו ניצב סיפור אהבה הנרקם בין בחור ישראלי ועולה חדשה מברית המועצות , על רקע מלחמת המפרץ . 
האירוע המכונן את עלילת הסרט מתרחש כאשר עולה צעירה מברית המועצות ננטשת על ידי בן זוגה , שנסע עם הכסף ששניהם קיבלו ממשרד הקליטה חזרה לברית המועצות . 
צעיר ישראלי שהיא ובן זוגה שכרו חדר בדירתו ( מעט לפני שננטשה לאנחות ) מבחין במצוקתה ההולכת וגוברת ככל שבן זוגה מבושש לחזור . 
חוסר האונים שלה נוגע ללבו של הצעיר הישראלי , שמתגלה ( כדרכם של ה " צברים " הסטריאוטיפיים המלוהקים בסרטים ) כרך לבב ונדיב מעין כמותו . 
למרות החספוס שהוא הקרין בתחילת הסרט כלפי הזוג " הרוסי " , הוא מתחיל לסייע לעולה הנטושה בדרכים שונות , למשל : ויתור על תשלום שכר דירה . 
פריצתה של מלחמת המפרץ מסייעת להידוק הקשר ביניהם , והם הופכים לזוג גם במובן הרומנטי . 
אלא שכמו שקורה תמיד בקומדיות בעלות נופך מלודרמטי ( ראו צ'רלי וחצי ) , קצת לפני שהקשר מקבל גושפנקה רשמית מתעורר קושי ענקי שמאיים לחבל בו , בדמותו של בן זוגה של הצעירה ששב מברית המועצות . 
רגעים של חרדה מציפים את הצופים : שכן אין זה פשוט , אפילו לגבר ישראלי כובש ( שמגולם בידי השחקן ניר לוי ) להביס יריב שמגולם על ידי דמות - שחקן כמו סשה דמידוב , שגם כשהוא מגלם את הרע קשה שלא לחבב אותו מאוד . 
אבל בקומדיה מלודרמטית , או שמא במלודרמה קומית , מי שמייצג את הסיכוי לאינטגרציה עתיד לנצח . 
העובדה שהפעם היריב הוא גבר מקסים כמו דמידוב - ולא יצור מגוחך ופתטי כמו רוברט ( השחקן טוביה צפיר , שלא באמת יכול להוות מתחרה של צ'רלי על לבה של גילה בצ'רלי וחצי ) - מהווה רק אחת מהטכניקות שבעזרתן מסווה הסרט את העובדה שהוא , למעשה , לא יותר מסרט בורקס , שבוחר להציג אינטגרציה בין עולים מברית המועצות וישראלים ותיקים במקום אינטגרציה בין מזרחים לאשכנזים . 
קל לאשש עמדה זו בעזרת סיפורי המשנה המתוארים בסרט , הכוללים גם חיבורים אינטגרטיביים כגון : החיבור בין ההורה הקשיש של זוג העולים הצעיר ( שמתגורר בסמוך ליאנה ולחברה הישראלי וחולם ל " רדת " לארצות הברית ) ובין אהובתו לשעבר , שהכירה אותו לפני עשרות שנים , עוד בטרם עלתה לארץ ונקלטה בה , מיד לאחר מלחמת העולם השנייה . 
החיבור בין מוזיקאי מחונן , שמוצא את עצמו בתחילת הסרט נאלץ להתפרנס מנגינה ברחוב ( שמיל בן ארי ) , לילדי השכונה המעורבת ( מישראלים ותיקים ומעולים חדשים ) שבה מתרחש הסרט . 
הוסיפו לכך אירועים נוספים המתחוללים לקראת סופו של הסרט – למשל , סיום הסכסוך הטריטוריאלי בין הזקן למוזיקאי הנזכרים ( שמתכתשים על אותה עמדת " נגינה " בזמן קיבוץ הנדבות ) או חטיפת הזקן מידי בתו וחתנו ( שרוצים לקחת אותו לארצות הברית ) במטרה למנוע את ניתוקו מאהובתו שאליה חבר אחר שנות נתק ארוכות – והרי לפניכם בורקס מפולפל שבנקל אפשר להלעיט בו ציבור גדול של אנשים תאבי אינטגרציה . 
מה הפלא שבסופו המעט גרוטסקי ופרוע של הסרט מחליט אפילו הזוג הצעיר , שלאורך כל הסרט חלם על ירידה מהארץ , גם להישאר בארץ וגם לקשור את גורלו בגורלה . 
בעצם נשארת רק השאלה המסקרנת שלא ברור מדוע לא נשאלה בעוצמה הולמת עד כה : מדוע הביקורת העדיפה להתעלם מכך שהסרט עשוי בדיוק בהתאם למתכונת של סרטי הבורקס ? 
מדוע בחרה להעניק לסרט את פרס הסרט הטוב לשנת 1999 במקום לגנות את האינטגרציה בגרוש שהוא מכר לצופיו ? 
ואם לעבור מהשאלות ( שהן רטוריות במהותן ) לתשובות , אפשר לומר כך : ההבדל הבולט בין החברים של יאנה ובין קלרה הקדושה הוא בהדדיות שקיימת בהחברים של יאנה ושמתבטאת בכך שבסרט זה שני הצדדים , הישראלי והרוסי , מסייעים זה לזה בבריאת העולם המתוקן שהסרט בורא . 
להבדל זה מצטרפת העובדה שהמציאות שבמסגרתה מתרחשים התהליכים המתוארים בסרט היא ריאליסטית ומוגדרת : מלחמת המפרץ . 
כתוצאה מכך מוצגים ונתפסים תהליכים אלה כהרבה יותר מציאותיים , ממשיים וקונקרטיים . 
ולא במקרה . 
הם נועדו ליצור את המציאות הססגונית שמאפשרת את ההומור ה " קרניבליסקי " - המאפשר ל " פרק בהצלחה את כל ההסדרים החברתיים " - שמאפיין את החברים של יאנה , ממש כפי שאפיין , לטענתה של אלה שוחט , חלק ניכר מהקומדיות הבולטות שנעשו במסגרת ז'אנר סרטי הבורקס . 
אין פלא , אפוא , שהסרט החברים של יאנה מצליח לשפר את תמונת עולמו של כל פלג בפלח היהודי של החברה הישראלית : הסרט מציג את העולים מברית המועצות כאנשים שעם עלייתם ארצה אינם מצליחים להיקלט ולהשתלב לגמרי בחברה הישראלית ואפילו מגיעים לידי מחשבות ייאוש כמו הגירה לארצות הברית – אך בסופו של דבר מצליחים להפוך לחלק ממנה וגם להביא הרבה שמחה לתושביה הוותיקים של הארץ . 
על מנת שעלילה זו תהיה אמינה נוקט הסרט באמצעים שונים , שבהם השתמשו גם סרטי הבורקס של שנות ה - , 70 כדי שתמונת העולם שהם יוצרים בכלל - והאינטגרציה בין עולים לוותיקים שהם מציגים בפרט - תיראה אמינה ככל האפשר . 
המכנה המשותף של האמצעים הללו מסתכם בהצגה חיובית במיוחד של העולים מברית המועצות והצגה שלילית במכוון של תושביה הוותיקים של הארץ , כך שלא יהיה כל קושי לצופי הסרט להאמין לתמונת העולם הסכרינית והאינטגרטיבית שהסרט יוצר . 
לא בכדי יוצר הסרט תמונת מציאות חגיגית ועמוסת ספקולציות , מציאות המספקת שלל נחמות מגוונות לבני הקבוצות השונות בחברה הישראלית מהן מורכב הקהל הפוטנציאלי לו מיועד הסרט : 
א . 
העולים מברית המועצות ובני קבוצות אחרות שעדיין לא נקלטו בחברה הישראלית יכולים לראות בסרט הוכחה לגודל הסיכוי שלהם להיקלט באופן מלא בחברה הישראלית . 
ב . 
השכבות הדומיננטיות בחברה יכולות לשבוע נחת מכך שהשכבות החדשות ( והחלשות מבחינה חברתית ) אינן נאבקות נגדן , אלא רוצות להיות חלק מהן . 
וזאת בניגוד למה שהיה מקובל בהרבה מהסרטים הקודמים שנעשו במסגרת הקולנוע הישראלי . 
הדוגמה הבולטת , כמובן , היא סרטי הבורקס , שבהם היריבות בין מזרחים לאשכנזים הייתה גדולה – ולכן היה צריך להמציא במסגרתם " מזרחי שובה לב " שישכיל להפיל בקסמיו " בת אשכנזים פתיה " . 
קשריה איתו היו אמורים לפתור , לפחות לכאורה , את הפערים הבין - עדתיים באופן מהיר ונחרץ , אחת ולתמיד . 
לפיכך מצטיירת האינטגרציה בסרט זה כקלה יותר להשגה מאשר הייתה אי פעם . 
ג . 
בני השכבות הדומיננטיות , שרואים את עצמם במפורש כבעלי זהות אשכנזית , יכולים לשאוב נחת - לפחות באופן עקיף , ואולי רק בתת ההכרה - מכך שמרבית העולים מברית המועצות גם הם אשכנזים במוצאם . 
עובדה זו מאפשרת להם להחזיר את האשכנזים לימי הזוהר שלהם , מלפני הקמת המדינה ( ואולי אף מלפני השואה ) , שבהם היוו רוב ניכר מ " היישוב היהודי " בארץ ישראל ( ומיהודי העולם ) . בהקשר זה כדאי לציין כי לפני שהחלה העלייה מברית המועצות , בראשית שנות ה - , 90 מנו המזרחים כ - 62 % מ " האוכלוסייה היהודית של מדינת ישראל " , והאשכנזים רק % 38 ממנה . 
בעקבות העלייה מברית המועצות מונים האשכנזים מעט יותר מ - 50 % מן האוכלוסייה היהודית בחברה הישראלית . 
יש לשער כי עובדה זו הייתה משמעותית בקרב בני עדות אשכנז , שעוד בימים שבהם החלה לצמוח החלוקה הדואלית של החברה הישראלית למזרחים ואשכנזים יצרו ביטוי מיוחד בשפת היידיש ( " פון אונזערע " ובעברית : " משלנו " ) כדי להבחין בין אשכנזים ( משלנו ) ללא אשכנזים ( " שאינם משלנו " , ביידיש : " נישט פון אונזערע " ) ובוודאי ששמחו על כך שאחוז האנשים " משלהם " גדל בחברה הישראלית . 
ד . 
המזרחים רשאים לשבוע נחת מעצם העובדה שגם העולים מברית המועצות חווים קשיי קליטה מייסרים . 
במקביל , הם יכולים לראות בעובדה זו הוכחה ניצחת לכך שקשיי הקליטה בארץ הנם משותפים ואחידים לגבי העולים כולם . 
ואם הם נמנים עם חובבי הטשטוש וההכחשה שאינם ששים להודות בפער הסוציו - אקונומי העמוק והמתעמק בין מזרחים לאשכנזים , הם יכולים אפילו לראות בסרט הוכחה ניצחת לכך שכל בעיותיה הסוציו - אקונומיות של החברה הישראלית עומדות לחלוף במהירות מן העולם . 
מבחינה זו , לפחות , אפשר לומר שהחברים של יאנה הוא אחד הסרטים הישראליים העלילתיים הארוכים של שנות ה - , 90 שחזרתם אל המתכונת של סרטי הבורקס היא הברורה ומובהקת ביותר . 
התופעה בולטת עד כדי כך , שאם העולים מברית המועצות המופיעים בסרט היו מוחלפים בנציגים של בני עדות המזרח , אפשר היה לקבל סרט בורקס תקני לעילא ולעילא , מהסוג שעשרות כמותו נעשו בשנות ה - 70 . 
כדאי לשים לב לעובדה זאת , מאחר שהיא משמשת בסיס מרכזי להבנת הקולנוע הישראל של שנות ה - 90 ושנות האלפיים כמכלול בעל מאפיינים סוציו - פואטיים מובהקים , כפי שאפשר ללמוד מעוד כמה סרטים שינותחו להלן . 
6 . 
שחור , הסירנה וסרטים אחרים 
להשלמת התמונה של הקולנוע הישראלי של שנות ה - 90 ושנות האלפיים בכלל – והקולנוע שעסק בבריאת " עולם אינטגרטיבי " במהלך אותן שנים בפרט - כדאי להצביע בקצרה על עוד כמה מהסרטים הבולטים שנוטלים חלק מרכזי בכינונה של אותה תמונה . 
בסרטים אלה , כגון אזרח אמריקאי , שירת הסירנה , שחור ואחרים אפשר למצוא תכונות ותופעות ייחודיות . 
שחור ( חנה ושמואל הספרי , 1994 ) מציב במרכז עלילתו אישה ממוצא מזרחי , בשנות השלושים לחייה , אשר נוסעת עם בתה המפגרת לבקר בבית משפחתה , שבו לא ביקרה מזה זמן רב , לרגל פטירתו של אביה . 
במהלך הנסיעה ( ה " פורגטוריום " שלה ) היא עורכת חשבון נפש מעמיק . 
במסגרתו היא מרבה להתרפק על העבר , שפעם הרבתה להסתייג ממנו בתוקף היותו מזוהה עם ההוויה המזרחית , שבעבר בזה לה ורצתה להשתחרר ממנה באמצעות לימודים בפנימייה . 
במקביל היא בוחנת בביקורתיות רבה את התרבות המערבית , שלמענה נטשה את ביתה והלכה לפנימייה , מאחר שהיא מתחילה לחוש ( ואולי אפילו כבר יודעת ) שלא הצליחה להעניק לה את אשר הבטיחה : הוויה , זהות ותרבות טובות יותר מאלה שפותתה לעזוב . 
גם בסרט זה מגונים , בסופו של דבר , הערכים שנגדם יוצאת הפילוסופיה - אידאולוגיה האפיקורסית , ומועלים על נס הערכים שבהם היא דוגלת , אלא שכאן נקשרים הערכים השליליים באופן כמעט מפורש עם החינוך הציוני והערכים החיוביים עם המשפחתיות המזרחית ; עובדה שבעזרתה אפשר , אולי , להסביר מדוע הסרט זכה להצלחה מסחרית הרבה יותר קטנה מזו אשר לה זכה חולה אהבה משיכון ג' , שזכה , כמו שחור , בפרס האוסקר לסרט הטוב ביותר של השנה שבה נעשה . 
תופעה זו מתבטאת , בראש ובראשונה , באופן שבו מוצגות במסגרתו גם המזרחיות וגם האשכנזיות . 
בהקשר זה חשוב לומר כי המזרחיות עוברת בשחור תהליך של ייסוף מואץ . 
אפשר ללמוד על כך מהשינוי שחל ביחסה של גיבורת הסרט ל " מוצאה העדתי " מחד גיסא ול " עולם האשכנזי " מאידך גיסא . 
כך קורה שבתחילת הסרט היא רואה את הצדדים השורשיים והרוחניים של מוצאה המזרחי בהסתייגות , בהתנשאות ובניכור , שהופכים בחלוף השנים לגעגוע וערגה לכל הדברים הטובים – כמו חום , אהבה , אכפתיות , שייכות , אנושיות וכו' – שהסביבה המזרחית , אשר במסגרתה גדלה , הרעיפה עליה בשפע . 
במקביל , היא לומדת את מגבלותיה של התרבות האשכנזית , שסוגדת לערכים כמו הצלחה בכל מחיר , שכלתנות , חומריות וכדאיות – ושאינה מסוגלת לגלות סבלנות כלפי חלשים ויוצאי דופן – ומבינה שהמפתח הבלעדי לאושר לא נמצא בכיסה . 
כתוצאה מכך היא עושה במהלך הסרט את צעדי ה " גמילה " הראשונים שלה מהתרבות האשכנזית , שלמקסמי השווא שלה " התמכרה " במהלך נעוריה והתבגרותה . 
אלה מאפשרים לה להתחיל בשיבה אל כור מחצבתה , שכל מי שרואה את הסרט משתכנע כי תחזור לחיקו , ותלמד לראשונה לחיות במסגרתו בהרמוניה . 
התוצאה היא סרט חשוב ומרגש שמשיב לתרבות המזרחית את " הכבוד " שנגזל ממנה , בלי להסס להצביע על הרבה מ " אזורי משגה " בלתי נסלחים של התרבות האשכנזית . 
לפיכך , אך טבעי הדבר שרבים וטובים הרעיפו על הסרט שבחים מוצדקים , אשר אינם יכולים לבטל את העובדה המצערת שקיים קשר רופף ( ואולי אפילו ניגוד מוחלט ) בין תוכנו ובין תהליכים סוציולוגיים שהתרחשו בפועל במציאות . 
כדאי מאוד לשים לב לתופעה זו , על שלושת מרכיביה : הרצון להתרפק על גילויה המחודש של התרבות המזרחית וקסמיה ; הצורך להתאבל על המחיר הכבד ששולם בגין ביזויה ונטישתה של תרבות זו ; היעדר עשייה מעשית שממנה אפשר להבין כי " השיבה אל המזרח " היא בעלת אספקטים מעשיים בכל מה שקשור לשיפור משמעותי במצבם הסוציו - אקונומי של הגרעין הקשה והמקופח של בני עדות המזרח , שנציגותם בהרבה מקומות לא סימפטיים ומאוד לא מומלצים ( כמו העשירונים הנמוכים , הפריפריות , ה " שכונות " , בתי הסוהר ) היא גבוהה להכאיב ומכעיסה . 
כדאי אפילו יותר לנסות ולהתחקות אחר הסיבות שבעטיין רבים שמחו לתפוס טרמפ על תהליך ההתפייסות עם העבר שחנה אזולאי - הספרי ניסתה לברוא או לשחזר באמצעות הסרט . 
הסיבה לכך נובעת מהעובדה שהתפייסות מעין זאת היא החלום הרטוב של כל בדאי התרבות המקצועיים שמנסים ליצור סרטים ( או יצירות מתחומים אחרים ) שיצליחו ליהנות מהשילוב הנכסף של הצלחה מסחרית והכרה אמנותית . 
התפייסות מעין זו מאפשרת למזרחים לחוש שהם נמצאים בדרך הנכונה אל הפיוס הנכסף עם האשכנזים ועם עברם ואפילו לחשוב שעצם העברת הביקורת על הצדדים השליליים של האשכנזיות מעידה על כך שסוף סוף הושגה הנורמליזציה הסוציו - אקונומית שהיו חפצים כי תשרור בחברה הישראלית . 
ה " אשכנזים " ( ושאר המשתייכים לשכבות ההגמוניות ) , לעומת זאת , חותרים לכך שכלל המשתייכים לחברה , במיוחד בני השכבות המקופחות , יחושו שביעות רצון מקסימלית ממצבם , מאחר שהוא מבטיח את שימורו וייצובו של השקט החברתי שהשכבות ההגמוניות חפצות ביקרו . 
מבחינתם , שחור הוא סרט אופטימלי , שמי ייתן ורק ירבו כמותו בישראל . 
כך קורה שסרט שבמבט ראשון נראה כאילו הוא עוסק בנושא מסוים בדרך נועזת , אמיצה וחתרנית , מתגלה כסרט שבעצם עוסק באותו נושא בצורה שמרנית , שמבצרת את הנורמות האידאולוגיות שהסרט מנסה למחות נגדן , כביכול . 
ובמקרה של שחור : סרט שבמבט ראשון נראה כי הוא מנסה להתמודד בצורה נועזת ומהפכנית עם המתחים בין מזרחים לאשכנזים - הופך , לאחר התבוננות נוספת , לסרט שקורא בשמה של איזו " התפייסות אמורפית " עם המזרחיות , לשמר את המצב הבעייתי ( מבחינה כלכלית , חברתית ותרבותית ) שמאפיין את היחסים המתקיימים בישראל בין האשכנזים למזרחים . 
בסרט שירת הסירנה ( איתן פוקס , 1994 ) מתוארת אישה צעירה בסביבות גיל שלושים שחיה בכל רמ"ח אבריה ושס"ה גידיה בעולם הפרסום וערכיו היאפיים ועוברת מהפך גמור בחייה בזכותם של שניים : א . 
גבר העונה לשם נוח , מהנדס מזון במקצועו , שבהופעתו ואורחות חייו - מגורים בכפר , עבודתו במפעל מזון קיבוצי , בגדיו המיושנים והמרושלים וחיבתו לאוכל בסיסי כמו שניצלים - מהווה סתירה מוחלטת לעולמה של טלילה , הגיבורה הראשית ; ב . 
מלחמת המפרץ , שמעניקה לה את פסק הזמן הנדרש כדי להבין כי היא מעדיפה את נוח ועולמו על פני עולם הפרסום ונציגו הבולט , חברה לשעבר עופר , שמציע לה נישואים וכמעט משכנע אותה להינשא לו ולעולם הנורמות היאפיות שהוא מייצג . 
שני מרכיבים אלה , שאחד מהם , נוח , מייצג את עולם האפיקורסות , והשני שבהם , מלחמת המפרץ , מייצגים את מדור הביניים ( הפורגטוריום ) , שבמסגרתו מצליחה טלילה לעבור את השינוי הגואל , המעביר אותה מעולם התופת של הפרסום היאפי אל מחוזות גן העדן של החיים האמיתיים . 
השימוש במרכיבים אלה מבהיר את האופן שבו סרט זה מהווה חלק בלתי נפרד מהתופעה המיוחסת כאן ; הן לסרטי שנות ה - 90 והן לסרטי ראשית שנות האלפיים בקולנוע ובטלוויזיה הישראליים שבמסגרתה לומדת החברה בישראל לגאול את עצמה מהתופת ולהגיע אל גן העדן . 
יתרה מזאת , האופן שבו מעוצב עולם הפרסום על חלקיו השונים : משרדיו , מסיבותיו , דירותיו , מנהגיו , והחשוב ביותר , הדמויות המשתייכות אליו , נראים כאילו נלקחו מקמפיין של האגודה לקידום האפיקורסות בישראל , בה במידה שהמלחמה מעוצבת כפסק זמן שיצר הוויה קיומית אופטימלית בעבור כל מי שרוצה לקחת פסק זמן מהחיים במטרה לבחון את הדרך שהוא רוצה לבור לו מכאן ואילך . 
הרוח הרומנטית - נוסטלגית שמביאים אל הסרט פזמוניה של להקת " החלונות הגבוהים " ושאר השירים המושמעים בסרט , שהצידוק להשמעת מרביתם הוא " תקליט הלהקה " שקונה טלילה בתחילת הסרט , משלימה את האווירה הפסטורלית ומאפשרת לתהליך שהסרט מתאר להתנהל באווירה מוזיקלית הולמת . 
מילים כמו " אינך יכולה כך סתם ללכת , אינך יכולה לעזוב אותי , אינך יכולה כי עכשיו שלכת , כבר מאוחר ואת נשארת איתי " , משלימות את התמונה האידילית ומבהירות לנו כי בסרט כמו שלנו לערכים חומריים , בורגניים ותחרותיים אין שום סיכוי לנצח כשהם מתחרים בערכים רומנטיים - ידידותיים שאינם מוכנים לענות " אמן " על כל תביעותיה הגחמניות של האנטי - תרבות היאפית ושלמעשה בזכות נוח והמלחמה טלילה לומדת להכיר ולהסכין שהיא תמיד " ייחלה להם " . 
אפשר לומר כי בזכותם טלילה עוברת את התהליך שאריך פרום מתאר כפיתוח " תחושת זהות המבוססת על חוויית עצמיות כנושא כוחותיו של האדם " , שבמסגרתו לומד האדם לחיות על פי צרכיו ויכולותיו האמיתיים ולא על פי מערכת ערכית שניסתה לעצב את עולמו בלי לאפשר לו לבדוק אם עולם זה אכן תואם ליכולותיו וצרכיו . 
בהקשר זה כדאי לשים לב לעובדה ששירת הסירנה בורא עולם סינתטי לחלוטין שמצטיין בעיקר בבריאת דילמות מדומות . 
במסגרת דילמות אלה מצטיירים החיים כתהליך שבמסגרתו יש להחליט בין שתי הוויות קיום אשכנזיות מדושנות עונג לעייפה : הראשונה , פרסומאית יאפית , מנופחת ומלאת חשיבות עצמית , והשנייה , מלח הארץ ספוגת ניחוחותיה הבושמיים והטובים עד למחנק . 
לגבי שתי הוויות אלו מלחמת המפרץ משמשת קטליזטור המחייב כביכול לבחור ביניהן והמאפשר למעשה להשכיח כי הדילמה היא בהחלט לא אמיתית . 
ברור כי במקום להתלבט באיזה סוג של עושר רווי יש לבחור , כפי שטוען הסרט במובלע , יהיה נכון ונבון הרבה יותר לבדוק כיצד מתפתחות צורות רבות של עוני מנוול , שכמותו אפילו לא חלמנו בעבר . 
לא במקרה גם בשירת הסירנה וגם במעבר לים ממלא את תפקיד האשכנזי הרע , היאפי והפושטק יאיר לפיד , שהצבתו בצד האפל של הדילמה מעידה יותר מאלף עדים עד כמה מדובר בדילמה מדומה . 
הסרט אזרח אמריקאי ( איתן גרין , 1992 ) מציג את אורחות החיים של עיר הפרברים אשדוד . 
אלה מצטיירים כמדור גמילה ( פורגטוריום ) ענקי , שבמסגרתו לומדים שחקן כדורסל אמריקאי בשלהי הקריירה שלו ועיתונאי ספורט מוכשר , שבמהלך הסרט מתגלה גם כפסנתרן מחונן , כי הניצחון אינו הדבר הכי חשוב בחיים . 
תוך כדי כך הם פוסלים את כל מה שהאפיקורסות יוצאת נגדו – ובמיוחד את התחרות , שהסרט מוכיח כי אפשר לוותר עליה בשמחה למען ידידות או הבנת מגבלותיך וגבולותיך הקיומיים . 
תהליך זה , שכרוך בוויתור על חלומות רבים - כמו " נסיעה לאמריקה של העיתונאי " , " פריחה מחודשת של הקריירה של השחקן " או " יכולת לשוב ולנגן בלי שתוחרף מחלת הנפילה ממנה סובל העיתונאי " - מהווה מצע מושלם לפילוסופיה האפיקורסית הנוחלת ניצחון מוחלט . 
ואם לא די בכך , הרי המסרים הנלווים שמעלה העלילה - כגון ש " החזק הוא לא בהכרח הבריא , והחלש הוא לא תמיד הנצרך " , היופי שבקשר " בין שני לא גיבורים ומעשיהם הלא הרואיים " ובין התממשותם של החיים בפרובינציה " - בונים עולם שמרכיביו תואמים את דרך החיים האפיקורסית המוחלטת : " אשדוד שמצויה מחוץ למרכז , הכדורסל של ליגה משנית , בני אדם שחיים חלומות והצלחות של אחרים מוצלחים מהם לכאורה ... רוחב הלב גם כלפי הכישלון והנכשלים " . 
אפשר היה כמובן לסקר סרטים רבים נוספים , אבל נראה כי די באלה שכבר נסקרו כדי לאפיין את הקולנוע הישראלי שהתמקד באינטגרטיביות בשנות ה - 90 והאלפיים . 
עתה לא נותר אלא לברר מדוע מצא הקולנוע הישראלי לנכון לשוב אל אותה אינטגרטיביות " ישנה ורעה " – ועוד בכזו עוצמה . 
ד . 
שדות הבורקס הנצחיים 
ד . 
. 1 עוצמה שיש לתת עליה את הדעת 
ישנן סיבות רבות שבעזרתן אפשר להסביר את שובו הנמרץ של הבורקס אל הקולנוע הישראלי של סוף שנות ה - 90 ותחילת שנות האלפיים . 
ישנם גם סימנים מקדימים לשימוש בדפוסים הפואטיים של הבורקס במוצרים שונים של הקולנוע ושל הטלוויזיה שנוצרו במהלך שנות ה - 90 . 
הדוגמה הבולטת למוצרים מעין אלו היא תוכניות האירוח הטלוויזיוניות , שהיו במשך מרבית שנות ה - 90 המוצרים הפופולריים ( קרי : בעלי הרייטינג הגבוה ביותר ) בתקשורת הישראלית . 
יתרה מזאת , תוכניות כמו : דן שילון מארח , הראשון בבידור , ערב טוב עם אמנון לוי , קטן עלינו ( עם אברי גלעד וקובי מידן ) , ממני ( עם מני פאר ) ואחרות נחלקו , ממש כמו סרטי הבורקס של שנות ה - 60 ושנות ה - , 70 לשני תת ז'אנרים בולטים וברורים : 
א . 
הז'אנר האינטגרטיבי מתאפיין בכך שבמסגרתו מתכנסת קבוצה של ישראלים וישראליות יחדיו כדי להגיע למסקנה המתחייבת : חרף כל ההבדלים והמחלוקות כולנו עם אחד , שלמרות הקשיים מצליח לחיות יחד בהרמוניה מתקבלת על הדעת , אם לא למעלה מזה . 
ב . 
הז'אנר המלודרמטי מתאפיין בכך שבמסגרתו מתגייס מנחה התוכנית לסייע לנזקק או לקבוצת נזקקים ששיחק להם מזלם ודבר מצוקתם הגיע אל תחקירני התוכנית . 
במהלך התוכנית מקבלים הצופים את התחושה שבעיותיהם של הנזקקים , שיוצרי התוכנית הואילו בטובם לאמץ אותם אל לבם לרגע קסום ופלאי אחד , נפתרו . 
במאמרי " שושנה , שושנה , שושנה , ירח נישא אל ענן : המשותף למלודרמות הבורקס של שנות ה - 70 ולתוכניות האירוח של אמצע שנות התשעים " הסברתי בהרחבה את הסיבות שבעטיין זכו המלודרמות של הבורקס כמו אריאנה ( 1971 ) , נורית ( 1972 ) , יום הדין ( 1974 ) , חלקים נרחבים מצ'רלי וחצי ( 1974 ) להצלחה בשנות ה - 70 ומדוע סיבות דומות הביאו להצלחת תוכניות האירוח המלודרמטיות בשנות ה - 90 ובתחילת שנות האלפיים . 
אפשר לתמצת הסבר זה בעובדה שלשני תוצרי תרבות אלו יש נרטיב דומה שמתארגן על פי תבנית שהמסר העולה ממנה הוא " ככל שיותר רע - יותר טוב " . 
מסר זה מתבטא בבריאת עולם שבו שוררת חוקיות ברורה , שבמסגרתה בני אדם מגיעים לחוף המבטחים שבו הם זוכים לכך שתחינותיהם - להפסיק לסבול ולהתחיל לזכות באושר - נענות רק לאחר שהם עוברים סאת ייסורים מסוימת . 
כך היה בסיפורה של שושנה , גיבורת הסרט נורית , שזכתה מחדש במאור עיניה , באהוב נעוריה ואבי בתם המשותפת נורית , וכך קרה גם לחלק גדול מגיבורי תוכניות האירוח ששודרו בטלוויזיה בארץ בשנות ה - 90 . 
אפשר להמחיש זאת בעזרת כמה דוגמאות . 
למשל : הבחורה הנמוכה ביותר בארץ שהביא דודו טופז בתחילת שנת 1997 לאחת מפינות " ספר השיאים של דודו " - שהייתה חלק מתוכניתו הראשון בבידור - כדי להגשים את חלומה להוציא תקליט שדרים ; הבחור האתיופי שאברי גלעד נתן לו הזדמנות נוספת , לפנים משורת הדין , לזכות במכונית בתוכניתו עשינו עסק ; באוסף האנשים והמוסדות שאברי גלעד בחר להגיש להם עזרה בתוכניתו קטן עלינו , ששודרה במסגרת שידורי רשת , לאורך כל עונת 1996/7 ; וחלק ממגוון האורחים שבעזרתו בחר מני פאר לסיים את עונת השידורים 1996/7 של תוכניתו ממני , שבעזרתם אפשר להדגים את האופן שבו פועלות תוכניות האירוח המלודרמטיות . 
בראשיתה ובסיומה של התוכנית ששודרה ב - הופיעו שני נזקקים שכמות הייסורים שעברו " מצדיקה " את התערבותו של מני פאר בחייהם , במטרה לנסות ולשפר את מר גורלם . 
הראשון , שהעיסוק בו פתח את התוכנית ועמד במרכזה , מוריס סבח , זכה בכבוד משום שניסה לשדוד בנק על מנת לממן לאמו ניתוח השתלת כליה . 
צעד שאותו נקט לאחר מאבק גדול בין הלב , שאמר כי עליו לעשות מעשה , והשכל , שאמר שמדובר במעשה אסור . 
העובדה שהלב ניצח הביאה את מוריס אל שאול התחתיות של המעצר המשטרתי . 
מקום רע ומר , אך גם בעל מקדם אומללות גבוה מאוד , לפחות על פי העלילה שטוותה " התוכנית של מני " . 
מכיוון שכך , ברור שלפחות מ " בחינתה " הגיע מוריס אל ראש התור של האומללים , ולפיכך " זכאי " לכך שמני פאר בכבודו ובעצמו יטרח לטפל במצוקתו . 
מכאן נובע שעל פי הנרטיב של ז'אנר תוכניות האירוח המלודרמטיות ( להלן : ת"ם ) , כדי שתחקירני ו/או מנחה הת"ם ישים לב אל מועמד לככב באחד מפרקיה ויירתם לגאול אותו מייסוריו באמצעות חשיפה שבמסגרתה על המועמד להימצא בשפל מדרגה מסוים שמבחינת התחקירנים , עורכי התוכנית והמנחה מצדיקים את ההכרה כי הוא הגיע לראש אחד מהתורים של " אלה שמספיק רע להם " . 
כתוצאה מכך חייבים קברניטי התוכנית , בתוקף העובדה שחתמו על אמנה דמיונית לקידום הצדק בעולם שהפכה אותם למעין אלוהים בזעיר אנפין עלי אדמות , להרים את הכפפה ולסייע לנזקק שהגיע עד עברי פי פחת . 
מרגע זה ואילך מתחייבת ההתגייסות הגואלת , שתמיד מומלץ לתבלה בשלל תבלינים צפויים , כמו : עברו הצבאי הנקי מכל רבב של מוריס , המעיד על כך שהוא " אחד משלנו " ; עדות אמו של מוריס , ששמה דגש על כך שמוריס פעל רק מתוך דאגה כנה לחייה ; חשיפת העובדה כי גם השוטרים , שהתייחסו בתחילה למוריס כאל עבריין מן השורה , מיהרו לשנות את יחסם אליו כשעמדו על מניעיו הנאצלים ; ראש העירייה שבה גר מוריס , רמלה , שנרתם להגיש לו ולאמו עזרה . 
מרכיבים אלה מוכיחים עד כמה העולם הוא טוב ביסודו וכמה האנשים בו הם נפלאים , כמה במקום שבו עומדים בעלי תשובה לא זוכים לעמוד אפילו צדיקים גמורים ועד כמה בסוף האנשים הטובים באמת שמככבים בתוכניות האירוח ו/או בסרטים המלודרמטיים עתידים להגיע אל המנוחה והנחלה . 
כדי להדגיש את המסר האחרון דואגים מעצבי התוכנית לעשות בהמשך התוכנית פולו - אפ ( המשך - מעקב ) לסיפור מלודרמטי אחר שבו טיפלה התוכנית בעבר ושלמרבה השמחה הסתיים בהצלחה . 
במרכז סיפור זה , שיהיה גם האקורד המסיים של התוכנית , ניצב מוטי , שכבר התארח בתוכנית וקבל על קשייו במציאת בת זוג . 
עתה הוא שב אל התוכנית מלווה בבת זוג נאה וחביבה ( רחלי ) , שמוכיחה כמה " גאולת המני " מגיעה " כהרף עין " . 
אלא שמני לא מסתפק בכך ומציג קדימון שיוצר אפשרות לפרקי המשך שבמסגרתם יובא בהמשך סיפורם של השניים . 
שחקני אורח בשני הסיפורים המלודרמטיים שניצבו במרכז התוכנית היו יאיר ניצני , שבא בעקבות יציאה לאור של אוסף שירים ים תיכוניים שערך , ותמיר קלינסקי וזאב נחמה מלהקת " אתניקס " , שהגיעו לרגל יציאתם לסיבוב הופעות , שתרמו ( כמובן ) להשתלת הכליה ואף הזמינו את מוטי ורחלי להופעתה של הלהקה . 
בדרך זו יצרו תפאורה מושלמת לשלל מרכיבי התמונה ההרמונית שהתוכנית מנסה ליצור . 
תמונה של עולם נפלא , הומוגני , הומני , טוב לב ונדיב , שכולם , ואפילו החלכאים והנדכאים ביותר , חיים בו באושר ויודעים כי ייסוריהם זמניים . 
מאחר שבבוא היום הם יעשו את המעשה הנכון : להביא את מצוקתם לידיעת הכלל , שימהר להירתם לעזרתם . 
העובדה שהדפוס הנרטיבי הנזכר חדר לתוכנית מרכזית בערוץ , 1 הנחשב לערוץ סולידי שאינו מתמסר בקלות לקסמי הרייטינג , מלמדת אותנו עד כמה הפך דפוס זה למרכזי ולחשוב בתרבות הישראלית של שנות ה - , 90 ממש כפי שהיה מרכזי וחשוב בסרטי הבורקס המלודרמטיים של שנות ה - 70 . 
כדי לדעת מה גרם ליצירת דפוס נרטיבי זה יש להבין את האופן שבו הוא נתפס על ידי הצופה הנחשף אליו . 
ובמיוחד הצופה קשה היום , שאמצעיו וקשריו מועטים ויכולתו לספק לסמוכים על שולחנו רווחה כלכלית נמוכה . 
מצבו אינו טוב , אבל הוא יכול למצוא נחמה במה שהוא כן יכולים לספק להם . 
ובידיעה שאם המצב יחמיר זכאותו לקבל עזרה מגורמים חיצוניים ( כמו אלוהים , הגורל , המזל או מנחה של תוכניות אירוח ) תגדל . 
יתרה מזאת , כל פעם שמצבו יורע מסיבה כלשהי ( כמו פיטורין , מחלה , הוצאה לא צפויה ) הוא יכול להתנחם במסר העולה מהדפוס הנרטיבי שגובש במלודרמות של שנות ה - 70 ובתוכניות האירוח של שנות ה - 90 – שלפיו ההרעה במצבו קרבה אותו לרגע שבו מצבו יהיה רע מספיק כדי שגורם כלשהו , אלוהי או ארצי , יבחין בו ויגיש לו עזרה . 
שורשיה של התבנית הנזכרת נטועים עמוק בתוך התבניות הקלאסיות של המלודרמה הקולנועית . 
נורית גרץ מגדירה אותה - בעקבות חוקרים רבים דוגמת אלרדיס , מאלווי וווקר , פוהר - בשתי צורות : 
1 . 
יצירה המנסה ליצור אצל נמעניה רגשות המתאימים לטרגדיה : בלא שלעלילתה ולדמויותיה יהיה עומק מהסוג הנדרש מטרגדיה . 
מחסור שאותו מנסה לספק היצירה בעזרת שימוש מסיבי בטכניקות שונות , מבניות וסגנוניות , שמצטיינות בשבלוניות ובאפקטיביות . 
2 . 
יצירה שבה מכשולים שונים - מעמדיים , אנושיים , חברתיים או משפחתיים - מונעים או מעכבים את הקשר הנכסף בין שני בני זוג שנועדו זה לזה . 
בשני המקרים , גם במלודרמות הקולנוע של שנות ה - 70 וגם במלודרמות האירוח של הטלוויזיה בשנות ה - , 90 פועל הצופה בהתאם למתואר במאמר " The Viewer ' s Activity " של דיוויד בורדוול ( Bordwell , 1985 ) . לדברי בורדוול , במהלך הצפייה בסרט משווה הצופה כל נתון נוסף שהסרט מספק לו לתבניות שכבר קיימות בזיכרונו , ובונה , על סמך אותן תבניות , הנחות וציפיות לגבי האופן שבו הוא יכול להימשך . 
בהסתמך על טענת בורדוול אפשר להסביר כיצד אותן תבניות ששלטו במלודרמה העדתית של שנות ה - 70 שבו והופיעו בתוכניות האירוח של שנות ה - : 90 בשתי התקופות הסתמנה בחברה הישראלית עלייה משמעותית בכמות האנשים החיים מתחת לקו העוני והתעצמו הפערים הכלכליים בין האנשים החיים במסגרתה . 
חשוב להדגיש שתהליכים אלה מתבטאים פחות בירידת רמת ההכנסה של השכבות החלשות ויותר בגדילת הפערים בין השכבות השונות . 
פער זה מחריף את תחושת התסכול של בני השכבות החלשות ומעצים את נטייתן לרצות להיחשף למוצרי תרבות שהמסר שלהם הוא מלודרמטי . 
מסר שאפשר ללמוד על עוצמת ההזדקקות לו מעצם העובדה שתפוצתו אינה מוגבלת לתוכניות האירוח המלודרמטיות בלבד , אלא ניכרת בכך שהוא מופיע בצורה מסיבית בסרטי הווידיאו של ימין מסיקה , שנמכרו בעשרות אלפי עותקים , ובטלנובלות מיובאות ומקוריות שזכו לפופולריות עצומה בסוף שנות ה - 90 ובראשית שנות האלפיים . 
האליטות , קובעות הטעם , מתייחסות לכל המוצרים עתירי המלודרמטיות בהתנשאות מעוררת תמיהה , המעידה על חוסר הפנמה של מגמות בולטות וחשובות שמאפיינות את חקר התרבות החל מראשית המאה ה - 20 . 
מגרעת זו , שמאפיינת מגזרים רבים של חקר התרבות הישראלית , פגעה ופוגעת בצורה חמורה בחקר הקולנוע הישראלי לדורותיו . 
מגזרים חשובים לא זכו להיחקר בצורה מקפת דיה , כזו שתאפשר הבנה עמוקה הן של מאפייני הקולנוע והן של הסיבות שבגללן זכו לפופולריות ניכרת . 
הסיבה לציון עובדה זו אינה נובעת מהרצון להגן על יוצרי סרטי הבורקס למיניהם או מתוך חרדה לעלבון שסופגים מדי פעם העומדים מאחורי תוכניות אירוח כאלו או אחרות . 
מקורה בתחושה העמוקה שרק היכולת להפסיק לשפוט ולהתחיל לנתח תופעות פופולריות בחברה ובתרבות הישראליות תאפשר את תחילתו של דיון פורה בתרבות הפופולרית הישראלית בכלל ובקולנוע ובטלוויזיה הנוצרים בארץ בפרט . 
ואף על פי שמערכת המחקר של הקולנוע והטלוויזיה הישראליים הולכת ומתמלאת בחוקרים ובחוקרות מחוננים , שמרבים לכתוב ולפרסם ספרים ומאמרים חשובים ומרתקים , נדמה שלעתים קרובות האליטה האינטלקטואלית של הקולנוע והטלוויזיה בארץ עדיין לוקה בכמה רעות חולות . 
למשל : לבקר ולקטול את דודו טופז וחבר מרעיו במקום להכיר ולהודות בגורמים שבגללם הפכו לכל כך פופולריים ; לגרוס שמפלגה כמו ש"ס היא מפלגה של עקו " מים ( עובדי קמיעות ומקוואות ) , במקום להתעמק בסיבות שבגינן נולדה והפכה לאחת המפלגות המצליחות והמשגשגות בחברה הישראלית ; לפחד מהתהליכים שבגינם הפכו רבים לבעלי תשובה ולזלזל בהם , במקום לבחון ולראות בחלום ליצור בארץ ישראל " יהודי חדש " - שונה לחלוטין מאבותיו הגלותיים - חזיון תעתועים שהוליד בסופו של תהליך צבריות רדודה מבחינה אנושית ורוחנית , שאך טבעי היה שרבים ינסו למצוא לה תחליף . 
ד . 
. 2 השורשים ההיסטוריים והאסתטיים של הבורקס 
במשך שנים רבות המאפיין הבולט של " השיח " המתמקד בקולנוע הישראלי העלילתי הוא מיון דיכוטומי נוקשה , שבמסגרתו נחלקים הסרטים הנוצרים במסגרתו באופן ברור לשני סוגים : מסחרי ואמנותי . 
נטייה זו רווחת הן אצל החוקרים והמבקרים העוסקים בצדדים התיאורטיים בעולם הקולנוע הישראלי והן אצל הגופים הממלאים תפקידים מעשיים וניהוליים במסגרתו , כמו המדור לקולנוע במשרד המסחר והתעשייה , המכון הישראלי לקולנוע והקרן לעידוד סרטי איכות . 
ההיגיון העומד מאחורי חלוקה זו הוא ברור : אפשר ונכון להפריד בין קולנוע , שמטרתו המוצהרת היא להציג את המציאות השוררת בארץ ולנקוט עמדה לגביה ; ובין קולנוע , שמטרתו העיקרית היא לספק בידור לצופיו - ולשם כך הוא עושה שימוש בעלילות פשטניות , דמויות סטריאוטיפיות , לשון עממית , ואמצעים נוספים שנועדו להעניק לסרט את האפשרות להסתיר ולהסוות את בעיותיה האמיתיות של החברה . 
מרבית הסרטים המסחריים מגשימים את מטרתם באמצעות שימוש אסקפיסטי ואופורטוניסטי בנושאים כגון : יחסי העדות בארץ , בעיות הזהות והמין של מתבגרים , היכולת להפוך את כולם לשווים באמצעות הפיכת כולם לבני " הולכת שולל " ( בסרטי המתיחות למיניהם ) , רצונם של אנשים למצוא נחמה למצוקותיהם בסרטים בעלי אופי מלודרמטי וסוף טוב כנורית , שרית , חגית ודומיהם . 
דפוסים אלה חוזרים על עצמם פעם אחר פעם . 
הם עושים שימוש חוזר במרכיבים ומוטיבים דומים . 
יש בהם מאגר מצומצם של מבנים נרטיביים , הבונים עולם שיש לו מבנה מוגבל וחוזר על עצמו . 
כמו כן , אפשר לאתר בהם שחקנים קבועים , המעבירים הרבה מזהותם הסטריאוטיפית מסרט לסרט , כשבבולטים שבהם אפשר לציין את אריה אליאס , זאב רווח , טוביה צפיר , עדנה פלידל , אלישבע מיכאלי , ליאו יונג , יורם גאון , חיים טופול , איריס לביא , יהודה ברקן , יפתח קצור , יונתן סגל , צחי נוי ואחרים . 
המשותף לדפוסים אלה הוא הרצון ליצור בעזרתם נוסחת פלא שתמלא את בתי הקולנוע . 
הצהרות מפורשות על כך אפשר להביא מפי הבמאים היוצרים במסגרת הקולנוע הזה , דוגמת אורי זוהר ( 1976 ) , בועז דוידזון ( 1977 ) וג'ורג' עובדיה ( 1977 ) . במאים אלה טורחים , באותה הזדמנות , להשמיע שתי טענות בולטות : לא מפריע להם שקיימת אפשרות סבירה כי סרטיהם תורמים , לפחות בדיעבד , להדחקת ולהסתרת בעיות שונות ( עדתיות , כלכליות , תרבותיות ועוד ) שמעיקות על החברה בישראל ; אין להם שום בעיה עם קיתונות הביקורת שמוטחת בהם , מאחר שלדעתם הביקורת אינה נכונה – ואף חשוב מכך , אינה משפיעה על הצופים , שבאים בהמוניהם לחזות בסרטיהם . 
למותר לציין כי יש להתייחס לטענות מעין אלה בספקנות רבה . 
המשמיעים אותן חוטאים ברציונליזציה , שנועדה להמתיק במקצת את טעמה המר של הביקורת ולהקהות את עוקצו של העלבון הצורב שכל יוצר חש כאשר מוטחת בו ביקורת קטלנית . 
הגינוי הטוטלי של הבורקס לא היה נחלת הכלל גם בימים שבהם הייתה זו מעין מצוות אנשים מלומדה לגנותו . 
בנחלצים להגנתו אפשר למצוא אפילו כמה יוצרים ומבקרים הנמנים עם החשובים מקרב יוצרי הקולנוע האמנותי . 
הגדיל לעשות מכולם דוד פרלוב ( 1974 ) , אחד מאבותיו הרוחניים של הקולנוע האמנותי , שטען כי יש לראות בסרטי הבורקס התגלמות של תת ז'אנר מקומי של סרטים ים תיכוניים המנסים לעשות בחומרים מקומיים שימוש לגיטימי ונכון . 
יהודה נאמן ( 1979 ) קבע באופן מסויג כי " נוסח הבורקס " הוא ההמצאה המקורית הממשית היחידה , לפי שעה , שהמציא הקולנוע הישראלי , וגם אם בהמשך הרבה נאמן לגנות את ז'אנר סרטי הבורקס , דומה כי לפחות את המחמאה הזאת אפילו הוא לא יוכל לקחת ממנו . 
החרו החזיקו אחרי פרלוב ונאמן גם יוצרי ומבקרי קולנוע נוספים , שאינם מנסים להגן על סרטי הבורקס לכשעצמם , אלא על הלגיטימציה שבעשייתם . 
כך , למשל , קובע - טוען אורי זוהר ( אצל נאמן 1975 ) כי מוטב לסרט שיהיה קומוניקטיבי ומושך קהל מאשר איכותי ובלתי נצפה ; רפאל אלקס ( 1977 ) טוען כי יש לגיטימציה ונחיצות לעשות סרטים למען כסף ; ואילו בועז דווידזון ( 1979 ) מדגיש כי יש טעם לפגם בעשיית סרטים שהקהל הרחב אינו צופה בהם . 
אלא שלמרות הקולות הספורים המנסים לתמוך בקולנוע המסחרי , נדמה שברוב המקרים הגישה הכללית לקולנוע המסחרי היא של עוינות וגינוי חריף , כפי שאפשר ללמוד מדברי נסים דיין : " זה העתק וחיקוי של סרטים טורקיים , הודיים , יווניים , מצריים או פרסיים . 
הצעקנות , הבדיחות הוולגריות , הג'סטות התיאטרליות , כמו גם הדמויות העממיות המטופשות והעלילה השדופה הצפויה מראש : כל אלה הוכחות חותכות לטענה הזאת - בייחוד כאשר השחקנים התאמנו לדבר במבטא מזרחי בולט " . 
נסים דיין אף מוסיף וטוען , בעקבות לופו וסרטי ההמשך של קונילמל , כי יש לראות בבורקס , " מתכונת התפורה על פי המתכונת של מחזות וודביל ביידיש , שכמותם אפשר עוד לראות פה ושם בישראל ואשר יוצריהם הם אשכנזים כגולן , דוידזון או זילברג - המספקים בורקס וחמינאדוס להמונים " . 
ניסים דיין צודק ברוב הבחנותיו הנוגעות לאופיו ולמקורותיו של נוסח הבורקס , אבל הוא מחמיץ את ההסבר המרכזי להיווצרותו . 
לפי הסבר זה יש לראות את " מקורותיה החברתיים " של תופעת הבורקס ( כפי שהצביעו הסוציולוג אריק כהן [ Kohen ] , 1972 הקולנוען יהודה - ג'אד נאמן ] 1979 ובאופן מקיף , נרחב ויסודי חוקרת הקולנוע אלה שוחט ] 1991 ) בניסיונות לעצב את תמונת עולמה ואת תפיסתה העצמית של האוכלוסייה המזרחית בארץ באופן כזה שיימנע מהם לנהוג ב " דרכים שתסכנה את המשך ההגמוניה האשכנזית בחברה הישראלית " . 
סרטים אלה יוצרים אשליה שבעיות שונות הנוגעות לקיפוח הכלכלי , החברתי והתרבותי שטורדות את החברה הישראלית נפתרו או עומדות להיפתר בקרוב . 
לשם כך נוקטים הסרטים שתי אסטרטגיות בולטות , שנועדו להעביר תחושה זו . 
הראשונה , בעלת מאפיינים מלודרמטיים היוצרים את הנוסחה " ככל שרע יותר - טוב יותר " , תוארה בראשית פרק זה . 
השנייה , בעלת מאפיינים קומיים , מוכרת לזרא לכל צופה מתחיל בקולנוע הישראלי . 
במרכזה יעמוד כמעט תמיד קונפליקט שנוגע לנישואים פוטנציאליים בין ספרדים לאשכנזים , שמסתיים בכך שהגבר המזרחי ה " שנון והממולח " מצליח לכפות על הוריה של אהובתו האשכנזית הסכמה לכך שיינשא לבתם , שכמובן מעוניינת להינשא לו בשל חינניותו הפורצת . 
למותר לציין כי במציאות לא אלה היו פני הדברים : היהודי המזרחי היה ( ונשאר ) נחות במעמדו החברתי , מנוצל כלכלית ודחוי תרבותית על ידי המעמד האשכנזי , ששלט ועודנו שולט ללא מצרים או מעצורים ברוב מנגנוני הכוח הפוליטיים , הכלכליים והתרבותיים במדינה . 
יתרה מזאת , מעקב אחר זהותם של מרבית יוצרי הבורקס מאפשר לקבוע שרצון המזרחים לחוש ניצחון מדומה , בסיטואציה חברתית מתסכלת , נוצל על ידי מפיקים , תסריטאים ובמאים ( אשכנזים ברובם ) , על מנת ליצור ז'אנר פופולרי שכל תעשיית קולנוע השואפת לרווחים קלים ( ש " יבטיחו את קיומה " ) זקוקה לו . 
יוצרים אלה - שעם החשובים שבהם נמנו מנחם גולן , אפרים קישון , אורי זוהר , אברהם דשא - פשנל ( עם להקת הגשש החיוור , שהרימה " תרומה עצומה " לטיפול בנושא לא רק בקולנוע ) , אלי תבור ( תסריטאי ) – חשו באופן אינטואיטיבי בשנות ה - 60 בהתעוררותה של הבעיה , שעל מידת העניין שהקהל מגלה בה יכלו ללמוד בעיקר מהאופן שבו הגיב על " חומרים " שעסקו בה בתיאטרון ובבידור הקל . 
לא במקרה הגיעו רבים מבין יוצרי הסרטים הבולטים של " ניצני הבורקס " ( סרטים כאלדורדו , סאלח שבתי , פורטונה , מוישה וינטלטור , מרגו שלי , השכונה שלנו , כולם מהמחצית השנייה של שנות ה - 60 ) אל הקולנוע היישר מאותם עולמות של התיאטרון והבידור הקל . 
חלק מהם אף הביא אל הקולנוע חומרים שזכו כבר להצלחה באותם עולמות . 
למשל , אלדורדו , שהתבסס על מחזה בשם זהה מאת יגאל מוסינזון , שבוים על ידי מנחם גולן בתיאטרון " האוהל " כמה שנים מוקדם יותר ; סאלח שבתי , שהתבסס על מערכונים של להקת הנח"ל - שדמותו של סאלח עמדה במרכזם - שהעלה אפרים קישון בלהקת הנח"ל בשנים שקדמו לעשיית הסרט ; השכונה שלנו , סרט שלמעשה היה אוסף מערכונים של הגשש שסביבם נשזרה עלילה רופפת למדי . 
התגברות המתיחוּת העדתית בתחילת שנות ה - 70 גרמה לכך שסרטי הבורקס יעשו שימוש הרבה יותר וולגרי בקונפליקט העדתי . 
השוני הוא כל כך גדול , עד שנדמה שכדאי לעשות הפרדה בין הסרטים שנעשו בשנות ה - , 60 אשר אותם אפשר לכנות " סרטים מעמדיים " , ובין הסרטים שנעשו בשנות ה - , 70 אשר אותם אפשר לכנות " סרטי בורקס " . 
סרטים אלה , שרבים מהם היו העתקים של מלודרמות וקומדיות איראניות , ש " הועלו " לארץ בידי הבמאי ג'ורג' עובדיה ( שעשה את מרביתן לראשונה בפרסית ולאחר מכן חזר ועשה אותן שוב בעברית ) , נבדלות באופן ברור מ " חברותיהן " שנעשו בשנות ה - 60 . 
הן השתמשו בהומור הרבה יותר עממי ( כשמדובר בקומדיות ) ובעלילות הרבה יותר עשירות בתהפוכות גורל המתיישבות בסופו של דבר ( כשמדובר במלודרמות ) . הן בקומדיות והן במלודרמות ניכר שיד במאים - מפיקים " זדונה ובוטחת " תכננה אותן מלכתחילה באופן כזה שהן תוכלנה לתת תשובות שונות למצוקות קונקרטיות שטרדו את החברה הישראלית של שנות ה - 70 . 
אפשר להדגים ולהמחיש את תחכומם של מפיקים - במאים אלה בעזרת הצגת האופן שבו דאגו לטפל כמעט בכל סרט בורקס שעשו בבעיות קונקרטיות שהעסיקו את החברה בישראל בדיוק באותה שנה ; ולחילופין , באמצעות העובדה שבחרו לשדך במרבית הסרטים בין גבר מזרחי ובין אישה אשכנזית , בניגוד למה שקרה ב " אבי סרטי הבורקס " , סאלח שבתי , שבו האינטגרציה העדתית המוצגת הייתה סימטרית וכללה נישואין של בן זוג מכל מין מעדה אחת עם בן זוג מהמין השני . 
כל זאת מפני שהתחושה הרווחת , שנסמכה גם על מחקרים , הייתה כי מוצאו של הגבר הוא זה שקובע את העדתיות של המשפחה הנוצרת מנישואין בין עדתיים . 
אין כל ספק שהיכולת לארגן את עלילות מרבית סרטי שנות ה - 70 סביב המסרים הנזכרים היא דוגמה לאופן שבו השכילו יוצרי הקולנוע המסחרי לנצל בצורה מקסימלית את המתיחות החברתית ששררה באותם שנים בין מזרחים ואשכנזים . 
לפיכך אין זה מפתיע כי ז'אנר הבורקס הפך בשנות ה - , 70 לטוב ולרע , לגרעין הקשה והמייצב של תעשיית הקולנוע הישראלית . 
ככלל , אפשר לומר שהבורקס , כמו הקולנוע העלילתי המסחרי כולו ( למשל , סרטי הנעורים מסדרת אסקימו לימון , ששוחט רואה בהם , משום מה , המשך של ז'אנר סרטי הבורקס ולא ז'אנר נפרד ) , נתפס במערכת הקולנוע הישראלית , ברוב המקרים , כתופעה מזיקה " החותרת תחת יסודותיו " של הקולנוע הישראלי ואף מאיימת להורסו כליל . 
למרבה המזל נמצאו גם כמה חוקרים אשר העזו לצאת כנגד הקונצנזוס , שהתגבש ביחס לסרטי הבורקס . 
דוגמה מוקדמת ואמיצה לכך אפשר למצוא אצל הבמאי דוד פרלוב , שכבר הוזכר , שיצא להגן על הבורקס כבר בשנת 1974 - שבה ה " בון - טון " היה להשמיץ אותו - במאמר שעל מטרתו אפשר ללמוד ללא ככל קושי משמו , " לבנטיניות למה לא ? 
תשובה להתנפלות ההמונית על סרטי ג'ורג' עובדיה " . 
דוגמאות להכרה מאוחרת בצורך להתייחס לסרטים אלה אפשר למצוא אצל כמה מחוקרי הקולנוע הישראלי הבולטים . 
החשובה והמכוננת שבהם היא , ללא ספק , אלה שוחט , אשר בספרה החלוצי הקולנוע הישראלי – היסטוריה ואידאולוגיה ( 1991 ) ערכה רהביליטציה לקולנוע של הבורקס , בתוקף העובדה שייחסה לו שלושה הישגים משמעותיים . 
הראשון , מתן " לגיטימציה להופעת מזרחים על המסך בבתי קולנוע מרכזיים " , שהייתה בעלת משמעות רבה , " במיוחד במדינה צעירה בעלת תעשיית קולנוע קטנה , שבה יציאתו למסכים של כל סרט ישראלי הפכה לסיבה למסיבה לאומית " . 
השני , " הכללתם של פרוטגוניסטים מזרחים רימזה על הכרתה של תעשיית הקולנוע בכוחם הכלכלי של המזרחים " כרוב אוכלוסיית ישראל - תופעה ש " הפכה " לחשובה אפילו יותר בגין העובדה שהמדינה עודדה " את תעשיית הקולנוע באמצעות החזר מס על כרטיסים שנקנו " . 
השלישי , " יוצרי הסרטים נאלצו לעשות ויתורים מסוימים לקהל המזרחי " באמצעות " עשיית סרטים " , שלא רק העמידו את המזרחים במרכזם , אלא גם הפגינו " אהדה מסוימת לבעיותיהם " – " ובכמה מקרים , במיוחד בסרטי אפרים קישון , אהדה זו באה כשהיא מלווה בביקורת על הממסד " . 
יגאל בורשטיין מייצג גישה הרבה יותר אמביוולנטית . 
בספרו פנים כשדה קרב ( 1990 ) - שבו הצליח להציג מבחר עמדות מקוריות , חשובות וחדשניות ביחס לסוגיות רבות הנוגעות לקולנוע הישראלי – הוא מתייחס לעולם שמעצבים פני הגיבורים של סרטי הבורקס : 
הפנים הבלתי טבעיים , למעשה מסכות , מסמנים את הישגו הסוציולוגי הגדול של הקולנוע של שנות ה - 60 וה - 70 - שהפך עתה לפופולרי : הוא יצר שוויון תרבותי על ידי ביטול תרבות . 
קרל מרקס כינה את האוטופיות הקומוניסטיות הנאיביות על שוויון טוטלי בו דגלו האנרכיסטים מאסכולת פרודון - " קומוניזם של סמרטוטרים " . 
" חזון השוויון התרבותי " בסרטי הבורקס הוא " קומוניזם של סמרטוטרים " בתחום התרבות . 
הצריכה מעניקה שוויון לכל . 
בעיניו ( של הבמאי האיטלקי ) פאזוליני זה " ג'נוסייד תרבותי " ואורי - צבי גרינברג אמר , באותו הקשר , לגבי ה " דמויות " על מסך הטלוויזיה : " מעולם לא ראיתי יהודים עם פרצופים כאלה . 
הרי הם איבדו לגמרי את הפרצוף " . 
עמדת ביניים המנסה ליצור מעין פשרה בין העמדות שמבטאים שוחט ובורשטיין אפשר למצוא בספרה של נורית גרץ סיפור מהסרטים ( 1993 ) . גרץ בוחנת בספרה את יחסי הגומלין שמתקיימים בין הספרות לקולנוע במערכת התרבות הישראלית ורואה בסגנון האמנותי של הבורקס , על גילוייו באמנויות השונות ( ספרות , תיאטרון , קולנוע ) , גורם ש " אילץ " את אותן אמנויות להתמודד עם צורות עממיות ועם שפה עממית , ובסופו של דבר תרם גם לשינוי נורמות בתרבות הישראלית כולה . 
היא מסבירה תופעה זו בכך שחרף העובדה ש " המבקרים ראו בו קולנוע לא - אמיתי ולא - תרבותי " ולא העניקו לו " מעמד לגיטימי בתרבות הישראלית " , הוא לא נפגע מכיוון ש " למעשה לא נזקק למעמד זה " , שכן לביקורת הקולנוע " לא היה די כוח להקנות למה שנחשב בעיניה ל ' תרבותי ' ו ' אמיתי ' [ ... ] יוקרה שתהפוך אותו למושא לשאילה ולחיקוי . 
על כן , גם ' כוח הפגיעה ' שלה במה שלא נחשב בעיניה לגיטימי היה מוגבל " . 
יתרה מזאת , לטענתה קולנוע הבורקס הצליח " להכניס למערכת הקולנועית תמטיקה , דמויות ועלילה [ ... ] לא מקובלות על הביקורת " . 
לדבריה , " בתנאים שונים " היה יכול קולנוע זה " להיות מקור להתחדשות " לכל מערכת הקולנוע הישראלי . 
תהליך ש " לא התרחש " , בסופו של דבר , בשל העובדה שקולנוע זה " נטה לשמר , בלא חידושים וגיוונים , נוסחאות קבועות שזכו להצלחה , ונמנע מלהסתכן " ולתקוף בצורה " חזיתית " " מוסכמות אידאולוגיות ששלטו בקולנוע או בתרבות " הישראליים . 
אריאל שוייצר , ש " מנסה " בספרו הרגישות החדשה ( 2003 ) לסכם באופן פרספקטיבי את הקולנוע של הבורקס , כותב עליו את הדברים הבאים : 
בשנים האחרונות מסתמנת מגמה של רהביליטציה להיבטים מסוימים בסרטי הבורקס . 
חוקרים אחדים , בהם אלה שוחט וג'אד נאמן , מנסים לתלות את ההצלחה של סרטי הבורקס בקרב הקהל המזרחי בקיומם של כמה אלמנטים חתרניים בז'אנר . 
שוחט מציינת , למשל , כי המרכיבים הקומיים בסרטי הבורקס אינם מושתתים אך ורק על ייצוג " קריקטורי " של הדמויות המזרחיות , אלא גם על ייצוג פרודי , " קרניבליסטי " , של מנגנון השלטון האשכנזי . 
היא מסבה את תשומת הלב לאופן שבו חותרים הגיבורים המזרחים , הודות לערמומיותם , תחת הסדר האשכנזי ( סיקוונס יום הבחירות בסלאח שבתי , למשל ) - מה שמאפשר ליוצריהם לבקר הן את השחיתות במוסדות השלטון ואת יחסם הפטרנליסטי כלפי המזרחים . 
אפשר להביא התייחסויות נוספות לסוגיית " מקומם של סרטי הבורקס בתולדות הקולנוע הישראלי " מפיהם של חוקרי הקולנוע הישראלי ומבקריו . 
בשל חלוציותם של דברי בן - שאול ובשל חשיבותה של המחלוקת שעולה מדברי שניהם ( שניצר ובן - שאול ) שווה להרחיב עליהם מעט את הדיבור . 
במרכז דבריו של שניצר ניצבת הטענה כי " החומרים שמהם נאפה ראשון הבורקסים , סאלח שבתי , שומרו גם בעשרות הסרטים שבאו בעקבותיו " , באמצעות : " א . 
תיאור קריקטורי של יחסי העדות בישראל ומיזוגן ; ב . 
שימוש חקייני לצורך הצחקה בעגות הדיבור של השפה העברית ; ג . 
תיאור המזרחים כסובלים מנחיתות חברתית , שעליה הם מחפים בעזרת ממזריות שמאפשרת להם " להעמיד את האשכנזים העשירים והאטומים במקומם " . 
בן - שאול , לעומתו , טוען כי אפשר למצוא דמיון ממשי " מבחינת התמקדות בתחום המבע התרבותי , כמגלם אוטונומיה של האמנות " , בין סרטים אלה ( הבורקס ) , ובין הסרטים " האישיים " , שהתמקדו , " בדרך כלל , בצעירים אינדיבידואליסטים , הנמצאים בעימות בינם לבין עצמם או בינם לבין המון לא מובחן , או בינם לבין דור המבוגרים שדרכו הם מביעים את חירותם ואת ייחודם כפרטים " . 
נדמה שהמסקנה הבולטת אשר עולה מהסקירה האסתטית - היסטורית הקצרה של מאפייני הבורקס היא שדווקא הסרטים הישראליים של שנות ה - 90 וראשית שנות האלפיים מגשימים את הפוטנציאל שהיה גלום בסרטי הבורקס : שכן הם הצליחו – ואני יודע שאני נוטל סיכון לא מבוטל כשאני אומר זאת – להוכיח שכל הדברים הטובים ש " אוהדי הז'אנר " טענו שיש בו אכן נמצאים בו . 
כמו כן , הם השכילו להראות שהרבה מהמגרעות ש " שוללי הז'אנר " גרסו שהוא " לוקה בהן " אינן " מחויבות המציאות " . 
במילים אחרות , הם סייעו ותרמו להתגבשותם של תהליכים חיוביים רבים במסגרת הקולנוע הישראלי , בהם : החדרת יסודות מתבקשים של קולנוע ים תיכוני אל מרקם הקולנוע הישראלי ; העקת לגיטימציה מלאה ואמיתית להופעת מזרחים כגיבורים על המסך בבתי קולנוע מרכזיים , תוך כדי הפגנת אהדה מסוימת לבעיותיהם ; מתן ביטוי ( מהוסס וחלקי ) למסרים חתרניים שנועדו לבקר את השחיתות במוסדות השלטון ואת יחסם הפטרנליסטי כלפי המזרחים ; . 
שימור , טיפוח ובניית הזיכרון הקולקטיבי של בני עדות המזרח , לצד הגדלת עוצמת המודעות שלהם לקיפוחם ; סיפוק הוכחה ניצחת לכך ש " הבורקס " אינו רק העדר תרבות שיש למהר להעבירו מן העולם , כפי שטענו בעבר יגאל בורשטיין ( 1990 ) , מאיר שניצר ( 1994 ) ואחרים ; ובהבלטת והעצמת אמצעי המבע של הקולנוע או בשאלות של " זהות עצמית " ו " תרבותית ייחודית " , בהתאם למה שטען לגביהם בצורה מובלעת ניצן בן - שאול ( 1998 ) . 
חשיבותה ועוצמתה של התופעה , כמו גם הדומיננטיות שלה בקולנוע הישראלי של שנות ה - 90 ותחילת שנות האלפיים , מחייבת להציג תמונה מעט יותר כוללת , שתוכיח - לכל מי שמטיל עדיין ספק בעוצמת ובהיקף התופעה – כמה חשוב לקחת אותה בחשבון , בכל ניתוח של הקולנוע הישראלי של שני העשורים האחרונים . 
ד . 
. 3 שובו של הבורקס 
אפשר להמחיש את מידת הנפוצות של ז'אנר סרטי הבורקס בקולנוע של שנות ה - 90 ותחילת שנות האלפיים - ובמידה ידועה גם בקולנוע של סוף שנות ה - , 80 שנעשה בצלה של האינתיפאדה הראשונה - באמצעות כמה עובדות . 
מרבית ואולי אף כל הסרטים העלילתיים הארוכים שנוצרו במסגרת הקולנוע הישראלי העלילתי מ - 1988 ועד לראשית שנות האלפיים נחלקים לשלוש קבוצות ברורות : 
הקבוצה הראשונה כוללת סרטים בעלי ממד אינטגרטיבי בולט שלובש צורות שונות ומגוונות ( פרודיות , סרטי מתיחות , סרטי פעולה , קומדיות וכו' ) ועוסק ביישוב הדורים בין קבוצות שונות בחברה הישראלית - כמו בין מזרחים לאשכנזים , בין ערבים ליהודים , בין דתיים לחילונים , בין עולים חדשים לישראלים ותיקים , בין צעירים למבוגרים ועוד . 
ז'אנר זה מושפע עמוקות מהקולנוע של הבורקס , גם אם עובדה זאת אינה משפיעה תמיד על האופן שבו מסתיימים סרטים המשתייכים לקבוצה זאת , בעיקר משום שברוב המקרים מעדיפים יוצרי הסרטים הנזכרים לקרוא תיגר או לבצע מניפולציות שונת בסרטי הבורקס למיניהם . 
הקבוצה השנייה כוללת סרטים בעלי ממד מלודרמטי בולט , שאפשר לאפיינו בעזרת שפע עלילות , שלא תמיד יש כורח או הצדקה או הסבר משביע רצון להתרחשות של כולן ( ולעתים קרובות גם של מרביתן ) . עלילות אלה " מובילות " , בסופו של דבר , את גיבורי הסרט לאחד מבין שני המצבים הקיצוניים הבאים : כל בעיותיהם נפתרות , בדיוק כמו במלודרמות של הבורקס , לשביעות רצונם המשותף של גיבורי הסרט ושל צופיו ; לחילופין , גיבורי הסרט מוצאים את עצמם במצב קודר ומחריד , שבמסגרתו מתגשמות מרבית חרדותיה של החברה הישראלית – ואילו צופי הסרט משוכנעים שהגורל הרע שפקד את גיבורי הסרט גאל אותם מגורל דומה . 
הקבוצה השלישית כוללת סרטים שעלילתם מתרחשת בעבר , שהעיסוק בו נובע מהרצון להבין " מה השתבש במציאות הישראלית " . 
כלומר כיצד אירע שחלקים גדולים כל כך במציאות הישראלית אינם מתנהלים בהתאם לחזון הציוני שעל פיו כוננה החברה הישראלית . 
* 
סרטי המתיחות שנעשו בשלוש השנים הראשונות של התקופה שבה אנו עוסקים ( 1991 - 1988 ) מאפשרים לקבוע כי זו התקופה הפורייה ביותר לסרטי ז'אנר זה , במהלכה צולמו כ - 50 % מסרטיו . 
כדי להסביר תופעה זו יש לומר כמה מילים על התפקיד שממלא הז'אנר הנזכר , שלא במקרה זכה לפופולריות רק בשתיים - שלוש מדינות בעולם : בישראל , בדרום אפריקה ובמידה מסוימת גם בהולנד . 
נדמה כי שורשי הסבר זה נעוצים במשותף לשתי המדינות הראשונות , ישראל ודרום אפריקה , שתי המדינות המערביות היחידות שבהן אפשר למצוא פער כלכלי - חברתי עמוק בין שתי קהילות לאומיות יריבות החיות זו לצד זו . 
המתח הנוצר בין שתיהן , כמו גם המתיחויות הנוצרות בין שכבות שונות בכל אחת מהן , מעורר ציפייה לסרטים שיגרמו לכך שהמתח החברתי יפחת במעט , כמו גם שכל מרכיבי החברה יוכלו לחיות יחדיו . 
סרטי המתיחות תורמים להפחתת המתח החברתי משום שהם יוצרים אצל צופיהם תחושה ( שקרית לחלוטין ) של שוויון , מדומה ומטעה , שהקריטריון שמצביע עליו ויוצר אותו מגיע היישר מתוך סרטי המתיחות ומבוסס על כך ש " כולם בני מתיחה " . 
כלומר המתיחה , שאיש אינו מוגן מפניה , מוכיחה שכולנו שווים בסופו של דבר , שהרי סרט המתיחות מראה ומוכיח " הלכה למעשה " שכולם - מזרחים כאשכנזים , עולים כוותיקים , ערבים כיהודים , עניים כעשירים , דתיים כחילונים , גברים כנשים - שווים , אף על פי שבמציאות זה לא תמיד נראה כך . 
אלא שאת המציאות אי אפשר לנצח באמצעות סרטים , מוצלחים ככל שיהיו . 
עניין זה מעלה את הבעיה הגדולה באמת שיוצרים סרטי המתיחות ובעצם כל קבוצת סרטים " אסקפיסטיים " ( בורחניים , שוללי מציאות ) אחרת : הם מציגים מציאות שקרית שבני אדם חפצים להאמין בקיומה ובכך מונעים מהם לנסות לשנות מציאות זו , שבפועל הם קורבנותיה . 
אפשר לנסח זאת בצורה בוטה הרבה יותר : סרטי המתיחות , המציגים את כולם שווים בתוקף יכולתם להימתח , מאפשרים את שימור המצב שבו השכבות החלשות ממשיכות לסבול מקיפוח מעיק , שרירותי ומיותר . 
אין ספק שלפחות במובן זה סרטים אלה הם הממשיכים הגדולים של סרטי הבורקס , מפני ששני סוגי הסרטים תורמים תרומה משמעותית לשימור מצב שבו הקיפוח נמשך והמקופחים מסכינים למצבם בהכנעה . 
בהקשר זה ראוי לציין כי ההגברה המשמעותית בקצב עשיית סרטי המתיחות בסוף שנות ה - 80 וראשית שנות ה - 90 בהחלט מעידה על התגברות בתחושת אי השוויון באותן שנים וברצון להקהות תחושה זו , בין היתר בעזרת סרטי המתיחות . 
ייתכן מאוד שסרטי המתיחות היו ממשיכים להיעשות גם במהלך שנות ה - , 90 אך ערוץ , 2 ששידוריו החלו בשנת , 1993 ניקז אליו את תת - הז'אנר . 
תופעה שהתבטאה בכך שבראשית ימיו של הערוץ שידר כל אחד משלושת זכייניו תוכנית מתיחות משלו - ואחת מהן ( פספוסים ) שרדה תוך שמירה על מקום של כבוד בראש רשימת התוכניות הזוכות לרייטינג גבוה , עד אמצע העשור הראשון של שנות האלפיים . 
אם מוסיפים לכך את העובדה שבתוכניות טלוויזיה נוספות ששודרו בערוץ 2 היה אלמנט בולט של ניסיון להשקיט את המתח החברתי שהתרחבות הפערים הכלכליים הביאה אל החברה הישראלית , קל להבין את מות הנשיקה אשר לו זכו סרטי המתיחות במהלך שנות ה - 90 . 
* 
יחסים בין יהודים לערבים הפכו בשנים הנדונות לנושא אינטגרטיבי שטופל בעזרת הז'אנרים המסורתיים שבעזרתם נוהג הקולנוע הישראלי לטפל במתחים בין שתי קבוצות חברתיות בחברה הישראלית - הקומדיה והמלודרמה . 
אפשר להמחיש זאת בעזרת כל הסרטים העלילתיים שהעמידו במרכזם את היחסים בין יהודים לערבים מ - 1988 ואילך : נישואים פיקטיביים ( 1989 ) , גמר גביע ( 1991 ) , שדות ירוקים ( 1989 ) , רחובות האתמול ( 1989 ) , אש צולבת ( 1989 ) , מאחורי הסורגים 2 ( 1992 ) . שני הסרטים הראשונים הלכו בעקבותיהם של כמה סרטים קצרים וארוכים משנות ה - , 80 שהחשוב והידוע שבהם הוא אוונטי פופולו ( רפי בוקאי , 1986 ) . 
מתוך הבנה לכוח העצום שיש לשימוש בהומור בסרטים המתארים עימות בין שתי קבוצות לאומית החלו סרטים אלה לגאול את העיסוק בעימות בין יהודים לערבים מהצחיחות הצדקנית שאפיינה אותו , בעזרת משבי הומור משיבי חיים שהצליחו לפתור בעיה עמוקה ושורשית שהרבה מהסרטים שניסו להתמודד עם הבעיה ברצינות סבלו ממנה , ולא במקרה . 
סרטים אלה גאלו את הייצוג הקולנועי של הסכסוך הישראלי - פלסטיני ממבחר תסמונות , שהמאפיין הבולט שלהן היה מתן הכשר להתנהגויות לא מוסריות שהסרטים ניסו למחות נגדן . 
החידוש הגדול בנישואים פיקטיביים של חיים בוזגלו ושל גמר גביע של ערן ריקליס היה בכך שיצרו מצב שבו יהודי וערבים נמצאו יחד לאורך זמן בסיטואציה שבה הייתה לערבים עליונות : בראשון בשל העובדה שתיאר יהודי ( שלמה בר - אבא ) שמוצא את עצמו ללא הכנה מוקדמת בקרבה של חבורת פועלי בניין ערבים ; והשני – משום שתיאר חייל מילואים ישראלי ( משה איבגי ) שנשבה על ידי חבורת לוחמים פלסטינים בתחילתה של מלחמת לבנון . 
בשני המקרים העובדה שהקבוצה הערבית היא הדומיננטית מאפשרת לגיבור היהודי של הסרט , כמו גם לצופיו , להיחשף אליהם ולהכירם . 
העובדה שהקשר לא מחזיק מעמד בשני הסרטים נובעת מסיבות שאף הן אמורות להוות תמריץ לכל מי שמצדד בחתירה לנורמליזציה בין שני העמים , שכן החשדנות של הגיבור היהודי בנישואים פיקטיביים ( שגורמת לו לדמיין כאילו הערבים הטמינו פצצה בנדנדה , שממוקמת על יד אתר הבנייה שבו עבד עמם בשעה שהם תיקנו אותה מרצונם הטוב ) ומלחמת לבנון בגמר גביע ( שיוצרת אירוע שבמסגרתו נאלצים היהודים והפלסטינים להינתק זה מזה ) רק מחזקות את המסר בדבר נחיצותו של דו - קיום בין העמים שהסרטים הנזכרים מנסים להעביר לצופיהם . 
הסרטים המלודרמטיים , לעומת זאת , מציגים עלילות שבמסגרתן עוברים היחסים בין יהודים לערבים הידרדרות מהירה כתוצאה מהנסיבות הפוליטיות שבתוכן הם מתנהלים . 
באחד הסרטים ( שדות ירוקים ) ההידרדרות מתרחשת כאן ועכשיו , בזמן מסעה של משפחה לטקס " גמר טירונות " של קרובם ; בשני ( רחובות האתמול ) – שבו מתחילה ההידרדרות בארץ ונמשכת בברלין – מוצג הסכסוך בין היהודים לערבים כתולדה של מניפולציות בינלאומית , שמטרתן למנוע את סיומו ; ואילו בשלישי ( אש צולבת ) , שעלילתו שבה לימים שלפני הקמת המדינה , ההידרדרות היא פועל יוצא של נסיבות היסטוריות , שהסרט מנסה להבליט כמה הן טרגיות ובמקביל לתהות האם הן מחויבות המציאות . 
* 
האינטגרציה בין יהודים ליהודים שמוצגת בסרטי התקופה הנדונה היא משלושה סוגים : הסוג הראשון מתאר את האופן שבו תת תרבויות זעיר בורגניות לומדות להכיר זו בזו ולחיות זו עם זו . 
לסרטים אלה אפשר לקרוא סרטי " הסלולרי הקטן " , מאחר שכל אלה שביניהם אמור להיווצר קשר אינטגרטיבי נמנים עם השכבות האמידות , שסימן ההיכר הבולט שלהן ( בתקופה הנדונה ) הוא חתירה להשגת סלולרי יותר קטן ומשוכלל . 
לא כל הסרטים הם בעלי אותה רמה , עומק , עשייה , מודעות או חשיבות , אבל כולם , בלי יוצא מהכלל , באים לטפל במצוקות הזהות ( שלא תמיד קל להתייחס לכל אחת מהן ברצינות , בשל העובדה שרבות מהן מוצגות באופן קומי , ציני , אירוני או סרקסטי ) שמהן סובלות דמויות המשתייכות לשכבות המבוססות בחברה הישראלית . 
תופעה שכל מי שיודע עד כמה שנות ה - 90 בישראל היו הפכפכות ועתירות שינויים אינו יכול לתמוהה מדוע מילאה מקום כל כך מרכזי בכל כך הרבה סרטים . 
* 
אינטגרציה עדתית מהסוג הישן שבו עסקו כבר הרבה סרטים כשהדבר היחידי שהשתנה הוא שפעם היא עסקה בעיקר במתחים בין מזרחים לאשכנזים ועתה היא עוסקת גם ביחסים שבין עולים מברית המועצות לוותיקים . 
אפשר למצוא באותה קבוצה סרטים כגון אל עצמי , המחצבה , ללקק ת'תות , טיפת מזל , אדי קינג , אזרח אמריקאי , זוהר , מנת יתר , חולה אהבה משיכון ג' ועפולה אקספרס . 
סרטים העוסקים במתחים חברתיים מהסוג הישן לצד סרטים דוגמת המרחק , קפה עם לימון , קלרה הקדושה והחברים של יאנה , שהם סרטים העוסקים במתחים שהעלייה מברית המועצות עוררה , או אחות זרה , חתונה מאוחרת , קרקס פלסטינה וחצוצרה בואדי , שמכילים את הדיון גם על סרטים שמנסים לגעת בסוגיות כמו מצבם של עובדים זרים או בני מיעוטים ( או ערבים עם יהודים מרוסיה ) כדי לומר לנו במפורש שגם הם אנשים ושגם איתם חייבים לחיות בהרמוניה . 
גם במקרים שבהם הפתרון שאליו חותר הסרט הוא כביכול שמרני ( כמו בחתונה מאוחרת , שבו כופים על הגיבור נישואים עם בת עדתו הגרוזינית ) , בדלני ( שבו חוזרים הגיבורים לחיות במחוז הולדתם עפולה ) או מעט לא קונבנציונלי ( יצירת קשר בין יהודי מברית המועצות לערבייה ) , הרי מדובר בסרטים המתכתבים ישירות או עושים פרפרזות לתמות ולנרטיבים שנועדו לאפשר לקולנוע של שנות ה - 90 וראשית שנות האלפיים לטפל בבעיות שגרמו לקבוצות וליחידים בחברה הישראלית עתירת המתחים לחפש מעט רוגע בקשר לשאלות זהות שונות , כמו למשל : " מי אני ? " . 
מכיוון שתמיד שאלות מזמינות תשובות וסרטים מעמדיים מזמינים תשובות שנעים לשמוע , אותם סרטים דאגו לספק אותן בצרורות ודאגו לכך שכולם ירגישו שאין מי שיוכל למנוע את ההתגשמות של כל מאווייהם . 
כתוצאה מכך אפשר לומר שאותם סרטים הלכו בעקבות סרטי הבורקס של שנות ה - , 70 כשהם מבצעים התאמה מתחייבת שהתבטאה באופי החיזוקים שהם ניסו לתת לכל אדם או לכל שכבה חברתית שחשה כי היא ראויה להיות אהודה ונתמכת . 
אלא שהפעם התמיכה לא הייתה חד - ערוצית ( כלומר כזו שדוגלת בהכרח באינטגרציה רב עדתית ) , מאחר שלצד החיבור המומלץ בין נציגים של כמה קבוצות אוכלוסייה , הם נתנו לגיטימציה גם לפלורליזם המאפשר לכל אחד לחיות באושר במסגרת עדתו המקורית בלי להחליף קהילה . 
יתרה מזאת , בחלק מן המקרים " אפילו " הפצירו הסרטים בצופה שיחשוב שראוי הרבה יותר ( ואולי אפילו מוסרי ) להישאר נאמן לשורשים העדתיים - התרבותיים - והחברתיים שלו . 
שכן מה רע לפרגן למזרחים , לעולים מברית המועצות או לקבוצות מוגדרות פחות ( כאנשים חד - הוריים ובעלי משפחות פחות מוגדרות , אנשים שדוגלים במתירנות מינית , שלומיאלים , " יורמים ונחנחים " למיניהם , אנשים המלאים בכמיהה אל העבר ועוד ) ולהעניק להם תחושה נעימה של " מה זה משחקים אותה בגדול " – כדי שבחיים הממשיים אפשר יהיה להמשיך לנצל אותם בלי לחדול . 
ככה זה היה בשנות ה - , 70 שבהן המתחים העדתיים היו מורגשים מאוד , וככה זה נמשך גם בשנות ה - , 80 שבהן בשל כל מיני מפעלי ראווה ( דוגמת פרויקט שיקום שכונות ) הפערים החברתיים בחברה הישראלית היו מטושטשים קצת יותר . 
אף על פי שעד היום רבים לא הבינו או הודו בכך , חייבים היום להסכין עם העובדה שעדיין זה נמשך . 
מ " בורקס באנו ואל בורקס נשוב " . 
* 
סרטי " הקטסטרופה האפוקליפטית " , שאפשר לכנותם גם בשם " מלודרמות קולקטיביות אישיות " , מחילים את החוקים של המלודרמה המעמדית , שביסודה עומד העיקרון הנרטיבי שתואר ונותח בתחילת הפרק על החברה הישראלית כולה או על אחד ממגזריה החשובים . 
כתוצאה מכך חל גם שינוי מסוים באופן שבו הסתיימו חלק מהסרטים , שבמקרים רבים גיבוריהם מצאו את מותם לקראת סוף הסרט , מאחר שמותם לא מנע מהסרט להעביר את המסר שניצב במרכזו , כלומר שיפור שעומד להתחולל בחיים הישראליים בכללם או באחד מהתחומים החשובים שהם כוללים . 
הבולט מבין סרטים אלה הוא , כנראה , החיים על פי אגפא , כאשר הסיום הוא קטסטרופלי וכתריסר אנשים המייצגים את מרכיביה של החברה הישראלית ( אשכנזים , מזרחים , ערבים ) מתים ... וחרף זאת יכול הצופה לשאוב דווקא אופטימיות לגבי המציאות שבתוכה הוא חי . 
בלי לתאר ולנתח בהרחבה סרטים נוספים , דומה כי אפשר לקבוע כי במרבית סרטי העלילה הארוכים , הנמנים עם קבוצה זו , אפשר למצוא מרכיב דומה לזה שיש בהחיים על פי אגפא . 
כך , למשל , מציג הסרט אחד משלנו ( אורי ברבש , 1989 ) את פשיטת הרגל של האחווה הגברית הישראלית , בשל כך שחלק מהמשתייכים אליה אינם מוכנים להיות חלק מההידרדרות המוסרית שהיא עוברת בגין היותה חברה השולטת בעם אחר החי תחת שלטון כיבוש . 
במסגרת הידרדרות זו מגיעים אלה שנחשבים לבניה הנבחרים של חברה זו לידי כך שהם רוצחים ערבי מכיוון שהם חושדים בו שהוא מחבל ואפילו מהרהרים באפשרות להרוג את חברם , חוקר המשטרה הצבאית , בשל העובדה שאינו מוכן לשתף פעולה עם רצונם להסתיר את הפשע שביצעו . 
עם זאת , אפשר להמחיש את האופן שבו הסרט מנסה לשכנע את צופיו בכך שההידרדרות המוסרית שהוא מציג היא שיאו של תהליך , שבעקבותיו לומדים משתתפי הסרט והצופים בו כי עליהם להיזהר להימנע שלא לחזור על אותה שגיאה מוסרית בעתיד . 
וכך הופכים המשתתפים בסרט ( ממש כמו משתתפי החיים על פי אגפא ) לקורבן עולה , שעל מזבחו לומדת החברה הישראלית שלא לחטוא שוב לעולם בחטאי הרצחנות החיצונית ( כלפי ערבים ) או הפנימית ( כלפי יהודים ) שבהם נגועה מאוד החברה הישראלית . 
יתרה מזאת , אפשר להמחיש את האופן שבו הסרט מנסה למכור את רעיון התיקון שהוא מבטיח לצופיו באמצעות תיאור ההבדל בין סופו של הסרט לסופה של ההצגה שעליה הוא מתבסס . 
בעוד שההצגה מסתיימת בכך שאנשי היחידה שרצחה את הערבי שנחשד כמחבל רוצחת גם את קצין המשטרה הצבאית ( כדי שלא יוכל להביא את מסקנות החקירה של הממונים עליו ) , מסתיים הסרט בכך שנרמז לצופים כי הוא ניצל מגורל דומה , בשל שתי סיבות : אנשי היחידה מסרבים לשתף פעולה עם אחד מחבריהם ( שהיה עד זה לא מכבר ידיד קרוב של חוקר המשטרה ) , שמציע להרוג את החוקר , שהתעקש להפגין דבקות במשימתו ; החוקר שורף ( או לפחות נרמז לצופים שהוא שורף ) את ההוכחות המרשיעות שמצא במהלך החקירה . 
יתרה מזאת , לאור העובדה שבסופו של הסרט נראים חוקר המשטרה הצבאית , העוזב את הבסיס כשהוא דוחף את רכבו שמתקשה להתניע , והקצין שהציע לחסל אותו ( שנכנס אל הבסיס דוהר בגאון על הג'יפ המבצעי שלו ) כשהם מתבוננים האחד בשני באהבה , אחרי הכול הם מכירים מאז הטירונות , אפשר להבין כי המשבר חלף , למדנו את הלקח ומעתה ואילך נדע שלא ליפול למלכודות שטומנת לנו המציאות הסבוכה . 
כך הופכות כל הדמויות והאירועים שמופיעים בסרט למעין הערת אזהרה שניתנת לצבא הכיבוש הישראלי , מתוך דאגה שצופי הסרט יידעו כי אף על פי שצבא זה הגיע עד עברי פי פחת , ברגע האחרון נמנעה קריסת כל המערכות ומעתה יידעו כל הנוגעים בדבר כיצד למנוע שמצב זה יישנה . 
דווקא בשל המסר הקונפורמי הבולט של הסרט , בניגוד למסר החתרני ומעורר המחלוקת של ההצגה , קשה שלא לתמוה על האופן שבו מחמיצים כמה מטובי חוקרינו ניואנס זה בסרט . 
יגאל בורשטיין ( 1990 ) , למשל , רואה בסרט את אחד מתוצרי הלוואי של " ההתנגדות הפעילה " שהפגין הקולנוע הישראלי כנגד מלחמת לבנון , בלי לראות את היסוד המרגיע חרדות שאפשר למצוא בסרט ושבלעדיו אי אפשר " באמת " להבין את הצלחתו המסחרית המרשימה , שלא הייתה מתאפשרת אלמלא הסרט זכה לעזרה רחבת ממדים מצה"ל . 
גישה דומה אפשר למצוא אצל נורית גרץ ( 1993 ) , שטוענת כי הסרט אחד משלנו " מסתיים בניתוק בין שני החברים ובשאלה חסרת מענה של אחד מהם : אם אחדות הקבוצה התפוררה מה נותר ? " , שאלה שיש בה " רמז לכך שאין מדובר רק בקבוצה הצבאית , אלא בקבוצה הלאומית כולה " , שהצטיינה בעבר " בקשר הרמוני איתן " , ש " התאבן והיה לאוסף של קלישאות שחוקות , שהקולנוע [ ... ] תוקף ומפרק " . 
אלה דברים נכוחים שמתעלמים מהעובדה כי הסרט מצליח " לאחר פירוקם " להעניק לצופים בו ( שיודעים כבר על ה " פירוק " של הערכים הישנים של פעם מהעיתונים ומהטלוויזיה ) תחושות נעימות , שנובעות מכך שהם מצליחים לשקם באופן חלקי את " הקשר ההרמוני האיתן " או להזהיר מאובדנו . 
וחשוב לציין כי זו תופעה חשובה , שמירי טלמון ( 1993 ) מצביעה עליה , לפחות באופן מובלע , כאשר היא כותבת שבסרט אחד משלנו לגבר הישראלי אין מקום מחוץ לאחווה הבין - גברית , ולכן " חריפות הביקורת בסרט זה של ברבש אינה נופלת מעוצמת אישורו מחדש של אתוס הגיבוש הבין-גברי " , מפני ש " סיפור הטירונות ומהלך החקירה " בסרט גורמים לרפא ( קצין המשטרה הצבאית ) " להכרה פנימית בצורך שלו באהבה הבין - גברית ובכורח הפנימי שלו להיכנע לה " . 
ולנו " לא נותר אלא " לחזור ולהדגיש כי הסרט מביא גם את הקהל להכרה בכך , ואף דואג להבטיח לו כי בקרוב , " לאחר שהטראומה תחלוף " ( בדיוק כפי שהיא חלפה בסרט ) , הוא יוכל להשיג מחדש את אותה אהבה בין - גברית . 
באלף נשותיו של נפתלי סימן טוב ( מיכל בת - אדם , 1989 ) אפשר למצוא את אחת ההצגות הקטסטרופליות העוסקות בגורלה של האישה המזרחית . 
עלילת הסרט מתמקדת בתהליך שעוברת אישה הנישאת בשידוך לגבר בוגר ממנה בהרבה , שמסיבות השמורות עמו מעדיף לאונן בעזרת גופה של אשתו ולא לבוא אליה כדרך הטבע . 
בעקבות מפגש עם גבר אחר , סוחר בדים צעיר מן השוק , היא נכנסת להיריון ונאלצת לעבור את שעבר קודם לכן גם על שתי נשותיו הקודמות של בעלה ( נפתלי סימן טוב ) : להיות מורעלת בדרך אכזרית עד אימה , שתביא לכך שבמקום לחיות עם בעלה תעבור לחיות חיי נצח באדמה . 
הסיפור , שמועבר אל הצופה בדרך אקזוטית , תוך שימוש בשפה ארכאית ובצבעוניות מרהיבה , גורם לשני תהליכים שונים המשרתים את אותה מטרה : הראשון , הסוואת התהליך שמתואר בסרט שבמהלכו מוצגות כמעט כל הסיבות והנסיבות שבגללן אפשר להפוך את האישה המזרחית לאמה נרצעת של התרבות הישראלית ( בורות , תמימות , ראייתה כנכס של הגבר , נמיכות קומה וכו' ) בעזרת אקזוטיקה שמונעת מהצופים להבחין באכזריות הסיפור וברציחתה וניצולה של אישה . 
השני , הענקת תחושה שמכיוון שהסרט מתאר ימים רחוקים שעברו - חלפו להם זה מכבר , צופי הסרט יכולים להתנחם בכך שכל האירועים הטראומטיים המתוארים בו אינם רלוונטיים עוד . 
אלא שהאירועים הטראומטיים הנזכרים ממלאים שלא בטובתם תפקיד רגרסיבי מגונה . 
הם מאפשרים לצופי הסרט להתעלם מכך שהאישה המזרחית ונשים בכלל ממשיכות להיות מקופחות ומופלות לרעה בחברה הישראלית . 
גם סרטים כדרך הנשר ( אורי ברבש , 1990 ) , זמן אמת ( אורי ברבש , 1991 ) או עונת הדובדבנים ( חיים בוזגלו , 1991 ) , שמתארים אנשי צבא הניצבים בפני חשיפה למחלות " מסוכנות " ( דרך הנשר ) , מצבים קרביים מורכבים ושנויים במחלוקת ( זמן אמת ) או מלחמות מיותרות ( עונת הדובדבנים ) , מציגים טראומות במטרה למצוא דרך שבאמצעותה אפשר להתמודד עם העובדה המצערת שהחיים הפכו למלאי צער ומחלות ושהמלחמות התחילו להיות נחמדות פחות . 
למען האמת , החיים והמלחמות היו תמיד כאלה , מה שהשתנה זו העובדה ש " לפתע " נהיה מותר להבחין בכך שזה המצב . 
ומכיוון שכך נרתמו הסרטים להמתיק מעט את הגלולה המרה ולשכנע את צופי הסרטים כי המצב אינו נורא כל כך . 
שהרי באיזו דרך אפשר להתמודד עם קטסטרופה מתקתקת אם לא להעניק לצופים את התחושה הנואלת שהנה אנו מבינים כיצד היא פועלת ואולי אפילו מסוגלים לחיות בשלום עם החרדות שהיא מייצרת . 
גם אם לא תמיד הסרטים מצליחים לעשות זאת , אין ספק שאלה הכוונות שעמדו לנגד עיניהם של יוצריהם . 
אפשר היה להביא דוגמאות נוספות של סרטים שניסו להתמודד עם קטסטרופות או טראומות ביטחוניות , אבל נצביע על אותם סרטים שניסו להציע כיצד יש להתמודד עם מה שנראה לבני התקופה ( כלומר , מסוף שנות ה - 80 ועד לתחילת שנות האלפיים ) כגדולה בקטסטרופות . 
אפשר להעניק לקטסטרופה זו את השם " היפוך האוטופיה " , או במילה אחת " היפוכו - אוטופיה " על משקל היפוכונדריה , בתוקף העובדה שהיא , בעצם , תולדה של תופעות ומבנים חברתיים שבעבר התכוונו להיות אוטופיים ולימים לא עמדו בכובד המשא העצום . 
אין ספק שחלק מאותה תופעה מתבטא בנוסטלגיה מופרזת שגורמת לאדם לחשוב כי העבר היה נהדר ואפילו מושלם ולפיכך להתמלא עצב על כך שההווה אינו דומה לו . 
כבר נאמרו על תופעה זו דברים רבים , כגון : " נוסטלגיה היא געגועים לרגל שלא הייתה לנו אף פעם " ( עמוס קינן ) , אימרה שבאה לומר כי בני האדם הופכים בדמיונם את העבר לקסום בשל צרכים נפשיים שאינם קשורים לעבר כלל וכלל ; או " בימים הרעים ההם , לפני הימים הרעים ממש " ( קטע משיר של נתן זך ) , שורה שבאה לומר במפורש כי גם אם ההווה נראה טוב מהעבר , אין זה אומר כי העבר היה נפלא , כפי שבני אדם נוטים לאפיינו . 
בכל מקרה , אפשר לומר כי סרטי " היפוכו - אוטופיה " נוטים להציג את ההווה כקודר על רקע זיכרונות שיש להם על העבר כזוהר . 
אפשר להמחיש תופעה זאת באמצעות סרטים כגון אין שמות על הדלתות ( נדב לויתן , 1996 ) , קשר עיר ( יונתן סגל , 1998 ) והטרילוגיה האפוקליפטית של אסי דיין ( החיים על פי אגפא , , 1992 שמיכה חשמלית ושמה משה , , 1994 ומר באום , 1998 ) . חמשת סרטים אלה יכולים להוות מבחינה מתודית מבחר מייצג של דוגמאות המבהירות היטב מהם מרכיביהם ומאפייניהם של סרטי " הקטסטרופה האפוקליפטית " . 
שכן שני הסרטים הראשונים מתארים מציאות קטסטרופלית בשני המגזרים החשובים של המציאות הישראלית ( הקיבוץ והעיר ) ; ושלושת הסרטים האחרונים מייצגים את פשיטת הרגל של שלושה מהמוסדות המשמעותיים בעיצוב התרבות הישראלית : הקולקטיב ( אגפא ) , החבורה ( משה ) והמשפחה ( מר באום ) . 
יתרה מזאת , לגבי כל הסרטים הנזכרים אפשר לומר כי הם מתארים את אחד המעברים המשמעותיים שמתחוללים ביחס של החברה היהודית אל ההתיישבות במגזר היהודי בארץ ישראל : העירוני והחקלאי . 
כתוצאה מכך הם נותנים ביטוי לתהליך ההיסטורי המרכזי שעברה החברה הישראלית , שראשיתו ראיית ההתיישבות החקלאית כחזות כל מה שטוב וראוי בציונות וסופה המרת ראייה זו בקבלת העיר כמקום שבו יתנהלו חייהם של מרבית המשתייכים לחברה הציונית . 
במקביל הפך הקיבוץ לגורם משמעותי פחות , טרגי משהו , בתהליך עיצוב הנורמות המעצבות את דפוסי החיים בחברה הישראלית . 
אחד הסרטים המיטיבים להמחיש זאת הוא אין שמות על הדלתות , שהעיז להציג את הקיבוץ כחברה שזרתה לרוח כל אידאל שחרתה על דגלה . 
מדובר על ערכים כגון : עזרה הדדית , רגישות לחריג , שוויון , נכונות לראות את החברה כישות החייבת לדאוג לפרט במסגרתה ולהשגת המטרות הכלל ציוניות של החברה . 
תמונת העולם העולה מסרט זה מהווה הספד רב רושם , מלא תוגה ונטול כל קתרזיס , שסותם את הגולל על הרבה ממרכיביה היסודיים של ההוויה הציונית . 
תמונה זאת חזרה על עצמה גם בסרטים כקשר עיר , שמיכה חשמלית ושמה משה וזכרון דברים ( עיבוד של עמוס גיתאי לרומן של יעקב שבתאי ) , שבהם העיר העברית , עולם השוליים הישראלי והעבר הציוני ( בהתאמה ) מוצגים בגרסאות קלות מעט יותר לעיכול מאלה שאפשר למצוא בסרטים דוגמת החיים על פי אגפא או מר באום . 
למותר לציין כי תגובת הצופים התגלתה כעקבית אף היא : ככל שהסרט הציג תמונת עולם הרמונית יותר ( ובלתי נסבלת פחות ) הוא זכה לכך שיותר צופים היו מוכנים לצפות בו בבית הקולנוע . 
שתי אפשרויות נוגדות אלה מבהירות בצורה טובה את האופן שבו מתקשרים " סרטי הקטסטרופה האפוקליפטית " עם הקהל . 
חלק מסרטים אלה , שמשכיל להציג את הקטסטרופה כדמיונית או כניתנת למניעה , זוכה להצלחה . 
החלק השני , שאינו עושה זאת , גורם לקהל להיענות פחותה בהרבה , שגורמת לכישלון המסחרי של הסרטים . 
בהקשר זה אפשר להזכיר שעל האופן שבו קטסטרופה נוראה בסרט הופכת להצלחה מדהימה בקרב הקהל נכתב בהרחבה בפרק שעסק בסרט החיים על פי אגפא . 
כאן ננסה לנסח בצורה מדויקת יותר את היחס בין רמת הקטסטרופה והיקפה ובין מידת הדמיוניות או אפשרות המניעה שלה . 
כנקודת מוצא אפשר לקחת את החיים על פי אגפא , שלצורך העניין אפשר להגדירו כסרט שמציג עולם שעוצמת הקטסטרופה שמוצגת בו היא גבוהה במיוחד . 
אפשר להסביר את הצלחת הסרט בכך שרמת אפשרות המניעה של הקטסטרופה שהוא מתאר גבוהה במיוחד , מאחר שהסרט עצמו מכריז עליה בכותרת הפתיחה שלו כהיפותטית לחלוטין . 
דוגמאות הפוכות לגמרי אפשר לציין בסרטים אין שמות על הדלתות , זכרון דברים וקשר עיר , המתאפיינים בכך שמחד גיסא הם מציגים מציאות יומיומית קודרת ונטולת אלמנטים מלודרמטיים , ומאידך גיסא הם אינם כוללים מרכיבים כלשהם המעידים כי הייתה בכוונתם לספק לצופיהם תחושה שאולי אפשר למנוע או לתקן את הקטסטרופה שהם מתארים . 
זו תופעה שכנראה קל להמחישה דווקא באמצעות הסרט זכרון דברים , סרט המתבסס על רומן שכולל מידה ידועה של תחושה כי הקטסטרופה המתוארת בו ניתנת למניעה או לתיקון . 
הספר מתאר בהרחבה את חורבנה של השכבה החברתית המכונה " ארץ ישראל העובדת " , ומעניק תחושה , בגלל הלשון המיוחדת שבה הוא כתוב , כי אפשר עדיין למנוע את רוע הגזרה ולהביא לידי כך שהחברה תתעשת ותשנה את דרכיה וכך תחסוך מעצמה את הקטסטרופה המתרגשת עליה . 
מצב זה אינו נחלתו של הסרט של עמוס גיתאי שנעשה על פי הרומן של שבתאי , מאחר שהוא מתאר מצב קטסטרופלי נתון וסופי שאי אפשר למנוע אותו ואת ההשלכות שיש לו על חיי שלושת גיבורי הסרט והספר . 
דברים דומים אפשר לומר גם על גיבוריהם של הסרטים אין שמות על הדלתות וקשר עיר , שכל אחד מהם מתאר מגזר חברתי שונה ( קיבוץ , עיר ) שפשט את הרגל והותיר את החיים בו במציאות קטסטרופלית עגומה שאינה מותירה כל תקווה אפילו לחיים מתוקנים , שלא לדבר על " אושר " , שעליו גיבורי הסרטים הנזכרים אינם יכולים אפילו לחלום . 
בהקשר זה אפשר לנתח את הטרילוגיה של אסי דיין : החיים על פי אגפא ( 1992 ) , שמיכה חשמלית ושמה משה ( 1995 ) ומר באום ( 1998 ) , שכמו ברוב סרטיו האחרים מתקיים בהם מאבק איתנים בין הרצון לקעקע את החברה ומוסדותיה ובין רצון למצוא חן בעיני הקהל . 
בסרטים נוספים שבהם היה דיין מעורב כבמאי או כתסריטאי , כגון יופי של צרות ( 1976 ) , מלך ליום אחד ( 1980 ) , עם ישראל חי – שם זמני ( 1981 ) , בחינת בגרות ( 1983 ) , אירית עירית ( 1987 ) , הטוב , הרע והלא נורא ( 1986 ) ופוטו רומן ( 1987 ) אפשר לאתר בעיקר יסודות של " רצון למצוא חן " . 
הסרטים שעשה דיין בשנות ה - 90 - קרי הטרילוגיה ודרמת הטלוויזיה יצחק היקר שהופקה בשנת 1997 – מדגימים בצורה טובה במיוחד את " המפגש בין כפל רצונות " , שהוזכר בספר כמה פעמים . 
אצל דיין מפגש זה הוא מרתק במיוחד מתוקף העובדה שהוא מופעל על ידי שלושה כוחות שלא קל להם לדור באיש אחד : רצון עז לזכות באהבת הצופים ; צורך שאינו בר כיבוש לשחוט כל פרה קדושה שנקלעת לעולמו ברוך האסוציאציות ; ערפול חושים מזדמן שפוקד אותו בשל עולם רגשי לא יציב במיוחד או בשל צריכה לא בהכרח מבוקרת של חומרים נרקוטיים כאלה ואחרים . 
תוצאת הלוואי הבולטת של המאבק בין כוחות אלה מתבטאת בכך שלא תמיד אפשר לדעת " מתי הוא מנסה לבטא מסרים חתרניים " ו " מתי הוא מנסה לזכות באהדת הקהל בדרכים מתוחכמות מאוד " . 
דיון נרחב בתופעה זו אפשר למצוא בפרק שהוקדש , במסגרת ספר זה , לסרט החיים על פי אגפא . 
בלי להיכנס לפרטים שבעזרתם אפשר להמחיש את האופן שבו " מלחמת הכוחות " המתקיימת בנפשו של דיין משפיעה על הסרטים הנזכרים אפשר לומר כי אחת הסוגיות המרתקות שנוגעות לסרטיו היא : מה גורם להם להיות פופולריים יותר או פחות ? 
אלא שעל הסוגיה הזאת , כמו גם על עוד כמה שאלות שספר זה הסתפק רק בהעלאתן , יצטרכו לחכות לזמנים ולמקומות ( ואולי גם למשיבים ) אחרים , כדי שייהפכו לסתומות פחות . 
ויפה שעה אחת קודם . 
* 
השם הראוי לקבוצת הסרטים האחרונה שתוצג במסגרת הדיון על היקפי השימוש ביסודות הלקוחים מסרטי הבורקס בקולנוע הישראלי שנוצר בשנות ה - 90 ובתחילת שנות האלפיים הוא " סרטי הכמיהה להרמוניה הישנה והטובה " . 
קבוצה שבעצם אפשר לחלקה לשתי קבוצות משנה : הראשונה מתארת סיטואציות שבהן אנשים מנסים ( ולעתים גם מצליחים ) לשקם בזמן הווה ( real time ) מצבים שונים שמסמנים - מייצגים באופן ברור תהליכים שהשתבשו בזמן כזה או אחר בעבר ; ואילו לקבוצה השנייה משתייכים סרטים שמציגים מצבים בעבר שבהם הוחמצה ( או לפחות אולי הוחמצה ) הזדמנות לשפר באופן משמעותי מצב עניינים מסוים שהסב לחברה הישראלית סבל רב . 
אפשר להמחיש את ההבדל בין שני סוגי הסרטים בעזרת השוואה בין סרטים כנקמתו של איציק פינקלשטיין או אושר ללא גבול ( השייכים לקבוצה הראשונה ) ובין סרטים כזהר ושחור ( מן הקבוצה השנייה ) . בעוד ששני הסרטים הראשונים מציגים את המציאות הישראלית כעתירת פגמים , אך לא ככזו שבעזרת תחבולה כזו או אחרת אפשר לתקנה ולהביא לכך שהמתקיימים בתוכה ישיבו לעצמם איזו הרמוניה אבודה , הרי שני הסרטים האחרונים מציגים ניסיונות לעריכת " חשבון נפש היסטורי " , שנועד ליצור פיוס בין ההווה לעבר . 
למה הדבר דומה ? 
להבדל שאפשר למתוח בין מרכז הליכוד למרכז מפלגת העבודה . 
הראשון כמעט תמיד מבטיח " קרקס פרוע וקליל " , שבסופו יחושו כולם כי החברה הישראלית פסעה עוד צעד לקראת עולם " דמוקרטי ובריא יותר " , בשעה שבשני נמצא , על פי רוב , חשבון נפש מעיק , שבסופו אף אחד לא יאמין כי הוא נעשה בתום לב ולכן כולם יקבלו אותו בביקורתיות , יכריזו עליו כ " מתנשא " וכ " מזויף " ויחפשו את המניע הנאלח שמסתתר מאחוריו . 
רוב הסרטים מהסוג הראשון מכילים הומור שאלה שוחט ( , 1991 עמ' 136 ) – בהשאלה ממיכאל באחטין ( Bakhtin , 1968 ) – מכנה " הומור - קרניבליסקי " . 
ההבדל הבולט בין " סרטי הבורקס " של שנות ה - 70 לסרטי שנות ה - , 90 המתארים סיטואציות שבהן אנשים מצליחים לשקם בזמן הווה " מצבים קיומיים לא מספקים " שאליהם נקלעו , מתבטא בכך שבשנות ה - 90 מי שלועג לממסד המדכא אלה אשכנזים גמורים , כגון : ליהי חנוך , אדו סלע , רון טל , דליה הגר , ינקול גולדווסר , אנריקה רוטברג , איתן גרין , יגאל בורשטיין ועוד . 
אפשר להמחיש את השיקום שעוברים מגזרים שונים בחברה הישראלית באמצעות עלילות סרטיהם של אותם במאים . 
מסע ההופעות האותנטי , כמו גם הסצינות המתווספות אליו , יוצרים תמהיל די מוזר בין מסרים של מחאה ( צריך להיזהר שגורלה של ישראל לא יהיה כגורל הצלבנים , ראו לאן הידרדרה החברה שלנו ) ובין טקסים אלטרנטיביים ( שאולי יחלצו את החברה ממצבה הקשה ) שנועדו ליצור תחושה ברורה כי " עוד לא אבדה תקוותנו " . 
ולא בכדי . 
המסע שמתאר הסרט מוכיח עד כמה החברה הישראלית עדיין לא איבדה את דרכה , אף על פי שלעתים קרובות טועים רבים לחשוב כי זה מה שקרה לה . 
בהקשר זה דומה כי אין מנוס מלעמוד על טיבם של " סרטי המסע האפיזודי " , שרוב הסרטים המנסים לשקם את ההווה בעזרת מסע עכשווי משתייכים אליו . 
גיבורי סרטים אלה עוברים תחנות שהקשר ביניהן אינו סיבתי ורק הרושם המצטבר שלהן " קובע את מטרת המסע ואת תכליתו " . 
ובמקרה שלפנינו מביא המסע לתחושה כי למרות הכול מסוגלת החברה להתלכד ולאתר " כוכב " ( השיר " מאיה " ) שיעניק לצופי הסרט תחושה כי נתיב השיירות שאבד לה שב ונמצא וכי שוב החברה שאליה הם משתייכים רשאית לצעוד מעדנות לעבר העתיד המזהיר הממתין לה . 
תחושה דומה מנסה ומצליח להעביר גם הסרט מסע הבחירות של מאיר אריאל , במסגרתו נלווה הבמאי אדו סלע למסע הופעות שערך מאיר אריאל במקומות שונים בארץ בחג הסוכות תשמ"ט . 
הפעם המסע הרבה יותר מתוכנן מבחינה תמטית ואידאולוגית : ללהקה שמלווה את אריאל קוראים " כריזמה " והוא עובר איתה את הארץ מצפון לדרום , כדי להציב בכל מקום בימה מאולתרת , שמעליה ינסה לשכנע את מאזיניו כי " משהו רקוב בממלכת ישראל / אבל אין מקום לדאגה כי נמצא לה גואל / שזהותו הברורה ( ומתחרזת ) היא מאיר אריאל " . 
המסע יוצר ( שניצר , , 1994 עמ' 323 ) בדרך כלל " מפגשים קוריוזיים – כמעט קריקטורליים " , שחושפים " מטען לא מבוטל של בורות בסיסית אצל אותו פלח אוכלוסייה שקרוי ' העם ' " , משבח את יוצרי הסרט ( סלע ואריאל ) על כך ש " הם עושים שימוש נבון ולגמרי לא מתנשא בפערים המתבקשים מאליהם שמתגלים בפגישות בין אנשי העיר והמדיה ובין תושבי הפרובינציות " . 
מעבר למעידה קלה של שניצר שחוטא מבלי משים בקורטוב של התנשאות כאשר הוא מתאר את " העם " שבו פוגשים יוצרי הסרט כלוקה ב " בורות בסיסית " , הוא מצליח לתאר היטב את מהותו של מסע הבחירות של מאיר אריאל : סרט שמשכיל לאחד בין הרצון לבקר את החברה ולהציגה באור מגוחך ובין הרצון להצליח להשיב את הסדר החברתי לקדמותו . 
שילוב דומה אפשר למצוא גם בסרט יוסל'ה איך זה קרה , המנסה בצורה מגושמת להשיב את החברה לעולם החלוצי של פעם , זה שכיכב בסרט אחר , שטיפל באותו עולם , חבורה שכזאת ( זאב חבצלת , 1962 ) . אלא שבעוד שחבורה שכזאת היה סרט אותנטי שהתרפק על עבר מיתי באופן שהפך אותו למיושן אך לא מזיק , יוסל'ה איך זה קרה הפך לסרט וולגרי שמנסה להפוך עבר הרבה יותר פרוזאי לסרט נעורים מהסוג הנחות . 
מסע מוצלח מעט יותר אל העבר אפשר למצוא בסרט קיץ אצל אריקה , שלמרבה הצער לא זכה לתהודה אשר לה היה ראוי . 
הסרט מספר את סיפורו של ילד ( אורי ) שהוריו השאירו אותו אצל סבתו בחופש הגדול כדי שתשמור עליו כאשר הם שוהים בחוץ לארץ . 
בתחילה סובל הילד משעמום שנובע מכך שסבתו ( אלישבע מיכאלי , שזכתה ב " אוסקר " מוצדק על משחקה בסרט ) מרעיפה עליו את ים תלונותיה כלפי העולם , מרבה לשקוע בשיחות ארוכות ומייגעות עם חברותיה ולשכוח את דבר קיומו . 
במהלך החופשה לומד אורי להמתיק את רוע הגזרה בעזרת התחקות אחר תושבי שכונתה של סבתו : אישה לא כל כך שפויה , בעל קיוסק שאינו שולט באופן מלא בממלכתו וכיוצא באלו אנשים מוזרים שמזכירים את תל אביב של שנות ה - , 30 ה - 40 וה - 50 . 
עיר שאותה ואת ה " מוטציות " השונות המאכלסות אותה פגשו צופי הקולנוע הישראלי בסרטים נוספים . 
אפשר למצוא תמונת עולם דומה גם בסרטים דוגמת מיכאל שלי ומחבואים ( דני וולמן , , 1975 1980 ) , שאף על פי שעלילותיהם מתרחשות בירושלים ולא בתל אביב , הם עוסקים באותה סביבה חברתית : דור ראשון ושני למהגרים ממזרח וממרכז אירופה שמנסים לחיות את חייהם בשלמות המקסימלית , אשר עליה מעיבים שני גורמים המאיימים להורסה בכל עת . 
הראשון - המועקה הכרוכה בחובה לחיות בצלה של השואה , שככל שעובר זמן רב יותר מאז התרחשה ברור שאין כמעט אף אדם אחד שחי בישראל שחייו לא הושפעו ממנה באופן דרמטי ביותר . 
השני - האידאולוגיה הציונית - סוציאליסטית , שהמשתייכים אליה הנהיגו את החברה היהודית בארץ ישראל במשך שנים רבות , תוך שהם מכתיבים לכל מי שחי ב " תחום שיפוטם " חיים של הסתפקות במועט והקרבה אישית למען הכלל וצרכיו . 
דומה כי שני יוצרים היטיבו לתאר יותר מחבריהם את התוצאות של החיים הממושכים תחת ההשפעות הנזכרות . 
הראשון , חנוך לוין , שכבר הובהר מדוע יש לראות בו את המתעד הגדול של חיי ניצולי השואה ומשפחותיהם שהגיעו לארץ בטרם פרצה השואה שבה נספו קרוביהם שנותרו באירופה . 
השני , יעקב שבתאי , שבמכלול כתיבתו ובעיקר ברומן זכרון דברים הצליח לתת ביטוי ממצה למחיר הכבד מנשוא ששילמה החברה הישראלית על היותה נתונה במשטר אידאולוגי כה נוקשה , שלא הותיר לפרטים החיים במסגרתו את החירות לתת ביטוי לצורכיהם הפנימיים ולממשם . 
סרטים רבים נתנו ביטוי למועקה שהיטיבו לתאר לוין ושבתאי . 
בהקשר זה כדאי לחזור אל הסרט קיץ אצל אריקה , שמשתייך במובהק לסרטים שעסקו בחיים בצלה המתמיד של הבדידות הקיומית ה " ממארת " שהביאה השואה על רבים מבני העדה האשכנזית . 
מעניין במיוחד לבדוק את האופן שבו מתכתב הסרט שלפנינו עם סרט שנוצר במחצית השנייה של שנות ה - 70 ושטיפל באותה מצוקה , הסרט של חנוך לוין וויטק טראץ' פנטזיה על נושא רומנטי . 
החוליה המקשרת בין שני הסרטים הוא השחקן אלכס מונטה , שבקיץ אצל אריקה ובפנטזיה על נושא רומנטי נושא את אותו השם – יעקב . 
איני יודע אם במאית הסרט קיץ אצל אריקה הייתה מודעת לכך שמונטה נשא שם דומה בסרטם של לוין וטראץ' או אם שמה לב שבשני הסרטים הוא ממלא תפקיד דומה , אך חזותו המהוהה של מונטה גרמה לה , כמו ליוצרי פנטזיה על נושא רומנטי , לבחור בו לתפקיד הראשי . 
לוין הסביר בתחילת סרטו מדוע בחר במונטה לתפקיד הראשי כאשר פתח אותו במשפט , שהושמע מפי יוסי בנאי , שמלווה את הסרט בקריינות שכאילו לקוחה מאגדות ילדים ושבמסגרתה נאמר : " היה היה בעירנו איש מסכן , עני ומכוער " . 
מילים שמבהירות לכל שומע כי לפניו סרט סרקסטי המתבונן על המציאות במפוכחות נטולת רומנטיקה . 
דליה הגר , לעומת זאת , אינה טורחת להכריז על טיבו של גיבורה , אבל כבר מהרגע הראשון שבו אורי מבחין בו כשכן חדש שעבר לגור בסמיכות לדודתו הוא מזהה את בדידותו ונחלץ לעזור לו . 
הדרך שבאמצעותה אורי בוחר " לעזור " למנהל החשבונות הערירי מחברת החשמל ( שבמבט ראשון , אבל רק במבט ראשון , מזכיר מאוד את השען הערירי ש " מככב " בפנטזיה על נושא רומנטי ) היא שליחתם של מכתבי אהבה מפוברקים בשמו ( של הפקיד ) אל דודתו של אורי . 
במבט ראשון נראה כי מדובר ביוזמת סרק , שהרי איזה סיכוי יש לכך שפקיד זוטר , שתחביבו הוא כל כך " חנוך לויני " ( איסוף מודעות אבל שהוא גוזר מתוך עיתונים ) , יסכים לשתף פעולה עם כזו יוזמה שמאיימת להכניס תזזית אל צחיחות בדידותו השלווה . 
העובדה שהפקיד אינו מגיב בדחייה עוינת , אלא מוכן לקדם את אריקה - הפונה אליו בעקבות המכתבים שהגיעו אליה - בסבר פנים יפות , משחררת אותו מ " חוג הקיפודיות הלוינית " ומעבירה אותו אל אגף הקרבה הפוטנציאלית . 
כתוצאה מכך הוא מורד בגורל היחיד השמור לבני דורו אצל חנוך לוין : חיים שכפל השפלה בצדם מאחר שהנך מושפל פעם אחת " ממה שיש לך " ומושפל פעם שנייה מכך " שאינך יכול להשיג את מה שאתה חפץ בו " . 
אלא שכנראה אי אפשר לחמוק כל כך בקלות מיד הגורל , במיוחד אם היית נתון במשך שנים רבות להשפעתו של " חוג הקיפודיות " , ואולי אף חשוב מכך , אם בחרת לחזר אחר מישהו המשתייך אף הוא ל " חוג " זה , וכך קורה שלאחר תהליך ארוך של שכנוע עצמי מחליט יעקב , ששכח לפתע מיהו ומניין הוא בא , להציע נישואין לאריקה . 
באחת שוכח יעקב " השני " כי לרגע האמין שאפשר לנתב את החיים ל " מסלול אופטימי " ומתחיל לנהוג בדיוק כמו חברו , יעקב " הראשון " מהסרט פנטזיה על נושא רומנטי , שלאחר שהוא מגלה כי זכה בחברתה של האישה שבה חשק רק לערב אחד עולה על הגג ומאיים בהתאבדות . 
אבל עורמתה של במאית הסרט קיץ אצל אריקה יודעת להפיק דווקא מהדמיון לכאורה שמתקיים בין שתי הסיטואציות אמירה רבת משמעות . 
כוחה של זו נובע משני גורמים משמעותיים שכדאי לציינם . 
הראשון נובע מהסיבות שבגללן בוחרים שני ה " יעקובים " לנסות ולהתאבד : ה " יעקב " שלה עולה להתאבד על הגג בגלל חלום על אישה אמיתית ועל אושר ממשי , בשעה ש " יעקב " של לוין מכור לפנטזיה בעלת ממד של קריקטורה , שמונעת ממנו לחבור אל החיים ולהינות מהם . 
הגורם השני נוגע לנסיבות שבהן שני ה " יעקובים " נשארים בחיים . 
מי שמונעת את התאבדותו של יעקב מפנטזיה על היא גלוסקא , שאינה יכולה לשאת את העובדה שלבו של בחיר לבה נתון לאשה אחרת ומתאבדת בעצמה . 
מעשה שבאופן פרדוקסלי מציל את חייו של אהובה , מאחר שהיא נוטלת מהתאבדותו הפוטנציאלית את הממד המלודרמטי - שבלעדיו היא מאבדת , למרבה האירוניה , את טעמה . 
יעקב מקיץ אצל אריקה באמת מעז לבחור בחיים , כשמי שמשכנעו לעשות זאת ( בפעם השנייה באותו יום ) זה אורי הילד . 
בפעם הראשונה שכנע אותו אורי לחזר אחרי אריקה . 
בפעם השנייה הוא נענה להפצרותיו של אורי , שעולה אחריו לגג כדי לשכנעו שלא להתאבד - ומחליט להיענות לתחינותיו של הילד , שמנמק את דבריו בעזרת הטענה הכי " בוחרת בחיים " שאפשר למצוא בעידן האקזיסטנציאליסטי : " הרי תמיד תוכל לקפוץ גם מחר " . 
ההבדל המצטבר בין שני הסרטים הוא למעשה ההבדל בין הרומנטיקה ההוליוודית לסוגיה - שלוין חש שהיא האויב מספר אחת של כל אדם שוחר חיים ( ולכן טרח לכתוש את אותה רומנטיקה הוליוודית בכל מילה שכתב ) - ובין העוז להפנות לה עורף כדי לבחור בחיים " כמות שהם " , כפי שמטיף הסרט קיץ אצל אריקה . 
הווה אומר , חיים שבהם מוותרים על נשים " פוסטריות " ולא מציאותיות ( כמו מלכת שבדיה ) לטובת נשים ממשיות , העשויות מבשר ודם , כמו אריקה וגלוסקא . 
העובדה שאריקה מתכוננת לאורך כל הסרט , בעזרתו של אורי , לקראת אודישן שבמסגרתו היא צריכה לשיר בשפה הרומנית , שבה אינה שולטת , רק מעניקה משנה תוקף לשלל המגמות התמטיות והאידאולוגיות שהסרט מנסה לצדד בהן באופן שיטתי . 
כל זאת בעזרת שימוש מסיבי בהומור שמאפשר התבוננות מעט שפויה יותר על החיים . 
פרק סיכום 
" עכברי כל העולם התאחדו " / אהרן שבתאי 
בטלוויזיה מראים את התינוק הגווע ממוות בזאיר 
כדי שנתחנך , כדי שנתחשל , כדי שנסתגל , 
כדי שנבלע עוד גלולת בידור , 
ומבלי שקרנית העין תתעבה כמו סוליה , 
נזיל דמעה , אך נצדיע לציידים ולטורפים . 
לכן הם מראים את החיל שיושב על גבנון עפר 
ובתום צונן קושר כתרים לסגולות כלבו , 
והוא משולח לשם הדגמה לנעוץ את שיניו 
באדם - ארנבת עוטה כאפיה שמתרוצץ בחורשה . 
והנה מודענו הדחפור , נכנס בטרטור למרקע , 
חודר לחלקת חלכאים שנושלו , לנגוס בזיתים ; 
המקרע הוא לוח ללמד דרדקים 
לסלק כל מורך , כל פקפוק , כל עכבה , 
הדחפור הוא רכב נחוץ לתברואת הסביבה , 
כמו מכלית לניקוב ביוב , כמו משאית זבל ; 
לובשי המדים שמכים כפריות ליד מחסום , 
המסוק שחג מעל מחנה פליטים כמרסס שדה , 
עוסקים בביעור סוג מזיקים חדש שפושה . 
ככל שהמעטים מתעשרים , 
יותר ויותר אנשים נהפכים לעכברים וחולדות , 
אלה הם בעלי חיים שאין בהם צורך , פסולת , 
דוחקים אותם לשכונות , גטאות , בתי - סוהר , 
כושים , תאילנדים , ערבים וכו ' . 
אך חכו , ידידי , 
מחר אעמוד במרפסת וארה גם אתכם 
מצייצים מסדקי הבטון בחצר וממחילות במגרש : 
" עכברי כל העולם התאחדו " . 
קשה להחליט כיצד יש לסיים ספר שכותבו רוצה לומר את האמת לקוראיו , אך מבין שהוא חייב גם לשפר את תמונת עולמם אם הוא חפץ לגרום לכך שלא יזנחו אותו בזעם . 
כדי להתגבר על קושי זה יתעלם הסיכום מהשיר שפתח אותו כדי לזכור שמה שקורה בישראל בארבעים השנים האחרונות הוא הערת שוליים של הכיבוש , ששינה את צביונה של מדינת ישראל מן הקצה אל הקצה . 
במקום לעסוק בו ( אך במקביל לאזכורו ) יתמקד ה " סיכום " בשני נושאים חיוביים הקשורים במצבו של הקולנוע הישראלי . 
הנושא הראשון נוגע לעיסוק האינטלקטואלי ההולך ומתרחב בקולנוע הישראלי . 
במסגרתו יתואר וינותח ספר שניסה להציע כיצד יש לנתח סרטים ישראליים מצליחים ונחשבים שנעשו בשנות ה - 90 . 
המדובר בספרו המשובב של קובי ניב , על מה הסרט הזה ( 1999 ) , שהדיון בו נשמר לרגע זה מסיבה פשוטה : בעזרתו אפשר להבליט כמה מהיתרונות שאפשר לזקוף לספר זה בלי לפגוע בזכויות ובאיכויות שאפשר לייחס לספרו של ניב . 
הנושא השני קשור למצבו ההולך ומשתפר של הקולנוע הישראלי בעשור וחצי האחרונים . 
העיסוק בנושא זה נועד להבהיר בצורה חד - משמעית , שעמדתו של ספר זה כלפי הקולנוע הישראלי בכללותו היא אוהדת , חיובית ואופטימית . 
ובמקביל , להדגיש כי כל הדברים שנכתבו בספר זה על סרטים ישראליים , נועדו להצביע על מאפייניהם שלהם – ולא בכדי לבקר אותם ( חס וחלילה ) או להלבין את פני יוצריהם ( רחמנאלצלן ) . לפיכך ינוצל חלק זה בשמחה ובששון , על - מנת לומר מקצת שבחיו של הקולנוע הישראלי , שענפים רבים שלו מתפתחים בשנים האחרונות בצעדי ענק מרשימים ומרנינים . 
כשמדובר בספרו החשוב , הבהיר והלא מספיק מסוקר של קובי ניב , כדאי לשים - לב , לאופן שבו מתאר ניב - כבר בתחילת הספר - כמה נפגע מכך שכתב תסריט לסרט , שהתקבל בעוינות על ידי הביקורת . 
הכנות הזאת מתחברת להמון דברים טובים שאפשר להגיד על קובי ניב – בגין היותו נעים הליכות , טוב שכל , משעשע , פמיניסט וסתם אדם מגניב . 
ניב המשיל את תגובת הצופים לסרטו למצב שבו בני אדם בוחלים בתפוז לאחר " נגיסה אחת בקליפתו " . 
לתסכול שחש ניב נוספה תעלומה , שהתמקדה בסיבות בגללן סרט אחר , שחור - שיצא לאקרנים מעט אחרי סרטו - זכה בהצלחה מסחררת . 
כדי לפתור את התעלומה פנה ניב לספרו של סיד פילד ( Field ) , שבעזרת ניתוח של ארבעה תסריטים מנסה לאפיין את הקולנוע האמריקאי . 
הקריאה בו הביאה את ניב לכתוב ספר דומה על הקולנוע הישראלי , שבעזרתו ינסה להקנות לצופה הישראלי את היכולת לפענח את " החלק הסמוי , החבוי והלא מודע " של חמישה סרטים ישראלים . 
הנימוק לבחירה בסרטים אלה דווקא : העובדה שהצלחת הסרטים לא הביאה לכך ש " הסוד " הטמון בהם יהפוך לנחלת הכלל . 
המטרה : לרדת אל " מתחת לקליפתם " של הסרטים , כדי להניח את המפתחות להבנתם בפני קוראי הספר . 
כדי להקל על הקוראים ניב מבהיר להם שגם בספרו הקודם , איך לכתוב תסריט , חתר להשיג יעדים דומים . 
באותה הזדמנות הוא מזכיר שבאותו ספר ניסה ללחום בתיאוריית ה " אוטר " , כלומר להוכיח שאין אמת במה שחושבים רוב העוסקים ביצירת קולנוע ישראלי - ושבעיניו נחשב לטענת סרק - כי " מי שעומד מאחורי עשיית הסרט הוא הבמאי , שאמור להיחשב כיוצרו האחד והיחיד " . 
במקומה רצה ניב לקדם תפיסה ריכוזית קצת פחות , משותפת קצת יותר : מי שעושה את הסרט הוא לא סוליסט , מאחר שמדובר יותר ב " עבודת צוות " . 
אלא שבשנים שחלפו בין כתיבת שני הספרים הגיע ניב למסקנה שונה לחלוטין . 
אמנם הוא עדיין חושב שעשיית סרט מחייבת עבודת צוות , אבל הדבר לא מונע ממנו להיות יצירה של דמות אחת בולטת . 
עם זאת , לדעתו , הדמות הזאת היא לא הבמאי , אלא כותב התסריט , שאחראי על כל מה שקורה בסרט מבחינה אמנותית . 
הווה אומר , שהמסעות שעוברים גיבורים קולנועיים אינם מתרחשים באקראי , כי מאחוריהם עומד מוחו המתכנן של התסריטאי . 
ומכיוון שסרטי קולנוע הם יצירה אישית של תסריטאים , פירוש ופענוח של סרטים צריך להיות בעל הדגשים אישיים - דהיינו , מתוך דחיית ניתוחים סוציולוגיים - חברתיים לטובת התמקדות בהיבטים פסיכולוגיים - נפשיים . 
מתוך החלטה מודעת לדחות את הדיון בסוגיה האם לעובדה שניב הוא תסריטאי במקצועו הייתה השפעה על שיקוליו הפואטיים והאמנותיים – אפשר לומר כי הוא מצהיר בצורה גלויה שכוונתו לנתח את הסרטים שבהם יעסוק באופן שבו עוסקת הפסיכולוגיה בפענוח של חלומות , אגדות , סיפורים ומיתוסים . 
וזאת כדי לצאת למלחמה נטולת פשרות כנגד העובדה שהקולנוע הישראלי הוא כמעט " נטול הגות " , כתוצאה משתי סיבות . 
ראשית , נטייתם של מבקרי סרטים לא להסביר ולנמק את קביעותיהם לגבי הסרטים עליהם הם כותבים – מתוך גישה שטחית ונטולת מוטיבציה אינטלקטואלית , שמראש מסתפקת בנבירה רדודה בקליפתו החיצונית של הסרט בלבד . 
שנית , בחירת המבקרים , שכבר נזכרו , לנתח את הסרטים רק בעזרת מונחים סוציולוגיים ופוליטיים והימנעותם מלדון בסרטים במונחים אישיים , נפשיים ופסיכולוגיים - שמהם הם מתעלמים בדבקות רבה : כאילו הם חיים בארץ נידחת ומפגרת , ששמעם של פרויד ויונג והפסיכולוגים בכלל טרם הגיע לאוזני המתגוררים בה . 
כמפתח לכינונו של דיון מעמיק מעט יותר מציע ניב להתחיל ולהתייחס לסרטים הנוצרים בישראל כאל " יצירות אמנות שלמות , רחבות , מורכבות , עמוקות , מקיפות , ומשמעותיות " , ובאמצעות כך לברוא גם התייחסות חדשה ורבת רושם לקולנוע הישראלי וליוצריו שמציעה להמיר את ראייתו כ " תינוק זב חוטם " בתפיסתו כ " אדם בוגר ועצמאי , האחראי-למעשיו " . 
כהכנה למלאכת הניתוח המעשית ניב מציע לבחון את כל הסרטים שהוא עומד לנתח כבעלי מכנה משותף אחד : שאיפה לאחד בין חצאים הנראים מנוגדים כביכול - כמו " גברים ונשים , מודע ולא מודע , שמאל וימין , טקסט וסב - טקסט , קולנוע ומציאות , ערבים ויהודים " - לשלם אחד אינטגרטיבי ומנחם . 
במקביל הוא מסב את תשומת הלב לכך שאף על פי שכל הסרטים המנותחים בספר עוסקים במתח בין " מזרחים לאשכנזים " אין הוא מתכוון ל " מצבה של החברה הישראלית " להפוך לנושא המרכזי של הספר . 
כי לא למטרה זו נכתב הספר , אלא כדי להבין מה סרטים ישראליים עושים ללב , למוח ולנשמה . 
אף על פי שקל להסכים עם רוב ההסתייגויות שניב מעלה כנגד מה שכתבו מרבית המבקרים שהתייחסו לסרטים שאותם גם הוא מנתח , אין זה פשוט לקבל חלק ניכר מההשגות שבעזרתן הוא מנסה להראות שרק הוא הצליח באמת לפענח את המסתתר בנבכי הסרטים הללו . 
אפשר להסביר זאת בטכניקה שבעזרתה קובע ניב על מה הסרטים אותם הוא מנתח בספר , שמזכירה קצת את הדיונים בשיעורי הספרות בתיכון על ה " חוויות האוטוביוגרפיות שגרמו לסופר או למשורר לכתוב את יצירותיו " ( ולחילופין : מ " איפה נחל המשורר את שירו ? " ) . זהו " קו חקירה " שמספק המון ידע על הביוגרפיה של היוצרים , אבל גם מוכיח שלעתים קרובות גם ביוגרפיה היא לא יותר " מסוג של פורנוגרפיה " . 
כך , למשל , קשה להסכים לכך כשניב הופך את החיים על פי אגפא לסרט העוסק במבואות סתומים שצמחו מהדיכאון שעליו דיווח מחברו מעל דפי העיתון חמש שנים לפני עשיית הסרט . 
קשה גם לקבל את הקביעה כי דיין עשה את הסרט כדי לשכנע בני אדם עד כמה חשוב ללחום ב " מבואות סתומים " מעין אלה כדי לברוא עולם בריא ולהתחיל בחיים חדשים . 
זוהי תיאוריה בעייתית ולא בהירה , שהופכת לבעייתית כאשר היא הופכת בסיס לסלקציה מרירה , שבמסגרתה ניב מבדיל בין " מי שמת בסוף הסרט " ובין " מי שקיבל דחייה קצרה " . 
מה עוד שלא ברור מה באמת מאחד בין שלושת האזרחים שלא מצאו את מותם בפאב שבו מתרחשת מרבית עלילת הסרט ובין חבורת החיילים שטובחת בכל האחרים , בלי שאיש מהם יישרט אפילו בזרת . 
ואם לא די בכך , הרי שבסוף כל הניתוח המרשים ניב מייחס לסרט מסר די כללי וסתמי , שחוזר שוב ושוב על שליליותם של " מבואות סתומים " . 
הבעיה נותרת בעינה גם כאשר ניב מייצר מכתמים שנועדו לשכנע את הקוראים כי המסר של הסרט צריך למצוא חן בעיניהם , למשל : " אין חיים כל עוד המבואות הסתומים נשארים בחיים " , או " אנשים חפצי חיים חייבים לחסל את המבואות הסתומים " . 
לפיכך אפשר להניח בוודאות שלא למסר הזה התכוון ניב כאשר הבטיח בחגיגיות שהוא יראה לקוראיו כיצד יצירות קולנוע יכולות להיות שלמות , רחבות , מורכבות , עמוקות , מקיפות ומשמעותיות . 
ולחילופין , שזוהי ה " התייחסות החדשה לקולנוע הישראלי " שניב הבטיח לקוראיו – תוך הצהרה שבעקבותיה הם יתחילו לראות בקולנוע זה " בוגר , עצמאי ואחראי למעשיו " . 
המלאכה שעושה ניב לגבי שלושה מבין ארבעת הסרטים הנוספים שהוא מנתח בספר ( זהר , שחור , חולה אהבה משיכון ג' ) , היא הרבה יותר מעניינת . 
בעיקר משום שהסתייע בראיונות שערך עם התסריטאים שלהם כדי לחשוף את המטרות שעמדו לנגד עיניהם כשעשו אותם . 
בדיון על זהר ניב חושף את העובדה , שבעיניו היא מצערת , הנוגעת לכך שכותבי התסריט ( משה זונדר ואמיר בן - דוד ) כפו על הסרט תפיסה סוציו - פוליטית מובהקת : מלחמת ששת הימים הולידה את החיבור הגורלי בין " המזרחים " ובין הימין הפוליטי הישראלי . 
חיבור זה הביא לעליית הליכוד לשלטון ב " מהפך " של שנות ה - 70 ( 17 במאי 1977 ) , שלדעת התסריטאים מנחם בגין הוא מסמנו הפוליטי , בשעה שזוהר ארגוב הוא מייצגו התרבותי . 
כמו כן , ניב גורס כי שני התסריטאים היו משוכנעים שסופו של אותו מהפך , שלדעתם רוב סממניו היו לא סימפטיים , הסתיים עם ניצחונו של " הגוש האשכנזי - שמאלני " בראשותו של רבין בבחירות של שנת 1992 . 
ניב אינו מבקר את עמדתם של התסריטאים , אף על פי שאפשר לחלוק בנחרצות על הרבה מטענותיו , אלא טוען כי מה שמפריע לו זו העובדה שעמדתם של התסריטאים הכתיבה את האופן שבו עיצבו את עלילת הסרט ואת דמויותיו . 
וזאת בניגוד למה שאמור להיות הסדר הנכון של הדברים - כלומר שמה שיש לתסריטאים לומר ינבע מהדמויות שיצרו ומעלילה שהם מספרים , ולא להפך : כי " הכלב צריך לכשכש בזנב , ולא הזנב בכלב " . 
בשחור ניב מחלץ מהתסריטאית , חנה אזולאי - הספרי , הודאה בשתי " האשמות " כבדות משקל . 
הראשונה – כניעה לכוחות גבריים ואשכנזיים , בדמותם של המפיק יורם כסליו והבמאי שמואל הספרי , שכפו עליה שינויים באמצעות הפעלת לחץ בעיתוי לא קל . 
במיוחד העסיקה את ניב השאלה הגורלית , האם אפשר לראות בעובדה שהבמאי משמש בחיי היומיום גם כבן זוגה של התסריטאית גורם שהפך אותה לבת מזל או לחסרת מזל . 
מקור הבעיה בכך שלאחר שהוחלט כי כסליו והספרי הם הבמאי והמפיק " הסופיים " , הם " שכנעו " על התסריטאית לשנות את החלק ה " עכשווי " של הסרט שמתרחש בשנות ה - 90 . 
כתוצאה מכך הפכה גיבורת הסרט מאישה שאינה יכולה ללדת שבעלה נמצא בחו"ל כדי לטפל בסידורים שיאפשרו להם לאמץ ילד – לאם לילדה אוטיסטית שמתפייסת במהלך הסרט עם עברה , וכתוצאה מכך לומדת לקבל את אחותה המפגרת ( ובאמצעותה גם את ילדתה המנוכרת ) . ה " האשמה " השנייה נוגעת לסיבה שבגללה הסכימה התסריטאית לקבל את ה " וויתור " שנכפה עליה . 
ניב טוען כי הסבר זה מסתתר ( לא במקרה ) דווקא בסצינה היחידה שהבמאי " הכניס " לעלילה . 
זו מתרחשת דווקא בחלק של הסרט שמתרחש בשנות ה - , 70 בשעה שגיבורת הסרט עומדת לעזוב את הבית כדי ללכת ללמוד בפנימייה . 
אחיה הבוגר , שמתפקד כראש המשפחה , אומר לה בחגיגיות מרגשת ומודגשת : " רחל , לפני שאת נוסעת , אני רוצה לומר לך משהו – היום את מתחילה מסלול כלפי מעלה , ואני יודע שתגיעי מאוד מאוד גבוה , אבל כמה גבוה שלא תגיעי , אל תשכחי אף פעם מי את ומאיפה את , וכמה קשה היה לנו לשלוח אותך לשם " . 
החיבור בין שתי האשמות מאחד , לדעת ניב , גם בין מה שקרה לילדה הקטנה - שעליה מספרת התסריטאית בסרט ( תוך שהיא מודה בגלוי שמדובר בבת דמותה ) – ובין מה שקרה לתסריטאית הבוגרת במהלך עשיית הסרט . 
שתיהן עברו תהליך של עיקור שנועד לסייע להן לשרוד . 
הילדה הקטנה עשתה זאת לעצמה כדי שתוכל " לחיות , לצאת אל העולם ולהצליח " ; ואילו התסריטאית הבוגרת נאלצה לעשות זאת לתסריטה כדי לאפשר לו לצאת " מהכוח אל הפועל להפוך לסרט ולהצליח " . 
ובמקביל שתיהן הקפידו שלא " לשכוח מי הן ומאיפה הן " ולמה הפכו בזכות ( כלומר בגלל ) העולם האשכנזי , הגברי והמעקר ( ישיב האלוהים , לכל מי שמסייע לו להמשיך ולרדות באחרים כגמולם ) . 
בחולה אהבה משיכון ג' ניב מצליח לחשוף כי לסרט היה סוף אחר . 
במסגרת סוף זה המצלמה , שבגרסה הסופית של הסרט מתמקדת בויקטור ובלבנה , עוזבת את הזוג הנמצא במיטתה של האחרונה כדי לצאת החוצה מבעד לחלון חדרה אל מחוץ למחלקה . 
המצלמה יוצאת מהחלון ויורדת באטיות לעבר חבורת גברים שמקשיבה להצהרות האהבה של ויקטור ללבנה - ולעוד שני " קולות " , שויקטור וצופי הסרט נחשפו אליהם זמן מועט לפני שהוא נכנס למיטתה . 
הראשון הוא קולו של חרפוף , שמעדיף לקרוא לאהובה שנטשה אותו ( " אוולין " ) מאשר לנסות ולחדש את הקשר איתה , לאחר שהיא שבה כדי להיפגש איתו . 
השני הוא קולה של מקהלת הנשים המקסימה שויקטור ראה בטלוויזיה כשהן מפסיקות לשיר ומתחילות להשמיע אנחות זימה . 
סוף זה היה אמור להוציא את הצופים מהסרט בחזרה אל חייהם , כדי להציב בפניהם את השאלה המכבידה : אחרי שראיתם את הסרט ( ולחילופין , הצצתם לחייהם של אנשים אחרים ) , האם " תתפזרו ' איש איש לביתו , לאשתו השקטה ולחייו האפורים ' , או שמא תקומו ותיאבקו , כמו ויקטור , כדי להשיג אהבה ותשוקה בחייכם שלכם ? " . 
אלא ששבי גביזון , הבמאי - תסריטאי של " סיפור האהבה " , החליט לוותר על מה שקורה לאחר שויקטור נכנס למיטתה של לבנה . 
ולפחות על פי עדותו היו לו סיבות טובות לקבל את ההחלטה הנזכרת : כל מי שצפה בסרט בהקרנות מוקדמות טען כי הסיומת הזאת מנכרת מאוד , כלומר מוציאה אותם מהסיפור ופוגעת בהנאתם . 
לכן הוא נשאר עם הזוג המאוהב באקט שניב מתאר כ " ככניעה " ללא תנאי לקהל הרחב , ושאותו ניב מנתח כתהליך שבמסגרתו היוצר כולא את עצמו בתוך הסיפור של הסרט בגלל שאינו מסוגל לצאת ממנו ולהראות לקהלו שבמציאות זה אחרת . 
למותר לציין כי ניב אינו אוהב את רוב הדברים שכתבו בעמל רב המבקרים על החיים על פי אגפא , זהר , שחור וחולה אהבה משיכון ג' . 
הבעיה היא שכנגד כולם שולף ניב שוב ושוב את אותה המנטרה , שהופכת כמעט למכתם : מה שקרה לגיבור או לגיבורת הסרט קרה גם למספר או למספרת שהמציאו אותם " . 
זהו גילוי חשוב , אבל הוא מוכיח קצת את המובן מאליו : " המשורר לא משפע , אלא מעצב הוא שר " ; ולחילופין , שהסיבה שבגללה כולנו ממשיכים לשאת בעול הנורא מכול , זו העובדה הפשוטה והחותכת , שאין לנו פשוט לאן ללכת " . 
וכדי שלא יצטייר מצב עגום כל כך שימנע מהקוראים לחוש כי הספר משפר את " תמונת עולמם " , האופן שבו הם רואים את החיים , נברא החלק השני של הסיכום לספר , שאמור לעסוק ב " מצבו העכשווי המשופר של הקולנוע הישראלי " . 
בדרך " אליו " חשוב להתנצל על מה שלא עלה בידי ספר זה לעשות . 
עיקר הצער הוא על כך ששני גופי יצירה גדולים וחשובים – הקולנוע הדוקומנטרי והיצירה הטלוויזיונית - נותרו כמעט לחלוטין מחוץ לספר . 
אפשר להסביר עניין זה בצורה פשוטה למדי : בפרויקט עכשווי , או כמעט עכשווי , שאמור להתייחס לכמות גדולה של יצירות , מאמרים , ספרים ושאר מוצרי תרבות שצצים ללא הרף , קשה מאוד להצליח לכתוב על " הכול " - מה שהיה צריך לעשות אם רוצים שהספר יהיה שלם וממצה . 
לפיכך ייאמרו רק כמה מילים על כל אחד משני סוגי קולנוע חשובים אלה . 
לגבי הקולנוע הדוקומנטרי התופעה מצערת במיוחד . 
מדובר במאות סרטים שהפכו את ישראל למעצמה דוקומנטרית - הן מבחינת כמות הסרטים והן מבחינת איכות הסרטים שנוצרים במסגרתה . 
שלושה גורמים אפשרו פריחה זו של קולנוע דוקומנטרי . 
הראשון : ערוצי השידור הרבים – כבלים ( 1990 ) , ערוץ 2 ( 1993 ) , שידורי הלוויין ( 1999 ) , ערוץ 10 ( 2001 ) - שנוספו והעלו את נפח השידור הטלוויזיוני ( ואת נפח השידור של הסרטים הדוקומנטריים בכלל זה ) במאות ( ואולי אפילו באלפי ) אחוזים . 
השני : הקמתן של קרנות תמיכה חדשות - כמו קרן רבינוביץ' ( 1990 ) , שפועלת בחסות עיריית תל אביב ; קרן נוגה , קרן הפקות מקור ו - אי.סי.פי - שפועלות במסגרת " מועצת שידורי הכבלים " ; קרנות שפועלות במסגרת ערוץ 2 ( כמו ברוש , סנונית , קרן הקולנוע החברתי ) ; הקרן החדשה ( 1993 ) , קרן גשר ( 2000 ) – שהעלו את היקף התמיכה הכספית בסרטים בכלל ( ובסרטים דוקומנטריים בפרט ) באלפי אחוזים . 
השלישי : הפיכת ציוד הצילום והעריכה הנחוץ לעשיית קולנוע עלילתי ודוקומנטרי באיכות שידור לזול עד כדי כך שכמעט כל אדם יכול להרשות לעצמו את רכישתו . 
גורמים אלה , ובמיוחד שני הראשונים , גרמו לפריחה מרשימה גם בכל הקשור ליצירה הטלוויזיונית – על שלל מרכיביה : דרמה , תוכניות אירוח , שעשועונים , חדשות , תוכניות תחקיר , ספורט ועוד . 
מבין כל אלה , הדרמה מעוררת את העניין הגדול ביותר . 
ואף על פי שאפשר לעורר דיון לא מבוטל בסוגיה זו – האם הדרמה היא התוצר החשוב יותר שייצרה הטלוויזיה בישראל בשנות ה - 90 ובתחילת שנות האלפיים – אין ספק כי הדרמה , שנוצרה בתמיכת הקרנות וגופי השידור הנזכרים , העצימה ושיפרה מאוד את נפח ואיכות הדרמה הטלוויזיונית שלנו . 
די אם נזכיר סדרות ( ודרמות בודדות ) כגון בת ים – ניו יורק , פלורנטין , שבתות וחגים , הפוך , טירונות , הבורגנים , שמש , שוטטות , מבצע סבתא ועוד כדי שנבין עד כמה עולם הדרמה הטלוויזיונית שלנו ( שכלל לפני כן את חדווה ושלומיק , קרובים - קרובים , קסטנר , קו , 300 עניין של זמן , כן - מה , מאשה ועוד כמה פריטים נשכחים ) התעשר והתגוון . 
מפאת קוצר היריעה ייוותרו להם , לפי שעה , גם הקולנוע הדוקומנטרי וגם הדרמה בצד , וימתינו לכך שיום אחד יימצא הזמן לטפל בכל אחד מהם בנפרד , במסגרת חיבורים על תולדות הקולנוע התיעודי הישראלי או דברי ימיה של הטלוויזיה בישראל – שכבר מזמן ראויים לכך שייכתב עליהם יותר . 
כאן אפשר להסתפק בכך שבאמצעות תיאור וניתוח של אחת מקבוצת הסרטים היותר מעניינות שנעשו במסגרת הקולנוע הישראלי נערך דיון בכמה סוגיות מרכזיות הנוגעות לתפקיד שממלא הקולנוע בכלל ולתפקיד שהוא ממלא במסגרת החברה והתרבות הישראלית בפרט . 
בעיקר כדאי לשים לב לשלוש סוגיות מרכזיות שאפשר לומר כי הדיון בהן הוא גולת הכותרת ( ועיקר החידוש ) של ספר זה : 
הראשונה נוגעת לסיבות שבגללן סרטים מצליחים ( כלומר נצפים על ידי צופים מרובים ) , שבאופן די מפתיע גם לא נידונה כמעט במהלך ההיסטוריה של האמנות וגם נתקלת בעוינות רבה כשמנסים לדון בה - כנראה משום שהחתירה להצלחה נתפסת כמשהו נחות , שרק מפיקים תאבי בצע ובמאים נטולי דחפים אמנותיים מתעניינים בו . 
בישראל תופעה זו היא חמורה אפילו יותר , מפני ש " תיאוריית המחבר " - המחלקת את במאי הקולנוע לטכנאים - נטולי - השראה ולאמנים - המצליחים - לבטא - את - עצמם - גם - במסגרות - המקצועיות - היותר - נוקשות - זוכה לאהדה רבה כבר עשרות שנים ( מאז " הומצאה " על ידי אנשי " הגל החדש הצרפתי " ) . דווקא בשל כך חשוב מאוד לדון בסרטים הנעשים במסגרת הקולנוע הישראלי בהקשר הזה , שנועד לבחון את הסיבות המדויקות שבגללן סרטים מצליחים . 
נראה כי בחינת הסיבות להצלחת הסרטים שנידונו בספר זה מאפשרת להעמיק בצורה משמעותית גם את הדיון בתכנים , במסרים ובמרכיבים הפואטיים - אמנותיים שלהם . 
השנייה מתבססת על המחלוקת המרה הניטשת זה כמה שנים בין חוקרים ציונים לחוקרים פוסט - ציונים בתחומים שונים , כגון : היסטוריה , סוציולוגיה , כלכלה , תרבות , אמנות ועוד . 
החידוש שניסה להביא הספר אל מחלוקת זו ( שכבר אפשר להתחיל לקרוא לה " עתיקת יומין " ) מתבטא בעיקר בהדגשת עקרותה כבדת המשקל , שלמרבה הצער החלק הארי של השותפים לה אינם מודעים לה . 
כתוצאה מכך חוטאים החוקרים של שתי האסכולות בשני חטאים כבדים : הם משקיעים כמויות עצומות של אנרגיה מיותרת בהתנצחות עם האסכולה המתחרה , ובמקביל מעלים ענני אבק כבדים שמונעים לראות את הנזק העמוק ששתיהן גורמות . 
ואף על פי שהשימוש במילה " נזק " נראה חריף וקיצוני מדי , שהרי מדובר " כאילו " רק בוויכוח אינטלקטואלי " כזה " , נדמה כי לפחות בספר זה הוכח כי מדובר בנזק של ממש . 
וזאת מפני שמאבק האיתנים עליו מדובר גורם לציונים להשקיע מאמץ רב באישוש הטענה כי המשגים שנעשו במהלך כינונה של " החברה העברית בארץ ישראל " הם מעטים וקלים לתיקון – ולפוסט - ציונים להשקיע מאמץ דומה בכינון הנרטיבים של כל הקבוצות שהיו למרמס במסגרת תהליך זה . 
הבעיה בשני המקרים היא שהמאמץ להוכיח את צדקתם גורם לשני הכוחות שלא להשקיע את האנרגיה הנחוצה לשיפור מהיר ככל האפשר של המצב ששניהם מסכימים כי הוא בלתי נסבל . 
הסוגיה השלישית היא פשטות הפתרון ודחיפותו . 
ספק אם זוהי סוגיה שספר שעניינו " פואטיקה קולנועית " או " דברי ימיו של עשור בקולנוע " יכול להתהדר בעיסוק בה : שהרי ספרי מחקר אמורים לנתח בעיות ולא להציע את הדרך לפתירתן . 
אלא שכשמדובר בתרבות הישראלית – ובאינדיקציות שהיא נותנת לגבי מצבה של החברה שבתוכה היא נוצרת – צריך אדם להיות בחזקת רשע השואל " מה העבודה הזאת לכם " כדי שלא לעשות את הצעד הקטן המוליך מ " הקיים " ( is ) ל " מתחייב " ( ought ) , כלומר מתיאור המצב או הבעיות למתן הנחיות או המלצות לגבי האופן שבו יש לפתור אותן . 
וכאן התשובה היא פשוטה : להבין כי כל דקה של חוסר שוויון בין נשים לגברים , מזרחים לאשכנזים , ערבים ליהודים , דתיים לחילונים , היא בלתי נסבלת הן ( ואולי בעיקר ) בשביל המקופח והן בשביל המקפח . 
המקופח נידון לעבור " פיסות חיים ארוכות מנשוא " , במצב שבו לא עומדים לרשותו " כל האמצעים " – כלומר לפחות כלל האמצעים חלקי מספר בני האדם – שבנמצא כדי לפתור את בעיותיו . 
המקפח נאלץ לחיות במצב שבו הוא חש תמידית רגשי אשמה ( על " האמצעים " שהוא גוזל מהמקופח ) וחרדות ( מהרגע שבו המקופח יתעשת ויבוא לתבוע את חלקו בעוגת האמצעים ) . ואם זהו המצב - הרי אך טבעי הוא שנקרא לכל האנשים שהשתכנעו כי " אין חזון למועד " ו " אסור להוסיף ולהמתין בסבלנות " לבוא הרגע – כי אם להביאו . 
בקיצור : " הכינו את העזים " - הגנים הציבוריים ממתינים לנו כבר שנים רבות . 
כמה חודשים של שביתה מרוכזת ישיבו את הצדק והשוויון אל כנם ואת הסדר החברתי למקום שכבר שנים היינו צריכים להשיבו אליו . 
אם נלך בכל אלה ולא ניתן לעצלות להשיבנו אל התרדמת החברתית - תודעתית שאנו נתונים בה תדיר – אין ספק כי כתיבתו של ספר זה הייתה כדאית . 
ישראל מקוב : " חברות התרופות מצליחות להגיע לפחות פריצות דרך רפואיות וחבל " 
מנכ"ל ונשיא " טבע " נבחר לקורטוריון הטכניון 
13.6.2006 
מאת : אבי בליזובסקי 
ישראל מקוב , מנכ"ל ונשיא חברת " טבע " , הזהיר בשבוע שעבר כי חברות התרופות מצליחות לפתח פחות תרופות המהוות פריצת דרך רפואית , וזהו מצב שמחייב שינוי . 
" בשנים האחרונות ניכרת עליה מהותית בהוצאות המחקר והפיתוח וירידה בפריון המחקר והפיתוח . 
מספר הכישלונות בפרויקטים של פיתוח גדל ולכן חברות התרופות מעדיפות לפתח תרופות שלדעתן יהיו ' שוברי קופות' ( ' בלוק באסתר ' ) " . הוא דיבר בפני חברי הקורטוריון ( חבר הנאמנים ) של הטכניון , שצירף אותו לשורותיו . 
ישראל מקוב ציין עוד כי הוצאות הבריאות מוכפלות , ולאור הזדקנות האוכלוסיה בעולם פחות צעירים יצטרכו לשאת בעתיד הלא רחוק בעול הוצאות הבריאות של יותר ויותר זקנים . 
לדבריו , חשיבותן של התרופות הגנריות גדולה מאוד , שכן בלעדיהן הייתה ההוצאה העולמית על תרופות עולה ב - 79 אחוזים . 
ישראל מקוב הוסיף כי " טבע " רואה עצמה שותפה למחקר בתחום מדעי החיים בישראל . 
" הפוטנציאל בתחום זה בארץ עצום ואנו מתכוונים להמשיך ולהתבסס עליו " , אמר . 
אשר לתרופת ה " אזילקט " , אשר נולדה במעבדות הטכניון , על ידי הפרופסורים מוסא יודעים וג'ון פינברג , אמר ישראל מקוב כי עם קבלת האישור לשיווק מה - FDA לפני כחודש ולקראת ההשקה , כ - 200 אנשי מכירות של " טבע " יחלו בהחדרתה בארה"ב , ובכוונתם להגיע לכ - 8000 רופאים מומחים בארה"ב ולהציג בפניהם את התרופה , אשר משווקת כבר באירופה ובישראל . 
ביחד עם ישראל מקוב הצטרפו לקורטוריון הטכניון שרגא ברוש , בן עמי גוב , יעקב קוטליצקי , חיים רוסו ואברהם ( בייגה ) שוחט . 
הקורטוריון בחר מחדש במר בן סוסוביץ' לעמוד בראשו וביורם אלסטר לעמוד בראש הוועד המנהל של הטכניון . 
אלטרואיזם כדרך הטבע / גלילאו 
כיצד נוצרה באבולוציה חברה שבה רוב הפרטים אינם מעמידים צאצאים משלהם , אלא מקדישים את חייהם לטיפול בזולת ? 
חוקרים טוענים שזיהו נקודת מוצא למסלול אבולוציוני זה בדבורי הדבש 
יש התופשים את הברירה הטבעית , גלגל השיניים המניע את האבולוציה בעולם החי , כמלחמת הכל בכל , קרב מתמיד שבו " רק החזקים שורדים " . 
על פי השקפה זו , קשה להבין כיצד מתקיימות בעולם החי דוגמאות מובהקות של שיתוף פעולה ואף אלטרואיזם ( זולתנות ) – הקרבת עצמך למען הזולת . 
אחת הדוגמאות הבולטות לכך היא חיי השיתוף של חרקים חברתיים , דוגמת נמלים , טרמיטים ודבורי הדבש . 
חברת דבורי הדבש שבכוורת כוללת נקבה אחת המטילה ביצים – המלכה , זכרים אחדים וריבואות - ריבואות נקבות שאינן פעילות מבחינה מינית , אינן מזדווגות ואינן מטילות ביצים – אלו הן הפועלות . 
נקבות לא - מיניות אלו , הפועלות , מטפלות בנקבה הפורייה היחידה , המלכה , שהיא אִמן , מטפלות ומאכילות את הרימות – אחיותיהן הצעירות ( ומעט מאוד אחיהן ) שבקעו וטרם הפכו לדבורים בוגרות , מנקות , מחממות ומאווררות את הכוורת , אוספות מזון , מייצרות דבש ונלחמות באויבים . 
מזון הדבורים כולל בעיקר גרגרי אבקה של פרחים – מזון חלבוני , וצוף פרחים העשיר בסוכרים מספקי אנרגיה . 
לדבורים הפועלות יש שחלות , ואולם הן " מוותרות " על הטלת ביצים ועל העמדת צאצאים – כלומר על העברת הגנים שלהן לדור הבא ; מבחינה רבייתית הן לפיכך דרך ללא מוצא . 
ועניין זה בהחלט מעורר תהייה : כיצד שורדים במהלך האבולוציה גֶנים המכתיבים לפרטים הנושאים אותם תכונות של אי - העברת גנים לצאצאים ? 
והנה , משיקול תיאורטי ניווכח כי אם אינך מתרבה בעצמך , אבל דואג/ת שפרטים אחרים , הנושאים גנים זהים לשלך , יתרבו , הרי שגנים כשלך יועברו לדורות הבאים . 
אינטרסים מנוגדים 
דוגמה מובהקת לכך היא תאי גופנו : רוב רובם של תאי גופנו מסיימים את חייהם מבלי שהגנים הכלולים בהם יועברו לצאצאים . 
תאי הגוף היחידים ( אם אין מדובר בשיבוט ) שעשויים להעביר במישרין את הגנים שלהם לצאצאים הם התאים היוצרים תאי מין . 
אבל אם תא לב מסייע , על - ידי התכווצויותיו , להספקת דם לאיברי הרבייה , הרי שהוא מגדיל את סיכוייהם של תאי הרבייה להעמיד צאצאים . 
לפיכך הגנים שבתא לב ( ותאי כליות , כבד ומוח ) מועברים לדור הבא באמצעות עותקים זהים שלהם הנמצאים בתאי הרבייה . 
בדבורים החברתיות המצב " מתוח " יותר מבחינת אינטרסים – הגנים שבגוף הפועלת אינם זהים לגנים של המלכה : רק מחצית מהגֶנים של הפועלת מקורם באֵם , בעוד המחצית האחרת מקורה באב , הזכר שהזדווג עם המלכה בצעירותה . 
מבחינה גנטית הפועלת קרובה לאחיותיה כדי שלושה - רבעים בממוצע : המחצית שמקורה באב שווה בכולן ( שלא כמו באחיות בנות אנוש ! 
– הסיבה היא שזכר הדבורים הוא הפלואיד , כך שהזרעונים שלו מכילים מערכת גנים זהה לזו שבתאי גופו ; אין אצלו חלוקת הפחתה ) ועוד מחצית מן הגנים של האם . 
לפיכך פועלת שמטפלת באחיותיה דואגת למעשה לגנים שבממוצע % 75 מהם זהים לגנים שלה . 
מכל מקום , יש לזכור כי הגנים של הפועלת אינם זהים לאלה של המלכה , כך שאי - אפשר לראות במלכה כעין " שחלה חוץ - גופית " של הפועלת . 
נוסף על כך , בגוף הפועלת יש שחלות , אף שכרגיל אין הן משמשות אותה . 
אם כך נותרת בכל חריפותה השאלה : כיצד נוצרה באבולוציה חברת דבורים , הכוללת המוני פועלות ש " מוותרות " על פוריותן ושאינן מעבירות את הגנים שלהן לצאצאים ? 
גרו ֹ אמדם ( Amdam ) מאוניברסיטת אריזונה ועמיתיה סבורים כי מצאו את קצה החוט , ראש הגשר האבולוציוני להתפתחות החברה המורכבת של דבורי הדבש . 
במאמר שפרסמו ב " נייצ'ר " מצביעים אמדם ועמיתיה על שלבי חיים המאפיינים דבורים החיות בגפן ( סוליטריות , מיני דבורים שאינן חברתיות ) כעל הבסיס שממנו החלה האבולוציה של חברת דבורים מורכבת ואלטרואיסטית . 
חופש או חיי שיתוף ? 
דבורים שאינן חברתיות ( דבורים סוליטריות ) אוספות אבקת פרחים בתקופות שבהן הן מטילות ביצים ומטפלות ברימות הצעירות , ואילו בזמן שהן חופשיות ממטלות אמהיות אלו , הן ניזונות בעיקר מצוף . 
והנה , החוקרים מצאו כי בקרב דבורי הדבש הפועלות אפשר לזהות כאלו המרבות לאסוף אבקה וכאלו המרבות לאסוף צוף . 
החוקרים השוו שתי קבוצות אלו של פועלות , וכן בחנו שני זני דבורים שטיפח רוברט פייג' ( Page , הנמנה עם מחברי המאמר הנוכחי בנייצ'ר ) קודם לכן לאיסוף עיקרי של אבקה או לאיסוף מרובה של צוף . 
התברר כי הן בפועלות של דבורי דבש רגילות , והן בזנים שטופחו במיוחד להעדפת אבקה או צוף , לאוספות האבקה זיקה גבוהה יותר לפוריות מאשר לאוספות הצוף , כך ששני טיפוסי הפועלות מייצגים כעין שלבים שונים בחייה של דבורה סוליטרית . 
הדבר מתבטא בכך שהשחלות של אוספות האבקה מפותחות יותר מהשחלות של אוספות הצוף , והן גם מייצרות כמות גדולה יותר של החלבון ויטֶלוֹגֶנין , המשמש כחומר גלם ליצירת חלמון הביצה . 
ואף זאת : כשאוספות האבקה מגיעות לגיל היציאה מן הכוורת לשם איסוף מזון , ה " דם " שלהן ( דם החרקים אינו מכיל המוגלובין , אינו אדום , ומכוּנה הֶמוֹלימפה ) מכיל רמה גבוהה יחסית של הורמון הנעורים , הורמון האחראי להתבגרות מינית בחרקים , בהשוואה לאוספות הצוף . 
כאמור , פועלות אינן מטילות ביצים אף שבגופן נמצאות שחלות – נוכחות מלכה מדכאת ( באמצעות פֶרוֹמוֹנים ) יצירת ביצים בקרב הפועלות . 
והנה , כשהעבירו החוקרים דבורים לחברות ( כוורות ) שהיו חסרות מלכה , כעבור כשבועיים נמצא כי אחוז גבוה מאוד מאוספות האבקה היו בעלות שחלות פעילות , בעוד שאחוז הפועלות אוספות הצוף ששחלותיהן נעשו פעילות היה נמוך בהרבה . 
גרו אמדם ועמיתיה לא התיימרו , כמובן , לפענח את כל פרטי המסלול האבולוציוני שהוביל מדבורים סוליטריות , לא - חברתיות , לחברת דבורי הדבש , אך לטענתם הם זיהו את תחילת המסלול , את נקודת המוצא לאבולוציה של חברה אלטרואיסטית . 
לטענתם , ההתנהגות הרבייתית של הדבורים הקדומות , שלא חיו בחברות כדבורי הדבש של ימינו , והקשר שלה להעדפת מזון חלבוני או סוכרי , היא - היא ראש הגשר להיווצרות חברת דבורי הדבש המורכבת . 
הבעייתיות של ייצוגי מדע בתקשורת הפופולארית / פרופ ' גבי וימן 
זהו תקציר הרצאתו של פרופ' וימן מתוך אתר כנס ז'ול ורן המסתיים היום 
17.5.2006 
מאת : פרופ' גבי וימן , החוג לתקשורת - אוניברסיטת חיפה 
בין אנשי המדע יש מרירות רבה כלפי תקשורת המונים כאשר היא מדווחת על מחקרים מדעיים . 
המרירות מתמקדת בדיווחים לא מדויקים , בהדגשת השולי והטפל , באי הבנת לשון המדענים וחשיבתם . 
בתקשורת עצמה יש לא מעט ביקורת על אנשי מדע . 
הרצאתי , הרצאת הפתיחה של כנס זה , מוקדשת להצגה של הגורמים האמיתיים לפער שבין המדע לבין תקשורת המונים , גורמים המקשים על שיתוף הפעולה בין הפרופסיות ולמרירות ההדדית . 
לסיום אמחיש את הבעייתיות כפי שנמצאה בשני מחקרים שערכתי , האחד על סיקור הסקרים בתקשורת הישראלית והשני על הדרך בה מדווחת מחלת הסרטן בעיתונות הישראלית . 
הבעייתיות של ייצוג מדע בתקשורת הפופולארית היא צירוף של גורמים אובייקטיבים המבחינים בין שתי הפרופסיות , גורמים היוצרים פערים קשים לגישור בין דרכי החשיבה , דפוסי העבודה והקריטריונים להצלחה של מדענים ועיתונאים . 
ניתן לקבץ את הבעיות האלה לארבעה מישורים : מישור ערכי חשיבות , מישור הזמן , מישור השפה , ומישור קבוצות ההתייחסות . 
מישור ערכי חשיבות : מדענים ועיתונאים שופטים חשיבות לפי מדדים שונים ולעיתים סותרים . 
חשיבות של פריט תקשורתי נמדדת במונחים של " חדשותיות " ( newsworthiness ) הכוללת מנבאים כמו דרמטיות , הפתעה , אירועים שליליים באופיים , סנסציוניות ועוד . 
סולם ההערכה המדעי כולל מדדים שונים ולעיתים קרובות מנוגדים לאלה של העיתונאים . 
מישור הזמן : עיתונאים ומדענים פועלים במימדי זמן שונים . 
לתקשורת יש לוח זמנים קצוב וקצר , מתוחם במונחי ה " דד-ליין " , קצר טווח ומתיישן במהירות . 
המדענים , לעומת זאת , פועלים במחקרים ממושכים , טווחי זמן ארוכים , ממצאים מצטברים . 
מישור השפה : לתקשורת ולמדי יש שפות שונות . 
לעיתים לאותם המונחים יש משמעות שונה בקונטקסט המדעי לעומת זה הפופולארי . 
ממצא אמפירי מדעי נבחן בכלים שונים ומוגדר באופן שונה מ " ממצאים " של תחקיר תקשורתי או בדיקה עיתונאית וכך הדבר לגבי מונחים , לדוגמא , כמו " פער משמעותי " , " מעמד חברתי " , " תופעה מדאיגה " , " נטייה מובהקת " ועוד . 
מישור קבוצות ההתייחסות : לכל פרופסיה יש את קבוצות ההתייחסות שלה ובהתאם להן מוגדרות , בכל פרופסיה , הצלחה וכשלון . 
אך עיתונאים ומדענים מחשיבים קבוצות התייחסות שונות ( בעיקר עמיתים למקצוע ) ולכן גם ההגדרות שלהם להצלחה וכשלון שונות מלכתחילה . 
הפערים בין דרכי העבודה , החשיבה , השפה ומסגרות הזמן של מדע ותקשורת המונים הם הגורמים לתסכול הדדי ולבעייתיות של ייצוגי מדע בתקשורת . 
אמחיש זאת בשתי דוגמאות מתוך המחקרים שלי : 
" מחלת הסקרת של התקשורת " : סקרים הם כלי מחקרי לגיטימי , חשוב ושימושי בידי מדענים . 
אך כשהם משמשים בתקשורת לשעשועי תחזיות של לקראת - בחירות , לספקולציות פרועות ולפרשנויות מופרכות – אזי הסקרת רעילה ומסוכנת . 
בסדרת מחקרים שערכתי במהלך 13 מערכות בחירות בישראל , מבחירות 1969 ועד הבחירות הנוכחיות , נבדק סיקור סקרי הבחירות בתקשורת המודפסת והאלקטרונית בישראל . 
הנתונים מראים על גידול מהיר וקבוע במספר העיתונים הכוללים סקרי בחירות בדיווחיהם , בכמות הכתבות הכוללות סקרים , במיקום סקרים בעמודים ראשונים , בשימוש בסקרים בכותרות ובניתוח סקרי בחירות בכתבות ובפרשנויות . 
אך במערכות הבחירות האחרונות לובשת הלהיטות לסקרים מימדים של אובססיה היסטרית . 
השוואת תוכן סיקור הסקרים לאורך מערכות הבחירות מלמדת כי הדיווחים על הסקרים הם מאד סלקטיביים : מרבית הדיווחים לוקים בהתעלמות ממגבלות הייצוג של הסקר , מבעיות דגימה , מכמות מסרבים לענות , מניסוחי שאלות מטות ועוד . 
במקרים רבים מציגים ומסבירים פרשנים " שינויים " ו " תנודות " בדעת הקהל על - פי הפרשים זעירים , אחוזים בודדים שאינם מצדיקים , באופן סטטיסטי , הסקה על שינוי משמעותי . 
עדות ברורה למחדלי הסקרים היא השונות בינם לבין עצמם : סקרים שנערכו באותו יום , בדקו את אותה השאלה וזאת במדגם שאמור לייצג את אותה האוכלוסייה – מעלים ממצאים סותרים ( לעיתים קרובות בפערי ענק ) . חשוב לציין כי מרבית העיתונאים והפרשנים מודעים היטב למגבלות הסקרים , לכישלונותיהם ולמחדליהם . 
אך הם מתעלמים מכך , מוקסמים מהערך " הרייטינגי " של סקרי בחירות , מורעלים מהסם המשכר של תחזיות ( שלרוב יכזיבו ) . 
" מחלת הסרטן " בתקשורת : מחקר זה בא לבדוק את הדרך בה מוצגת מחלת הסרטן , מאפייניה , אבחונה , מניעתה וריפוייה – בתקשורת הישראלית . 
השוואת המציאות התקשורתית למציאות האמיתית כפי שהיא עולה מנתוני משרד הבריאות , רופאי סרטן וחוקרי סרטן בישראל . 
חשוב להקדים ולהסביר כי המציאות התקשורתית היא המוכרת לציבור הרחב , היא המקור השכיח למידע של הציבור והיא נתפשת בעיני רבים כהשתקפות המציאות האמיתית . 
מממצאי מחקר זה מעלים כי העיתונות נוטה להציג " מציאות " שאינה תואמת את הנתונים לגבי המחלה , סוגיה , מאפייני החולים בה , דרכי הטיפול בה ועוד . 
אין בממצאים אולי כדי להפתיע את מי שמצוי בממצאי מאות המחקרים שבתחום הבניית המציאות אך יש בהם משמעות מיוחדת כאשר מדובר במחלה ובמחלה נוראית הנושאת סיכון לסבל ומוות . 
במקרה של מחלת הסרטן עלולות תפישות וציפיות מוטעות אלה לגבות מחיר יקר . 
מה עושים ילדיך מול המסך ? 
24.11.2005 
מאת : אבי בליזובסקי 
פעמים רבות אנחנו מקבלים לדוא"ל כל מיני מסרים המביעים דאגה מכך שילדינו רובצים מול המחשב אלא שלא ייחסנו לכך חשיבות כי מדובר בגופים מפוקפקים המבקשים לעשות כסף , וכתות המבקשות לעשות נפשות כתוצאה מהדאגה הזו של ההורים . 
אלא שהפעם לא מדובר באחד המיילים המרגיזים הללו אלא במחקר אקדמי אמיתי המוצא את היתרונות והחסרונות של העידן הדיגיטלי . 
ומסתבר שהשד לא נורא כל כך , משחקי המחשב רק מוציאים תכונות שהיו לילדים הללו איתם או בלעדיהם ואי אפשר להאשים אותם בכל הרעות החולות של דורנו ויש אפילו העוסקים במשחקי מחשב כסביבת אימון לרכישת כישורים מורכבים . 
הורים לילדים בגיל המתאים רואים שהילדים עדיין מחלקים את הזמן בין המחשב וקונסולות המשחק לבין כדורגל ומשחקים פיזיים , פרט לאותם " זאבים בודדים " שפעם אולי היו קוראים ספרים , והם לא מתנוונים . 
מחקר בינלאומי בראשות פרופ' יורם עשת וד"ר יואל קלמס מהאוניברסיטה הפתוחה שופך אור על מאפייניה של תרבות המשחקים הדיגיטאליים הכובשת את תרבות הזמן הפנוי . 
ממצאי המחקר יוצגו ביום עיון של האוניברסיטה הפתוחה : האדם המשחק בעידן הטכנולוגי יום העיון יתקיים ביום שלישי , 29 בנובמבר , האוניברסיטה הפתוחה , רעננה . 
משחקים דיגיטאליים אינם עוד תופעה של משוגעים לדבר . 
בעידן הטכנולוגי כמעט כל אוכלוסיית העולם , כולל מדינות עולם שלישי , לוקחות חלק פעיל בתעשיית המשחקים הדיגיטאליים . 
היקף הפעילות של משחקים דיגיטאליים בארה"ב מגיע ל - 6 מיליארד דולר ובאנגליה ל - 4 מיליארד דולר . 
בישראל הנושא עדיין בחיתוליו ... 
יום העיון נערך ביזמתם של המרכז לחקר טכנולוגיות למידה ע"ש צ'ייס ושה"ם - המרכז לשילוב טכנולוגיות בהוראה מרחוק , מטרתו לבחון היבטים שונים של תרבות המשחקים הדיגיטאליים בעולם הגלובלי . 
ההשתתפות על בסיס הרשמה מראש בלבד . 
טל . 
09 - 7781834 . 
דמי ההשתתפות 25 ₪ . 
פרופ' יורם עשת , ראש מרכז צ'ייס באוניברסיטה הפתוחה , וממארגני יום העיון , אומר : " המשחק הקלאסי שבעבר היה מקובל כסיטואציה חברתית בה בני האדם משחקים זה עם זה , חלחל מעולם הילדים לעולם המבוגרים ועבר עם השנים מעולם המשחק החווייתי של הילדים להוות חלק מרכזי מעולמם של המבוגרים - הן בפעילות מקצועית והן בפעילויות בידור של זמן פנוי . 
למעשה , בעידן הטכנולוגי של היום קיבל המשחק פרשנות חדשה לגמרי " . 
במסגרת יום העיון יוצגו ממצאי מחקר בינלאומי שערכו פרופ' יורם עשת וד"ר יואל קלמס מהאוניברסיטה הפתוחה עם ד"ר לין הנדרסון מאוניברסיטת ג'יימס קוק באוסטרליה . 
ממצאי המחקר מצביעים על מספר מגמות העשויות להטריד הורים רבים , כגון נטייתם של בני נוער המשחקים במשחקים הדיגיטאליים להסתגרות ולהקטנת היקף הפעילות החברתית שלהם . 
פרופ' עשת וד"ר קלמס : " נראה שילדים ה ' מכורים ' למשחקים דיגיטאליים ( כאלה המשחקים לעיתים 7 שעות משחק ביום ) הם ' חיות בודדות' - מבלים פחות עם חברים ועוסקים פחות בפעילות ספורטיבית ובקריאה . 
לא ברור אם המשחקים עצמם מעודדים תופעות אלה , אך אין ספק כי הן מהוות חלק מתרבות המשחקים הדיגיטאליים , ההולכת וכובשת לה מקום מרכזי בעולמם של ילדים ומבוגרים כאחת " . 
" עוד תופעה שנצפתה היא שילדים אלו אינם מוטרדים מסצינות של אלימות ומין במשחקים . 
התופעה בולטת יותר אצל בנים , אך גם רבות מהבנות אינן מוטרדות מכך " , מוסיפים עשת וקלמס . 
יום העיון - האדם המשחק בעידן הטכנולוגי - יעסוק בסוגיות הקשורות לזיקה שבין טכנולוגיה ומשחקים דיגיטאליים . 
ההרצאות יתקיימו במסגרת שני מושבים . 
במסגרת המושב הראשון יוצגו הרצאות מחקריות : ד"ר גלעד רביד , מרכז צ'יס ושה"ם , האוניברסיטה הפתוחה יציג מחקר העוסק במשחקי מנהלים ; פרופ' יורם עשת וד"ר יואל קלמס ממרכז צ'ייס , האוניברסיטה הפתוחה , יציגו ממצאי מחקר העוסק בתרבות המשחקים הדיגיטאליים בקרב בני נוער ; ו-token=פרופ' דני גופר מהטכניון , שפיתח סביבות אימון להכשרת טייסים יציג מחקרים מתחום חקר הביצועים , העוסקים במשחקי מחשב כסביבת אימון לרכישת כישורים מורכבים . 
המושב השני יתמקד בהיבטים המעשיים של פיתוח משחקים : אמיר באן ממפתחי Deep Junior יציג את משחק השחמט הממוחשב שפיתח וידון בשאלה : האם ניתן להמציא מכונת משחק שתעלה ביכולותיה על המוח האנושי – האדם נגד המכונה ; ואוהד פרי , מנהל קריאטיבי בחברת מארס יתאר את המגמה החדש בתחום המשחקים - משחקי טלוויזיה אינטראקטיביים 
מחקר בטכניון : כבישים עוקפים גורמים לגידול במספר התאונות ביישוב הנעקף 
כביש עוקף גם מעלה את ערך הקרקעות לידו ומרחיב למעשה את היישוב הנעקף 
11.8.2005 
קישור ישיר לדף זה : http://www.hayadan.org.il/technion110805.html 
סלילת כביש עוקף מגדילה את מספר התאונות ביישוב הנעקף . 
כך העלה מחקר שנערך בפקולטה להנדסה אזרחית וסביבתית בטכניון . 
עוד נמצא כי כביש עוקף מעלה מאוד את ערך הקרקעות בסביבתו הקרובה , ולמעשה מרחיב את היישוב הנעקף . 
הדוקטורנטית וואפא אליאס ערכה את המחקר במסגרת עבודת המאסטר שלה , בהנחיית פרופסור שלום הקרט . 
היא בדקה את השפעת הכבישים העוקפים שנסללו ליד מג'דל כרום שבגליל . 
כפר זה נעקף פעמיים . 
בתחילה חצה אותו כביש עכו - צפת , שעקף משנת 1952 דרך פנימית יותר . 
כאשר התרחב היישוב , נהפכה הדרך העוקפת לדרך פנימית , ונסלל בשנת 1996 כביש עוקף נוסף . 
בנוסף לבטיחות הנסיעה , החוקרת בדקה גם מחירי קרקע , פריסה מרחבית של המגורים , מיקום ודפוסי עסקים . 
" מצאתי כי לאורך הדרך העוקפת נרשמה ירידה דרסטית במספר תאונות הדרכים , אך בתוך היישוב חלה דווקא עליה במספרן " , היא אומרת . 
" בדקתי עוד שני יישובים שלא נעקפו , ואת הכפר רמה שאף הוא נעקף . 
מספר התאונות ביישובים שלא נעקפו נותר ללא שינוי , אך בכפר רמה שנעקף , כמו במג'דל כרום , כן חלה עלייה במספר התאונות . 
הסיבה – הדרך העוקפת שנהפכה לדרך נעקפת , משכה אליה עסקים ומסחר כאשר הייתה הדרך העוקפת היחידה . 
סלילת הכביש העוקף הנוסף הפכה אותה לדרך פנימית עם תנועה הומה . 
קיומו של הכביש העוקף הנוסף גם הביא להזנחתה של הדרך הזו , אך מהירות הנסיעה בה לא ירדה " . 
המחקר העלה כי מהבחינה הכלכלית נתן הכביש העוקף תנופה רבה לשטחים שבסמוך לו . 
נמשכו לשם עסקים הדורשים שטח רב ונגישות טובה , כמו גם אלה המבקשים את כוח הקנייה של עוברי אורח . 
גם בתי מגורים נבנו על ידי בעלי השטחים הללו , שעד סלילת הכביש העוקף היו מחוץ ליישוב . 
התוצאה – עלייה דרסטית במחירי הקרקעות הסמוכות לכביש העוקף , מ - 15 אלף דולר לדונם ל - 150 אלף דולר . 
" מאחר שהוברר לנו כי דרך עוקפת עלולה ליצור בעיות תחבורה ביישוב עצמו , אנו מציעים במחקרנו לצרף אליה גם תכנון שימושי קרקע " , אומרת וואפא אליאס . 
" בסך הכל הטיב הכביש העוקף עם מג'דל כרום , ובסקר שערכנו במסגרת המחקר הביעו כל המשיבים שביעות רצון מסלילתו " . 
קוקאין ניגר במי נהר .... 
מחקר לאיתור תוצרים כימיים של הקוקאין היוצאים עם השתן במי ביוב באיטליה , מעלה חשדות שהשימוש בסם גדול בהרבה מההערכות 
7.8.2005 
מאת : אבי בליזובסקי 
קישור ישיר לדף זה : http://www.hayadan.org.il/drugbiuv070805.html 
אם יצא לכם לאחרונה להתמסטל ממי ברז , יש לכך כנראה סיבה . 
מחקר שבו בדקו חוקרים מאוניברסיטת מילאנו את ריכוז הקוקאין ונגזרותיו במי נהר הפו ובמי ביוב , מעלים השערה לפיה רמת השימוש בקוקאין עלולה להיות גבוהה פי כמה מהנתונים שעלו במחקרים שבהם השתמשו בשאלונים . 
כך מדווח אתר האינטרנט של כתב העת המדעי נייצ'ר . 
האתר מצטט את אטורה צוקאטו ממכון מאריו נגרי למחקרים פארמקולוגיים במילנו ועמיתיו , שנטלו דגימות מי נהר ומי ביוב מארבע ערים איטלקיות בגודל בינוני . 
הם ניתחו את הדגימות ואיתרו בהם קוקאין ואת המטבוליט העיקרי שלו , בזילקגונין ( bezoylecgonine ) שנמצא בשתן . 
לאחר מכן הם ביצעו חישובים להערכת כמות הסם המוסעת במערכות המים ביום , תוך שימוש בנתונים על זרימת המים הכוללת . 
לפי החישובים שלהם כ - 5 מיליון בני אדם החיים סביב נהר הפו , הנהר הגדול באיטנליה , צורכים ביחד 4 קילוגרמים של קוקאין מדי יום . 
כלומר לפחות 40 אלף מנות ליום של הסם . 
כותבים החוקרים בדוח שהתפרסם ב - Environmental Health . 
נתונים אלה גבוהים ממה שצפינו . 
אמר צוקאטו . 
הממצאים גבוהים מאלו שדווחו בסקר שנערך בשנת 2001 . 
משרד הרווחה האיטלקי העריך כי באיזור יש 1.5 מיליון משתמשים בגילאים 15 - 34 שצרכו קוקאין לפחות 15 אלף פעמים בחודש במצטבר . 
1.1 . 
אחוז מהם הודו כי השתמשו בקוקאין בחודש שקדם לסקר , אך החוקרים גם לא ידעו פרטים מדויקים יותר על השימוש בסמים של אותם נשאלים . 
לדברי צוקאטו זו הפעם הראשונה שהתמכרות לסמים נחקרת בצורה כזו , אם כי השיטה אינה חדשה - בשנת 2000 השתמשו חברי צוותו של צוקאטו כדי להעריך את כמות התרופות כמו אנטיביוטיקה במי הביוב ומי הנהר . 
אז הרמה היתה דומה לתחזית המוקדמת . 
אמר צוקאטו . 
החוקרים מתכננים לבדוק רמתם של סמים לא חוקיים נוספים במי הביוב , אף כי כמה מהסמים עלולים להיות קשים להפרדה ממשככי כאבים חוקיים . 
קשה להבחין בין הרואין לבין מורפין משום שהם מיצרים מטבוליטים דומים . 
אמר צוקאטו . 
סמים אחרים כמו מריחואנה מייצרים מעט מדי מטבוליטים יצבים שניתן יהיה לאתרם במי הביוב 
מהאוכלוסייה בישראל קוראים ספרים באופן קבוע 
ספרים נקראים יותר ע"י נשים , צעירים ותושבי ירושלים וגוש דן * כך עולה מסקר שערכה חברת המחקר TNS / טלסקר לקראת שבוע הספר 
15.6.2005 
קישור ישיר לדף זה : http://www.hayadan.org.il/books150605.html 
לקראת שבוע הספר , בדקה חברת TNS / טלסקר את הרגלי הקריאה של הישראלים . 
במסגרת הסקר נבדק היקף הקריאה ותדירות קריאת ספרים על ידי האוכלוסייה הבוגרת בישראל . 
הסקר מצא כי כ - % 54 מכלל הציבור הבוגר ( גילאי 18 + ) במדינה מדווח כי הוא קורא לפחות ספר אחד כלשהו ( רומן , סיפורת או עיון ) במהלך רבעון / בתקופה של שלושה חודשים ( כ - % 46 לא קוראים ספר כלשהו בתקופה כזו ) . בקרב הקוראים נקראים כ - 4 ספרים ברבעון בממוצע . 
מניתוח תדירות הקריאה עולה עוד כי % 27 מכלל הציבור הבוגר בארץ או כ - 1.25 מיליון נפשות קוראים לפחות ספר אחד במהלך חודש ממוצע . 
מבחינה גיאוגרפית קריאת ספרים קיימת כמובן בכל האיזורים אך באופן יחסי יש יותר קוראים באיזור ירושלים ( % 65 ) ובאיזור גוש דן והשרון ( % 58 ) לעומת % 54 בממוצע הארצי . 
בניתוח דמוגרפי של קריאת ספרים בתקופה הנבדקת בסקר ( 3 חודשים ) ניתן למצוא יותר קוראים בקרב נשים ( % 64 ) לעומת גברים ( % 44 ) , צעירים עד גיל 29 ( % 63 קוראים לעומת % 54 בכלל האוכלוסייה ) , כמו כן ניתן למצוא יותר אחוזי קוראים ככל שגדלה ההכנסה וככל שעולה ההשכלה . 
% 76 מבעלי ההשכלה הגבוהה ו - % 72 מבעלי ההכנסה הגבוהה מדווחים על קריאת ספרים ברבעון – לעומת % 54 במדגם הכללי . 
מכלל אוכלוסיית קוראי הספרים ( % 54 באוכלוסייה ) כ - % 50 הם קוראים " קלים " , קוראים ספר אחד עד 2 ספרים ב - 3 חודשים , כ - % 33 הם קוראים " בינוניים " , קוראים ספר אחד - שניים בכל חודש , וכ - % 17 הם קוראים " כבדים " הקוראים 3 ספרים או יותר בכל חודש . 
השיעורים המקבילים בכלל האוכלוסייה בישראל בהתאמה הם % 27 קלים ; % 17 בינוניים ו - % 10 כבדים . 
הסקר נערך במהלך חודש מאי 2005 בקרב 531 נשאלים , גילאי + , 18 במדגם מייצג של כלל האוכלוסייה בישראל . 
מבקר המדינה חקר את הפיקוח על ניסויים רפואיים בבני אדם ( חלק א' ) 
הרכב " ועדות הלסינקי " שאישרו ניסויים בבני אדם לא היה מלא כנדרש בחוק * בשלושה בתי חולים - וולפסון , שיבא והלל יפה - העלה משרד מבקר המדינה , שמשתתפים בניסויים מסוימים לא הוחתמו על טופסי הסכמה מדעת , בניגוד לתקנות ובלי שהדבר אושר בידי הוועדה המוסדית * חולה נפטרה 
9.5.2005 
מאת : אבי בליזובסקי 
קישור ישיר לדף זה : http://www.hayadan.org.il/mevaker090505a.html 
אחד הממצאים המזעזעים בדוח המבקר בנושא מערכת הבריאות הוא כי 37 נבדקים מתו במהלך 27 ניסויים שנערכו ב - 2003 . 
בבית החולים איכילוב בלבד , מתו כ - 18 נבדקים ב - 12 מחקרים , שנערכו בין השנים 2001 - 2004 . 
הנתונים אמנם נמסרו ביוזמת בתי החולים , אך רק במקרים רבים מצא המבקר ליקויים בתפקודם של בתי החולים . 
כך למשל , דיווחה הוועדה המוסדית של בית החולים איכילוב רק במקרה אחד על הקמת ועדת בדיקה לחקירת נסיבות מותו של אחד הנבדקים . 
מקרי מוות ב - 5 ניסויים דווחו רק כעבור חודש או אפילו שנה ממועד האירוע . 
חברי הוועדה לאישור ניסויים במרכז הרפואי " שיבא " לא ידעו למשל על 9 מחקרים , שבהם התרחשו אירועים חריגים , או שכלל לא דיווחו עליהם למשרד הבריאות . 
המבקר גם גילה כי בניסוי שנעשה במרכז הרפואי בחולים עם אי - ספיקת לב , מתו 3 נבדקים , ונרשמו 6 אירועים חריגים . 
ניסוי נוסף בכימותרפיה , הסתיים במותו של הנבדק , ורק דיווח של יוזם המחקר עצמו למשרד הבריאות הביא להפסקת הניסוי . 
גם המרכז הרפואי " כרמל " לא יוצא נקי מדוח המבקר . 
לפי הממצאים , נרשמו במרכז הרפואי 4 מקרי מוות של חולים , שהשתתפו בניסויים . 
המקרים אירעו בחודשים מאי ויוני 2003 . 
פרשה חמורה , שזכתה להתייחסות בדוח , הוא מותן של שתי קשישות כתוצאה משני ניסויים רפואיים שנעשו בין כותליו של בית החולים " קפלן " . 
בפרשה , שפורסמה בעיתון " הארץ " , דווח על שני ניסויים שבוצעו בבית החולים , שבהם הוחתמו קשישים שסובלים מליקויים קוגניטיביים , שפוגעים ביכולתם להבין את תוכן הטופס . 
חלק מהקשישים אף הוחתמו על הטפסים תוך שימוש בטביעת אצבע . 
בניסוי הראשון , שנערך באפריל , 2003 נערכה בדיקה המוגדרת " פולשנית " , שבמהלכה נלקחה דגימת שתן מהקשישים . 
אחת הנבדקות מתה 4 ימים בלבד לאחר ההליך הרפואי . 
10 חודשים מאוחר יותר בוצע ניסוי נוסף . 
גם ניסוי זה הסתיים במותה של אחת הקשישות . 
לפי הדוח , מנהל בית החולים " קפלן " לא מינה ועדות בדיקה לאחר האירועים החמורים , ובאורח פלא נעלמו מסמכי המחקר של הניסוי השני . 
בינואר השנה הקים משרד הבריאות ועדת בדיקה למקרה . 
אם לא די בכך , חשף המבקר כי בתי החולים מבצעים ניסויים בדגימות דם וברקמות חיות , 
שנלקחו מחולים ללא ידיעתם . 
בבית החולים וולפסון נעשו ניסויים בדגימות דם של 90 ילדים , ובשליות של 50 יולדות , מבלי להחתים אותם על טפסי הסכמה . 
" עד אוגוסט 2004 לא הנחה משרד הבריאות את הוועדות המוסדיות כיצד לטפל בניסויים בדגימות של רקמות ממקור אנושי , שהן בבחינת הפקר " , קובע המבקר . 
משרד הבריאות לאחר סיום הביקורת , כי יפיץ חוזר המחייב את המוסדות להחתים את המשתתפים בניסויים אלו . 
ממשרד הבריאות נמסר בתגובה : " המשרד רואה בניסויים הקליניים את אחד הנושאים הרגישים . 
הנהלת המשרד החליטה לפני יותר משנה , על החמרת הפיקוח והבקרה על הניסויים " . 
במשרד מדגישים כי אף פורסם חוזר המפרט את כל תחום הניסויים , וקובע נהלים והנחיות מפורטים בנושא דרכי הפיקוח . 
במשרד אף אומרים כי לאחרונה הופץ תזכיר חוק לניסויים בבני אדם . 
קטעים נבחרים מן הדוח 
להלן קטעים נבחרים מתוך דוח מבקר המדינה שפורסם היום ( א' 8/5/05 ) בפרק המוקדש למשרד הבריאות . 
אחד הנושאים הבולטים בהם עסק הדוח היה הליך ביצוע ניסויים רפואיים בבני אדם . 
פעולות הביקורת 
נבדקו היבטים הקשורים לפיקוח על ניסויים רפואיים בבני אדם , ובהם : קבלת הסכמתם מדעת של משתתפים בניסויים בבתי חולים מיוחדים ובבתי חולים כלליים , הרכב ועדות הלסינקי במשרד הבריאות ופעילות ועדות הלסינקי בבתי החולים ( הרכב הוועדות , קבלת ההחלטות ותיעודן , פיקוח ובקרה של הוועדות על הניסויים , ניגוד עניינים , שמירת מסמכי הניסוי , דיווח על אירועים חריגים ועוד ) . ביקורת מעמיקה נעשתה במשרד , ובשישה בתי חולים , וכן נשלחו ל - 39 בתי חולים ממשלתיים ובתי חולים של שירותי בריאות כללית טפסים שבהם התבקשו למסור נתונים שונים . 
בירורים נעשו בשירותי בריאות כללית , בנציבות שירות המדינה , במשרד המשפטים ובמספר מוסדות להשכלה גבוהה . 
הרכב חסר לועדות הלסינקי 
בהתאם לתקנות הוקמו שני סוגי ועדות : ועדת הלסינקי של בית החולים ( להלן - ועדה מוסדית ) שאישורה נדרש לכל ניסוי שייעשה בבית החולים , ושתי ועדות עליונות שפעלו במשרד הבריאות ( להלן - המשרד ) במועד הביקורת - ועדת הלסינקי עליונה לניסויים גנטיים בבני אדם ( להלן - הוועדה הגנטית ) וועדת הלסינקי עליונה לניסויים רפואיים בבני אדם - ניסויים הנוגעים להפריית אישה שלא בדרך הטבע , שאישורן נדרש בעניינים האמורים . 
המשרד קבע אמנם אמות מידה להרכב שתי הוועדות העליונות , אולם הביקורת העלתה שהרכבן לא תאם אמות מידה אלה . 
כן פעלו במשרד שלוש ועדות הלסינקי מרכזיות מכוח מינוין בידי מנכ"ל המשרד . 
ועדות אלה פעלו בלי שהמשרד קבע את דרכי מינוין , את הרכביהן ואת מניינם החוקי של חבריהן . 
לא תמיד ניתנה הסכמתם מדעת של המשתתפים בניסויים 
עשיית ניסויים מחייבת לקבל הסכמה מדעת של המשתתפים בהם . 
הדבר מעוגן הן בתקנות ובנוהל הן בחוק זכויות החולה , התשנ"ו - ( להלן - חוק זכויות החולה ) . 
1 . 
בנוסח הצהרת הלסינקי המופיע בתקנות נקבע , כי במקרה של אי - כשירות חוקית של המשתתף בניסוי תתקבל ההסכמה המודעת מן האפוטרופוס החוקי שלו , על פי התחיקה הלאומית . 
חוק הכשרות המשפטית והאפוטרופסות , התשכ"ב - ( להלן - חוק הכשרות המשפטית ) קובע , כי אפוטרופוס יתמנה , בין השאר , " לאדם אחר שאינו יכול , דרך קבע או דרך ארעי , לדאוג לענייניו , כולם או מקצתם , ואין מי שמוסמך ומוכן לדאוג להם במקומו " . 
עורכי ניסויים במרכז הרפואי לבריאות הנפש באר יעקב ( להלן - באר יעקב ) החתימו משתתפים בניסוי על טופסי הסכמה מדעת אף על פי שהמשתתפים לא היו כשירים לכך . 
כך למשל , בשלושה ניסויים השתתפו שלושה אנשים שמונה להם אפוטרופוס , על פי חוק הכשרות המשפטית , בלי שהאפוטרופוס הוחתם על טופס הסכמה מדעת . 
2 . 
בבית החולים השיקומי " הרצפלד " ( להלן - הרצפלד ) נעשו ניסויים בהם החתימו החוקרים קשישים על טופסי הסכמה מדעת , שספק אם היו כשירים לתת אותה . 
היו ביניהם אנשים שסבלו מדמנטייה ואנשים שמצבם הקוגניטיבי ( ההכרתי , התפיסתי ) היה ירוד על פי מסמכי הניסוי עצמם . 
המשרד סבור , שבמקרים כאלה יש " סיכון מוגבר לפגמים ביכולת ההבנה " , ולכן נדרשת בדיקה של כל מועמד בידי רופא שאינו חלק מצוות הניסוי , אולם דרישת המשרד לא עוגנה בנוהל או בהנחיה , ולא נמצאה ראיה לבדיקות כאלה במסמכי הניסויים האמורים . 
3 . 
בשלושה בתי חולים - וולפסון , שיבא והמרכז הרפואי " הלל יפה " - העלה משרד מבקר המדינה , שמשתתפים בניסויים מסוימים לא הוחתמו על טופסי הסכמה מדעת , בניגוד לתקנות ובלי שהדבר אושר בידי הוועדה המוסדית . 
4 . 
כאשר אדם משתתף בניסוי , יש להביא לפניו מידע מלא על הניסוי כדי שיהיה מודע לסיכונים הכרוכים בו ולתועלת העשויה לצמוח לו ממנו . 
בחמישה בתי חולים - באר יעקב , " שלוותה - המרכז לבריאות הנפש " ( להלן - שלוותה ) , " מרכז לבריאות הנפש גהה " ( להלן - גהה ) , " המרכז הרפואי המשולב ע"ש חיים שיבא " ( להלן - שיבא ) ו " המרכז הרפואי ע"ש א' וולפסון " ( להלן - וולפסון ) - הוחתמו לעתים משתתפים על טופסי הסכמה מדעת אשר חסר בהם מידע חיוני שדרוש , באורח סביר , לקבלת החלטתם אם להשתתף בניסוי , כמו למשל , נושא הניסוי , הסיכונים הכרוכים בלקיחת תרופת הניסוי ואי - הנוחות העלולה להיגרם למשתתף . 
5 . 
ממצאי הביקורת העלו , כי החל בשנת 2003 הובאו לידיעת המשרד מקרים שבהם נעשו ניסויים בדגימות דם וברקמות חיות שנלקחו מחולים תוך כדי טיפול או לצורך בדיקות שגרתיות , בלי שניתנה הסכמה מדעת של האנשים שמהם נלקחו הדגימות . 
הלשכה המשפטית במשרד גורסת , שהשימוש בדגימות דם וברקמות בלתי - מזוהות , אפילו הן בחזקת " הפקר " ועומדות להיות מושמדות , לניסויים , מחייב קבלת אישור הוועדה המוסדית . 
ואולם המשרד לא הנחה את הוועדות המוסדיות לחייב את החוקרים לקבל מהן אישור ולהחתים את המשתתפים בניסויים אלה על טופס הסכמה מדעת . 
6 . 
הביקורת העלתה , שעל פי הנחיות המשרד , מחתימים כל בתי החולים , למעט אחד , את המשתתפים בניסוי על טופסי הסכמה מדעת , שבהם מובטח להם כיסוי ביטוחי הולם ; ואולם " ביטוח הולם " לא הוגדר בטופס . 
עוד התברר , כי הממשלה אינה מבטחת את המשתתפים בניסויים ( כמו ביטוח נכות וביטוח חיים ) , אלא היא מבטחת כלפי משתתפי הניסוי רק את הרופאים , החוקרים והמדינה כמעסיקתם " ביטוח אחריות מקצועית " . 
פעילות הוועדות המוסדיות 
על פי התקנות , ניסוי יאושר , בין השאר , בתנאי שהוועדה המוסדית אישרה אותו . 
כן מפורטים בהן כללים להבחנה בין ניסוי " מיוחד " , שההחלטה לאשרו היא בסמכות מנהל בית החולים או ממלא מקומו ( להלן - ניסוי " רגיל " ) , לבין ניסוי " אחר " , שלו נדרש גם אישור של מנכ"ל המשרד ( להלן - ניסוי " חריג " ) . 
1 . 
בשנים 2001 - 2003 הגדירו הוועדות המוסדיות את מרבית הבקשות לניסויים שאישרו כבקשות לניסויים " רגילים " . 
ואולם כשליש מהניסויים בבקשות שבדק משרד מבקר המדינה ( בשיבא , בוולפסון , בבאר יעקב , בגהה ובהרצפלד ) , אושרו בידי הוועדות המוסדיות כניסויים " רגילים " , אף שעל פי התקנות היה עליהן להגדיר אותם כניסויים " חריגים " ולקבל בעבורם את אישור מנכ"ל המשרד . 
יצוין , שהוועדות המוסדיות בגהה , בשיבא ובוולפסון נהגו להעביר למשרד פרוטוקולים של ישיבותיהן , ולכן אם המשרד היה בוחן אותם , הוא היה מוצא שהן נוהגות לאשר ניסויים שלפי התקנות אינם מוגדרים " רגילים " , שלא כדין . 
אולם נמצא , שהמשרד העיר לוועדה בשיבא רק על שני מקרים ( מ - 25 שנבדקו ) . 
2 . 
מניינה החוקי של ועדה מוסדית הוא לפחות חמישה חברים , ובהם נציג ציבור , שהוא איש דת או משפטן , רופא פנימי ורופא נציג הנהלת המוסד . 
בשלוותה ובגהה השתתפו מנהלי בתי החולים בוועדה המוסדית כנציגי ההנהלה באישור המשרד . 
מכאן , שכמנהלי בתי החולים הם אישרו החלטות שהם עצמם קיבלו בוועדה המוסדית כנציגי ההנהלה . 
נציגי הציבור בוועדות המוסדיות בשלוותה ובשיבא היו בעלי זיקה למוסדות הרפואיים . 
בעניין זה קיבל משרד הבריאות את עמדת משרד מבקר המדינה , כי נציג ההנהלה בוועדה המוסדית אינו יכול להיות מנהל בית החולים , ונציג הציבור חייב להיות בלתי תלוי בבית החולים , ללא זיקה עסקית או אישית אחרת למוסד הרפואי . 
3 . 
בשיבא , בוולפסון ובשלוותה נמצא , שהוועדות המוסדיות דנו בבקשות לניסויים בהרכב חסר מזה הנדרש בתקנות . 
4 . 
התקנות קובעות , כי אחד התנאים לאישור בקשה לניסוי הוא הודעה בכתב של הוועדה המוסדית למנהל בית החולים שבו נעשה הניסוי שהיא אישרה אותו . 
על פי הנוהל , על הוועדה המוסדית לדון גם בבקשות לשינויים בניסויים שאושרו ובבקשות להארכתם . 
למרות האמור בנוהל דיווחו 12 בתי חולים למשרד מבקר המדינה , שיו"ר הוועדה המוסדית מחליט בעצמו אם לאשר בקשות לניסויים , אם לאשר הארכת תוקף של ניסוי או שינויים בניסוי ; ארבע פעמים אישר יו"ר הוועדה בוולפסון לבצע ניסוי באופן זמני שלושה שבועות או יותר לפני שהוועדה דנה בניסויים , דבר שעלול להשפיע על אישור הניסוי בידי הוועדה המוסדית , לאחר שכבר אושר בידי יו"ר הוועדה ונעשו הכנות לביצועו . 
5 . 
על פי הנוהל , כל ההחלטות של הוועדה המוסדית חייבות להיות מנומקות ומתועדות בכתב בפרוטוקול הישיבה . 
נמצא , שבששת בתי החולים שנבדקו אישרו הוועדות המוסדיות בקשות לניסויים בלי שהקפידו על כך : בבאר יעקב אושרו כמעט כל הבקשות שבדק משרד מבקר המדינה , בלי שהוועדה המוסדית התכנסה ודנה בהם ; ב " מרכז הרפואי קפלן " ( להלן - קפלן ) לא רשמה הוועדה פרוטוקולים מישיבותיה ; בוולפסון לא נרשמו נימוקים בכל הפרוטוקולים שנבדקו ; בשיבא , בשלוותה ובגהה לא תמיד נרשמו בפרוטוקולים נימוקים להחלטות של הוועדות המוסדיות . 
יצוין כי אף על פי שבתי חולים אלה נהגו להעביר את הפרוטוקולים למשרד , הוא לא העיר להם על כך . 
6 . 
בנוהל נקבע , שהמשרד מופקד על הפיקוח על הניסויים . 
חוזר מנכ"ל המשרד מיולי 1999 הנחה את המוסדות הרפואיים כי הוועדה המוסדית תבצע גם מעקב אחר מהלך הניסויים בבית החולים ובקרה מעמיקה על כך . 
הועלה , שלמעשה , נעשו ניסויים רפואיים רבים בבני אדם ללא בקרה ופיקוח של המשרד והוועדות המוסדיות . 
גם התברר , שבמקרים רבים בשיבא , בוולפסון , בבאר יעקב , בשלוותה ובגהה לא היו בידי הוועדות המוסדיות דיווחים של החוקרים על התקדמות הניסויים שאישרו , על סיומם או על הפסקתם , כנדרש בנוהל , והוועדות המוסדיות לא ביררו עם החוקרים מה מצב הניסויים . 
7 . 
הנוהל קובע , שעל החוקר לדווח לוועדה המוסדית על כל מקרה מוות , על כל אירוע חריג בלתי צפוי שקרה בניסוי ועל כל אירוע כזה הקשור בשימוש במוצר המחקר או באביזר או במכשיר רפואי שבניסוי , בתוך 48 שעות מרגע שהובא האירוע לידיעתו ; המנהל ימנה ועדת בדיקה לעניין זה , ואת ממצאי בדיקתה תעביר הוועדה המוסדית למשרד בתוך שבעה ימים . 
( א ) מבדיקת דיווחים של בתי חולים למשרד על 37 מקרי מוות עולה , שבשישה מקרים דיווחו החוקרים לוועדות המוסדיות על האירוע רק לאחר חודש ויותר מהמועד בו נודע להם על הפטירה , וב - 15 מקרים דיווחו לאחר שבוע עד חודש . 
( ב ) בתשעה ניסויים לא ידעה הוועדה המוסדית בשיבא על אירועים חריגים חמורים , בהם מקרי מוות , שדווחו ליושב הראש שלה , או שידעה ולא דיווחה על כך למשרד . 
בארבעה ניסויים דיווחו החוקרים לוועדה באיחור על אירועים חריגים חמורים ; הוועדה המוסדית במרכז הרפואי תל - אביב ע"ש סוראסקי לא דיווחה למשרד על הקמת ועדות בדיקה כמעט בכל מקרי המוות שנבדקו , ובחמישה ניסויים דיווחה על מוות רק כעבור חודש עד שנה ממועד האירוע ; " המרכז הרפואי כרמל " לא מינה ועדות בדיקה לארבעה מקרי מוות ; חוקר ראשי בניסוי שנעשה בהרצפלד לא דיווח לוועדה המוסדית על מות משתתף בניסוי , כנדרש , ורק כחודש וחצי לאחר שנפטר , כאשר למשרד נודע על כך מיוזם הניסוי , החוקר דיווח למשרד על הפטירה . 
8 . 
הביקורת בוולפסון העלתה , שבכמה מקרים , היו חוקרים ראשיים גם חברי הוועדה המוסדית ודנו בבקשות לניסויים שהם עצמם הגישו לוועדה , דבר המעורר חשש לניגוד עניינים . 
התברר , שהמשרד יכול היה לדעת מהפרוטוקולים שהועברו לו על המקרים האלה , אך לא עשה מאומה בקשר לכך . 
הביקורת בשיבא , שלוותה וגהה העלתה , שחברי ועדות מוסדיות מסוימים לא חתמו על כתב התחייבות למניעת ניגוד עניינים , כפי שדרש המשרד . 
9 . 
על פי התקנות , רק רופא רשאי להגיש בקשה לניסוי ולנהל את ביצועו . 
למרות זאת הועלה , שארבעה ניסויים שנעשו בבאר יעקב ובמרכז הרפואי לבריאות הנפש " לב - השרון " אושרו בידי הוועדות המוסדיות אף שהחוקרים הראשיים לא היו רופאים . 
10 . 
הביקורת בוולפסון ובבאר יעקב העלתה , שמסמכים הקשורים לניסויים מסוימים , בייחוד טופסי הסכמה מדעת , שבהם גם פרטים אישיים של המשתתפים בניסוי , נמצאו בבתי החוקרים ולא בבית החולים . 
בהיעדר כל המסמכים הנחוצים בבית החולים אין הוועדה המוסדית יכולה לפקח כנדרש על הניסוי . 
נוסף על כך , יש להקפיד על זכותם של המשתתפים לפרטיות . 
בהתאם לכך על המשרד לתת דעתו לדרכי שמירת מסמכים המכילים פרטים מזהים על חולים ועל מצבם הרפואי . 
ניסויים במרכז הרפואי קפלן 
משרד מבקר המדינה העלה ממצאים בנוגע לשני ניסויים ( להלן - ניסוי 1 וניסוי 2 ) שנעשו בקפלן ; ניסוי 2 נעשה גם בהרצפלד . 
1 . 
הוועדה המוסדית בקפלן אישרה באפריל 2003 את ניסוי 1 בקשישים חולים אשר היה כרוך בפעולה פולשנית בלתי - מקובלת ללקיחת שתן במבוגרים , כניסוי " רגיל " ולא העבירה את הבקשה לאישור המשרד , כנדרש בתקנות . 
2 . 
כ - 43 % מהקשישים החולים בניסוי 1 שמסמכיהם נבדקו , הוחתמו על טופסי הסכמה מדעת , אף שסבלו מליקויים קוגניטיביים שפגעו ביכולתם להבין למעשה את תוכן הטופס , ובו משמעות הפעולה הפולשנית , הסיכונים ואי - הנוחות הכרוכים בה והתועלת שתצמח להם ממנה . 
3 . 
באפריל 2003 נפטרה חולה א ' , כארבעה ימים לאחר שנעשה בה ניסוי , 1 ויום לאחר שתמה תקופת המעקב שנקבעה לניסוי ( שלושה ימים ) . קפלן לא בדק את המקרה . 
10 חודשים לאחר מותה של חולה א' השתתפה בניסוי חולה ב ' ; לאחר הניסוי היא לקתה בזיהום שהתפתח באזור שבו נעשה הניסוי , והיא נפטרה בתוך כחודש . 
מנהל קפלן לא מינה ועדות בדיקה , כנדרש בנוהל , לבדוק את שני המקרים הללו ומקרה מוות נוסף של משתתפת בניסוי 2 . 
4 . 
הנוהל קובע , שכל הגופים המעורבים בייזום הניסוי , באישורו , בביצועו ובבקרה עליו חייבים לשמור על מסמכי הניסוי . 
משרד מבקר המדינה ביקש לבדוק את מסמכי ניסוי , 2 לרבות טופסי הסכמה מדעת שעליהם אמורים היו לחתום 90 המשתתפים בניסוי , אולם המסמכים לא היו בנמצא . 
הועלה , שנסיבות העלמם של המסמכים לא נבדקו . 
בהיעדר מסמכי הניסוי המקוריים נפגמת מאוד היכולת של הוועדה המוסדית , של המשרד ושל כל גוף אחר לפקח על הניסוי ולבדוק אם הוא נעשה לפי הכללים . 
למשל , לא ניתן לברר את נסיבות מותה של אישה שהשתתפה בניסוי 2 ונפטרה , שכן בידי החוקר הראשי לא היה אפילו מידע על זהותה ועל מועד פטירתה , כך שאין לדעת אם הפטירה אירעה במהלך הניסוי . 
המשרד השיב למשרד מבקר המדינה בינואר , 2005 שהוא רואה בחומרה רבה מאוד את ממצאי הביקורת באשר לניסויים עצמם ובאשר לאובדן המסמכים . 
כמו כן הוא הודיע על מינוי ועדת בדיקה בהתאם לסעיף ( 21 א ) ( 3 ) לחוק זכויות החולה , התשנ"ו - , 1996 וציין , שלאחר קבלת ממצאי הוועדה הוא ישקול את הצעדים שיש לנקוט , לרבות צעדים אישיים או מוסדיים . 
חזית המחקר תקועה בדפי העיתונים 
החלטה חדשה - שתערער מאוד את מעמדם של כתבי העת המדעיים היוקרתיים - מעלה מחדש לדיון שאלה עקרונית : למי שייך הידע המדעי 
31.12.2004 
מאת : ינאי עופרן , הארץ , חדשות וואלה 
קישור ישיר לדף זה : http://www.hayadan.org.il/sciencejournal1204.html 
בחדר הדואר של המחלקה לביוכימיה באוניברסיטת קולומביה 
בניו יורק מתקבלות בכל יום כמה גלויות לבנות . 
" ד"ר ר' היקר , נא שלח לי עותק של מאמרך שפורסם ביולי 2003 בכתב העת ' Journal of Molecular Biology ' . בברכה , פרופסור ג' , האקדמיה הלאומית למדעים , בולגריה " , נכתב באחת מהן בניסוח סטנדרטי . 
ניכר שהשולח , מן הסתם מדען בולגרי בכיר , משגר הרבה גלויות כאלה בכל חודש . 
הטקסט מודפס על בריסטול זול ורק שם הנמען ופרטיו הביבליוגרפיים של המאמר משורבטים בכל פעם בכתב יד מרושל . 
רפרוף מקרי בחדר הדואר בבוקר אחד בראשית החודש שעבר העלה גלויות דומות מהודו , מקסיקו , תאילנד , ברזיל , וגם מעטפה חומה מרופטת שנשלחה ממכון מחקר פקיסטני והכילה בקשה דומה : " פרופסור ד"ר נ' היקר , אנא שלח לנו עותק ממאמרך שפורסם בכתב העת ' Nature ' בדצמבר 1999 " . 
גלויות דומות מגיעות לפעמים גם ממכוני מחקר קטנים בערי השדה באירופה ובארה"ב . 
כל סטודנט באוניברסיטאות הגדולות בארה"ב , באירופה או בארץ , יכול למצוא את המאמרים האלה בספרייה ואפילו באתרי האינטרנט של כתבי העת . 
אבל שולחי הגלויות הם סטודנטים , מדענים ורופאים , שהם , או המוסד שאליו הם משתייכים , אינם יכולים להרשות לעצמם את דמי המנוי השערורייתיים של כתבי העת המדעיים . 
כשהם מחפשים מידע לצורך מחקר , לצורך לימודים , ואפילו כדי לתת טיפול רפואי מתאים לחולה שבעייתו נדירה , הם פונים לאתר אינטרנט המופעל על ידי מכוני הבריאות הלאומיים במשרד הבריאות האמריקאי . 
שם הם יכולים לסרוק את הכותרות והתקצירים של המאמרים הביו - רפואיים שפורסמו משנות הארבעים ועד היום . 
אבל חוקי זכויות היוצרים מונעים את הפצת המאמר המלא . 
כדי לקרוא את המאמר בשלמותו , המחפשים צריכים להפיל את תחינתם לפני הכותב . 
לא תמיד הוא יואיל לשלוף תדפיס מהמגירה או המדפסת , להכניס למעטפה , לבייל ולשלוח . 
לפעמים , אפילו כאשר המחבר נכון לעזור , כלליו של כתב העת אוסרים עליו את הפצת המאמר . 
וגם במקרה הטוב , אם בסופו של דבר התדפיס יוצא לדרך , עשויים לחלוף שבועות או חודשים מהרגע שנשלחה הבקשה עד שהתדפיס מגיע . 
בינתיים , הלימודים , המחקר או הטיפול הרפואי תקועים . 
עכשיו מתכנן משרד הבריאות האמריקאי לשים קץ לתלאותיהם של החוקרים דלי האמצעים ולחייב מדענים המתוקצבים על ידי הממשל למחול על זכויות היוצרים שלהם ולהפקיד עותק אלקטרוני של כל מאמר באתר האינטרנט של המכונים הלאומיים . 
המדענים , ברובם , דווקא שמחים על היוזמה ; הם הרי ממילא מעבירים את הזכויות לידי כתבי העת המדעיים . 
אבל התוכנית של פקידי משרד הבריאות לא תעבור ללא קרב . 
אפילו קרב מר . 
לוביסטים יקרים בשירות כל הצדדים בקרב הזה כבר פושטים על גבעת הקפיטול ומנסים לעניין את התקשורת בקטסטרופה הצפויה אם דעתם לא תתקבל . 
מאמר כל שלוש דקות 
כבר עשרות רבות של שנים כתבי עת מדעיים הם כלי התקשורת המרכזי , כמעט היחיד , של העולם המדעי . 
שום תגלית , ממצא או תרופה חדשה אינם קיימים בעיני הקהילה המדעית עד שלא פורסמו בכתב עת מדעי . 
לפני הפרסום ישלח העורך את כתב היד לשניים או שלושה מדענים , כדי שיעריכו את חשיבותו ויבקשו מהכותב הבהרות ותיקונים . 
רק אם השופטים האלה משתכנעים באיכותו ובערכו של המחקר , הוא יודפס . 
הגידול בתקציבי המחקר , וירידת עלויות הדפוס וההפצה , איפשרו את ייסודם של אלפי כתבי עת מדעיים חדשים ומספרם מגיע כיום לעשרות אלפים . 
מספר המאמרים המתפרסם בהם הוא בלתי נתפש . 
בתחום הגנטיקה , למשל , מתפרסם כיום מאמר חדש בכל שלוש דקות . 
אבל התחרות והעלויות הצונחות לא הובילו לירידת מחירי המנוי על כתבי העת , והם ממשיכים להאמיר . 
מנוי שנתי על כתב העת " Research Brain " , למשל , עולה 21,269 דולר . 
חוקר או ספרייה שרוצים להישאר מעודכנים בתחום חקר המוח בלבד נזקקים למנויים על כמה עשרות כתבי עת כאלה . 
אוניברסיטת קורנל בניו יורק חישבה ומצאה שמאז שנת 1986 ההוצאה שלה על כתבי עת גדלה ב - 150 % אבל מספר כתבי העת שהאוניברסיטה מנויה עליהם כמעט שלא השתנה . 
לאן הולך כל הכסף הזה ומדוע האוניברסיטאות והחוקרים ממשיכים לשלם ? 
התשובה לשאלה הראשונה פשוטה : למו " לים . 
כמה מאות בתי הוצאה לאור חולשים על התחום . 
המדענים כותבי המאמרים זוכים ליוקרה , פרסום וקידום , אך אינם מקבלים תשלום על המאמר . 
כך גם השופטים שמחליטים אם המאמר ראוי לפרסום . 
על פי רוב אלה הם מדענים באוניברסיטאות שעושים זאת כאזרחים טובים של הקהילה המדעית . 
אלסיוויר ( Elsevier ) , מו"ל הולנדי מהגדולים בתחום , רשם ב - 2003 רווח תפעולי של 34 % . 
ובכל זאת , על פי אוניברסיטת קורנל , אלסיוויר ממשיך להעלות את מחיר המנוי על כתבי העת שלו ב - 10 % ולפעמים גם ב - 20 % כל שנה . 
ארי יונחיאן , מנהל חטיבת המדע והטכנולוגיה באלסיוויר , טוען שבניכוי המסים והפחת , הרווח של בית ההוצאה מסתכם ב - 17 % . 
עדיין קופה יפה . 
" זו התרמית הגדולה ביותר של כל הזמנים " , מגזים חתן פרס הנובל ריצ'רד רוברטס . 
הוא אירגן קבוצה של חתני פרס נובל , בהם גם ג'יימס ווטסון , מפענח מבנה הד - נ - א שהיה בערוב ימיו לדמות אב , או סב , של עולם המדע האמריקאי , והרולד ורמוס שעמד בעבר בראש מכוני הבריאות הלאומיים . 
בעצומה לקונגרס ולמשרד הבריאות הם כתבו : " כמדענים וגם כמשלמי מסים , אנו מתנגדים למכשולים שמפריעים , מעכבים או חוסמים את הפצת הידע המדעי שהופק במימון ממשלתי " . 
מכוני הבריאות הלאומיים במשרד הבריאות האמריקאי הם המממן הגדול ביותר של מחקר מדעי בעולם ומזרימים בכל שנה כמעט 30 מיליארד דולר לחוקרים באמריקה ומחוצה לה . 
חתני הנובל הציעו שמשרד הבריאות האמריקאי יחייב את החוקרים הניזונים מהצלחת הציבורית להעביר את ממצאיהם חינם לציבור . 
" בכלל זה " , הם כתבו , " גם המחקר שלנו עצמנו " . 
מכוני הבריאות הלאומיים התלהבו ופירסמו לפני שבועות אחדים הודעה על התוכנית , שעתידה כמובן לשבור את מטה לחמם של המו " לים . 
את יוזמתו של משרד הבריאות תוקפים המו " לים מכיוון הבטן הרכה של האתוס האמריקאי : זו פגיעה בחופש היוזמה והעיסוק . 
העסק שלהם מתנהל באופן פתוח וקפיטליסטי למהדרין , על פי חוקי ההיצע , התחרות והביקוש . 
בקונגרס , בקהילה המשפטית ובציבור האמריקאי הטענות האלה נופלות על אוזניים קשובות . 
כל תחום והז'ורנל שלו 
אבל מדוע הלקוחות - אוניברסיטאות , מכוני מחקר ומדענים , על פי רוב גופים חזקים ועתירי השפעה - מרכינים ראש ומשלמים ? 
ומדוע במקרים רבים הם טוענים שדווקא השיטה הנוכחית מגינה על מדענים דלי אמצעים , כמו פרופ' ג' הבולגרי ? 
כאן התשובה מסובכת יותר ויכולה אולי להסביר מדוע היוזמה הזאת עשויה לגווע . 
עשרות אלפי מדענים כותבים אלפים רבים של מאמרים בכל חודש . 
שום מדען אינו מסוגל לעקוב אחרי כל המידע הזה ולברור את המוץ מן הבר - את המחקרים הטובים מתוך הגרועים או את מה שרלוונטי למחקר שלו מתוך הערימה העצומה של מחקרים שלא מעניינים אותו . 
את המלאכה הזאת מבצעים כתבי העת ביעילות . 
ראשית כל , הם מחולקים לתת נושאים ותחומי עניין . 
כל כתב עת מקיים סביבו קהילה , לפעמים קטנה מאוד , של אנשים שמקדישים את מחקרם לנושא המצומצם מאוד שכתב העת עוסק בו . 
כמעט לכל בלוטה בגוף האדם , לכל שיטת מחקר ולכל סוג חלקיקים יש ז'ורנל משלהם . 
המשימה החשובה של מיון כתבי היד ועריכתם עולה כסף . 
כך גם ההפצה וההדפסה . 
הצעתם של מכוני הבריאות הלאומיים היא להקים כתבי עת ציבוריים ולגלגל את העלות הזאת על תקציבי המחקר של החוקר . 
לצורך כך כבר הוקמו כתבי עת חדשים , הגובים מהכותבים כ - דולר לכל מאמר שהם מפרסמים . 
הרבה חוקרים במדינות עניות או במכוני מחקר קטנים יתקשו לגייס את הסכום הזה . 
תפקידם של כתבי העת בעולם האקדמי חורג הרבה מעבר להפצת מידע . 
לא פחות חשוב הוא התפקיד שיש להם בדירוג של מאמרים וחוקרים . 
יוקרתו וחשיבותו של כל ממצא מדעי נקבעות במידה רבה על פי כתב העת שבו הוא מתפרסם . 
מעמדו של מדען נקבע בעיקר על פי יוקרתם של כתבי העת שמקבלים את מאמריו . 
קיימים שניים או שלושה כתבי עת שדי בפרסום מאמר אחד בהם כדי לזכות חוקר במשרה באוניברסיטה נחשבת , בקביעות או בקידום . 
המדענים ימשיכו לנסות לפרסם את מאמריהם בכתבי העת האלה , וכתבי העת ימשיכו לקבל מתוך אלפי כתבי יד רק את הטובים ביותר . 
שום ספרייה לא תוכל לוותר על מנוי על כתבי העת שמפרסמים את המחקרים המהפכניים , הדרמטיים והטובים ביותר , יעלה כמה שיעלה . 
מכוני הבריאות הלאומיים מנסים עכשיו לרקוח מוצא של פשרה . 
הם נסוגו מהדרישה לנגישות חופשית מיידית לכל מאמר ומסתפקים בדרישה , שבתוך שישה חודשים מיום הפרסום יופקד המאמר באתר האינטרנט שלהם . 
הצדדים הנצים מעריכים כעת את המדיניות החדשה ועוד לא ברור מה תהיה עמדתם . 
מעבר לוויכוח על כסף ונגישות , ביסוד הפולמוס הזה עומדת השאלה מיהו הבעלים החוקי של ידע . 
השיטה הקיימת מקנה את זכויות היוצרים למי שמדפיס את הממצאים ומשווק אותם . 
עמדת המכונים הלאומיים , הנתמכת בקבוצת חתני פרס הנובל , היא שהבעלות החוקית היא של מי שמממן את המחקר . 
מעניין ששום צד בוויכוח אינו מציע שהבעלים החוקיים של הידע המדעי יהיה המדען - המגלה . 
משפטנים המתמחים בקניין רוחני מעריכים , שנוכח סכומי הכסף העצומים המוטלים על הכף , בסופו של דבר הסוגיה תגולגל לבית המשפט וזה יידרש להכריע בה . 
העיר הלבנה " בת"א - אתר מורשת עולמית 
מאת אסתר זנדברג 
בניינים בסגנון באוהאוס בתל אביב , אתמול . 
ההכרזה היא מעשה הכרה בינלאומית רשמית בייחודה של תל אביב כמייצגת בצורה מובהקת את אדריכלות הסגנון הבינלאומי 
תצלומים : ניר כפרי ואריאל שליט 
ת"א היא האתר המודרני ה - 8 שעליו מכריזה אונסק"ו כמיועד לשימור 
הישג יוצא דופן לישראל באו"ם : מועצת אונסק"ו - ארגון האו"ם לענייני מדע , חינוך ותרבות - הכריזה אתמול בישיבתה השנתית , בפריס , על " העיר הלבנה " של תל אביב כאתר מורשת עולמית המיועד לשימור . 
העיר ההיסטורית של תל אביב - הכוללת מרקמים , מתחמים ומבנים במרכז העיר שהוקמו בשנות ה - 30 בסגנון הבינלאומי באדריכלות ( " באוהאוס " ) - נמנית על שמונה המתחמים המודרניים בלבד , שהוכרזו עד כה לשימור ברחבי העולם . 
ההכרזה על תל אביב התקבלה פה אחד במועצת אונסק"ו , שבה חברות 21 מדינות , וזכתה למחיאות כפיים של כל הנוכחים , כפי שסיפר מהנדס העיר תל אביב , האדריכל דני קייזר , שנכח בדיון . 
לדברי קייזר , " ההכרה העולמית בחשיבותה האדריכלית של תל אביב , בשילוב התוכנית לשימור מבנים שנמצאת כעת בדיון , עשויה להביא תיירות ולעודד השקעות בתל אביב , כפי שקורה באתרים אחרים בעולם שהוכרזו כאתרי מורשת , רובם אתרי עתיקות . 
לצד קייזר , תל אביב יוצגה בדיון בפאריס על ידי סגן ראש העיר , דורון ספיר והאדריכל מייק טרנר , שהיה מעורב בהגשת ההצעה לאונסק"ו בענין הכרזה על תל אביב כאתר מורשת . 
הנציגים הישראלים פעלו כדי לשכנע את חברי המועצה לתמוך בבקשה . 
באותו מעמד , הציגה משלחת מהרשות הפלשתינית בפני מועצת אונסק"ו את בקשתה , להכריז על העיר העתיקה בירושלים כעל אתר מורשת בסיכון . 
לדברי קייזר , החליטה המועצה לדחות את ההחלטה בעניין למועד אחר . 
ההכרזה על " העיר הלבנה " כאתר מורשת עולמית , היא למעשה הכרה בינלאומית רשמית בייחודה של תל אביב , כמייצגת בצורה מובהקת את אדריכלות הסגנון הבינלאומי , הן בשל מבנים אופייניים לסגנון כאלו הקיימים סביב כיכר דיזנגוף , והן בגלל המבנה העירוני האופייני שתוכנן בשנות ה - 20 על ידי מתכנן הערים הסקוטי , סר פטריק גדס . 
באופן ייחודי לתל אביב , נבנו לאורך רחובותיה במהלך שנות ה - , 30 מאות מבנים שתוכננו על ידי אדריכלים בוגרי בתי ספר לאדריכלות באירופה , בהם גם בית הספר " באוהאוס " בגרמניה , ואדריכלים שעבדו אצל מחוללי האדריכלות המודרנית , כמו לה קורבוזיה ומיס ואן דה רוהה . 
על האדריכלים המפורסמים שעבדו באותן שנים בתל אביב נמנים דב כרמי , זאב רכטר , אריה שרון , יוסף נויפלד , סם ברקאי , ואחרים . 
הכרזת מועצת אונסק"ו חלה באופן כללי על שלושה מתחמים : האחד משתרע בין שדרות בן גוריון , שדרות בן ציון ורחוב אבן גבירול , אשר במרכזו כיכר דיזנגוף , אזור החופף בערך את תוכנית גדס ; השני - לב העיר , הכולל את שדרות רוטשילד , מרחוב נחמני ועד תיאטרון הבימה , כולל הרחובות הסמוכים ; השלישי - " מתחם ביאליק " , הכולל את הרחובות ביאליק , הס , אידלסון ועוד . 
באזורים אלו נמצאים רוב המבנים הנכללים בתוכנית השימור העירונית . 
לפני כשבועיים התחייבה הוועדה המקומית לתכנון ולבנייה בת"א , להגביל בנייה חריגה במתחמים הנמצאים באזורים אלו , עד אשר תאושר התוכנית לשימור מבנים , שכיום , נמצאת בהפקדה בוועדה המחוזית . 
לתוכנית הוגשו התנגדויות רבות והן נדונות בימים אלו לפני חוקר ממשרד הפנים . 
חרף ההישג , לא ברור מה תהיה השפעתה של ההכרזה שהתקבלה באונסק"ו על אישור תוכנית השימור . 
ייחודה של תל אביב הוא במקבץ ראשון וגדול מסוגו , הכולל מבנים בסגנון הבינלאומי , כפי שטען לראשונה , בשנות ה - , 80 דר ' מיכאל לוין , היסטוריון האדריכלות . 
בתערוכה שאצר במוזיאון תל אביב ב - , 1984 הציג לוין את שכיות החמדה של " העיר הלבנה " ( שמה של התערוכה ) , והסב את תשומת הלב לחשיבות ההיסטורית וליופי הרב שלהן , אשר נשכח והועם בשל אחזקה לקויה , סגירת מרפסות ותוספות בניה אחרות . 
" תוכנית לב העיר " , שהוכנה באותן שנים על ידי מכון אורבני בראשות האדריכל אדם מזור , סימנה את תחילת המודעות לשימור המבנים והעניקה לה מעמד תחוקתי . 
מראשית שנות ה - , 90 קידמה עיריית תל אביב הכנת תוכנית כללית לשימור , על ידי אגף השימור שבראשו עמדה עד לאחרונה , במשך כמעט עשור , האדריכלית ניצה סמוק . 
לפעילותה בהכנת תוכנית השימור ובמאבקיה " מבית לבית " על איכות השימור , ( למגינת לבם של רבים בתל אביב , לרבות תושבים , בעלי נכסים ואנשי נדל"ן ) יש חלק נכבד הן בשימור עשרות מבנים בשנים האחרונות , והן בזכייתה של תל אביב בהכרזה הנכספת . 
אדריכלות הסגנון הבינלאומי בתל אביב זכתה לראשונה בהכרה בינלאומית נרחבת באמצע שנות ה - , 90 לאחר כנס שהתקיים בעיר ב - 1994 בהשתתפות מאות אדריכלים וחוקרי ההיסטוריה של האדריכלות , שהגיעו מרחבי העולם . 
בעשור שחלף מאז , התפרסמו ספרים רבים על תל אביב , שהצביעו על יופיים של המבנים המודרניים , אך גם על מצבם העגום . 
הכרזת אונסק"ו אינה מבטיחה כסף לשימור ואין לה מעמד תחוקתי . 
ללא הסכמה ציבורית על חשיבות השימור וללא תמיכה ממשלתית , תישאר ההכרזה על הנייר בלבד . 
אסתר זנדברג 
סוכר נמוך מדי 
• מחקר רחב היקף שנערך בארה"ב מעורר ספקות לגבי ההנחה , שלפיה הורדת סוכר דרסטית ומהירה היא שיטת טיפול יעילה ובטוחה . 
אבל אין בכך כדי לשנות את ההנחיות לרופאים ולחולים לאתר את רמת הסוכר הנכונה והמתאימה מבחינה בריאותית ההודעה שפירסם המכון הלאומי לבריאות בארה"ב ב - 6 בפברואר היתה דרמטית . 
המכון הודיע שהוא הפסיק מוקדם מהצפוי ניסוי בחולי סוכרת , שקיבלו טיפול אינטנסיווי להפחתת רמת הסוכר בדמם . 
הסיבה : שיעור מקרי המוות בקבוצה הזאת ( רובם מאירועי לב ) היה גבוה באופן משמעותי מאשר בקבוצה שקיבלה את הטיפול הרגיל . 
המכון חשש שאם הטיפול ימשיך הוא יסכן את חייהם של עוד החולים . 
ההודעה תורגמה מיד לכותרות גדולות : " מחקר הופסק לאחר שחולי סוכרת מתו באופן לא צפוי " , והוסיפה רבות לאי הוודאות שבה חיים מיליוני החולים במחלה . 
הרי ההנחה שעומדת בבסיס הטיפול בסוכרת היא , שהורדה של רמת הסוכר בדם תפחית את התחלואה . 
האם מסתבר שזאת הנחה שגויה ? 
האם הטיפול הנהוג מסכן את החולים ? 
החששות רבים , ולכן רצוי להשמיע צפירת הרגעה : אין סיבה לבהלה . 
התוצאה של הניסוי אמנם נשמעת מדאיגה - ויידרש עוד מחקר כדי להבין מה גרם לעלייה בשיעור מקרי המוות - אבל למעשה היא רק מחזקת את הידוע על הטיפול במחלה . 
כשמטפלים בסוכרת מנסים למצוא את הרצועה הצרה , שבה רמת הסוכר לא גבוהה מדי ולא נמוכה מדי . 
כדי לאתר את הרמה הזאת צריך להשתמש בתרופות ובשאר כלי הטיפול לאט ובזהירות . 
לתוצאות המחקר בוודאי יהיו השלכות רבות , אך נראה שהגישה המתונה בטיפול ממשיכה להיות נכונה . 
סוכרת היא אחת המחלות השכיחות ביותר בעולם . 
מעריכים שבישראל יש כמיליון חולי סוכרת - כשמרביתם אינם יודעים שהם חולים . 
סוכרת אמנם מוכרת לאנושות כבר אלפי שנים , אולם עד גילוי האינסולין , בתחילת המאה ה - , 20 לא היה ידוע דבר על הסיבות למחלה , ובעקבות זאת גם על הדרכים לטפל בה . 
להורמון האינסולין יש תפקידים רבים , אך המשמעותי שבהם הוא נחיצותו לתהליך שבו הכבד והשרירים קולטים לתוכם גלוקוז ( סוכר ) והופכים אותו לגליקוגן - מולקולה חשובה מאוד , משום שהיא מהווה מקור עיקרי לאנרגיה . 
בלי האינסולין , השרירים והכבד מתקשים לשמור על הגליקוגן , ומשחררים אותו בחזרה למחזור הדם , כגלוקוז . 
מה גורם לכך שהאינסולין לא עובד ? 
לחולים בסוכרת מסוג 1 ( " סוכרת נעורים " ) פשוט אין אינסולין - משום שמסיבה לא ידועה אין להם את התאים בלבלב שמייצרים אותו . 
לכן , עד גילוי האינסולין היתה סוכרת מסוג 1 מחלה חשוכת מרפא . 
כיום , החולים תלויים לחלוטין באינסולין חיצוני . 
לחולים בסוכרת מסוג 2 יש בעיה אחרת - גופם פחות מגיב לאינסולין . 
הליקוי הזה מתרחש בדרך כלל אחרי גיל , 30 וזהו סוג הסוכרת השכיח יותר - כ - 90 % מהמקרים . 
מסוכרת למחלת לב 
הטיפול באינסולין האריך את חיי החולים בסוכרת מסוג , 1 אך חשף אותם לבעיות חדשות . 
רמות סוכר גבוהות לאורך שנים ארוכות גורמות לפגיעות חמורות : סוכרת היא הסיבה השכיחה ביותר לעיוורון ; היא עלולה לגרום להרס מוחלט של הכליות ; המחלה פוגעת בעצבים ההיקפיים ברגליים , וגורמת לפצעים שמסתיימים פעמים רבות בקטיעת הרגל . 
מדי שנה נקטעות בישראל 1,000 גפיים בשל סוכרת . 
סוכרת פוגעת גם בכלי הדם הקטנים , באיברי המין , בשלפוחית השתן , בבלוטות שונות ובדופק הלב . 
פגיעות אלה אופייניות הן לחולים בסוכרת מסוג 1 והן לחולים בסוכרת מסוג 2 . 
עם זאת , נראה שהפגיעה הקשה ביותר היא בכלי הדם הגדולים , בלב ובמוח . 
לא בכדי , ה " לקוחות " השכיחים ביותר - והקשים ביותר - של הקרדיולוגים הם חולי סוכרת . 
הם סובלים יותר מאוטם שריר הלב , ונזקקים לניתוחי מעקפים ולצנתורים . 
% 70 מחולי סוכרת מתים ממחלת לב , ולכן במדינות רבות בעולם סוכרת מוגדרת כמחלת לב . 
בשנות ה - 90 פורסמו תוצאות של שני ניסויים , דומים למדי לניסוי שנעצר בתחילת החודש במכון לבריאות האמריקאי , שהוכיחו שהורדת רמת הסוכר בדם מפחיתה את הסיבוכים הרפואיים . 
בניסוי הראשון , חולקו 1,441 חולי סוכרת מסוג 1 לשתי קבוצות : הראשונה קיבלה טיפול אינטנסיווי להורדת רמת הסוכר , והשנייה הסתפקה בטיפול רגיל של שתי זריקות אינסולין בממוצע ליממה . 
לאחר 10 שנות מעקב , בקבוצת הטיפול האינטנסיווי ירד המדד המשקף את רמת הסוכר הממוצעת בדם - שיעור ה - HBA1C מ - 9 % ל - . 7.4% המדד מתייחס לשיעור ההמוגלובין שנקשר לגלוקוז מתוך כל ההמוגלובין בדם . 
רמת הסוכר אמנם נותרה גבוהה משיעורה אצל אדם בריא - בין % 3 ל - % 6.5 - אך התוצאות היו מרשימות : באופן ממוצע , כמות הסיבוכים הרפואיים ירדה ב - 50 % . 
בקרב אלה שקיבלו טיפול רגיל , שיעור סיבוכי הסוכרת עלה בכ - 50 % יותר מאשר באלה שטופלו בטיפול אינטנסיווי . 
בניסוי דומה שתוצאותיו פורסמו ב - , 1998 עקבו חוקרים במשך 20 שנה אחר 5,102 חולי סוכרת מסוג 2 שחולקו גם הם לשני סוגי טיפול , אינטנסיווי ורגיל . 
ערכי ה - HBA1C אמנם לא ירדו מ - , 6% אך גם כאן הסתבר שירידה ממוצעת של % 1 מצמצמת באופן משמעותי את סיבוכי הסוכרת . 
לכאורה , המסקנה הטיפולית היתה צריכה להיות שחייבים להוריד את שיעור ה - HBA1C באופן דרסטי ומהיר . 
אולם כמו בהרבה דברים אחרים בחיים , גם כאן שום קיצוניות אינה טובה . 
הורדה חדה של ה - HBA1C עלולה לגרום להיפו - גליקמיה : ירידת רמת הסוכר מתחת לדרוש . 
לעתים , התופעה יכולה להיות סתם לא נעימה ולכלול תסמינים כמו חולשה , רעב , רעד בידיים , הזעה ודפיקות לב מהירות . 
בדרך כלל , החולה יודע לבדו שהוא צריך לאכול סוכר , אולם עבור חולים מסויימים ההיפו - גליקמיה עלולה להיות קטלנית . 
מדובר בעיקר בקשישים ; באנשים שסובלים מהיצרות העורקים הכליליים בלב , מאי - ספיקת לב או מאי - ספיקת כליות ; באנשים שעברו אירוע מוחי ; או בכאלה שאיבדו את יכולתם לזהות את ההיפו - גליקמיה . 
ואכן , בשני המחקרים שתוארו קודם , שיעור הלוקים בהיפו - גליקמיה בקבוצה שטופלה אינטנסיווית היה גבוה הרבה יותר מבקבוצה שקיבלה טיפול רגיל . 
לכן , הדבר החשוב ביותר בטיפול הוא לשמור על גישה מתונה , כשהטיפול החשוב ביותר הוא איזון קפדני של רמות הסוכר בדם . 
הרופא המטפל לוקח בחשבון גם את הסיבוכים שנגרמים בגלל היפר - גליקמיה ( רמת סוכר גבוהה ) וגם את הסכנה שבהיפו - גליקמיה ( רמות נמוכות מדי ) . 
בחלק מהטיפולים הנהוגים אין כל סכנה להיפו - גליקמיה . 
מדובר בטיפולים שמתבססים על שמירה על אורח חיים בריא ועל תרופות מסוימות כמו מטפורמין , פראנדאז , אבנדיה , באייטה וג'נוביה . 
אולם טיפול בכל סוגי האינסולין , בסולפניל - אוריאה ( כמו גלובן , גלוקורייט ואמריל ) ונובונורם - עלולים לגרום להיפו - גליקמיה . 
מהירות מופרזת 
שני צדדי הסיכון היו ידועים כבר מספר שנים , ולכן אפשר לבחון את החדשות מארה"ב בצורה מעט יותר שקולה . 
שמו של הניסוי שנפסק , ACCORD , מייצג את ראשי התיבות באנגלית של המטרה שלו : לבחון כיצד ניתן להפחית את הסיכון למחלות לב בקרב חולי סוכרת . 
בניסוי הענק השתתפו 10,251 חולי סוכרת מסוג 2 בין גיל 40 ל - , 82 והוא נערך ב - 77 מרכזי בריאות בארה"ב ובקנדה . 
בממוצע , המשתתפים חולים במחלה עשר שנים , וכולם אובחנו גם כחולי לב , או שהיו להם לפחות שני גורמים שמעלים את הסיכון למחלת לב . 
בניסוי , שהתחיל לפני ארבע שנים , חולקו הנבדקים לשתי קבוצות לפי סוג הטיפול שקיבלו : להורדת רמת הכולסטרול ולאיזון לחץ הדם . 
כל קבוצה חולקה לשתיים , כשאחת קיבלה טיפול אינטנסיווי , והשנייה טיפול רגיל . 
והנה , בקבוצה שקיבלה טיפול אינטנסיווי להורדת רמת הסוכר היו 257 מקרי מוות ( 1.4 % ) לעומת 203 בזאת שקיבלה טיפול רגיל ( 1.1 % ) . זהו הבדל של 3 מקרי מוות ל - משתתפים בכל שנה . 
החוקרים ציינו שמרבית מקרי המוות בקבוצה שטופלה אינטנסיווית היו בשל התקפי לב . 
עם זאת , חשוב לציין שנתוני התמותה בשתי הקבוצות נמוכים מבמחקרים דומים אחרים . 
הטיפול האינטנסיווי אכן הביא לירידה משמעותית בשיעור ה - HBA1C . 
חצי מהמשתתפים הגיעו לרמה של 6.4 % לעומת הקבוצה הרגילה , שם חצי מהמשתתפים הגיעו לרמה של 7.5 % . 
מנהלי הניסוי הודיעו שהמשתתפים בקבוצה האינטנסיווית יעברו לקבל טיפול רגיל במסגרת הניסוי . 
שאר חלקי הניסוי לא הופסקו , והוא אמור להסתיים בעוד כשנה וחצי . 
מכיוון שאין הסבר לעלייה בשיעור המוות בקרב החולים שטופלו אינטנסיווית - אם כי במכון הבריאות האמריקאי ידעו לומר שהתרופות לא אשמות בכך - נותרנו עם השערות בלבד . 
ההשערה הסבירה ביותר היא ששיעור הלוקים בהיפו - גליקמיה בקבוצה זאת היה גבוה יותר , הן מבחינת שכיחות התופעה והן מבחינת חומרתה . 
ייתכן גם שהמהירות המופרזת של הורדת רמת הסוכר השפיעה על התוצאות . 
אף על פי שמדובר רק בהשערות , בעקבות הממצאים יצאה ועדת התגובות של המועצה הלאומית לסוכרת במשרד הבריאות בהודעה על הטיפול המתאים בסוכרת . 
לפי ההמלצות , יש להמשיך את הטיפול המקובל היום , תוך שאיפה לאזן את רמת ה - HBA1C ל - 7 % . 
אם יש סיכון לחולה , ניתן להסתפק ברמה של 8 % . 
עוד קובעת הוועדה שהפוטנציאל של התרופות השונות לגרום להיפו - גליקמיה צריך להיות מרכיב חשוב בקביעת הטיפול . 
ובנוסף , חשוב להקפיד על איזון מיטבי של גורמי סיכון אחרים , כולל כולסטרול ויתר לחץ דם . 
מוקדם עדיין לקבוע אם המחקר שהיכה גלים ייזכר בתור זה שגילה שיש סיכון באיזון נמרץ מדי של סוכרת , או בתור סנסציה תקשורתית . 
אולם בעבור הרופאים , וכמובן גם בעבור החולים , יימשך המאמץ העדין , שהוא אמנות של ממש , לאתר את רמת הסוכר הנכונה והמתאימה מבחינה בריאותית . 
במובן הזה , הכותרות המבהילות עשויות להרגיע : הן רק חיזקו את הידוע לנו על הטיפול במחלה . 
ד"ר וינשטיין הוא מנהל היחידה לסוכרת במרכז הרפואי " וולפסון " ונשיא האגודה הישראלית לסוכרת . 
פרופ' רז הוא מנהל היחידה לסוכרת בביה"ח הדסה עין כרם , ויו"ר המועצה הלאומית לסוכרת 
רופא מהספרים 
* לימודי ספרות יפה מסוגלים לשפר את יכולתו של רופא להבין את חוליו ולהתמודד עם מחלתם . 
תשאלו את בולגקוב 
מה משותף לאנטון צ'כוב , ג'ון קיטס , מייקל קרייטון וארתור קונן - דויל ? 
התשובה המתבקשת היא כמובן היותם אנשי - עט מהמעלה הראשונה . 
תשובה נוספת ומפתיעה יותר היא שכולם היו רופאים בהכשרתם . 
צ'כוב כתב לאחד מידידיו : " הרפואה היא אשתי החוקית והספרות פילגשי . 
כשאחת מורטת את עצבי , אני מבלה את הלילה עם השנייה . 
ייתכן שהדבר יוצר אי - סדר , אך זה מונע שעמום , ובכל מקרה אף אחת מהן לא ניזוקה מהכפילות " . 
בעבור צ'כוב מייצגות הרפואה והספרות מקצועות הומניסטיים , ובכתיבתו הוא מנסה לטפל באספקטים שונים של הפעילות הרפואית , אך מהצד הרגשי שלה . 
ארתור קונן - דויל , שהחל את דרכו כרופא מוכשר באדינבורו , שאל את דמותו המפורסמת של שרלוק הולמס מדמותו של מורו הנערץ ג'וזף בל , ששיטות הלימוד שלו , דרכי עשייתו הרפואית ואף מראהו היו דומים להפליא לאלה של הבלש הדידקטי . 
קיטס , שוויתר על מקצוע הרפואה זמן קצר לאחר קבלת התואר ופנה לכתיבה , ראה בפואטיקה וברפואה מקצועות משלימים , ואף ראה בשירה אמצעי ריפוי , או כפי שכתב ביצירתו " נפילת היפריון " - המשורר הוא " רופא לכל אדם " . 
הרופא בעבודתו היום - יומית נתקל בסיפורים על כל צעד ושעל . 
כל חולה בתארו את מכאוביו או את קשייו מספר למעשה סיפור . 
לעתים קרובות תפקידו של הרופא הוא לבנות מתוך דברי החולה את סיפורו , ולהתאים לו אבחנה וטיפול . 
אך האם בעולם התזזיתי של המאה ה - , 21 שבו מוקדשים לכל חולה 10 דקות במקרה הטוב , יכול הרופא להבין את סיפורו של החולה ולפענח את כל המסרים הגלויים והסמויים שמועברים אליו ? 
לעתים קרובות , כל הידע העצום שנצבר בראשם של הרופאים כושל במפגש הזה . 
אך האם בעולם התזזיתי של המאה ה - , 21 שבו מוקדשים לכל חולה 10 דקות במקרה הטוב , יכול הרופא להבין את סיפורו של החולה ולפענח את כל המסרים הגלויים והסמויים שמועברים אליו ? 
לעתים קרובות , כל הידע העצום שנצבר בראשם של הרופאים כושל במפגש הזה . 
מקצוע הרפואה מחולק למעשה לשני חלקים . 
האחד מדעי : הבנת מנגנוני המחלות , זיהוי המחלה לפי מידע המתקבל מהחולה והטיפול בו בהתאם לאבחנה המתקבלת . 
את השני אפשר לכנות " אומנות הרפואה " . 
בעבר לא כללה הכשרתו של רופא צעיר התייחסות משמעותית לחלק השני . 
הוא היה אמור לספוג אותו במהלך הכשרתו הקלינית ממדריכיו , הרופאים הבכירים . 
אולם בשנות ה - 30 החלו בתי הספר לרפואה בארה"ב לשלב גם קורסים שתפקידם להכשיר את הלומדים באומנות הרפואה , וכחלק מהם גם לימודי ספרות יפה העוסקת ברפואה . 
קירוב הרופא לטקסטים ספרותיים יכולה להביא לכמה תוצאות רצויות : חשיפה לחייו של חולה כפי שהם משתקפים בתיאורים הספרותיים ; הגברת הכרתו של העוסק במקצוע הרפואה בכוח ובהשפעה שיש לעבודתו , ושכלול הבנתו את סיפורי החולה . 
מאמרים רפואיים או מדעיים ממעטים לעסוק ברגשות ובחוויות אישיות . 
מאגר המידע היחיד הדן ברגשות החולה מזוויות חברתיות , אישיות , היסטוריות וסוציולוגיות נמצא בספרות היפה . 
למרות שרופאים נתקלים מדי יום ביומו באנשים חולים , סך החוויות של כל אחד הוא קטן יחסית . 
היחשפות לספרות יפה העוסקת במפגש בין רופאים וחולים מאפשרת לרופא לצבור חוויות חיצוניות , שישכללו את יכולתו להתמודד בעתיד גם עם מצבים שבהם עדיין לא נתקל במציאות . 
בחלק מהמקרים תיאור ספרותי חי של מחלה והרגשת החולה יקבע בזיכרונו של הלומד את סימניה השכיחים ואת התנהגותה הרבה יותר מקריאה יבשה של התסמינים ומהלך המחלה בספר רפואה עב - כרס . 
דוגמה טובה לכך היא סיפורו הקצר של מיכאיל בולגקוב , שאף הוא היה רופא בתחילת דרכו , " חליל הברזל " ( The Steel Windpipe ) . הסיפור מתאר רופא צעיר ובלתי מנוסה העובד בגפו בעיירה נידחת , ונתקל בילדה הנוטה למות מחנק עקב מחלת הקרמת ( דיפטריה ) . הסיפור מציג את ההתלבטויות העוברות על אותו רופא צעיר , שמסרב לקבל בלא מאבק את מותה של הילדה , אך הדרך היחידה העומדת לפניו לטפל בה היא ניתוח של פיום הקנה , שעליו קרא רק בספרים . 
הקורא נחשף תחילה למחשבותיו של הרופא , עוד לפני שנתקל בנערה החולה , על חוסר יכולתו להתמודד עם מקרי חירום , ואז לפחדיו בכל הנוגע ליכולתו לבצע בהצלחה את הניתוח , וחששו שהדבר יגרום להכתמת המוניטין המקצועי שלו בשלב מוקדם בקריירה . 
כל זאת בניגוד לקור הרוח שהוא מנסה להפגין כלפי חוץ . 
מישור נוסף של התמודדות הוא מול המשפחה , שדורשת טיפול תרופתי , בעוד הוא יודע שטיפול כזה משמעו גזר דין מוות . 
הרופא , שעומד נפעם מול יופיה ממיס הלב של הילדה , מתגבר לבסוף על פחדיו ולבטיו , מבצע את הניתוח בהצלחה גדולה ומציל את חייה . 
מעניין להשוות את סיפורו של בולגקוב לסיפור של רופא וסופר נוסף , ויליאם קרלוס ויליאמס , " השימוש בכוח " ( The Use of Force ) , על רופא הנמצא בסיטואציה דומה מול ילדה המסרבת לפתוח את פיה ולאפשר לו לאשר את חשדו למחלת הדיפטריה . 
רופאו של ויליאמס נכנס לעימות חזיתי עם הילדה ומשפחתה ופותר את הבעיה בצורה כוחנית . 
בולקגוב וויליאמס מתארים , כל אחד בדרכו , מצבים שכל רופא מתחיל נתקל בהם , גם אם לא בדרמטיות כזאת . 
במחקרים המעטים שבדקו את יעילותם של קורסים לספרות ורפואה נמצא , שהם הגבירו את הרגישות של הרופאים המתלמדים לחוויותיו של החולה , ושיפרו את יכולתם להתמודד עם בעיות אתיות ואת יכולתם הקלינית . 
בנוסף ליתרונות הללו נראה , שקריאת ספרות יפה העוסקת ברפואה מביאה גם לשיפור בתפישת הרופא את מקצועו , ומגבירה את יכולתו ליהנות מעבודתו השוחקת . 
עולם האקדמיה המודרני עבר כברת דרך ארוכה מאז הציע תומס הקסלי בשלהי המאה ה - 19 לזנוח את לימוד המקצועות ההומניים לטובת מקצועות המדע . 
כיום ברור ששני התחומים שלובים זה בזה . 
בניגוד ללימודי הרפואה הרגילים , שעלולים להתיישן עד שיחל הסטודנט לעסוק בפועל במקצוע , הלקחים שנלמדים בעת קריאת ספרות יפה יכולים ללוות את הרופא כל ימי חייו . 
מכורים לאנטיביוטיקה 
במשך שנים מכרנו , אנו הרופאים , את האשליה שאנטיביוטיקה מסוגלת לפתור כל בעיה . 
הגיע הזמן להפסיק כמו רופאים אחרים , גם אני רואה מדי יום בעונה זו של השנה עשרות חולים עם תלונות דומות : חום , שיעול , כאב בלוע , כאבי שרירים ותחושת חולשה . 
בעיצומה של מגיפת שפעת , קל לעשות את האבחנה בלי להידרש לבדיקות מתוחכמות לזיהוי הנגיף . 
בשנים האחרונות פותחו תרופות לטיפול בנגיף השפעת , אך ברוב המקרים מסתפקים הרופאים בטיפול להקלת התסמינים . 
רוב החולים יבריאו תוך כמה ימים לאחר שגופם ייצר נוגדנים נגד הפולש הזר . 
חום הגוף יורד , חל שיפור בהרגשה הכללית , רק השיעול נמשך עוד ימים ארוכים . 
אנטיביוטיקה פועלת נגד חיידקים בלבד , ואינה יעילה נגד נגיפים ( וירוסים ) . בעשרות השנים האחרונות למדנו שככל שאנו מרבים להשתמש באנטיביוטיקה , נוצרת יותר עמידות אצל החיידקים . 
חיידקים עמידים מהווים איום בריאותי הן בבתי החולים והן בקהילה . 
מכאן שמתן אנטיביוטיקה למי שחלה במחלה נגיפית כמו שפעת , לא רק שאינו מועיל , הוא אף מזיק . 
מצבם של חלק קטן מהחולים מסתבך בסיבוכים שנגרמים על ידי חיידקים , כמו דלקת ריאות או דלקת גתות ( סינוסיטיס ) , ואז אנו נדרשים לשימוש באנטיביוטיקה . 
מתן אנטיביוטיקה בשלב מוקדם של זיהום נגיפי לא יכול למנוע את הסיבוכים האלה . 
כמו רופאים אחרים , אני בודק מדי פעם חולים שנבדקו אך לפני יום או יומיים אצל רופא אחר , וחוזרים מודאגים מכך שהבראתם מבוששת . 
עיקר דאגתם היא השיעול המתמשך . 
אני נדהם בכל פעם לגלות את השיעור הגבוה של מטופלים שמדווחים , כי מלבד טיפול שמיועד להקל על התסמינים ( סירופ לשיעול , טיפות אף או תרופות להורדת חום ) , הם קיבלו גם אנטיביוטיקה . 
מחקרים שבדקו את השימוש באנטיביוטיקה בקהילה העלו שרוב המרשמים האנטיביוטיים המיותרים נרשמו לזיהומים ויראליים של מערכת הנשימה , שכנגדם האנטיביוטיקה אינה יעילה . 
שפעת היא אחת מהן . 
הרופאים טוענים שהמטופלים הם אלה שדורשים , אם בצורה ישירה או במסרים סמויים , אנטיביוטיקה . 
האשמה אינה במטופלים . 
ההתמכרות לאנטיביוטיקה , שאותה אני מכנה " נרקוביוטיקה " , היא שלנו , הרופאים . 
במקום לאמץ את משנתו של וולטיר , שטען שתפקידו היחיד של הרופא הוא לשעשע את החולה עד שהטבע יבריא אותו ממחלתו , מכרנו במשך שנים לציבור את האשליה שהאנטיביוטיקה מסוגלת לפתור כל בעיה . 
המטופלים הפנימו שהפתרון היעיל ביותר לנזלת , לכאב בלוע ולשיעול הוא אנטיביוטיקה . 
במקום הסברים מייגעים שהמרפא היעיל ביותר לזיהומים נגיפיים הוא הזמן , רבים מאתנו מעדיפים לסיים את הביקור במהירות עם מרשם אנטיביוטי . 
מה לנו כי נלין שהחולים חוזרים ומבקשים את תרופות הפלא . 
מדוע הרופאים מרבים לרשום אנטיביוטיקה ? 
אצל חלקנו הבעיה היא חוסר ידע . 
לעתים רופאים סוברים שנזלת ירוקה או ליחה צהובה מעידות על זיהום חיידקי , אחרים מאמינים שטיפול אנטיביוטי בשלב מוקדם יכול " לקצר את המחלה " . 
חלק אחר נשבר לאחר שהחולה חוזר שוב ושוב ומתלונן שהשיעול לא פוסק , ורושם אנטיביוטיקה גם כשהוא משוכנע שהתרופה מיותרת . 
סיבה אחרת לריבוי השימוש היא העובדה שהרופא בקהילה מתוגמל בהתאם למספר החולים שלו , ולא בהתאם לאיכות עבודתו . 
רופאים שהמטופל שלהם דורש אנטיביוטיקה חוששים שאם לא ייענו לו , הוא יפנה לרופא אחר . 
עוד גורם לרישום יתר הוא החשש של הרופאים מפני תביעות . 
זה רק אחד הביטויים של רפואה מתגוננת , שמעוותת את שיקול דעתו של הרופא , מונעת ממנו לעשות רפואה טובה , גורמת לנזק בריאותי לחולים ומוסיפה נטל כלכלי על החברה . 
גם מצבים של חוסר ודאות יכולים לגרום לרופא לרשום תרופות . 
במחלות כמו דלקת האוזן או דלקת הגתות ( סינוסיטיס ) , הגורם הזיהומי יכול להיות נגיף אך גם חיידק . 
במצבים אלה חלק ניכר מהחולים יבריא מבלי להזדקק לאנטיביוטיקה אם רק ניאזר יומיים - שלושה בסבלנות . 
לא לכל הרופאים יש סבלנות במצב של ספק להמתין ולעקוב , והם מעדיפים כבר בהתחלה להמליץ על אנטיביוטיקה . 
העומס במרפאות מהווה אף הוא גורם לרישום יתר של אנטיביוטיקה . 
רופא שמרפאתו עמוסה בחולים ומתרשם שהביקור מתארך יתר על המידה , יחליט לרמוז למטופל שזמנו תם על ידי הפקת מרשם אנטיביוטיקה . 
הרופאים בקהילה אינם לבד . 
נרקוביוטיקה חוצה גבולות ובבתי החולים היועצים למחלות זיהומיות ( חלקם לפחות ) מנסים לעמוד מול שטף של בקשות של רופאים במחלקות לספק להם " אנטיביוטיקה חזקה " . 
הכירורג , האורתופד או הפנימאי מבקש " לכסות את החולה עם אנטיביוטיקה " כשהסיפא היא כיסוי מסוג אחר . 
החיידקים אינם נשארים מאחור בסיפור הזה . 
הלחץ הבלתי פוסק של אנטיביוטיקה רק עושה להם טוב - הם הופכים משנה לשנה ליותר ויותר עמידים . 
בבתי החולים אנחנו מתמודדים יום יום עם חיידקי - על שעמידים לכל ארסנל התרופות שלנו . 
גם בקהילה העמידות של החיידקים נמצאת בעלייה : סטפילוקוקים ופנוימוקוקים שמאכלסים את גופנו הופכים בשנים האחרונות לעמידים לסוגי הפניצילין השונים , וכשהם תוקפים נוצר זיהום שקשה לטפל בו . 
התרופות האנטיביוטיות כונו בשנים עברו " קליעי פלא " עקב יכולתם לפגוע באופן סלקטיווי בחיידקים מבלי לפגוע בתאים הנורמליים . 
כיום , הפלא האמיתי הוא שנשארו עוד חיידקים שאנטיביוטיקה מרשימה אותם . 
בעיית העמידות הגוברת של החיידקים היא חלק מהבעיות האקולוגיות שנוצרו על ידי בני אדם . 
עלינו הרופאים להכיר בעובדה שאנחנו נרקוביוטים ולעבור גמילה . 
הרים וגבעות 
* הקאמבק העולמי בעיצומו 
השימוש החדש ביותר בסיליקון , הזרקתו לפנים להחלקת קמטים , אושר רק בישראל . 
מדינות אחרות מעדיפות גישה הרבה יותר זהירה . 
בתחום הגדלת השדיים , לעומת זאת , בסיליקון אפשר להיתקל היום כמעט בכל מקום - בחומרי איטום ובקונדישינר לשיער , בבירה ובפורמולות לתינוקות , במעבדי מחשבים ובתבניות אפייה ייחודיות . 
ובכל זאת , כשאומרים " סיליקון " חושבים בדרך כלל על ניתוחים פלסטיים , או יותר נכון - על אחד הסוגים הפופולריים שבהם : ניתוחי שדיים , שבהם משתמשים בשתלי סיליקון . 
בסקר שערך באוקטובר האחרון איגוד הפלסטיקאים בישראל , דיווחו המנתחים הפלסטיים כי % 36 מכלל הניתוחים שהם מבצעים הם לעיצוב השד - ניתוחים קוסמטיים או שיחזורים לאחר כריתה . 
לסיליקון , פולימר מעשה ידי אדם שמבוסס על היסוד צורן , יש יתרונות רבים שמאפשרים את השימוש המגוון בו . 
הוא עמיד בחום , גמיש , מבודד חשמל ומים וכמעט אינו רעיל . 
יש לו גם יתרונות רפואיים : הוא אינו מעורר בגוף תגובה חיסונית נגדית , ואפשר להביאו לדרגת סטריליות גבוהה . 
הסיליקון מופיע במגוון צורות , בהתאם לצפיפות שלו : נוזל צמיגי , תרסיס , ג'ל , או מוצק . 
אך למרות כל יתרונותיו , השימוש הקוסמטי בסיליקון אינו תמיד בטוח . 
דווקא לגבי שתלי הסיליקון לעיצוב השד , שבעבר היו חשדות כבדים שהם גורמים למחלות קשות , יש היום קונסנסוס רחב שהם בטיחותיים ביותר . 
ואולם , השימוש הקוסמטי החדש יותר , הזרקת סיליקון נוזלי למילוי קמטים ולעיבוי שפתיים , שנוי במחלוקת בקרב המנתחים . 
המהפכה החלה ב - 1961 
מהפכת הסיליקון בכירורגיה הפלסטית החלה ב - , 1961 אז פיתחו שני מנתחים פלסטיים אמריקאים , תומאס קרונין ופרנק ג'ירו , את השתלים הראשונים . 
כעבור שנה העולם ראה את מושתלת הסיליקון הראשונה . 
עד סוף שנות ה - 80 הלכו שתלי הסיליקון ותפסו את מקומם כמלכי הכירורגיה הקוסמטית של השד , והפכו את החברה שייצרה אותם , דאו - קורנינג , לתאגיד חובק עולם . 
השתלים שהוחדרו אל השד היו עשויים מג'ל של סיליקון ועטופים במעטפת קשיחה יותר של החומר . 
בסוף שנות ה - 80 עורר דור השתלים הישן מהומה רבתי בארה"ב , כאשר עלו טענות ששתלים שהתבלו עלולים לגרום לסרטן השד או למחלות מפרקים אוטו - אימוניות ( כאשר המערכת החיסונית תוקפת את הגוף ) . הסברה הזאת גרמה בינואר 1992 לראש מינהלת המזון והתרופות של ארה"ב ( FDA ) , דייוויד קסלר , להטיל מגבלות חמורות על השימוש בשתלי סיליקון , עד שייערכו מחקרים מבוססים על השפעתם . 
ההודעה הזאת , יחד עם תביעות ייצוגיות נגדה שהסתיימו בפיצויים של מיליארדי דולרים , הובילו את דאו - קורנינג לפשיטת רגל ( שממנה יצאה רק ב - 2004 ) . 
אולם המחקרים הקפדניים והממושכים שנערכו לאחר החלטת מינהלת המזון והתרופות , גילו שאין שום קורלציה בין השתלים למחלות כלשהן . 
המחקרים רחבי ההיקף , שנמשכו עשר שנים , ליוו נשים שעברו ניתוח להשתלת סיליקון . 
מחקרים אלה - המכונים " פרוספקטיוויים " מכיוון שקבוצת הנשים הנבדקת נבחרת מראש , בלי הטיה ובלי השפעה של תוצאות המחקר - העלו באופן חד משמעי ששתלי הסיליקון בטוחים לשימוש , ואינם גורמים בשום אופן לסרטן השד או למחלות מפרקים . 
בעקבות המחקרים אישרה מינהלת המזון והתרופות ב - 2006 לשתי חברות אמריקאיות לשווק מחדש את שתלי הסיליקון בארה"ב . 
אולם השימוש בשתלים הותנה בכך שייעשה רק על ידי פלסטיקאים מומחים , ושהנשים יוזהרו בשתי אזהרות : שייתכן שייאלצו להחליף את השתל בתוך עשר שנים בשל התבלות , ושהן צריכות להיות במעקב ממוגרפי . 
על כל פנים , אין כל חשש שהשתלים החדשים , גם אם הם עשויים להתבלות במהלך השנים , ייקרעו או שהחומר שבתוכם יתפזר בגוף . 
סוג ג'ל הסיליקון שממנו הם עשויים מונע זאת . 
ברובם המוחלט של המקרים , הניתוח להגדלת השד נועד לשפר את דימוי הגוף של המנותחות , אולם בנוסף , מחקרים הראו שההגדלה משפרת את ההנאה שלהן מיחסי מין . 
כיום , לאחר שנים מספר שבהן מנתחים ומנותחות הגדילו שדיים לממדים גרוטסקיים , אנו עדים לחזרה לשפיות ולהקטנה יחסית של השתלים הנמצאים בשימוש . 
אם בעבר היה הנפח הממוצע של שתל 350 - 400 סמ"ק , היום הוא 300 סמ"ק . 
תגובת גוף זר 
לצד ג'ל הסיליקון , גם לסיליקון הנוזלי נמצא שימוש קוסמטי : מילוי קמטים ועיבוי שפתיים . 
אבל בטיחותו שנויה במחלוקת בין המנתחים הפלסטיים . 
התומכים טוענים שהחומר בטוח לחלוטין , ומבססים זאת על השימוש בו בניתוחי עיניים . 
בארה"ב אושר שימוש בכמות מזערית של סיליקון להדבקת הרשתית במצב החירום הנדיר שבו היא נפרדת ממקומה . 
אם החומר טוב לעיניים , אומרים התומכים בטיפול , הוא בוודאי טוב לעור , ומבטיחים אפקט חיצוני מיידי וממושך של החלקת קמטים . 
אולם חשוב לציין שבארה"ב לא אושר השימוש בסיליקון למילוי קמטים או עיבוי שפתיים . 
כיום גם לא נערכים מחקרים מבוקרים שבודקים את בטיחות החומר , ולכן לא נראה שאישור כזה אמור להתקבל בעתיד הקרוב . 
אבל למרות זאת - ולמרבה הפליאה - משרד הבריאות בישראל הוא היחיד בעולם שהתיר את הזרקת הסיליקון בקמטים . 
המתנגדים להזרקות הסיליקון הנוזלי , ובהם גם כותב שורות אלה , טוענים שהוא לא נספג ברקמות , ועלול להישאר לנצח כגושים תת - עוריים זעירים . 
הגושישים האלה עלולים להתקשות עם ההזדקנות . 
כמו כן , החומר עלול לנדוד לאזורים מרוחקים בפנים , וליצור תגובת גוף זר המתבטאת בזיהום ומוגלה - תופעה הנקראת גרנולומה . 
תופעות לוואי נוספות של החומר הן תגובות אלרגיות , פריחה וזיהום . 
למעשה , כלל לא ברור שהניתוח גם מוצלח מבחינה קוסמטית - ידועים מקרים שבהם הזרקת הסיליקון לשפתיים גרמה להן לאבד את רכותן ולהפוך לנוקשות ולבעלות מראה ברווזי , נפוח ולא טבעי . 
יש לציין שכיום קיימים בשוק חומרי הזרקה אחרים , ידידותיים לגוף , המבוססים על קולגן או חומצה היאלרונית , אבן הבניין של חלבון הקולגן . 
השפעתם של חומרים אלה , שאושרו לשימוש בארה"ב , נמשכת 12 - 18 חודשים , עד שהם נספגים בגוף ונעלמים . 
אמנם החומרים האלה יקרים יותר מסיליקון , ומשך השפעתם קצר יותר , אך בטיחותם גבוהה והם לא גורמים לעיוות או לגרנולומות . 
בכל מקרה , ברור שלסיליקון יש יתרונות רבים , אולם יש להפעיל שיקול דעת כאשר משתמשים בו . 
שימוש רפואי מושכל בחומר יכול להביא לתוצאות יפות למשך שנים רבות . 
תעלומת " הנער עם הבובה " 
• ציור גרוטסקי מתקופת הרנסנס השאיל את שמו למחלה גנטית נדירה שהילדים החולים בה סובלים מפגיעה התפתחותית ועצבית . 
התסמונת היא רק אחת מכ - מחלות נדירות המוכרות כיום לרפואה . 
לרובן אין תרופה 
• הווירולוג הישראלי פרופ' אלכסנדר כהן חבר ב - 1955 לפיסיקאי פרופ' הרולד ליפקין , כדי להוציא לאור חוברת שהתמקדה בצד ההומוריסטי של המדע ובחולשות האנוש של המדענים . 
אחד המאמרים עסק ביחס ההפוך בין מספר המחברים החתומים על מאמר מדעי לבין ערכו האמיתי . 
באחר פורטה תיאוריה על הקשר שבין מספר המכוניות החונות למספר חתולי הרחוב בראשון לציון . 
עיסוק בצד הפחות רציני של העבודה המדעית ותנאי ההפקה הצנועים של החוברת , שבראשית דרכה הודפסה במכונת שכפול פשוטה בנס ציונה , לא מנעו ממנה לעורר תהודה עצומה . 
פרסום בחוברת , שכונתה " העיתון לתוצאות בלתי ניתנות לשחזור " ( The Journal of Irreproducible Results ) , הביא כבוד רב למחברים , גם אם לא נכלל במניין המאמרים שבהם מתחשבות הוועדות האקדמיות הדנות בהעלאה בדרגה של מרצים וחוקרים . 
כהן מת ב - , 1994 אבל העיתון שייסד ממשיך לעורר עניין גם היום . 
אחד המאמרים שפורסמו בו נשמר בזיכרוני שנים ארוכות . 
כותרתו היתה : " מחלות נדירות הן שכיחות " . 
המחבר הסביר כי מאחוריה מסתתרת תופעה שאותה אפשר לכנות " אפקט ביקורת המסעדות " - פרסום ביקורת נלהבת על מסעדה נשכחת מביא לעלייה מיידית בביקוש למטעמיה וקהל גדול מתחיל לשחר לפתחה . 
כך קורה גם כאשר מתגלה מחלה נדירה . 
מיד לאחר גילוי המחלה מתפרסמים בספרות המקצועית תיאורים של שלושה - ארבעה מקרים . 
בעקבות הפרסום גוברת תשומת הלב של הרופאים לתופעה ולפתע מתברר שלמעשה אין היא נדירה כל כך . 
התמודדות עם מחלות שאינן מגיעות לטיפול במרפאות באופן יומיומי היא בעיה משמעותית . 
כיום מוכרות 5,000-7,000 מחלות נדירות , ומספר הסובלים מהן בעולם כולו מסתכם במיליונים . 
בישראל יש כ - 60 אלף איש החולים במחלות נדירות , שהם כאחוז אחד מכלל האוכלוסייה . 
כך מעריכה עמותת " איתן " , שהוקמה על ידי הורים שילדיהם חולים במחלות נדירות . 
באוסטרליה יש כ - מיליון חולים במחלות כאלה , באירופה 30 מיליון ובאר ה"ב יותר מ - 25 מיליון . 
למרות היקף התופעה , כשחולים אלה מחפשים טיפול הם נתקלים בלא מעט מכשולים . 
בגלל השכיחות הנמוכה של מחלתם , זו מאובחנת בדרך כלל באיחור ניכר . 
הם גם לא יכולים להשיג תרופות , מכיוון שחברות התרופות לא משקיעות במחקר ובפיתוח של תכשירים המיועדים להם , וגם נמנעות מייצור שוטף של תרופות קיימות . 
הסיבה היא כוח הקנייה הנמוך של החולים האלה . 
כדי לאלץ את חברות התרופות לפתח תכשירים לטיפול במחלות נדירות , נדרשה חקיקה בקונגרס בארה"ב . 
בעקבות החוק הופנו משאבים לפיתוח תרופות למחלות נדירות . 
ב - 25 השנים שחלפו מאז עלה מספר התרופות ושיטות הטיפול מעשר ל - . 1,500 התרופות והטיפולים החדשים הושיעו מאות אלפי חולים . 
עם זאת , השימוש הנדיר בתרופות מסוימות עשוי להביא לכך שהן לא יהיו זמינות בבתי המרקחת ובבתי החולים . 
לפי ההגדרה המקובלת , מחלה נדירה היא מחלה שממנה סובל אדם אחד לכל 2,000 חולים . 
מרבית המחלות האלה מסכנות חיים או פוגעות פגיעה קשה באיכות החיים של החולה ומשפחתו , ומרביתן נגרמות בגלל פגם גנטי . 
למרבה הצער , אם הפגיעה היא גנטית , אי אפשר להציע לחולים טיפול כלשהו . 
החרדה המוצדקת שמעוררת בהורים הידיעה שילדיהם סובלים מפגם גנטי הגורם מחלה קשה , הביאה להתארגנות של נפגעי המחלות הגנטיות להתמודדות משותפת . 
האחים לצרה נעזרים רבות באתרי אינטרנט , שבהם הם חולקים ביניהם מידע שאין להשיג בכל דרך אחרת . 
קבוצות כאלה גם מפעילות לחץ כלכלי על מפתחי התרופות . 
פרופ' יהודית מלכי , מנהלת המחלקה לגנטיקה של האדם בבית החולים הדסה עין כרם בירושלים , אומרת כי % 90 מזמנה מוקדשים למחלות נדירות . 
בימים הקרובים תצטרף ישראל לרשת של הקהילה האירופית למחלות נדירות ( אורפנט ) . החברות ברשת תאפשר לרופאים להיעזר במאגר מידע גדול , שבאמצעותו אפשר לדעת היכן מאבחנים מחלה נדירה מסוימת ולאתר מומחים העוסקים בה . 
מחלות נדירות מתגלות לרוב באופן מקרי , אבל לפעמים רופא עתיר ניסיון מאבחן יותר מחולה אחד שהמחלה שבה לקה מתאפיינת בתסמינים ייחודיים . 
אחרי שהגיע למסקנה שכמה ממטופליו סובלים מאותה מחלה , הוא ממהר לפרסם את תיאורה בספרות המקצועית ונכנס לפנתיאון הרופאים שהמחלה שגילו נקראת על שמם . 
אחד מהרופאים האלה היה ד"ר הארי אנגלמן הבריטי . 
במחלקה שבה עבד טופלו שלושה ילדים , שאצלם התגלו תופעות קליניות דומות מאוד שלא היה אפשר לייחסן למחלה מוכרת מסוימת . 
כמה שנים לאחר שטיפל בשלושת הילדים ביקר אנגלמן במוזיאון קסטלווקיו בוורונה . 
את עיניו צדה תמונתו של צייר הרנסאנס ג'ובאני פרנצ'סקו קרוטו , " נער עם בובה " . 
פרצופו המחייך של הנער בתמונה הזכיר לאנגלמן את שלושת הילדים שבהם טיפל . 
אנגלמן כינה את המחלה " תסמונת ילד הבובה " , ורק מאוחר יותר שונה שם המחלה ל " תסמונת אנגלמן " . 
ילדים הלוקים במחלה , שנגרמת עקב פגם גנטי , סובלים מפגיעה התפתחותית ועצבית שסימניה הם הליכה קופצנית , רעד בידיים , פנים מחייכות והתקפי צחוק אופייניים . 
רק עשרים שנה לאחר שאנגלמן תיאר את התופעות הקליניות של התסמונת התברר כי היא נגרמת בגלל פגיעה במקטע זעיר המצוי על כרומוזום מספר 15 . 
יותר מ - 40 שנה חלפו מאז תיאר אנגלמן את התסמונת לראשונה , ובידי הרפואה עדיין אין תשובה למחלה הפוגעת באחד מכל 10,000 ילדים . 
כמו במחלות נדירות רבות אחרות , עיקר ההתפתחות היתה בשיטות האבחון . 
כיום אפשר לאתר במהירות וביעילות יחסית את הפגם הגנטי שגורם להן . 
הדרך לריפוי נותרה ארוכה , אבל דברים דומים אפשר לומר גם על חלק ניכר מהמחלות השכיחות . 
זאת לא סתם ביישנות 
• בגרסתה הקיצונית , עלולה חרדה חברתית להוביל לבדידות , להסתגרות ולתפקוד מינימלי . 
בצורותיה המתונות והשכיחות יותר , היא מחבלת בחיים הרומנטיים והמקצועיים . 
טיפול יחידני או בקבוצה , לעתים בסיוע תרופות נוגדות חרדה , יכול לפתור את הבעיה בקלות יחסית 
ראשיתו של המסע להכרת החרדה החברתית קצת מטלטלת . 
קודם כל , כמו לעתים קרובות בעניינים הקשורים לפסיכיאטריה , יש שם קטטות , מחלוקות וחשדנות . 
מה זו בכלל חרדה חברתית ? 
האם זה שם קוד חדש לתכונה אנושית שהכרנו תמיד כביישנות סתם ? 
האם המקצועות הטיפוליים התגייסו לשירות החברה המודרנית ולקחו על עצמם לתקן את האנושות , וכפי שהגנטיקה מאיימת להנפיק ילדים אתלטיים תכולי עיניים להורים לפי דרישה , מציע מערך בריאות הנפש לגדל דור מוחצן ובוטח שהצלחתו תושתת על הדברת הביישנות הטבעית ? 
חשד אחר , חמור יותר , סובר שהגדרתה של הביישנות כהפרעת חרדה - פוביה חברתית - אינה אלא קונספירציה של חברות התרופות . 
מרגע הגדרת התופעה במסגרת של הפרעות חרדה , יש מקום לשימוש בתרופות , ובהגדרות נרחבות שכוללות אחוזים גבוהים מהציבור - מיליונים רבים של בני אדם - הרי לכם שוק ענק לשיווק תרופות , כל כולו פרי הגדרה קוסנפירטיווית מבית היוצר של חברות התרופות ושל הפסיכיאטרים . 
את כל ההערות האלה אפשר למצוא בווריאציה זו או אחרת באתרים באינטרנט ובמאמרים העוסקים בסוגיה של חרדה חברתית , והן בגדר דוגמה נוספת לחשדנות הציבורית האופפת מקצוע הפסיכיאטריה , חשדנות שהיא למרבה האירוניה על גבול הפרנויה . 
היכן הם מסתתרים 
טלטלה מסוג אחר מזמן המפגש עם הפסיכולוגית ד"ר צופי מרום , ראש תחום טיפול התנהגותי - קוגניטיווי במרכז לבריאות הנפש גהה . 
ד"ר מרום מובילה יחידה לטיפול בפוביה חברתית בתוך מרפאת החוץ של גהה . 
כמי שמטפלת באנשים המצויים במצוקה קשה , הקטטות והמחלוקות סביב עצם קיומה של הפרעה כזו נשמעות לה לא רלוונטיות . 
במקומן , היא מציעה נתונים שיש בהם כדי להדהים גם את מי שעוסק שנים לא מעטות בטיפול פסיכיאטרי . 
" חרדה חברתית היא הפרעת חרדה שכיחה עד מאוד " , היא מציינת . 
% 13 ויותר מכלל הציבור לוקים בה בדרגה שגורמת אי נוחות משמעותית או מגבלה . 
זו הפרעת חרדה שמתחילה בגיל צעיר מאוד , באופן תדיר בילדות . 
בשל כך , ובשל החשיבות המרכזית של אינטראקציות חברתיות ובין - אישיות למהלך החיים שלנו , חרדה חברתית והמגבלות שהיא נושאת אתה , עלולות לגרום לנזקים ניכרים ולהחמצות גדולות בחיים . 
מדובר במימוש פוטנציאל תעסוקתי והשתכרותי , בהתנהלות חברתית , וגם בהחמצות רומנטיות - עניינים מהותיים בחיים " . 
היכן מסתתרים יותר מ - 13 % מהאוכלוסייה הכללית , באופן שהציבור , ואפילו חלק מציבור המטפלים , לא מודעים להיקף התופעה , לעוצמתה ולנזקיה ? 
חלק מן ההסבר חבוי מן הסתם בהקדמה : אם בתודעה הציבורית ביישנות , אולי גם כזאת שמציקה לבעליה ומחוללת מגבלה , נתפשת כתכונה , ולא כהפרעה הניתנת לטיפול , ממילא רבים מהסובלים ישלימו עם המצב , כפי שבעבר אנשים השלימו עם תחלואים שונים באנחה ואמרו " זו הזיקנה " , או שהפרעות בתפקוד מיני נתפשו כגזרת גורל . 
זאת ועוד , ייתכן שדווקא קבוצה זו , החרדה כל כך מלהתבלט , מוצאת לה בעל כורחה דרכים להסתתר , כך שמצוקתה אינה נראית . 
למטפלים רבים , שתפקידם לאבחן את התופעה , המונח " חרדה חברתית " זר בעולם המושגים הפעיל שלהם , ובהעדר קונצפט , אי אפשר להשתמש בו ולהגיע לאבחון גם כשרואים מטופל ומאזינים לתלונותיו בקפידה . 
בינתיים , אומרת ד"ר מרום , הפוביה החברתית חוסמת את הדרך לכמה נתיבים חשובים בחיים . 
בשנות הילדות והנעורים , למשל , משתמטים הלוקים בה מלענות על שאלות בפני הכיתה , מתחמקים מלהציג נושא , נמנעים מתפקידים בהצגות ובאירועים ומתקשים בבחינות בעל פה . 
לעתים קרובות , ההישגים בלימודים אינם משקפים כראוי את יכולתם , וגם מעמדם החברתי נפגע . 
לתהליך זה יש כמובן מבנה של מעגל קסמים : ככל שהזמן חולף , הדימוי העצמי נעשה ירוד ופגיע יותר , שכן עם השנים נדחקים הסובלים מההפרעה לשוליים ומצטיירים כתת - הישגיים וכלא - מקובלים . 
ככל שהדימוי העצמי ירוד , תתגבר החרדה להציג את עצמם ברבים , וחוזר חלילה . 
כשתבוא העת לשרת בצבא , הם יימנעו מקורסים פיקודיים , ובעיקר קורס קצינים , שם צריך להתייצב בפני קבוצה . 
המתח וההתרגשות שהם נחלת הכלל כמעט כשיוצרים מגע עם בני המין השני , הופכים לעתים לאימה לסובלים מחרדה חברתית , ולעתים הם יימנעו מכך ויתקשו בפיתוח קשרים רומנטיים . 
בנוסף , יש להם קושי לנהל משא ומתן על כסף , ולעתים בכלל להתעמת , או לעמוד מול סמכות , בוודאי מול לחץ של קבוצה . 
גם עניין פשוט , כמו לאכול בפומבי , הופך למטרד מביך מאוד , לעתים לא אפשרי . 
בגרסתה הקיצונית , עלולה ההפרעה להוביל לבדידות , להסתגרות ולתפקוד מינימלי . 
בצורותיה המתונות והשכיחות יותר , היא מובילה למגבלות חלקיות בתחומים אחדים . 
לעתים , חרדה חברתית אינה מופיעה בצורתה המוכללת , אלא מתבטאת בפחדים ספציפיים המצומצמים לתחום מוגדר , אצל אנשים שבשאר תחומי החיים מתפקדים בהצלחה . 
חוקר מצליח שבשום אופן אינו מסוגל להתגבר על הפחד להציג את עבודתו בפני קבוצה או קהל , למשל ; או נגן מצוין בתזמורת , שנתקף אימה משתקת כאשר הוא מוזמן לעבור לעמדה של סולן . 
גם בגרסה המצומצמת זו , הפוביה החברתית יכולה להיות המכשלה שמונעת פריצת דרך משמעותית בעבודה ובחיים , המחסום בדרך להגשמת חלום , וגם כאן טיפול מוצלח יכול להיות נקודת מפנה מהותית . 
החרדה החברתית לוקחת את בעליה לכמה מחוזות התנהגותיים ורגשיים ייחודיים . 
נוצר פער עצום בין התחושות הסובייקטיוויות לאמת האובייקטיווית בכל הנוגע לסממני החרדה כמו הסמקה , הזעה או רעד : הסובלים מחרדה חברתית משוכנעים , בדרך כלל , שאלה ניכרים בהם עד כדי כך שהם נראים נלעגים וגרוטסקיים , בשעה שלעיני המטפל , או לעיני עמיתים לקבוצה טיפולית , מדובר בסימנים עדינים , או שקשה להבחין בהם . 
דפוס אופייני לסובלים מהתופעה הוא מה שמכונה " התנהגויות בטיחות " . 
ד"ר מרום אומרת , שלמרות שנותיה הרבות בתחום היא מופתעת שוב ושוב מחדש מהמגוון והיצירתיות של דפוסי הפעולה המעודנים והמשוכללים שאנשים עם חרדה חברתית פיתחו כדי להימנע ממצבי עימות חברתי או התבלטות שאינה נוחה להם . 
הדוגמאות הפשוטות כוללות ישיבה בקצה הרחוק של אולם , בית קפה או מסעדה , במקום שקל להיעלם ממנו ; שמירת מרחק מאנשים דומיננטיים בחברה או מהבוס בעבודה ; הקפדה על לבוש צנוע בצבעים שאינם מושכים תשומת לב ; הימנעות ממפגש פנים אל פנים - הסדרת מחלוקות בדואר אלקטרוני , או במסרונים בטלפון הנייד , בקשה מאדם אחר שיסדיר עניינים בעבורם . 
למרות היכולת להסתגל ולמצוא פתרונות , הנזק , כאמור , לא מבוטל . 
בנוסף , כדרך הפרעות חרדה בכלל , לפוביה החברתית יש נטייה להיגרר לסיבוכים , ויש לה תחלואה נלווית . 
בעיקר רואים הפרעות חרדה אחרות , הפרעות בדימוי הגוף , והסיבוך המדאיג ביותר : דיכאון , שעלול לגרור נטייה אובדנית . 
העניין התמים הזה של ביישנות נושא אתו , לפיכך , גם נזק וגם סכנה . 
כאן מדגישה ד"ר מרום , שהאיתור והאבחון חשובים במיוחד , שכן מדובר במצב שהוא בר טיפול , ולטיפול , לעתים קרובות , יש תוצאות טובות . 
כיצד מטפלים ? 
הרכיב המרכזי בטיפול הוא הטיפול הפסיכולוגי ההתנהגותי - קוגניטיווי . 
אפשר לבצע אותו באופן יחידני , אבל במרכז בגהה נהוג לעשות זאת בקבוצה , גם בגלל הביקוש הרב והצורך לטפל במספר גדול של פונים באופן יעיל מבחינת חלוקת הזמן , וגם בגלל הערך הנוסף של הטיפול הקבוצתי . 
במהלך 18 פגישות מתרגלים מגוון התנהגויות שאנשים עם פוביה חברתית לא מורגלים בהן , או נמנעים מהן , ומשוחחים על הפחד שהתנהגויות כאלה מעוררות . 
ההתנהגויות מדורגות מהקל אל הכבד , עד לשלב המתקדם , שבו מנהלים דיון , או ויכוח , פומבי בקבוצה . 
במקביל , נזקקים חלק מהמטופלים לטיפול תרופתי מהסוג הנהוג בכל הפרעות החרדה . 
כלומר , קבוצת נוגדי הדיכאון והחרדה הסטנדרטיים . 
יש גם מטופלים שצריכים להיגמל מתרופות הרגעה שהתרגלו לקחת אותן לפני הופעה ברבים - הרגל בעייתי שיוצר מעגל קסמים המחמיר את החרדה בטווח הארוך . 
ככל שמטפלים בפוביה מוקדם יותר , כך הנזקים למהלך החיים פוחתים , ומבחינה זו כדאי להקדיש תשומת לב לילדים ביישנים במיוחד . 
פרופ' חגי חרמש , מנהל מרפאות החוץ בגהה , מתנדב לסכם את הדיון בסוגיית היחס בין התכונה " ביישנות " , ל " פוביה חברתית " : " חלק מהתופעות שאנו מתמודדים אתן בפסיכיאטריה נראות כאילו הן דיכוטומיות - יש הפרעה או אין הפרעה ; אבל הרבה תופעות נראות כאילו הן פזורות על פני רצף . 
בנקודה מסוימת על פני הרצף זה נראה כמו תכונה , או מערך התנהגויות שמייחד מישהו , ובנקודה אחרת זה הופך לפתולוגיה שגורמת לבעליה סבל , מגבלה או נכות , ואם ניתן , יש מקום לטפל בה . 
רואים את זה בספקטרום האוטיסטי ובתופעות כפייתיות , וגם ברצף בין ביישנות לפוביה חברתית " . 
אז מי מכריע מה נורמלי ומתי לטפל ? 
האם הפסיכיאטריה תחבור לבית הספר ולטכנולוגיה בהצעה לסדר ילדים מוצלחים יותר ? 
פרופ' חרמש ממהר לשמוט מידיו את הכוח שהיה לפסיכיאטרים לרועץ לעתים קרובות כל כך , ולהשיבו לידי המטופלים : " תפקידנו כפסיכולוגים וכפסיכיאטרים , הוא להציג את התופעה ואת האפשרויות הטיפוליות . 
אחר כך , המטופל הוא זה שיידע לזהות מתי ברצונו להתמודד עם סבל ועם מצוקה שהוא מעוניין להקל עליהם . 
כשירצה בכך , נעמיד לרשותו את היכולות שלנו . 
לנו יש ידע , רצון ומיומנות . 
ההכרעות הערכיות הן של המטופלים , ובמקרה של ילדים , שלהם ושל הוריהם " . 
הפרעה יקרה שלי 
• הפרעות קשב וריכוז אינן יורדות מסדר היום הציבורי בגלל ההתמודדות המערכתית הלקויה עמן , שמשאירה את ההורים ללא תמיכה מספקת ומטילה עליהם עלויות גבוהות מאוד 
• בשנים האחרונות נדמה לעתים שאין כמעט בית בישראל שאחד מבניו , קרוביו או מכריו לא הוגדר פעם , על ידי מאבחן זה או אחר , כלוקה בהפרעת קשב וריכוז . 
העניין הרב שהציבור מגלה בהפרעות אלה הופך כל דיווח מקצועי בתחום וכל התפתחות הקשורה אליו לאייטם תקשורתי מבוקש , וכלי התקשורת מרבים לראיין מומחים , או מומחים בעיני עצמם , בתחום . 
לפופולריות של העיסוק בתופעה יש סיבה . 
ילדים רבים מאוד סובלים מקשיים בריכוז בכיתה , נאבקים בחומר הנלמד או סובלים מהפרעות התנהגות . 
להם , להוריהם ולסביבתם נגרם סבל רב . 
עם זאת , כדאי לשים לב לכך שברבות מהעצות הניתנות בתקשורת מקופלת פרסומת . 
כל אחד מהמומחים מציע את מרכולתו , על פי רוב במחיר לא צנוע , ומצהיר כי שיטת הטיפול שלו היא זו שתביא ישועה ומזור . 
חשוב לציין שהשיטות הטיפוליות למיניהן אינן תחליף לטיפול תרופתי . 
מדובר בשני מסלולי טיפול שונים , שלעתים משלימים זה את זה . 
חלק מהמטופלים מפיקים תועלת משיטת טיפול מסוימת בתוספת תרופה , אחרים יכולים להסתפק בתרופה בלבד . 
בכל מקרה , את שיטת הטיפול המתאימה יש לבחור רק לאחר אבחון נאות . 
השכיחות הרבה של אבחון הפרעות קשב וריכוז יוצרת לא רק תשומת לב תקשורתית , אלא גם מעורבות פוליטית רבה . 
השימוש בריטלין , לדוגמה , עלה באחרונה על סדר היום של ועדת הכנסת לפניות הציבור . 
בדיון השתתפו נציגים של הורים , אנשי מערכת החינוך , ומומחים מתחומי הרפואה . 
לפי פרוטוקול הישיבה , אחד המשתתפים טען שבתי הספר מאיימים " להוציא תלמידים מהמערכת " אם לא יקבלו ריטלין , ושיש מגמה לאסור על כך בחוק . 
רצוי לשקול שוב את הצעת החוק הזאת . 
אפשר לאסור על בתי ספר לאיים להרחיק תלמידים בגלל אי - נטילת תרופה , אבל אי אפשר לאסור עליהם להרחיק ילדים שינהגו באלימות - אולי מכיוון שלא קיבלו טיפול תרופתי . 
ספק אם חוק כזה יקדם את ההתמודדות עם ילדים הסובלים מהפרעת קשב וריכוז . 
לפי נתונים שנמסרו לוועדה , ב - 2006 היו בישראל כ - 30 אלף ילדים ובני נוער שצרכו ריטלין . 
האם הנתון הזה באמת מזעזע כל כך ? 
בישראל יש כמעט 2.5 מיליון ילדים עד גיל 17 . 
שני שלישים מהם הם תלמידי בית ספר , כלומר בני הגיל שבו ניתן לילדים טיפול בריטלין . 
מכאן , שפחות מ - 2 % מהתלמידים בישראל צורכים ריטלין , נתון סביר בכל השוואה לעולם המערבי . 
לעומת זאת , אי אפשר להתעלם מהעלייה הגדולה במספרם של הילדים ובני הנוער המופנים לאבחון . 
יותר מ - 10 % מהילדים , כלומר כ - 200 אלף , חווים קושי כלשהו בבית הספר . 
הבעיה ההולכת ומעמיקה של רובם כרוכה הן בקשיים שלהם - עצמם והן בכשלי המערכת בהתמודדות עם קשיים אלה . 
בתהליך המקובל כיום , הצורך באבחון הפרעת קשב וריכוז עולה בעקבות תלונות של בית הספר . 
ההורים נאלצים לבדוק מה המקור לקושי של ילדם : הפרעת קשב , לקות למידה , בעיות רגשיות , אי - התאמה בינו לבין המורה , או חוסר בשלות ? 
המורים , היועצת ופסיכולוג בית הספר רק מדווחים על התופעות ; הם אינם מעבירים את הילד סוללה של אבחונים . 
אין להם תשובה . 
ההורים נדרשים לספקה בכוחות עצמם . 
הצעד הראשון הוא פנייה לאבחון נוירולוג , ורוב המשפחות פונות לנוירולוג ילדים בקופת החולים . 
השירות שם אמנם ניתן במסגרת ביטוח הבריאות , אך בעוד שמספרם של הילדים המתקשים בגנים ובבתי הספר מסתכם בכ - 200 אלף , בקופות החולים מועסקים רק כמה עשרות נוירולוגים לילדים . 
עומס הפניות אליהם בלתי נסבל , התורים ארוכים מאוד והיכולת שלהם לתת שירות סביר שואפת לאפס ( בדיקה קצרה , תכליתית לאבחון הפרעות קשב נמשכת לפחות שעה ) . 
הבדיקה יכולה להעלות חשדות לקשיים רגשיים או משפחתיים , וגם ללקויות למידה . 
חשדות אלה נבדקים אחר כך במכוני אבחון המעסיקים פסיכולוגים חינוכיים , מאבחנים דידקטיים ולפעמים מרפאה בעיסוק או קלינאית תקשורת . 
בכל הארץ פועלים רק כמה עשרות מכוני אבחון , שגובים מחיר גבוה - 2,000 שקל ויותר - לאבחון . 
למעשה , כמעט אין תקרה למחיר . 
מי שאינו יכול לממן מכיסו את האבחון היקר נאלץ להסתפק בהמלצת רופא הקופה . 
הרופא ימליץ , לפי הצורך כמובן , על אבחון דידקטי ופסיכולוגי , הוראה מתקנת , טיפול פרא - רפואי ( ריפוי בעיסוק , קלינאית תקשורת ) , סיוע רגשי , מתן תשומת לב פרטנית , שעות שילוב , טיפול תרופתי , חוגי ספורט , ייעוץ הורים , ועוד כהנה וכהנה . 
המערכת הקיימת אינה מסוגלת לספק לא את האבחון המקיף ולא את כל הטיפולים המומלצים . 
הילדים נותרים , איפוא , עם השירותים הניתנים בעלות נמוכה : בדיקה של רופא שזמנו קצר ותשומת לבו חלקית , והתרופה . 
כך נוצרת אוכלוסייה גדולה וממורמרת של הורים שהמערכת הציבורית אינה עונה על צרכיהם ושנדרשים לשאת בהוצאות גבוהות מאוד . 
זו הסיבה האמיתית לכך שהפרעות קשב וריכוז אינן יורדות מסדר היום . 
התרופה , ריטלין , מזוהה בטעות כשורש הבעיה . 
הבעיה האמיתית היא העדר מענה מערכתי לקושי רב - תחומי . 
ובבעיה הזו צריך לטפל , לא בריטלין 
חדר מיון 
ערב ראש השנה . 
ב - 12 בצהריים יורדים להעברת משמרת בחדר המיון העמוס . 
כולם ממהרים לסיים את ענייניהם ולהגיע הביתה לפני שקיעת השמש , עצבניים וכועסים על הגורל שהביא אותם או את יקיריהם למיון דווקא עכשיו , במקום לסיים בנחת את ההכנות לחג . 
אנחנו מנסים לזרז את הטיפול ככל האפשר ומשתדלים לשחרר מהמיון ומהמחלקה את מי שרק אפשר . 
שעות מעטות אחר כך ההמולה שוככת . 
המיון מתרוקן , שקט משתרר . 
בחוץ אין נפש חיה . 
עוד מעט הרחוב יתמלא מתפללים בדרכם לבית הכנסת . 
שעות מעטות אחר כך ההמולה שוככת . 
המיון מתרוקן , שקט משתרר . 
בחוץ אין נפש חיה . 
עוד מעט הרחוב יתמלא מתפללים בדרכם לבית הכנסת . 
אני מצפה ללילה שקט יחסית . 
הניסיון מלמד שבערב החג מגיעים לחדר המיון אנשים חולים מאוד או בודדים מאוד . 
נכנס א ' , שהולך באיטיות ונתמך על ידי בנו . 
א' רזה מאוד , עיניו שקועות , צבע עורו אפור והוא נראה חולה מאוד . 
הבן מספר שאביו סובל מסרטן המעי הגס בשלב מתקדם , עם גרורות בחלל הבטן , בכבד ובריאות . 
למרות מצבו , א' גר בביתו ומצליח לתפקד . 
הם באו למיון כי א' הרגיש רע . 
הוא מיובש , הסוכר בדמו יצא משליטה והוא חושש שהמלחים בגופו הגיעו לרמות חריגות ( הוא כבר אושפז כמה פעמים בגלל בעיות אלו ) . יומיים התאפק ונשאר בבית , כי רצה לבלות את החג עם משפחתו . 
עכשיו הוא חלש כל כך , שביקש מבנו להביאו לכאן . 
בדיקת סוכר מהירה אכן מצביעה על רמה חריגה . 
אני לוקח ממנו בדיקות דם , מרכיב עירוי נוזלים , מזריק לו אינסולין ומחכה לתוצאות הבדיקות . 
בינתיים אני מסתכל בהם . 
הבן אוחז בידו של א' ומלטף אותה . 
הם מאוד דומים , האב והבן . 
אותו מבנה גוף , אותן מחוות , אותם פנים . 
ההבדל ביניהם הוא יותר מפער הגילים בין הורים וילדים . 
המחלה כירסמה את א' מבפנים . 
צבע פניו אפור , עורו מתוח על העצמות . 
בגופו נשארו מעט מאוד רזרבות , אם בכלל . 
פניו נפולות . 
אם הגיע למיון בערב חג , הוא באמת מרגיש רע . 
כנראה כבר השלים עם כך שגם את החג הזה לא יבלה עם משפחתו . 
מבחינה רפואית אין ספק שהוא זקוק לאשפוז . 
מצד שני , ברור שנותר לו רק זמן מועט לחיות . 
האם לא עדיף שבראש השנה הזה יהיה בביתו , עם בני משפחתו ? 
כמה חגים עוד נותרו לו לחגוג ? 
בחלון נראים האורות המהבהבים של אמבולנס . 
אנחנו מתכוננים . 
נכנס צוות מד"א מתנשף ממאמץ . 
על האלונקה שוכב ב ' , מטופל מוכר . 
גבר כבן שמשקלו כ - 200 ק"ג , בודד וערירי . 
בכל פעם שהוא מרגיש לא טוב , הוא מזעיק אמבולנס שיביא אותו למיון . 
בדרך כלל זה קורה בסופי שבוע או בחגים , כשהבדידות מעיקה במיוחד . 
אי אפשר להגיד שב ' אדם בריא . 
הוא סובל משלל מחלות וצרות , אבל אף לא אחת מהן אינה הסיבה לבואו למיון . 
אני מאחל לו שנה טובה , בודק אותו בקצרה כדי לוודא שאין בעיה דחופה ומפנה את המקום לאחיות , שגם הן מכירות אותו זה זמן . 
הן מביאות לו משהו לאכול ולשתות ואחרי כמה דקות הוא יוצא לסיבוב בבית החולים , מחפש מכרים . 
הוא כנראה יבלה אתנו את הלילה , עד שיחליט שהגיע הזמן ללכת הביתה . 
תורנות מיון בערב חג היא חוויה משונה . 
החולים מעדיפים להיות בבית , וכך גם אני . 
התחושות האלה אמנם נכונות לכל תורנות , אבל בשבתות ובחגים המועקה מתגברת . 
למה אני פה , במקום להיות בבית עם אשתי והילדים . 
במשך השנים ביליתי בתורנויות לא מעט שבתות וחגים . 
בדרך כלל הילדים באים לבקר אותי , אני מקווה שכך יהיה גם הפעם . 
מגיעות תוצאות הבדיקות של א ' . המלחים בדמו אכן הגיעו לרמות חריגות , אבל המצב אינו נורא . 
הוא גם סובל מאנמיה , אבל בהשוואה לבדיקות קודמות השינוי אינו משמעותי . 
אני מחליט לנסות למצות את הטיפול במיון ולראות אם יתאושש ואוכל לשחררו לביתו . 
אני מבקש מהאחות להרכיב לו שקית עירוי נוספת . 
האינסולין מתחיל להשפיע ומורגשת ירידה ברמת הסוכר . 
א' מראה סימני התאוששות . 
ארבע שעות אחרי שבא למיון הוא מרגיש טוב יותר ואפילו מבקש משהו לאכול . 
אני מחליט לא לאשפז אותו ולנסות לראות איך יסתדר בבית . 
בסך הכל הוא נמצא בסביבה תומכת ואוהבת , שמאפשרת לו לתפקד בבית למרות מחלתו הקשה . 
אני מקווה שסביבה זו תוכל לתמוך בו לפחות עוד קצת , עד אחרי החגים . 
אני משנה מעט את מינון התרופות שהוא לוקח בבית ומודיע לו שהוא יכול ללכת הביתה . 
אחר כך אני מבקש שאם ירגיש לא טוב יחזור מיד לאשפוז . 
הוא אוחז בידי בהתרגשות , כמעט בדמעות . 
כשבא לבית החולים לא האמין שיילך הביתה באותו ערב . 
ההודעה שהוא יכול לחזור הביתה נוסכת בו כוחות חדשים . 
אני מאחל לו ולבנו שנה טובה וחג שמח . 
ביציאה מהמיון הוא עדיין נראה חולה ושברירי , אבל על פניו יש חיוך ובלבו אולי מעט תקווה . 
כשליש עד שני שלישים מהנשים סובלות מכאבי גב בזמן ההריון . 
התופעה נפוצה יותר בנשים שסבלו מבעיה זאת עוד לפני ההריון , או שחשו בגבן בהריון קודם . 
עודף משקל , גובהה של האשה ההרה או משקל העובר אינם נכללים בין גורמי הסיכון להופעת כאבי גב . 
ברוב המכריע של המקרים , הסיבות לכאבי הגב הן בעיקר שינויי היציבה והיחלשות הגידים והשרירים . 
כאבי הגב בהריון גם לרוב אינם נגרמים עקב פריצת דיסק , שכידוע היא אחת הסיבות השכיחות לכאבי גב תחתון באוכלוסייה הכללית . 
אבל גם כאשר בבדיקות הדמייה נמצאות עדויות לפריצת דיסק , אין לראות בכך הוכחה חד - משמעית שזו הסיבה לכאבי הגב . 
לעתים לא נדירות פריצת דיסק מתגלה רק באקראי והמאובחנים אינם חשים כלל בכאבי גב . 
אלה יכולים להופיע בכל שלב של ההריון , אבל שכיחותם רבה יותר בחצי השני שלו . 
בדרך כלל הכאבים מוחמרים בעקבות מאמץ גופני או בשעות הלילה , ותחושת הקלה מורגשת בעקבות מנוחה . 
לפעמים מורגשים כאבים גם בעכוזים או בירכיים . 
הטיפול בכאבי גב בהריון הוא שמרני בדרך כלל . 
לרוב , תקופות קצרות של מנוחה תוך כיפוף הירכיים מפחיתות את הכאב . 
יש להימנע מנעילת נעליים עם עקבים גבוהים ( אין מניעה לנעול נעליים עם עקבים לא גבוהים ) . מומלץ ללמוד תרגילים לחיזוק שרירי הבטן ולהימנע מהרמת משאות כבדים . 
במספר מועט של מחקרים הוכח כי אקופונקטורה ( דיקור ) יכולה אף היא להפחית כאב . 
שימוש בתכשירים נגד כאב מקבוצת התרופות נגד דלקת שאינן מכילות סטרואידים , כמו וולטרן , נקסין , אתופן , ארטופן סלברה , ארקוקסיה ואחרות , שאת חלקן אפשר לקנות ללא מרשם רפואי , אינו מומלץ . 
תרופות אלה עלולות לגרום סיבוכים במהלך ההריון או לפגוע בעובר . 
ככלל , מומלץ תמיד להימנע ככל האפשר מנטילת תרופות בהריון ולהתייעץ עם הרופא לפני התחלת טיפול בכל תרופה חדשה . 
הרחבת המרווח שבין שתי עצמות הבושת , המתחילה בחודש השלישי להריון כתוצאה מהפרשת הורמון הנקרא רלקסין , המרפה את שרירי האגן , יכולה גם היא לגרום כאב באזור זה . 
תחושת כאב כזאת יכולה להימשך עד הלידה . 
שריר , גיד , עצב 
כאבי ברכיים עלולים להופיע בחצי השני של ההריון , עקב עלייה במשקל גופה של האשה ההרה , שינוי ביציבה והתרופפות של הגידים המחזקים את מפרק הברך . 
הטיפול המומלץ הוא שמרני , והכאבים חולפים כמה שבועות לאחר הלידה . 
תופעה נפוצה למדי , שגורמת לאשה ההרה להתעורר בפתאומיות עקב כאבים קשים , היא התכווצות של שרירי הגפיים התחתונות . 
ההתכווצויות , לרוב בשרירי הסובך , נגרמות עקב הצטברות של חומצות כמו חומצת חלב בשריר . 
אין כל טיפול תרופתי יעיל היכול למנוע תופעה זאת . 
לעתים נדירות גם הגידים עלולים להיפגע בזמן ההריון . 
המועדים ביותר לפגיעה הם גידי אצבעות הידיים , ובעיקר הגיד המניע את האגודל . 
אם גיד זה נפגע , הנעת האגודל גורמת כאב שיכול להיות מלווה בנפיחות וברגישות בעת מישוש . 
אם הכאב קשה , אפשר לקבע את האגודל בסד גבס זמני או לתת לאשה זריקת קורטיזון מקומית באזור הנגוע ( בעת הצורך , אין כל מניעה לקבל טיפול קורטיזון בהריון ) . 
בצקת של רקמות רכות , המופיעה לפעמים בזמן ההריון , יכולה ליצור לחץ על עצבים המספקים תחושה ותנועתיות לאצבעות . 
התסמונת השכיחה ביותר בתחום זה נקראת תסמונת מנהרת שורש כף היד . 
היא באה לביטוי בחוסר תחושה או בתחושת נמלול בשלוש האצבעות הראשונות . 
לעתים רחוקות נחלשים השרירים המניעים את האגודל . 
יש סיבות רבות אחרות להופעתה של תסמונת זו , אבל גם הריון כשלעצמו יכול לגרום לה . 
הקלה בהריון 
מחלת המפרקים הדלקתית הידועה והנפוצה מכולן היא דלקת המפרקים השגרונתית ( Rheumatoid arthritis ) . שכיחות המחלה בקרב נשים גבוהה פי שלושה מאשר בגברים . 
שכיחותה באוכלוסייה הבוגרת היא 1 % - 2 % . 
בעבר הלא רחוק יעצו הרופאים לנשים שסבלו מדלקות מפרקים קשות ופעילות לא להרות , בגלל ההשלכות השליליות של ההריון על מחלת המפרקים והסיכון העלול לנבוע ממנה לעובר . 
כיום השתנתה הגישה , בין השאר הודות לפיתוח תרופות יעילות לדיכוי המחלה . 
כך יכולות גם נשים הסובלות מדלקת מפרקים להרות וללדת . 
דלקת מפרקים שגרונתית תוארה בשכיחות גבוהה יותר בנשים שלא ילדו . 
לעומת זאת , אצל חלק מהנשים שנטלו גלולות למניעת הריון , המחלה הופיעה בצורה קלה יחסית . 
אצל חלק מהנשים שלקו בדלקת מפרקים שגרונתית חלה בעת ההריון הטבה משמעותית במהלך המחלה , עד שהן מעוניינות להיכנס שוב להריון . 
ההסבר לשיפור נעוץ כנראה בהורמונים שונים המופרשים מהשליה ומשככים את הדלקת , ובהם קורטיזון . 
לעומת ההקלה בחומרת המחלה במשך ההריון , הסיכון שאשה בריאה תחלה בדלקת מפרקים שגרונתית זמן קצר לאחר הלידה גבוה בערך פי עשרה מהסיכון שאשה שלא ילדה תלקה במחלה . 
מחלת מפרקים שדוכאה בזמן ההריון עלולה להתלקח מחדש חודשים מעטים לאחר הלידה . 
דווח כי לאחר ההריון , המחלה מופיעה בשכיחות גבוהה יותר אצל נשים שהיניקו . 
אין כל עדות כי המחלה פוגעת בעובר והיא אינה גורמת מומים מולדים . 
היא גם לא מביאה לעלייה בשכיחות של הפלות או לפיגור בהתפתחות העובר ברחם . 
בחלק מהמחקרים נמצא כי תינוקות לאמהות שחלו בדלקת מפרקים שגרונתית נולדו במשקל נמוך במקצת בהשוואה לתינוקות לאמהות בריאות . 
רוב התרופות החדישות והיעילות לטיפול בדלקת מפרקים שגרונתית , כולל תרופות ביולוגיות , אסורות בשימוש בתקופת ההריון . 
תמיד יש להתייעץ עם הרופא בנוגע למתן תרופה בהריון ובתקופת ההנקה , מאחר שיש תרופות שיכולות לעבור בחלב ולהזיק לתינוק . 
התלקחות מוגברת 
מחלת הזאבת האדמנתית המערכתית ( systemic lupus erythematosus ) נגרמת עקב ליקוים של מערכת החיסון , ובעיקר עקב יצירת נוגדנים עצמיים נגד חלבונים שונים הנמצאים כמעט בכל תא בגוף . 
לכן היא יכולה לפגוע במערכות חיוניות כמו לב , ריאות , כליות , עור , מפרקים ועוד . 
הפגיעה השכיחה ביותר היא בעור ( פריחות שונות ) ובמפרקים . 
ברוב המקרים נפגעות בו בזמן כמה מערכות . 
אבחון המחלה מתבסס על הופעתם של מדדים ידועים ובעיקר על ממצאים מעבדתיים המצביעים על היווצרותם של הנוגדנים העצמיים הגורמים את הנזק למערכות . 
בעבר , השכיחות של התלקחות המחלה בזמן הריון היתה בסביבות % 50 וגרמה החמרה במצב האם עד כדי סיכון חייה . 
כיום הסכנה להתלקחות המחלה פחתה . 
סכנה זו גוברת , אם המחלה פעילה בזמן הכניסה להריון ובעיקר אם קיימת פגיעה משמעותית בתפקודי הכליה . 
כדי להפחית את הסכנות מומלץ לדחות את ההריון עוד שהמחלה תהפוך ללא פעילה . 
בקרב נשים שלקו בזאבת , גם מהלך ההריון אינו תמיד שפיר . 
הפלות עצמוניות עלולות להתרחש בשכיחות של עד % , 20 בעיקר בנשים שמחלתן פעילה או באלו הסובלות גם מיתר לחץ דם . 
משקל הלידה של התינוקות של נשים אלה הוא נמוך לעתים קרובות . 
יש גם שכיחות יתר של לידות מוקדמות ועיכוב בהתפתחות העובר בתוך הרחם . 
כ - 10 % מהנשים הסובלות ממחלה זו עלולות לפתח רעלת הריון והסכנה להפלות גדלה עוד יותר בנשים שסובלות עקב מחלתן מקרישיות יתר של הדם , שביטוייה העיקריים הם היווצרות של קרישים בתוך חללי כלי הדם ( עקב היווצרות נוגדנים המפריעים לפעילותם של חלבונים שונים של מערכת הקרישה , שתפקידם למנוע את התופעה של קרישיות יתר ) . 
מעבר של נוגדנים מסוימים דרך השליה עלול לגרום אצל כ - 2 % מהתינוקות לתופעות דמויות זאבת , הבאות לידי ביטוי בפריחות בעור , שלרוב חולפות בתוך כמה שבועות או חודשים , או בפגיעה במערכת ההולכה החשמלית של הלב . 
קיימות עוד כמה מחלות מפרקיות שעלולות להחמיר בזמן ההריון או שמשפיעות על העובר , אבל אלה מחלות נדירות שאין טעם להתייחס אליהן כאן . 
ככלל , מומלץ תמיד להקדים ולהתייעץ עם רופא מומחה לפחות כמה חודשים לפני הריון מתוכנן , מאחר שלפעמים יש צורך להפסיק מתן תרופות שעלולות לפגוע בעובר , ושפינוין מהגוף נמשך שבועות אחדים ואף יותר . 
בעת ההריון גם מומלץ להפחית במידת האפשר צריכת תרופות ולא ליטול תרופות חדשות , גם כאלה שאפשר לקנות ללא מרשם , בלי להתייעץ קודם עם הרופא . 
מאבקים אקטיביסטים רבים זכו להצלחה והביאו לשינוי החינוך בארץ . 
כמו כן היו במערכת החינוך רפורמות רבות שרצו לצמצם את הפערים בחינוך , שכן מוסכם על כולם שיש אי שוויון בחברה , שקיימים פערים גדולים מאוד בחינוך וחייבים לתת הזדמנות שווה בחינוך לילדים מכל קבוצות האוכלוסייה . 
אבל שינוי אמיתי לא מתרחש , הפערים גדלים והולכים ובתי הספר ממשיכים לשעתק את המצב הקיים . 
הסדר החברתי הקיים שבו ניתן לצפות את סיכוייו של ילד להגיע לאוניברסיטה על פי המיקוד של מקום מגוריו עדיין נשמר . 
הוא עטוף במנגנונים שנותנים תחושה של כביכול קריטריונים אובייקטיבים , ציוני בגרות , מבחנים פסיכומטריים . 
בפועל , מדובר בכסות לקריטריון האמיתי של מוצא מעמדי , סוציו - אקונומי , לאומי ופיזי . 
המיסלול של ילדים מתחיל עוד יותר מוקדם , בגן הילדים , כשהגננת יושבת עם ילדים בקבוצות הומוגניות עם דפי עבודה בזמן שהאחרים משחקים בחצר . 
המיסלול מתחיל בכיתה א' כשמחלקים את הילדים לקבוצות הומוגניות חשבון וקריאה שבועיים לאחר תחילת הלימודים . 
הטענה המרכזית של המחברת היא שללא התייחסות לתודעה החברתית של המורים לא יתחולל שינוי : שינוי מהותי של יצירת חינוך שוויוני , חינוך לא מפלה , שנותן באמת הזדמנות שווה לכל הילדים יכול להתחולל רק יחד עם המורים , תוך כדי התייחסות לתודעה החברתית שלהם , תוך ניתוח ביקורתי של הקיים על אילוציו , יצירת ידע חדש לגבי האפשרי וההזדמנויות הגלומות בו . 
לדעת המחברת יש להשקיע בהכשרת מורים , בדיאלוג איתם , באוטונומיה שלהם , בפיתוח שיקול הדעת . 
התוכניות עוקפות המורים מצמצמות את היצירתיות והאנושיות של המורים . 
תנאי העבודה , המשכורות , הצפיפות , המטלות הבירוקרטיות המוטלות על המורים , כל אלה הם אמצעי דיכוי של המורים במערכת , ומורים שחווים חוויה של דיכוי מעבירים לילדים חוויה דומה . 
ההסבר שמורים נותנים קודם כל לעצמם לשאלות שקשורות לאי - שוויון בחינוך , ואחר כך גם לילדים בקשר היום - יומי איתם , קובע את גורלם . 
" לכן אם רוצים שינוי מהותי של הפירמידה בחינוך כדאי להשקיע בהכשרת מורים , בתודעה של המורים , כדאי להשקיע במורים שרואים בחינוך לצדק חברתי את הייעוד העיקרי שלהם בהוראה . 
פדגוגיה ביקורתית בהכשרת מורים מחנכת להשקפת עולם הבוחנת באופן ביקורתי את מבנה מערכת החינוך , וכיצד מערכת החינוך ממסללת ילדים על פי הרקע שלהם . 
זו תפיסה מאוד שונה במהותה מהכשרת המורים הרווחת כיום . 
תכניות רבות במכללות ועוד יותר באוניברסיטאות , עסוקות בהוראת מקצועות הלימוד . 
הגישה הרווחת של התמקצעות ומומחיות דוחקת את הגישות הוראות את תפקיד המורה כמחנכת ולא כמעבירת ידע . 
כשהמטרה העליונה היא שיפור ההישגים , פרקטיקות של הכוונת ילדים לקבוצות עבודה על פי רמות , תיוג לקויי למידה , חינוך מיוחד , סטודנטים שנשלחים לעבודה מעשית בבתי ספר עדים לפרקטיקות ההוראה המקובלות שממסללות ילדים החל מהגן , מאבחנות ומתייגות אותם , פרקטיקות שלא מערערים עליהן ברוב תוכניות הכשרת המורים . 
הסטודנטים להוראה לומדים איך להשתלב במערכת , איך להתקיים בתוכה , הם לומדים להכיר את תוכניות הלימודים על פיהן . 
הם לומדים לאבחן את הילדים ותחת האיצטלה של " הילד במרכז " לצפות להישגים נמוכים מילדים מסוימים ולהישגים גבוהים מילדים אחרים . 
קבלת הסדר החברתי כפי שהוא ללא חשיבה ביקורתית על מנגנוני הריבוד המעמדי , מגדרי , לאומי וכד' הוא נתון שאיתו נכנסים סטודנטים רבים להוראה למכללות ולאוניברסיטאות ואיתו הם יוצאים מהמכללות והאוניברסיטאות . 
מעט תוכניות מערערות את הקבלה האוטומטית של אי השוויון כדבר נתון , " ככה זה מהבית " , " מה אפשר לעשות ? " 
התכנית חינוך לצדק חברתי 
התכנית החדשה של חינוך לצדק חברתי , הסטודנטים נשלחים להתנסות מעשית לא רק בבתי הספר אלא גם בארגונים לשינוי חברתי , כמו מקלטים לנשים מוכות , ארגוני חינוך של עובדים זרים , ארגונים הנותנים תמיכה לילדים הסובלים מהדרה חברתית ובעלי אידיאולוגיה של צדק חברתי כמו " מהפך " ו " עמותת אלון " . 
הסטודנטים רוכשים נקודת מבט אחרת על הילדים מזו שהם נחשפים אליה במערכת הפורמלית . 
הם פוגשים פעילי חינוך לשינוי חברתי , ומקבלים כלים פרקטים של עשייה חברתית לתיקון עולם . 
( המחברת מציגה דוגמאות קונקרטיות ומרחיבה אודות התוכניות של סמינר הקיבוצים , פרויקט " הילה " , פרויקט " זריחות " ועוד ) 
הכשרת מורים על פי הפדגוגיה הביקורתית עוסקת בשאלות של צדק חברתי , בקשר שבין מדיניות הממשלה לחינוך . 
היא מאפשרת ללומדים לחוות תהליך של יצירת ידע , שמביא בחשבון את העולם שלהם יחד עם המפגש עם מקורות מידע שונים . 
תהליך שההתנסות בו מאפשר אחר כך יישום בהוראה . 
הם מתנסים בשינוי חברתי באמצעות החינוך עוד בזמן הכשרתם ולומדים לראות במרכזיות מטרה זו ייעוד של הבחירה המקצועית שלהם . 
הם חווים תהליכים מקבילים בהם הם לומדים כפי שיילמדו , יוצרים דיאלוג שוויוני עם מוריהם כפי שייצרו עם הילדים , עובדים באופן חווייתי והתנסותי כפי שיעבדו עם הילדים . 
ההכשרה נעשית גם במודלינג . 
ארגון ההוראה בישראל היה מבוסס מראשיתו על עיקרון הכוללות בכיתות הנמוכות , המשלב את כלל המקצועות בידי מורה אחד , והוא מתפתח למצב של בידול בין מקצועות הנתונים בידי מורים למקצוע . 
להוראה על - פי עיקרון זה יש השלכות על תחומים שונים : תכניות הלימודים , הכשרת המורים , פיקוח והדרכה , מבנים פיסיים , ארגון המשרד וכדומה והוא אינו שונה בעיקרו מהמקובל במקומות שונים בעולם . 
העקרונות שכיוונו בישראל את הרצף של כוללות - בידול בהוראת המקצועות השונים על פי דרגות הגיל נגזרו ברובם מההתפתחויות פדגוגיות ומגישות חברתיות ופסיכולוגיות , ורק מיעוטן נוצרו מהחלטות מינהליות של משרד החינוך והתרבות . 
ברם , במשך הזמן החל עיקרון הכוללות להתערער ואנשים מקצועיים – מורים ומדריכים - החלו נכנסים גם לכיתות הנמוכות ביותר . 
גן הילדים הוא מוסד שיש בו מורה אחת ( גננת ) האמורה לטפל בארגון הסביבה החינוכית והחברתית של הילד על כל היבטיה והיא משמשת הדמות המחנכת והמלמדת , ואין בילתה בגן הילדים . 
העוזרת , שתפקידה לסייע לגננת בטיפול , בהשגחה ובניקיון אין היא אמורה ליטול חלק פעיל בתהליך החינוכי הוראתי . 
ביטוי מובהק לכך לגישה זו הוא הגן הבודד , המהווה יחידה חינוכית סגורה , וגם אם בבניין מצויים שני גנים או יותר – הם פועלים כל אחד בנפרד . 
בשנים האחרונות מורגש שינוי בבדידות המאחדת של הגננת : לגנים הוכנסו גננות המסייעות בטיפול בילדים מתקשים , ניתנה להן אפשרות לצאת ליום השתלמות או לעבוד חצי משרה , דבר המחייב הכנסת גננת נוספת לגן . 
מתרחב גם התופעה של הכנסת אנשים נוספים לגן , ביניהם אנשים מקצועיים המלמדים מדעי הטבע , מחשבים , אומנויות , ריתמוסיקה וכדומה . 
כיתות היסוד , הכוללות לרוב את ארבע השנים הראשונות של החינוך היסודי , הפכו למושג בעל תוכן פסיכולוגי המחייב את ריכוז מקצועות הלימוד סביב עניין מסוים המכונה הנושא המרכז , ההוראה הכוללת או בכינוי דומה , והנמנע מפיצול מערכת הלימודים למקצועות שונים , שאין קשר ביניהם ומסירתם למורים שונים . 
העיקרון של " הוראה כוללת " בכיתות הנמוכות של בית הספר היסודי נקבע בתכניות הלימודים , קודם להקמת המדינה ובתכניות לבית הספר היסודי הממלכתי והממלכתי - דתי שלאחר הקמת המדינה ( תשי"ד – תשט"ו ) . לכיתות ג' – ד' יועדה שיטת הנושאים באופן חלקי , בייחוד בלימודי המולדת , הטבע , החקלאות ותולדות התרבות . 
תכניות הלימודים שהוכנו בתשכ"ח ואילך בנויות על מקצועות לימודים ואין בהן התייחסות מיוחדת לשיטת ההוראה כנ"ל . 
בשני העשורים האחרונים התפתחה בכיתות היסוד , כולל בכיתות א' – ב ' , הוראה מקצועית , בעיקר במקצועות ההכשרה השונים ולאחרונה גם בלימודי הלשון , החשבון , מדע וטכנולוגיה ; בכיתות הבינוניות והגבוהות של בית הספר היסודי גדל מספר המקצועות הנלמדים , כפי שהם מוגדרים בתכניות הלימודים הרשמיות , ובמקביל גדל מספר המורים המלמדים בכיתה . 
במצב זה נעלמים " ההוראה הכוללת " ו " הנושא המרכזי " ניסיונות להמשיך בכיווני פעולה אלה לא התמידו . 
במקומם בא המושג " מיקוד למידה " המציע ארגון מערכת הלימודים של כל כיתות בית הספר היסודי סביב מוקדים , על בסיס של זמן ומימד של תוכן . 
הנחיות משרד החינוך קובעות כי במיקוד הלמידה אין כוונה לבטל את הגישה התחומית ( הדיסציפלינרית ) בהוראה אלא לאזן אותה על - ידי שילוב ואינטגרציה של מקצועות , מותנה בגיל הלומדים , בשלב התפתחותם ובדרך החשיבה שלהם , אך הוא מותנה הן במהות התחום ( הדיסציפלינה ) ובתכנית הלימודים שלו . 
בחינוך התיכון , הנחות העבודה נגזרו מההתפתחות האינטלקטואלית של התלמידים , מדרישות המוסדות להשכלה גבוהה ומהלימודים הנדרשים להכשרה מקצועית . 
גם דרישת מערכת החינוך לפיתוח הכישרונות והנטיות האישיות של התלמידים עודדו דיפרנציאציה רבה בארגון ההוראה . 
התוצאה : ריבוי וגיוון של מקצועות לימוד וסידורם במסלולים , מגמות , מקצועות בחירה וכדומה . 
אף על פי כן , התהליך של מעבר מכוללות להתמקצעות ולמקצועיות , ככל שהתלמיד עולה מכיתה לכיתה , שמרה מערכת החינוך על מספר רכיבים מכלילים שביטויים הם : פונקציות " המורה המחנך " ו " כיתת האם " , השומרים על קבוצת הלומדים כיחידה חברתית נתונה . 
מערכת 
הכשרת המורים אמורה להכשיר אנשים היכולים לפעול על - פי העקרונות המתודיים ועל - פי תכנית הלימודים של דרגות החינוך השונות , בין שהלימוד בהם נעשה בדרך ההוראה הכוללת בהיקפה המלא או החלקי או בהוראת מקצוע מרשימת המקצועות שבתכנית הלימודים . 
בתקופה שקדמה להקמת המדינה , ובשנים הראשונות שלאחריה , הוכשרו מורי בתי - הספר היסודיים להוראה כוללת בכל דרגות הכיתה או להוראה בכיתות א' – ב ' . בחלק מהם הכשירו מורים כוללים היכולים ללמד גם מקצועות מסוימים , בעיקר את מקצועות ההכשרה מלאכה , ציור , זמרה וכו ' . 
בוגר זה אמור היה ללמד בכל כיתות בית הספר היסודי ואת כל המקצועות הנלמדים בו . 
במשך השנים הוקמו מגמות , מסלולים ותת מסלולים להכשרת מורים לכיתות נמוכות , בינוניות וגבוהות ; למורים כוללים ולמורים היכולים להורות מקצוע נוסף וכן למורים למקצועות מסוימים : לשון זרה , אמנויות וכו ' . 
חלו גם שינויים מרובים במבנה תכנית הלימודים של בתי המדרש למורים , והם בולטים בעיקר בעקבות הארכת תקופת ההכשרה ותכניות האקדמיזציה המבוססות על הוראה דיסציפלינארית ועל חלוקת המתכשרים להתמחות בדרגות החינוך השונות . 
ההתפתחויות והשינויים בהכשרת המורים מחד גיסא ומבנה הלימודים , עקרונות ההוראה וארגון מערכת השעות בבית הספר היסודי ובגני הילדים מאידך גיסא יצרו אי התאמה בין שתי המערכות החינוכיות שהשפעתה מתבררת והולכת : מועמדים להוראה מעדיפים לימודים דיסציפלינאריים ופונים להוראה בכיתות הגבוהות ואינם נוטים להורות בכיתות הנמוכות ; מורים אינם בטוחים כי הכשרתם מאפשרת להם עבודה על פי רעיון מיקוד הלמידה ועל פי שבעת תחומי הדעת שתוארו לעיל . 
ייתכן כי הדיונים המתקיימים בימים אלה בשאלת דמותו של בית הספר היסודי הרצוי ובדמותו ומעמדו של המורה בבית הספר הזה – יפחיתו או יבטלו את אי ההתאמה בין הכשרת המורים לבין התנהלותו של בית הספר 
דיון ומסקנות 
ניתוח תאוריהן של הסטודנטיות שהשתתפו בהתנסות בגני הילדים של העובדים הזרים מעלה כי הסטודנטיות חוות תחושה של שינוי בשני מישורים : א . 
מודעות חברתית ב . 
תפיסה עצמית - מקצועית . 
א . 
מודעות חברתית : 
ממצאי מחקרים אשר בדקו עמדות של ישראלים כלפי עובדים זרים העלו כי באופן כללי רוב הישראלים מסכימים להעסקת עובדים זרים , אחוז גבוה אף מסכים לקרבה מסוימת איתם , בתנאי שאינה אינטימית . 
כשליש מהישראלים רואים קשר בין העסקתם לאבטלה ולהתגברות הפשיעה . 
היחס לעובדים זרים הולך ומקצין ככל שחלה הרעה במצב הכלכלי ונמצא כי רוב הישראלים מתנגד למתן זכויות שוות לזרים ותומך בגירוש זרים במצב של אבטלה ( בר - צורי , 1996 , בסוק 2001 , שחר , 2000 ) . 
לפי תיאוריית האיום המוכלל , הדעות הקדומות וההתנהגויות הקשות כלפי זרים קשורות באיומים ( ריאליים , סימבוליים , ובין אישיים ) ולסטריאוטיפים שליליים , והן מועצמות או ממותנות ע"י אופי הקונפליקט , פערים בסטטוס , רמת ההזדהות , הידע ואופי המגע ( Stephan at al . 
1994 ; Stephan , Stephan & Gudykunst 1999 ) . 
שני המשתנים האחרונים : ידע ואופי המגע יכולים להסביר את השינוי במודעות החברתית עליו מצביעות הסטודנטיות בתיאוריהן . 
תוכנית העבודה עם ילדי מהגרי עבודה שעיצבנו והפעלנו איפשרה לסטודנטיות לבדוק ולמתן את עמדותיהן . 
הדבר התאפשר בראש ובראשונה דרך החשיפה והעמקת הידע . 
כבר בתחילת העבודה , בימי העיון המרוכזים , הוצגו בפני המשתתפות נתונים סטטיסטיים , המצב החוקתי , שאלות אתיות הקשורות בזכויות מהגרי עבודה , מאפיינים רגשיים וקשיים המלווים משפחות מהגרות , מתוך ממצאים מחקריים מהארץ ומהעולם . 
כבר בשלב זה , עוד טרם המפגש , הפך המושג " עובדים זרים " ממושג רחוק ולא ידוע , שנעשות עליו השלכות ופרשנויות התורמות להתגבשות של סטריאוטיפ , לסוגיה אשר מתעוררים לגביה ספקות וסימני שאלה . 
השלב הבא היה שלב החשיפה הראשונה : ביקור ראשוני בגנים בליווי עובדות מסיל"ה . 
פה התעררו תגובות של הפתעה , זעזוע , ובושה מצד אחד ותגובות של רתיעה וחוסר אונים מצד שני . 
לו היינו מסתפקים בחשיפה לעובדות דרך חשיפה תיאורטית או תצפית קרוב לודאי שהחויה היתה נשארת בגדר ארוע חד פעמי , מרגש ומסעיר . 
אופי המגע שאיפשרה התוכנית תרם אף הוא לשינוי . 
דרך נוכחות מתמשכת בגנים ומגע רצוף הן עם הילדים והן עם הגננות נחשפו הסטודנטיות לא רק ל " אומללות " , ל " מסכנות " ול " קיפוח " , אלא גם למנגנוני ההתמודדות וההישרדות המאפיינים את הקהילה . 
הסטודנטיות הגיעו ל " שדה " חדורות בהתלהבות ובמוטיבציה ל " שנות " , עם " אג'נדה " חינוכית המאפיינת מתכשרים להוראה בשלב זה של התפתחותם המקצועית . 
בתגובה , בתהליך ההדרכה שלנו את הסטודנטיות , ניסינו לפתח מודעות לסכנה שבהתערבויות מתנשאות ומבקרות . 
ההדרכה סיפקה מסגרת מכילה וממתנת לתגובות של כעס , תסכול וחוסר אונים . 
תהליך של רפלקציה איפשר הזדהות עם קשיים , בחינת מקורותיהם וניסוח מחדש של ציפיות , מטרות וגבולות התרומה . 
כל אלה איפשרו קשר לא מאיים בין הסטודנטיות לגננות . 
המגע , שנשא אופי חיובי , מיתן דעות קדומות ותפיסות סטריאוטיפיות . 
הסטודנטיות עמדו על תעצומות הנפש הנדרשות לקבלת החלטה לעזוב משפחה ולצאת לחפש אחר מקורות מחיה בארצות זרות . 
הן ראו את המאמצים לשמר נורמליזציה ( לשמר טקסים , ארועים משפחתיים , שמחת חיים ) . ההתנסות סיפקה הזדמנות לאמפתיה לרגשות של ניכור , זרות , אי שייכות ואי ודאות . 
ה " עובד הזר " או " מהגר העבודה " הפך לאדם , בן - אנוש בעל תשוקות , רצונות , חלומות ותקוות . 
העבודה עם מהגרי העבודה לא רק שינתה עמדות ויצרה הזדהות עם האוכלוסיה שאיתה באו הסטודנטיות במגע , אלא התפתחה רגישות כוללת לשאלות חברתיות . 
מתוך ניתוחי התגובות עולים סימנים להתפתחותה של ביקורת חברתית . 
סטודנטיות המתכשרות להוראה ניכרות בדרך כלל בקונפורמיות חברתית . 
התפתחותה של חשיבה חברתית ביקורתית על מדיניות רווחה , זכויות אדם וכו' הינה נדבך חשוב וחיוני להתפתחותו של מחנך הומניסטי . 
ב . 
תפיסה עצמית מקצועית : 
בשנים האחרונות נשמעת ביקורת חמורה על מורים , על יכולותיהם , על מניעי הבחירה המקצועית שלהם . 
אבל סקירה של מחקרים שבדקו מניעי פרחי הוראה לבחירה המקצועית מעלה גורם אחד המשותף לרוב המחקרים : צעירים בוחרים במקצוע ההוראה גם מתוך הצורך להשפיע על מהלך חייהם של אחרים ולתרום לשיפורם ( Serow ) . בדיקה של משתנה זה לאורך זמן במהלך הקריירה של מורים , מעלה כי גורם זה עקבי . 
מורים מציינים כי קיום קשרים בין אישיים והשפעה על הרווחה הרגשית של האחר עומדים ראשונים בסולם העדיפויות שלהם . 
שני בסדר העדיפויות הוא הגורם המוסרי : עיסוק במקצוע שיש לו ערך מוסרי . 
( Tusin ) . 
פרוייקט מסוג הפרוייקט שהפעלנו איפשר לספק את הצורך הזה : הסטודנטית חוותה את עצמה כמשמעותית בתהליך הדאגה לרווחתו של האחר ועיסוק בסוגיה המעלה שאלות מוסריות . 
הסטודנטיות עברו תהליך המאפיין את המפגשים הראשונים של מורים עם ה " שדה " : מעבר משלב ההשרדות ( the survival stage ) , השלב שבו המורה ממוקדת בעצמה , ביכולותיה , במטרותיה , דרך שלב ההתמקדות במיומנויות ( the master stage ) לשלב ההשפעה ( the impact stage ) שבו היא תופסת את האחרים כאינדבידואלים , ייחודיים , סוביקטים ובוחנת את השפעתה עליהם ( Borich , 1999 ) . בתחילת הדרך התמקדו הסטודנטיות ביכולותיהן שלהן , בדקו את התאמתן למשימה , התבוננו בסדר העדיפויות המאפיין את חייהן , שאלו את עצמן שאלות לגבי משמעות תרומתן . 
בשלב זה עלו בהן חוסר אונים , אכזבה , רחמים וכעס על מחדלי החברה והמציאות הקשה . 
לאחר זמן , דרך עיבוד הרגשות שנעשה במסגרת ההדרכה , החלו הסטודנטיות להישען על משאביהן האישיותיים והמקצועיים . 
החלו להישאל שאלות כגון : מה אני יכולה לעשות , מה אפשרי , מה אני יודעת לעשות במצבים כגון אלה ? 
בשלב זה הסטודנטיות יצאו ממצב חוסר האונים והחלו לפעול בתנאים שהסביבה איפשרה , העריכו מחדש את הצרכים והתאימו את מטרותיהן לצרכים ולמציאות המשתנים . 
כשהסטודנטיות סיכמו את התנסותן הן כבר יכלו לאמוד את השפעתן על הילדים ועל המציאות . 
הן יכלו לבדוק את תרומתן ומושגים כגון " חיוך רגעי של ילד " , " כל דבר קטן " , " חשיפה חדשה " החלו להיתפס כמשפיעים על המציאות . 
הסטודנטיות עברו טלטלה ממצב של חוסר אונים למצב הגנתי של פנטסיה אומניפוטנטית של " הצלה " למצב אינטגרטיבי של בחינת המציאות , בחינת יכולותיהן והתאמה ביניהן . 
בשלב זה החלו הסטודנטיות להרגיש שהן עונות על צורך חיוני , שהן משמעותיות לחייהן של אחרים , שהן בעלות משאבים אישיותיים ומקצועיים . 
מדיווחיהן של הסטודנטיות ניכר שהן הכלילו תפיסה עצמית ומקצועית זו אל תוך כלל תפיסתן העצמית , והפיקו למידה שהיא מעבר להתנסות הספציפית : למידה לגבי הקשר בין מציאות , משאבים ומטרות . 
למידה לגבי קביעת סדר עדיפויות , הערכה מחדש , ובראש ובראשונה למידה על יכולותיהן . 
רקע 
במסגרת התכנית הניסויית של החממה במכללת סמינר הקיבוצים הסטודנטים להוראה מחויבים באופן אישי להפקת מיזם או פרויקט בשדה החינוכי - חברתי . 
סיום התוכנית בהצלחה מותנה בקיום פרויקט זה . 
הסטודנטים מתחייבים להתפנות מעיסוקיהם לפחות חצי יום בשבוע , במשך שלוש שנים מחוץ ללימודים במכללה , לקיום חממה אישית . 
החממה מתרחשת בשלושה שלבים : " חיפוש " , " העמקה " ו " הפקה " . 
שלבי החממה 
א.חיפוש : השלב בו לומד הסטודנט את עצמו ואת עולמו מתוך תחומים אותם הוא לומד לזהות כנקודות החוזק ואזורי הצמיחה שלו , ויוצא לחיפוש אחר המפגש שלהם עם העולם . 
בתום שלב החיפוש מגדיר הסטודנט תחום או נושא בו הוא מעוניין להעמיק . 
ב.העמקה : השלב בו עורך הסטודנט חוזה למידה עצמית בנושא בו בחר . 
החוזה כולל ביצוע מיפוי של הפעילויות הקיימות בנושא בו הוא מעוניין לעשות את הפרויקט . 
הסטודנט בוחר את הדרכים האופטימאליות עבורו , כלומד עצמאי , לקיום החוזה , כולל דרכי הערכה . 
ג.הפקה : השלב בו מתכנן הסטודנט מיזם או פרויקט חברתי - חינוכי , כולל תכנית עסקית במידת הצורך , ומיישם אותו בפועל . 
בשלב " החיפוש " הסטודנט פועל באופן פרטי , בשלבי ההעמקה וההפקה ניתן לעבוד בצוותים . 
את התמיכה והלימוד , לצורך קיום השלבים השונים בשטח על ידי הסטודנט , מלווה " סדנת חממה " . 
סדנת חממה 
הסדנה נערכת בקבוצות קטנות , למשך חצי יום פעם בשבועיים , במסגרת הלימודים במכללה , במשך 3 שנים . 
ההליך בסדנה 
בסדנה מקבלים כלים לקראת היום של היציאה לשטח ( חממה אישית ) ומעבדים , על ידי רפלקציה מהקבוצה , את ההתנסות שהייתה . 
נתליה גוטקובסקי היא סטודנטית במחזור א' של התכנית הניסויית , מגמת מדעי הרוח , מכללת סמינר הקיבוצים . 
להלן כמה קטעים מתוך המאמר שכתבה בספר המאמרים על התכנית הניסויית . 
" לפני שלוש שנים , בתקופה בה התלבטתי בין מסלולי לימוד אקדמאיים שונים ולאחר שהוצגה בפני " החממה ליזמות חינוכית חברתית " , החלטתי לבוא ללמוד בחממה . 
בין כלל הסיבות שגרמו לי לבחור במסלול הדמוקרטי , הסיבה המרכזית הייתה סדנת החממה . 
" לדעתי , החממה , מהווה תפישה לימודית מהפכנית שמערערת את יסודות " החינוך הבנקאי " ( פריירה ) ומעבירה את כובד המשקל אל התפתחות הפרט , אל עולמו ושפתו . 
תהליך החממה לא מניח שישנו מי שיודע מה חשוב וטוב עבורי , אלא בדרכים פתלתלות ועקלקלות מסייע לי להגיע למחוז חפצי ולנווט בתוך הדינאמיקה המתגלגלת של החיים . 
" פורמאלית : מה היא החממה ? 
החממה היא תהליך אישי וקבוצתי המיועד לסייע לסטודנטית למצוא את אזורי החוזק והצמיחה שלה ולפתח אותם כדי להעמיקם ולהצליח ליצור , ליזום ולהפיק , בסופו של דבר , יוזמה חינוכית - חברתית המבוססת על אותם אזורי חוזק וצמיחה של הפרט " 
במערכת השעות הלימודיות , החממה הינה סדנה בת שלוש שעות המתקיימת בקבוצות קטנות ומבוססת על תהליך אישי לו מחויבות הסטודנטיות להקדיש " שעות חממה " בזמנן הפנוי . 
" בשנתיים הראשונות לתהליך , זמן החממה של הסטודנטית הוא זמן אותו היא מחויבת להקדיש לעצמה כחלק מהלימודים , חצי יום בשבוע , תוך התחייבות שלא לעסוק בפרנסה , לימודים או מחויבות אחרת בזמן זה . 
מהות הדבר היא להקדיש תשומת לב , מחשבה ועשייה למען עצמך והתפתחותך ללא כל הגבלה " . 
" תהליך החממה מבוסס על תפיסת " אזורי החוזק והצמיחה " , כלומר , ההנחה הבסיסית היא שרבים האנשים שלא פועלים מהמקומות בהם הם צומחים ומתפתחים אלא עסוקים בעבודה ומקצוע שלא מפתחים אותם ושבהם הם גם לא בהכרח הכי טובים . 
התהליך מכוון לסייע לסטודנטית להגדיר מה הם אזורי החוזק – אותם הדברים בהם היא מוצלחת ובטוחה , אזורי הצמיחה שעליהם כדאי לה לבסס את יצירתה , את חייה ואת התפתחותה המקצועית . 
" 
" התהליך האישי שעוברת הסטודנטית בחממה מלווה בסדנה קבוצתית , בה מספר משתתפות אינטימי ( 8 - 10 סטודנטיות וסטודנטים ) . הקבוצה מלווה על ידי מנחה , המהווה חונך/ת אישית לכל אחת מהסטודנטיות בחממה . 
על מטרת הקבוצה ודרך התנהלותה עוברים גלגולים שונים , אך באופן בסיסי הקבוצה מאפשרת מסגרת תמיכה ושיקוף לתהליכי הלמידה . 
על ידי שיתוף חברות וחברי החממה בחוויות שונות , בין של מימוש מטרות ובין של אי - מימושן , יכולה הסטודנטית ללמוד רבות על עצמה . 
הקבוצה אמורה לסייע לסטודנטית , , , , לייעץ לה ולסייע לה לצמוח . 
" 
" תהליך החיפוש היה עבורי סוג של מסע : לעתים קסום ולעתים הוא לקח אותי אל מקומות של כאב והתמודדות אישית אמיתית . 
בתחילת תהליך החיפוש קיבלנו הנחייה ללכת אל מקומות שאינם פתורים מבחינתנו ובהמשך כבר התחלתי לעסוק בנושא בו אני רוצה להעמיק . 
כך במהלך החיפוש בדקתי סוגיות שונות : מעצורים המניעים אותי מלעשות דברים שהייתי רוצה לעשות , סוגיות משפחתיות , דרכי ביטוי בהן אני בוחרת או כאלה שקשות לי , אקולוגיה ויישום אקולוגי בחיים בדרכים שונות . 
החיפוש התנהל בכמה אופנים : דרך ימי מסע עצמיים שבהם יצאתי לטייל לבדי ובדרך פגשתי אנשים באורח מתוכנן או לא , דרך פגישות עם בני משפחה , דרך פגישות עם פעילים בתחום הבנייה האקולוגית ודרך התעמקות בגישות אקולוגיות . 
בהמשך השנה התחלתי להעמיק ברעיון של אורח חיים אקולוגי ולהתמקד בו " . 
התחלתי בקורס " בוסתנאות " אצל דוד רנוב , אדריכל אקולוגי , ודינה יוגב , העוסקת בתכנון נוף וגינון אורגאני . 
בשלהי הקיץ התנדבתי כפועלת בגן הירק האורגני של הכפר הטיפולי כישורית כדי להעמיק את ידיעותיי וניסיוני בתחום " . 
" עם פתיחת שנה ב ' , כשכבר היה לי ברור מה אני רוצה ללמוד , הגדרתי כי התחום בו אני רוצה להעמיק הוא " דרך חיים אקולוגית כבסיס לקשר בין האדם לסביבתו האנושית והטבעית " . 
" חוזה הלמידה שכתבתי היה היקפי ו " כולי " – הוא עסק בלימוד תיאורטי ופרקטי של תחומים סביבתיים מגוונים ובהתנסות והכרות עם מגוון מלאכות הקשורות בעשייה סביבתית . 
" הכוליות " שבחוזה באה לידי ביטוי בכך שהמטרות שהוגדרו בו נגעו גם לקשרים חברתיים אישיים ולנהגים יומיומיים . 
מטרה חשובה נוספת הייתה קידום אורח החיים הסביבתי בקהילה שבה אני חיה ורתימת שותפים למיזם סביבתי עתידי . 
במסמך שנדרשנו לכתוב המתעד את סיכום שנת ההעמקה , כתבתי ש " נעשתה למידה משמעותית , לא תמיד על דרך החיוב . 
עמדתי ברבות מהמשימות שהצבתי לעצמי , ובאלו שלא , מעצם אי - ביצוען אני לומדת רבות גם כן " . 
" חוזה הלמידה וקריאתם הביקורתית של חברי לקבוצה בו , סייעו לי להגדיר בצורה מדויקת יעדים ומדדים להצלחה בתהליך שהיה לגמרי אישי ושאני הייתי מעניקת הציונים בו . 
היופי בתהליך הזה הוא שאין בו " נכשל " אלא סימון מתמיד של מטרות נוספות " , רפלקציה אמיתית שדורשת ממך לבדוק באמת מה עשית , מה השגת עד כה ולאן את ממשיכה ללכת " 
" לקראת סוף שנה ב ' , עם סיומו הפורמאלי של תהליך ההעמקה , התחוור לי שאני זקוקה לעוד למידה והעמקה ועוד התנסות . 
בחרתי בלימודים מסוג אחר מחוץ לסמינר הקיבוצים . 
את שנה ג' התחלתי במכון הערבה ללימודי הסביבה , ושם קיבלתי " זריקה סביבתית לווריד " , למדתי והשלמתי מטרות שונות שנכתבו בחוזה הלמידה ולא השגתי עד לאותה תקופת לימודים . 
בסיימי את התקופה במכון הערבה , כאשר חזרתי לביתי ולסמינר הקיבוצים , הייתי בשלה להפקה " . 
" עם חזרתי אל החממה באמצע שנה ג' פגשתי את סדנת החממה כאשר היא מכוונת לתחום היזמות החברתית - עסקית והדבר תאם מאד את המקום בו הייתי אני . 
בעזרת החממה וצוות החונכים והמנחים , יכולתי לקדם את המיזם בו אני עוסקת כיום : " מקום - בניית שינויי בסביבה , " מיזם המכוון ליצירת מנהיגות ומעורבות חברתית - סביבתית באמצעות עשייה ובנייה אקולוגית . 
" בהתבוננות על התהליך שעברתי אני חשה סיפוק וגאווה . 
אני חשה שהמסגרת הלימודית של החממה הצמיחה אותי וסיפקה לי בית חם להתפתחות אישית . 
למרות זאת , חשוב לומר : התהליך הקבוצתי היה קשה מאד . 
לעתים לא הייתי בטוחה האם אנחנו אכן עוזרות אחת לשנייה לצמוח או אולי אנחנו מייצרות זו אצל זו מחסומים אחרים . 
על פניו , נראה כי התהליך הוא טוב , אך למרות זאת במהלכו נוצרות דינאמיקות קבוצתיות לא פשוטות : חברות וחברי הקבוצה נדרשות להכיל אחת את רעותה ולעתים הדבר נעשה מתוך עייפות , קושי ואי - מסוגלות אמיתית לקדם זו את זה וזה . 
נוצרת דינאמיקה של " לעומתיות " , כלומר , האם אני משקיעה בחממה כפי שהאחרות משקיעות ? 
מה הדבר אומר עלי אם אני מנהלת למידה עצמאית ( כמצופה בתהליך החממה ) או אם אינני משקיעה בה ? 
בכלל , מתפתחת דינאמיקה של חשיפה אישית , מצד אחד ושל הימנעות מחשיפה כזו , מצד שני , ועולות שאלות לגבי גבולות השיח והגילוי בקבוצה שכזו . 
" 
" אחת התובנות המרכזיות שהגעתי אליהן מתוך חוויותיי האישיות ומתוך התבוננות בקבוצה היא זו של " המנוס לחופש " , במשמעות שייחס למושג הפילוסוף אריך פרום . 
אנחנו בורחים מהחופש משום שהוא תובע מאיתנו אחריות ועשייה , משום שקל לנו יותר לוותר לעצמנו ולא להתמודד על מה שאנחנו באמת רוצים . 
אנחנו הרי רגילים שאומרים לנו מה לעשות , וכאשר אומרים לנו " הקדישו זמן לעצמם " זה כה מבלבל אותנו עד שאנחנו חוזרים מייד אל המסגרת המוכרת , אל המטלות , אל החובות הקטנות של היומיום או אל העבודה . 
" במבט על , מכיוון הפילוסופיה החינוכית , אני מאמינה שתהליך החממה הוא מהות החינוך המכוון אל האדם . 
החממה מכוונת לטעת באדם את האמונה בעצמו ואת ההכרות עם עצמו ומתאמצת לסייע לו למצוא את הכלים כדי לממש את רצונותיו . 
" עד כמה שהדבר בלתי מפתיע , ואולי מקשה עלינו כמחנכים , הדבר תלוי הרבה מאד באדם עצמו . 
מי שנכנס לחממה ללא האמונה הבסיסית בעצמו והמוכנות לגדול ולסבול את כאבי הגדילה , צפוי להתאכזב . 
אם קיימת המוכנות לטבול באש העצמית , החממה היא אזור צמיחה מצוין . 
אני מתבוננת על החממה ועל הסטודנטיות במחזורים הבאים כעל הבטחה שעתידה להתממש . 
אני מודה לכל מי שמשקה את הזרעים , הנבטים והשתילים הרכים שגדלים לפי דרכם . 
כן ירבו . 
מאמר זה מציג את תוכנית שס"ק ( שירות סטודנטים בקהילה ) הפועלת במסלול הסבת אקדמאים להוראה במכללת סמינר הקיבוצים . 
תוכנית שס"ק מהווה חלק מתוכנית אב רחבה יותר , ' יש דרך ' , בה מתקיימת ברית של שיתוף פעולה חינוכי בין מכללת סמינר הקיבוצים ובין העיר חולון , בין האקדמיה ל ' שדה ' . 
המאמר יציג את התוכנית והרציונל שלה , מרכיביה , משתתפיה , ומטרותיה , כמו כן יוצגו פעילויות הסטודנטים בקהילה ומחקרי פעולה על עבודתם . 
מודל ה ' למידה תוך שירות' ( Service - learning ) החל להתפתח באופן פעיל בארה"ב כבר בראשית שנות השמונים , כתגובה למאמרים אקדמיים , שנושאם היה גילויי האדישות של הסטודנטים לקהילה ( ( Stukas & Dunlap , 2002 . 
מודל זה עשוי להתאים גם בישראל , שכן נוכח הפערים החברתיים הגדלים והולכים , נדרש לחנך ליתר מודעות חברתית ולהשתתפות פעילה ב ' חברה האזרחית' . 
מודל ה ' למידה תוך שירות' ( service-learning ) שונה מ ' שירות בקהילה ' community-service ) ) בכך שבמסגרתו הסטודנטים לא רק מעורבים בפעילות חברתית ( דוגמת פר"ח ) , אלא משלבים למידה עיונית ומחקר במסגרת קורס אקדמי עם התנסות בעבודה בקהילה . 
' למידה תוך שירות' החלה להתפתח כמודל הוראה המקובל בתחומי דעת שונים הנלמדים במוסדות להשכלה גבוהה ( Stanton , Giles & Cruz , 1999 ) וכיום , למעלה מ - 2000 חברי סגל עוסקים בהוראת קורסים אקדמיים המשלבים למידה ושירות ביותר מ - 500 מוסדות שונים להשכלה גבוהה בארה"ב . 
גם מדינות אחרות אימצו תוכניות של למידה תוך שירות : אנגליה , צרפת , סקוטלנד , צ'כיה , הודו וארצות אחרות בדרום אמריקה . 
בארץ נמצא מודל זה בחיתוליו ( הראל ופייגין , 1998 ) . 
ל ' למידה תוך שירות'service - learning ) ) בהכשרת מורים שני היבטים : האחד , מתייחס לדיואי ומבטא פילוסופיה חינוכית הדוגלת בלמידה תוך התנסות ( ( experiential education ( , Dewey 1938/1951 ) והאחר מבטאת שיטת הדרכה המזמנת למידה אותנטית מלווה בהדרכה פדגוגית , שבה השירות תומך בלמידה והלימודים משבחים את השירות ( Anderson , ; 2005 Parsons , ( ; 1993 Swick , ; 2001 Rowls & Swick , 2000 . 
מחקרים אשר בחנו את תרומת השירות בקהילה של סטודנטים להוראה מצאו , כי מודל זה מאפשר שילוב של שירות אותנטי בקהילה עם למידה אקדמית ומחקר ( ( Anderson , 2002 . 
השירות בקהילה מקדם את כישורי הסטודנטים כלומדים בכך שהוא מקשר בין הידע העיוני לידע פרקטי ויוצר חיבור משמעותי של המתכשרים להוראה לחיי אחרים . 
במהלך השירות בקהילה הסטודנטים מתעדים ומפרשים סיפורים ואירועים מן השירות , הקשורים למצבים אנושיים בעייתיים . 
במהלך הקורס הם דנים בהם ומקבלים סיוע בהתמודדות עם חומרים טעונים שעולים מהם . 
תהליכים אלה מהווים בסיס למחקר ' הצומח מן השדה ' Furco & Billing , 2002 ) ) . 
השירות בקהילה מרחיב את ההסתכלות על החינוך בכך שההתנסות איננה מצטמצמת לכיתת הלימוד ולבית הספר , ומזמן לסטודנטים הזדמנות לבחון את זהותם כלומדים , כמלמדים , כאנשי חינוך בעלי מודעות חברתית ( Millikien , 1999 ) . ההסתכלות הרחבה וההתנסות מאפשרות לסטודנטים לחוש שהם יכולים להוביל שינוי בקהילה . 
תחושה זו מעמיקה את תחושת הכוח של המורים לעתיד , ממחישה להם את יכולתם להוות סוכני שינוי ואת כוחם להשפיע על חיי אחרים ( Swick , ; 2001 Claus & Ogden , 1999 ) . 
תוכנית שס"ק במכללת סמינר הקיבוצים 
א . 
מטרות התוכנית 
א . 
לתת מענה לצורכי הסטודנטים בהסבת אקדמאים ( אבישר ודביר , 2003 ) תוך הגמשה של תוכנית הלימודים ואתגורם מבחינה אינטלקטואלית ומקצועית ; 
ליצור העצמה מקצועית באמצעות פעילות חינוכית בסביבה אותנטית , יצירה וחשיפה של ידע אישי - פרקטי , טיפוח לומד עצמאי ורפלקטיבי החוקר את עבודתו , והכשרת הסטודנט לתכנון , לבצוע ולחקירת פעילות חינוכית ; כמו כן התוכנית מבקשת ליצור העצמה חברתית על ידי חשיפת הסטודנט לאוכלוסיות מוחלשות ויצירת מודעות ומחויבות לקהילה ; התוכנית אף חותרת ליצור העצמה אישית של הסטודנט במתן ביטוי לכישוריו המקצועיים הקודמים ולרקע האקדמי שלו . 
א . 
לתת מענה לצורכי הקהילה בה פועלים הסטודנטים על ידי מתן תגבור לימודי ותמיכה רגשית בילדים ונוער וכן יצירת ידע פרקטי , שעשוי לשפר את איכות השירותים הקהילתיים הניתנים בה . 
ב . 
מרכיבי התוכנית 
התוכנית היא בהיקף של 6 ש"ש והיא כוללת שלושה מרכיבים : שירות בקהילה ( לפחות שעתיים שבועיות לאורך השנה האקדמית ) ; השתתפות בקורס אקדמי שנתי מלווה במחקר פעולה . 
ג . 
מפעילי התוכנית ומנחיה 
צוות מעשי מורכב מנציגי העיר חולון ומפעילי התוכנית במכללה . 
עוסק בהשמת הסטודנטים במקומות השירות , בתכנון הפעילות בשירות , בתמיכה ובמעקב אחרי הפעילות . 
צוות אקדמי , מנחי התוכנית , שאחראי על התכנים העיוניים של הקורס , הנחיה במחקר , ליווי ותמיכה של הסטודנטים בשירות . 
ד . 
משתתפי התוכנית 
התוכנית פועלת החל משנת 2003 ועד היום . 
בכל שנה משתתפים כעשרים סטודנטים , שמתקבלים לאחר ראיון אישי . 
כל הסטודנטים המשתתפים לומדים בתוכנית הסבת אקדמאים להוראה במכללת סמינר הקיבוצים . 
ייחודם של הסטודנטים הלומדים במסלול ההסבה הוא בגילם המבוגר יחסית ( 30 בממוצע ) , רובם נשואים ובעלי משפחות , בעלי מטען אישי עשיר ורקע אקדמי מקצועי מגוון . 
הלומדים מתאפיינים ברצינות ובנכונות להשקעה , במוטיבציה גבוהה , באכפתיות ובמחויבות חברתית , ביכולות אקדמיות גבוהות ובתפיסת ההוראה במובן הרחב של המילה ( אבישר ודביר , 2004 ) . 
ה . 
מקומות ההשמה ופעילויות הסטודנטים 
במהלך השנתיים הראשונות להפעלת התוכנית התאפשר לסטודנטים לבחור את מהות הפעילות , אוכלוסיית היעד ומקום הפעילות . 
בחירתם נבעה מן הרקע האישי , האקדמי והמקצועי שלהם , או מהרצון שלהם להתנסות בתחום ההתמחות בהכשרתם להוראה . 
הסטודנטים עסקו בעיקר בתמיכה לימודית ורגשית לילדים ובני נוער . 
בעקבות קשיים במעקב אחר התנהלות הסטודנטים במקומות ההשמה וכן בשל הצורך ליצור המשכיות של פרוייקטים לאורך שנים , הוחלט לשנות את מדיניות ההשמה , לצמצם את אפשריות הבחירה ולהתרכז בשכונה ותיקה אחת בחולון - ג'סי כהן . 
ו . 
מחקר הסטודנטים ותרומתו להכשרה ולקהילה 
מחקר הפעולה של הסטודנטים נועד לקדמם בהיבט האקדמי והמקצועי וליצור ביניהם זיקות משמעותיות . 
הסטודנטים מתנסים בסביבה חינוכית אותנטית , נפגשים עם " האחר " , לומדים על מציאות חייו , מתעדים אירועים וסיפורים , מזהים מצוקות וקשיים , אוספים עדויות , מפרשים אותן , ממשיגים אותן לסוגיות מחקר ומעגנים בתיאוריות . 
עבודות המחקר מוצגות כהיצגים בכנס שנתי או בפוסטרים ומאוגדות ב ' ספר תקצירים ' של הכנס . 
התהליך משפר את העשייה בשירות , ותורם להתפתחותם המקצועית . 
בנוסף , התובנות והלקחים הציבוריים מהשירות העולים מן המחקרים עשויים לתרום לשירותים הקהילתיים . 
Denzin , 2001 ) . 
הרקע למחקר : 
קיומו של דיון נרחב במכללת אורנים לגבי המקורות להפרות ולאי ההבנות בין הסגל לסטודנטים בנושאים הקשורים לאתיקה אקדמית ובין - אישית , שמירה על נהלים אקדמיים , על תקנונים ועל כללי משמעת . 
בדיון השתתפו ממלאי תפקידים , נציגים מסגל ההוראה ונציגים מאגודת הסטודנטים . 
מוטיבציה מקצועית , לדוגמא : המתרחש בעולם הפרופסיונאלי , תפיסת התפקיד של המכללה , תפיסת התפקיד של המרצים במכללה , צורך בהכרות עם תפיסות ועמדות של סטודנטים , צורך להעלות את הנושא באופן מושכל על סדר היום המכללתי . 
מוטיבציה אישית , לדוגמא : אמונה בחשיבות ומרכזיות הנושא , סקרנות , יכולת תכנון והשפעה על צעדים אופרטיביים , יכולת ראיה מערכתית . 
בפגישה במכללה עלו שלושה סוגי השפעות אפשריים על הפגיעה באתיקה במכללה : 
1 . 
השפעת השימוש בכלים ובקודים שיווקיים ביחס עם המועמדים והסטודנטים . 
2 . 
השפעתו של שאלון המשוב על נכונות המרצים להתמודד עם בעיות של אתיקה אקדמית והתנהגות בין אישית לא ראויה . 
3 . 
השפעת מידת הבהירות / אי - בהירות של ההנחיות הניתנות על ידי המרצים . 
הרקע התיאורטי 
הרקע התיאורטי התייחס בעיקר : 
לנושאי אתיקה אקדמית במוסדות להשכלה גבוהה ( McCabe וחבריו , ; 1999 ; 2000 ; 2002 ; 2004 Brhun וחבריו , 2002 ואחרים ) , ולקיום נורמות לא נאותות במוסדות להשכלה גבוהה , בעוד באחריותם ובידם להשפיע על איכותם המוסרית ( Sankaran , 2003 ) . 
נושא האתיקה האקדמית זוכה להמשגות מגוונות בספרות המקצועית , כגון : " יושרה אקדמית " " חוסר יושר אקדמי " , " קוד - כבוד " ופלאגיאריזם . 
גורמים מרכזיים לכישלון האתיקה האקדמית : 
גורמים ערכיים , כגון : הרמייה , מקורותיה ומאפשריה 
גורמים אישיים / אישיותיים כגון : האישיות הסוטה ומאפייני הגיל 
גורמים ארגוניים , כגון : תחושות של חוסר ביטחון , ייאוש והשלמה בקרב ההנהלות והסגל , ההכרח בהתגייסות כללית וכד' 
מחקר זה התמקד בעיקר בפרמטרים של התנהגות בין אישית , בהם ממעטת הספרות שיטת המחקר איכותית וכמותית : נערכו ראיונות עומק עם ממלאי תפקידים שנותחו בגישה של ניתוח תוכן , בנוסף , חולקו שאלונים למרצים ולסטודנטים ( השיבו 42 אנשי סגל ו 290 סטודנטים בשנים ב' וג' ) . השאלונים תוקפו בתוקף מומחים . 
התיאורטית לעסוק . 
מטרות המחקר : 
1 . 
להשיג הבנה טובה יותר של המבנה הנורמטיבי האקדמי והבין - אישי בקשר חברי סגל וסטודנטים במכללה 
2 . 
להבהיר מהי מידת התמיכה ל שתי הקבוצות בנורמות אקדמיות ובין - אישיות נאותות שראוי להטמיען במכללה . 
ממצאים מרכזיים : 
• יש נטייה להפרת נהלים 
• מקור בולט הוא קושי - בדרישות , מיומנויות , הוראה , עומס . 
• נמצאו פערים בין תפיסות אנשי הסגל והסטודנטים בהערכת הרגישות , הצורך בשיח , האמון , עידוד מוטיבציה וכו ' . 
• פערים בין הסגל לסטודנטים בהבחנה בהתנהגויות שונות ( כולל בינאישיות ) ובהערכת חומרתן 
החוקרים דיווחו על דילמות בנושאים מתודולוגיים ובהקשר לממצאים . 
המלצות עיקריות : 
• יש לעבוד לרוחב החזית , ולספק מנדט לועדת המשמעת לעסוק בבעיות אלו . 
• יש לדון בנושא האתיקה בנפרד מנושאים אחרים . 
• יש לטפל ' טיפול שורש ' בנושא 
• יש ליצור קווים מנחים למדיניות מונעת ולא רק מגיבה , אתיקה ולא משמעת וכו ' ... 
למידע נוסף , ראו אתר הכנס 
מקור : " הבו לנו מחנכים " , פנים - כתב עת לתרבות , חברה וחינוך , , 36 הוצאת הסתדרות המורים , עמ' 70 - 78 . 
עו"ד אורן כרמלי הוא מתאם התוכנית הבינתחומית ללימודי אזרחות במחלקה להשתלמויות מורים באוניברסיטת חיפה . 
המאמר מבוסס על עבודת סיום במסגרת הקורס " שיטות מחקר בלימודי דמוקרטיה ואזרחות " לתואר מ"א בהנחיית ד"ר גייל טלשיר באוניברסיטה העברית בירושלים , בחוג למדע המדינה , המגמה ללימודי דמוקרטיה ואזרחות . 
דו"ח קרמניצר מציע להטיל את הנחלת הדמוקרטיה על מערכת החינוך , באמצעות תוכניות לחינוך לאזרחות . 
חינוך לאזרחות בהתאם להגדרת הדו"ח מכוון ליצירת מחויבות למשטר הדמוקרטי ולהפנמת תפיסת עולם של זכויות אדם . 
תהליך חינוכי זה כולל לימוד עיוני , הקניית עמדות , ערכים ומוטיבציה לפעולה , והעמדת הכישורים והמיומנויות לאזרחות פעילה . 
הקביעה המשמעותית ביותר של הדו"ח היא , שחינוך כזה הוא תנאי הכרחי לחיים בדמוקרטיה . 
את עיקר החינוך לאזרחות מטיל הדו"ח על השיעורים הפורמליים של מקצוע האזרחות ושיעורי המחנך ; לעניין הכשרתם של המחנכים והמורים למקצוע האזרחות , מוסיף הדו"ח וקובע כי מתחייבת תמורה משמעותית בהכשרת המורים , תמורה שבה נדרש כל מורה להפנים בעצמו ערכים אזרחיים ודמוקרטיים . 
כרמלי לקשור בין דמותו של המורה והכשרתו לקידום תרבות אזרחית דמוקרטית . 
לטענתו , למורים לאזרחות ולאלה המתקראים מחנכי הכיתות , בהיותם נשאי התהליך החינוכי , יש תפקיד משמעותי בקידום תרבות דמוקרטית , אך הם יוכלו למלא יעוד זה רק אם יהיו " מחנכים " ; תוכנית ההכשרה האוניברסיטאית לפרחי הוראה , למקצוע האזרחות , במתכונתה הקיימת , אינה מקדמת תודעה דמוקרטית בקרב פרחי ההוראה , ואינה מקדמת את תפיסתם העצמית כבעלי זכות לחנך ; לכן אין בה כדי להכשיר את המורים לאזרחות כמחנכים . 
משמע , אין בה כדי להביא את המורים לאזרחות להנהיג מהפכה חינוכית בתחום החינוך האזרחי - הדמוקרטי . 
ההוראה , המורה , מקום בית הספר וחברה דמוקרטית 
המורה אמור לתרגם את ציפיות החברה מבית הספר לתוצרים חינוכיים . 
הוא גם בעל משמעות מכרעת בעיצוב אישיותם ותפיסת עולמם של התלמידים . 
בכך הוא נעשה לבעל תפקיד משמעותי בעיצוב פני החברה . 
בכוחו של המורה לקבוע לאילו תכנים לימודיים , ובאיזו אוריינטציה , לחשוף את התלמידים . 
בכוחו להביא את התכנים וביקורתם לתודעת התלמידים ולדאוג להפכם לחלק מאישיותם וזהותם . 
מקומו של המורה בחיי התלמידים אינו מתוחם בהקניית ידע ספציפי , אלא יש לו הכוח לפעול לעיצוב השקפת עולמם ואישיותם של התלמידים . 
דברים אלו יפים גם למורה לאזרחות , שמטרתו היא עיצוב דמות אזרח אקטיבי במדינה דמוקרטית , המחזיק בעמדות דמוקרטיות , מנתח לאורן את המציאות החברתית , על עוולותיה , ופועל בהתאם להן במרחב הציבורי . 
נראה כי עומדים לפניו קשיים תרבותיים במילוי תפקידו ומימוש ייעודו . 
א ) מרחב תרבותי פוסט - מודרני שבו ערכים ומוסר נתפסים כתלויי תרבות וסובייקטיביים , כך שהלגיטימציה של המורה להשפיע על חינוכם של התלמידים ועל תפיסת עולמם מצטמצמת לסיוע לתלמידים בלמידתם . 
ב ) השתרשותה של גישה פרגמטית , הרואה בהסתגלות למציאות ערך עליון , עוקפת הכרעות ערכיות - מוסריות ודוחקת כל דיון מוסרי - שיפוטי ביחס להתנהגות בני האדם . 
מכאן קצרה הדרך ל " אימורליזם " . 
המורה נדרש לחשוף את התלמידים לבעיות קיומיות , מהן יפתחו את תפיסת עולמם וערכיהם , ולא לסייע בידיהם לגבש תפיסת עולם ערכית מקדמית . 
ג ) תפיסת הדמוקרטיה כהסדרים : בחברה ישראלית שסועה המעדיפה " כללי משחק " דמוקרטיים על פני התמודדות עם מרכיביה המהותיים של " הדמוקרטיה " , מעודדים את המורה לאזרחות להוראת ההיבטים ההסדריים בלבד , תוך הימנעות מהיבטיה המהותיים , שיחייבו אותו להתמודד ערכית עם דילמות מוסריות העולות מהקשרו של חומר הלימוד . 
בכך גם תומכות הרפורמות המוצעות לשינוי החינוך בישראל , לרבות החינוך הדמוקרטי , וגם תוכניות ההכשרה למורים לאזרחות הנגזרות מהן . 
ד ) השתרשות השיח הניאו - ליברלי ואתוס הנייטרליות של המדינה הביא לאימוץ המודל האמריקאי של שליטת כוחות השוק וצמצום מעורבות המדינה בחיי הפרט . 
לפי גישה זו יש לצמצם את מעורבות המדינה למינימום הכרחי לא רק בתחום הכלכלי , אלא גם בתחום הפוליטי - חברתי וגם בחינוך , ולאפשר מרחב של חירות כלכלית ופוליטית לתלמיד והוריו . 
במסגרת שיח זה , התלמיד נעשה צרכן של חינוך . 
לא זו בלבד שכוח הקנייה שלו משפיע על טיב החינוך שיקבל , הוא גם יכול להתוות את החינוך שיקבל לפי השקפתו . 
מדינה , שנדרשת לנייטרליות ערכית , מאבדת את זכותה להתוות ערכים קולקטיביים רצויים . 
המורה המקצועי ( הפרופסיונלי ) 
רוב התוכניות להכשרת המורים הקיימות היום רואות את המורה המקצועי - הפרופסיונלי כדגם למורה הראוי . 
מאפייניו של " המורה המקצועי " נובעים מתפיסת מערכת החינוך כמערכת להקניית ידע ; מתפיסתו האינסטרומנטלית בעיקרה של בית הספר ; מהתרכזותה של ההוראה במסירת חומר לימודי ; ומתפיסתו הבסיסית של המורה כ " מורה הדעת " ופחות כמדריך ומחנך . 
תפיסת תפקיד המורה : לפי תפיסה זו , המורה המקצועי הוא מי שאמור להקנות ידע ולהורות הסדרים חברתיים רצויים , שייטיבו את השתלבותו העתידית של התלמיד בחברה הבוגרת . 
על המורה להסתפק , אם כן , בהעברת הידע לתלמידים , במקצועיות המרבית , בצד הקניית מיומנויות בסיסיות של התנהגות נורמטיבית , תוך הנחה , גם אם לא במוצהר , שהוא אינו אמון על חינוכי הערכי - מוסרי של התלמיד , תחום המצוי בידיהם של ההורים . 
השלכות לעניין הכשרת מורים : תפיסתם של החינוך וההוראה כמקצועות אקדמיים מחייבת את זיהויים עם הכשרה אקדמית . 
תוכנית ההכשרה לפי דגם זה צריכה להנחיל למורה ידע במקצועות היסוד , בפדגוגיה כללית ובדידקטיקה של הוראת המקצוע , ולהוסיף ידע פרוצדורלי וידע בדרכי הוראה , המתבטאים בסופו של דבר במיומנויות ובכישורי ההוראה . 
אלו האחרונים נלמדים בשיעורי המתודולוגיה ובתוכנית האימונים בהוראה . 
מאחר שהמורה אינו בר סמכא בתחומי הידע שהוא נדרש ללמד , עליו להישען על ברי סמכא אקדמאים גדולים ממנו . 
כך גם ביחס למתודולוגיה של ההוראה , שאינה נצברת כחלק מהניסיון בהוראה , אלא ממומחים אקדמיים . 
הכשרת המורים הועברה אם כן , כחלק מתהליכי האקדמיזציה , מידי מי שהיו מורים לחוקרי חינוך אקדמיים , שאינם מתנסים לרוב בהוראה . 
מכיוון שהדגש בתהליך החינוכי מושם על רכישת הידע והקנייתו , אין המורה נדרש להתמודדות ערכית - מוסרית בתהליך החינוכי , והדבר אינו בגדר הכרח להכשרתו . 
נראה כי תוכנית ההכשרה אינה צריכה להביאו להתמודדות אישית עם שאלות ערכיות - מוסריות , אלו הנוגעות להוראה ולמפגש עם התלמידים ואלו הנוגעות למציאות החברתית . 
המורה המחנך . 
דגם חלופי להכשרת מורים רואה את תכלית החינוך בפיתוח אישיותו המוסרית של התלמיד . 
כך נתפסת ההוראה כמכשיר החינוכי החשוב ביותר . 
באמצעות בחירת התכנים , דרכי ההוראה והדילמות המוסריות שמעמידים חומרי הלימוד לפני התלמיד , ובייחוד ביקורת המציאות החברתית , ההוראה מעצבת ומטפחת את חשיבתו התבונית ואישיותו המוסרית של התלמיד . 
הכשרת מורים בישראל – אימוץ דגם ה " מורה הפרופסיונלי " 
הכשרת מורים , ככל תהליך חינוכי אחר , עשויה לעצב את פרח ההוראה המתחנך בה . 
זאת , באמצעות בחירת התכנים , הדגש המושם בתוכנית על ידע בתחום הדעת ועל הערכים הנובעים ממנו , מידת האוריינטציה הביקורתית , האופן שבו מועברים השיעורים . 
אלה יעצבו בסופו של דבר את פרח ההוראה כמורה , בדרך המתבטאת בין היתר במודעותו החברתית , בתפיסתו העצמית ביחס לזכותו לחנך לערכים , במידת ביקורתיותו לתוכן הידע הדיסציפלינרי ולאופן שבו יתפוס את תפקידו החברתי כמורה . 
הרפורמות בהכשרת מורים , שמקורן כאמור בשאיפה להרים את מעמד המורה ולשפר את איכות כוח ההוראה , התמקדו בתיקונים קלים בנושאי הלימוד , הכבדה על תנאי הקבלה לתוכנית , הכבדת הנטל על פרחי ההוראה ושינויים בהליכי ההסמכה ורישיון ההוראה . 
לא שונו בסיסי ההכשרה והרציונל המנחה , שלפיו מקצועיותו של המורה ומומחיותו בהקניית הידע הם הדברים החשובים ביותר . 
לכן לא הושגו שינויים משמעותיים ברמת החינוך בישראל , לרבות החינוך לדמוקרטיה . 
עיון בתוכנית הלימודים האוניברסיטאית המוצעת לפרחי הוראה במקצוע האזרחות מגלה שלושה מרכיבים עיקריים : 
א . 
לימודים כלליים בתחום הפדגוגיה החינוכית ומדעי העזר של החינוך , כדוגמת הקורסים : סוציולוגיה של ביה"ס , התפתחות והתבגרות , פסיכולוגיה חינוכית , תהליכים קוגניטיביים של למידה , ניווט כיתה , דילמות בהוראה , שיטות מחקר , עקרונות ומעשים בהערכה ומדידה בהוראה וכו ' . 
ב . 
לימוד מקצועות התמחות ספציפיים לצורך הקניית הידע הרלוונטי בתחום הדעת , שתכליתם חיזוק הבסיס האקדמי של המורה : היכרות עם מערכת המשפט בישראל ; חשיפה למצבו החברתי של המיעוט הערבי בישראל ; היכרות עם בסיסי דיסיפלינת מדע המדינה ; היכרות עם נושאים מרכזיים בפוליטיקה הישראלית ; תיאוריות מתחום המחשבה המדינית . 
ג . 
חינוך פרופסיונלי הכולל שיעורי דידקטיקה , מיומנויות והכשרה מעשית . 
מבנה הלימודים תואם את הגישה האמפיריציסטית לתהליך הלמידה של גילוי ידע . 
לפי גישה זו , פעילויות הלמידה מסייעות בידי הפרט לגלות " ידע " ולהשתמש בו להסבר ולניבוי . 
כדי להבטיח את אמיתות הידע יש להקפיד על איסופו לפי מתודה מדעית מקובלת . 
גישה זו מבחינה חדות בין " עובדות " ו " ערכים " . 
בהתאם לדרישות " הדגם המנחה " , מושם דגש על הקניית ידע אקדמי ומיומנויות ; הבניית תוכנית הלימודים באופן של לימוד תת - תחומים ; ונקיטה גישה מדעית לתוכני הלימוד . 
מניתוח תוכנית ההכשרה עולה כי מתקיימים שיעורים שתכליתם ידע , מיומנות וכלים מקצועיים , על חשבון שיעורים המדגישים טיפוח תשתית תרבותית - ערכית ; ניכרת מגמה של התמקצעות בתחום הדעת על חשבון תפיסה הוליסטית של ההוראה כחינוך . 
נראה כי תוכנית לימודי ההכשרה האוניברסיטאית משקפת תפיסת " המורה הראוי " כמורה המקצועי ( הפרופסיונלי ) , הבקי בתחום הדעת ושולט במיומנויות המתחייבות להוראה , בהבדל מהמורה הראוי שהוא מחנך , בעל תודעה ערכית - מוסרית ובעל זכות לחנך . 
המחנך - גישה מוצעת כבסיס להכשרת מורים 
מעורבותו של המורה - המחנך בפיתוח אישיותו וגיבוש השקפת התלמיד אינה רק בגדר זכות , אלא היא מעורבות נחוצה והכרחית להכוונתו לאימוץ סולם ערכים דמוקרטי . 
השתמטות מחינוך התלמידים לערכים דמוקרטיים רצויים מערערת את הסיכוי להמשך קיומה הדמוקרטי של החברה . 
לכן נראה כי יש מקום לשנותו את תוכנית ההכשרה למורים בכלל , ואת התוכנית למורים לאזרחות בפרט , שתכליתה יהיה " המחנך " כדמות המורה הראוי . 
תוכנית ההכשרה צריכה להתאים עצמה לפעול להכשרתו של פרח ההוראה כך , שכשריו יוכלו להביאו למלא תעודה זו . 
כל תוכן , נוהג או ערך שרוצים להקנות , או שרוצים לחנך לו את התלמידים , וכל מתודה שנדרש המורה ליישם , הכרחי שיבואו לביטוי בתוכנית ההכשרה . 
על תוכנית ההכשרה לעודד את המורה להבהרת ערכיו וגיבוש השקפת עולמו ; לפתח תודעה ביקורתית ביחס למציאות החברתית ; לגבש תפיסה ביחס לתכלית החינוך ולמטרותיו כמחנך ערכי ולהעצמת תודעתו כבעל זכות לחנך את תלמידיו . 
כל אלו בצד הכשרה תיאורטית ומעשית של דידקטיקה וגישות לחינוך ערכי בבית הספר . 
מקור : הרצאה מהכנס הבינ"ל החמישי בהכשרת מורים : " הכשרת מורים על פרשת דרכים " , מכון מופ"ת 
מחקר זה הוא מחקר חלוצי , הבוחן את המניעים לבחירה בהוראה כמקצוע בחברה הערבית בישראל . 
מטרת המחקר הייתה לזהות את המניעים העיקריים המכוונים את הסטודנטים הערביים בבחירה בהוראה כמקצוע , ולבדוק את הגורמים המשפיעים על תהליך הבחירה . 
הנחת המחקר הייתה שמניעים אלה יכולים לספק מידע על אישיותם , תכונותיהם ולשרטט פרופיל אופייני של הפונים להוראה . 
חוקרים שעסקו בנושא ( Hamachek et al . 
; Brembeck , 1966 Ashley et al . 
; 1970 
Soles , ; 1964 Mori , ; 1965 1966 ; 1964 ) הצביעו על שלוש קטגוריות של מניעים , המשפיעים על התלמידים לבחור בהוראה כמקצוע . 
1 ) מניעים הקשורים בתגמולים חיצוניים כגון : משכורת , חופשות , נוחות עבודה ומספר מועט של שעות עבודה , יציבות ובטחון , קבלת קביעות לאחר תקופת עבודה , אפשרות קידום וקבלת תפקידים . 
2 ) מניעים הקשורים בתגמולים פנימיים כגון : תחושות הנאה וסיפוק בעבודה עם ילדים בגילאים שונים , עניין , רצון ושאיפה לעבוד כמורה , הזדמנות ליזום רעיונות , לבטא כשרונות , מיומנויות , יצירתיות והתפתחות אינטלקטואלית , לממש את האהבה ואת העזרה לזולת , אמונה בהוראה כשליחות וככלי לתיקון ולשיפור פני החברה . 
3 ) מניעים הקשורים בהזדהות עם דמויות חינוכיות של מורים מהעבר שהיוו מופת ואידיאל ובכך משמשים כמודל לחיקוי . 
ג'ק והורוביץ' ( 1985 ) הצביעו על מניעים חיצוניים ופנימיים . 
המניעים החיצוניים כוללים סטטוס חברתי , תגמולים כספיים ושעות עבודה נוחות . 
המניעים הפנימיים כוללים את קשר בין - אישי והרצון להמשיך ללמוד תחום מועדף ברמה גבוהה . 
שור ולוי ( 2003 ) , שערכו מחקר בקרב סטודנטיות הלומדות במסלול לגיל הרך , מצאו כי המניעים הפילנתרופיים ( אהבת ילדים , אהבת המקצוע ועניין בו , מניעים אינטלקטואליים ) , הגשמה עצמית ומניעים פרקטיים ( חופשות , זמנים נוחים , קריירה נוחה ) הם השכיחים ביותר . 
נראה שמקצוע ההוראה מספק איזון בין המניעים החיצוניים והפנימיים ( גולדברג , 2003 ) . היתרון המרכזי של מקצוע ההוראה הוא השילוב בין מקצוע מספק , שמאפשר יצירת שינוי , סיפוק בעבודה , הנאה בעבודה עם ילדים ותחושת שליחות לבין מקצוע נוח , המאפשר ניהול חיי משפחה תקינים . 
יחד עם זאת המקצוע סובל מבעיות תדמית ומתגמול נמוך . 
לעומת מחקרים אלה פייגין , משיח וואולי ( 1991 ) ציינו , שכל הסטודנטים הדגישו את המניעים הפנימיים ( מהות המקצוע ) יותר מאשר החיצוניים ( הכנסה , שעות עבודה ) . גם במחקר בו הקבוצה הנחקרת כללה 81 סטודנטיות למתמטיקה ( בקר ולבנברג , 2003 ) , הן ציינו שאהבת המקצוע , העניין בו והאתגר בהוראת המתמטיקה הם השיקולים המכריעים ביותר , שהניעו אותן לבחירה בהוראה כמקצוע . 
ז'ק , קרמר ורם ( 1981 ) התמקדו בחמישה מניעים לבחירת המקצוע : יוקרה , מגע וייעוד , המשכיות ההשכלה , נוחיות וחוסר אלטרנטיבות אחרות . 
דניאלי ( 1986 ) סבר גם הוא , שבמקרים רבים , הבחירה בהוראה כמקצוע נעשתה מתוך חוסר ברירה , כבחירה בעדיפות שנייה . 
כאשר המועמד חושב שלא יוכל להתקבל ללימודים בתחום אחר או שיוכל ליישם את מה שלמד לתואר הראשון רק בהוראה . 
גולדברג ( 2003 ) מצאה שמרבית הנבדקות מתלבטות ושוקלות בחירת מקצוע חלופי למקצוע ההוראה . 
החשיבות של חקירת המניעים לבחירת מקצוע ההוראה במגזר הערבי , נעוצה בעובדה , שקיימת כיום נהירה רבה למקצוע ההוראה והצפת המגזר במורים רבים ובעיקר במורות . 
בעשור שבין - 1989 1990 לבין 1999 - 2000 גדל מספר התלמידים הכללי במכללות להכשרת מורים ב - 140 % כאשר הגידול בחינוך העברי היה % 130 והגידול בחינוך הערבי היה למעלה מ - 350 % ( הלשכה המרכזית לסטטיסטיקה , משרד החינוך , התרבות והספורט 2005 עמ' 16 ) . יתר על כן , במספר מכללות יהודיות בהם לומדים כיום 3800 סטודנטים , לומדים בהם 970 סטודנטים ערבים במסגרת כיתות מיוחדות והם מהווים % 39 מכלל הלומדים במכללות אלה ( הלשכה המרכזית לסטטיסטיקה , , 2003 עמ' 8.35 ) . 
קיימת כיום נהירה רבה למקצוע ההוראה במגזר הערבי והצפתו במורים רבים - בעיקר מורות . 
סוגיית המניעים לבחירה במקצוע ההוראה בחברה הערבית בישראל בקרב המתכשרים להוראה במכללות האקדמיות הערביות לא נחקרה , ומחקר זה הינו חלוץ בתחום זה . 
מסקנות המחקר יוכלו לסייע בעיצוב תהליך ההכשרה ותכניה מחד גיסא ועל ההתייחסות הרצויה לסטודנט - מאידך גיסא . 
זיהוי מניעיהם העיקריים של סטודנטים הבוחרים במקצוע ההוראה במגזר הערבי , עשוי לספק מידע בדבר אישיותם , תכונותיהם , ופרופיל אופייני שלהם , ולהיעזר באלה לגיבוש ההחלטה בדבר קבלתם ללימודים ( Kyriacou , et al . 
2003 ) . 
מחקר זה בחן את המניעים והגורמים שהשפיעו על פרחי ההוראה במגזר הערבי לבחירת ההוראה כמקצוע וכן את ההשפעה של משתני רקע שונים כמו : מין , תחום התמחות , עדה , מצב סוציו אקונומי , יישוב , מצב משפחתי , מקצוע והשכלת ההורים , על הבחירה בהוראה כמקצוע . 
אוכלוסיית המחקר כללה 280 סטודנטים משנה א' מכל המסלולים והמגמות במכללות האקדמיות הערביות . 
כלי המחקר היה סולם מרווח של שלושה חלקים ( מרמר , ; 1975 מרגלית , 1996 ) , שתורגם לערבית ועבר מהימנות ותיקוף . 
מתוך המחקר עולה כי : 
א . 
המניעים הפנימיים לבחירה בהוראה כמקצוע ובראשם : התפתחות אינטלקטואלית , יצירתיות , תחושת הנאה , הזדמנות ליזום רעיונות ולבטא כישרונות , סיפוק בעבודה עם ילדים בגילאים שונים ואמונה בהוראה כשליחות וככלי לתיקון ולשיפור פני החברה – נתפסו כמניעים המשפיעים באופן בולט יותר ממניעי הסטטוס החברתי והכלכלי . 
ב . 
נמצאו הבדלים מובהקים בתפיסת מניע המעמד , המניע האינטלקטואלי , המניע היצירתי , המניע האישי ומניע המחויבות לפי ההתמחות , ומעניין שתלמידי ההתמחות בחינוך ( חינוך מיוחד וגיל רך ) דירגו את מניע המעמד במקום הגבוה ביותר . 
מאחר שמרבית הלומדים בהתמחות לגיל הרך ובהתמחות בחינוך מיוחד הן בנות - נראה שבנות משכילות במגזר הערבי רואות בהוראה מקצוע יוקרתי העשוי להביא למוביליות חברתית . 
קבוצה זו דירגה גם את המניע האינטלקטואלי , היצירתי , האישי והמחויבות במקום הגבוה ביותר בניגוד לתלמידי ההתמחות במדעים . 
ג . 
בקשת ההורים או המלצתם , או שכנוע של קרוב משפחה , הם שני הגורמים המכריעים ביותר בתהליך בחירת ההוראה כמקצוע , בעוד שלגורמים הקשורים לחוויה אישית בתחום ההוראה , מורה נערץ או לאיש מקצוע מוכר ואהוב היתה השפעה בינונית . 
ד . 
להכוונה בביה"ס , להמלצת חברים ולחוסר ברירה ומספר מוגבל של אפשרויות בבחירת מקצוע היתה השפעה מועטה . 
ממצאי מחקר זה משרטטים פרופיל של פרחי הוראה במגזר הערבי הרואים במקצוע ההוראה הגשמה עצמית , רצון להתפתח ללמוד ולחדש , ובאמצעות מקצוע ההוראה יוכלו לשמש סוכני שינוי בחברה הערבית . 
המלצות למחקרי המשך 
מן הראוי לחקור את רמת השחיקה בקרב מורים בהתייחס למניעים שכיוונו אותם בבחירת ההוראה כמקצוע . 
כך ניתן יהיה אולי לנבא את שחיקת המורה בהתייחסות למניע שכיוון אותו . 
לבדוק את האקלים הכיתתי ואת רמת הישגיהם של התלמידים בכיתותיהם של מורים בזיקה למניעים שהנחו אותם בבחירת מקצוע ההוראה . 
לבדוק את המניעים לבחור בהוראה כמקצוע בקרב סטודנטים המשתייכים לתת אוכלוסייה שונה כגון : בדווים , דרוזים ואחרים . 
וסטודנטים שמקום מגוריהם שונה , כגון : גליל , משולש ונגב ( דבר שלא התאפשר במחקר הנוכחי ) . לערוך מחקר אורך העוקב אחר השינוי שיחולו במניעים . 
חומר חדיש ומבטיח ללכידת גז החממה פחמן דו - חמצני 
חוקרים הצליחו לפתח חומר חדיש וזול המסוגל ללכוד פחמן דו - חמצני ( CO2 ) מארובות מפעלים של תחנות כוח ומקורות נוספים לגז - חממה זה 
תלמיד מחקר בג'ורג'יה טק מראה את החומר המשמש ללכידת דו תחמוצת הפחמן מתחנות כוח 
חוקרים הצליחו לפתח חומר חדיש וזול המסוגל ללכוד פחמן דו - חמצני ( CO2 ) מארובות מפעלים של תחנות כוח ומקורות נוספים לגז - חממה זה . 
החומר , המתקבל בשלב סינתטי יחיד ופשוט , הינו בעל קיבולת גבוהה ללכידת פחמן דו - חמצני ובר - מחזור . 
בשילוב עם שיטות משופרות למעבר - חום , החומר החדש יוכל לספק אמצעי זול ללכידת כמויות גדולות של פחמן דו - חמצני ממפעלים לשריפת דלקים . 
שיטות קיימות דומות מורכבות מהשימוש בחומרים מוצקים הנעדרים יציבות מספקת למחזורם – או נוזלים סופחים שהינם יקרים ודורשים כמות אנרגיה גבוהה יחסית . 
" זו תוצאה שאפשר להשתמש בה לקנה - מידה תעשייתי , " טוען כריסטופר ג'ונס ( Jones ) , פרופסור בביה"ס להנדסה כימית וביומולקולארית במכון הטכנולוגי של ג'ורג'יה . 
" החומר שלנו הוא בעל שילוב של מספר יתרונות : קיבולת גבוהה , הכנה פשוטה , מחיר נמוך והאפשרות לשימוש חוזר – כולם תכונות המאפשרות לו להיות סופח עיקרי בתעשייה . 
פרטים על החומר החדש , הקרוי " אלומינוסיליקאט מסועף - ביתר " ( hyperbranched aluminosilica , HAS ) פורסמו בגיליון שיצא בתאריך התשעה - עשר במארס של כתב - העת " Journal of the American Chemical Society " . 
המחקר נתמך כספית ע"י משרד האנרגיה האמריקאי באמצעות המעבדה הלאומית לטכנולוגיות אנרגיה . 
החשש המתפתח בעקבות ריכוזים הולכים וגדלים של פחמן דו - חמצני אטמוספרי זירז את העניין החדש בשיטות להרחקת הגז הנ"ל מארובות המפעלים המייצרים חשמל . 
לשם מזעור השפעתם הכלכלית , מחיר הוספת חומרים אלו לארובות חייב להיות נמוך כדי שלא יגרמו להעלאת המחיר של ייצור החשמל בשיעור משמעותי . 
לאחר שלוכדים את הפחמן הדו - חמצני ניתן להטמין אותו במעמקי האוקיינוסים , במרבצי - פחמים או במאגרי נפט מדולדלים . 
אם התהליך ללכידת הגז והטמנתו במקורות אחרים יוכל להפוך למעשי , ניתן יהיה להשתמש במאגרי הפחם הגדולים באמריקה עם השפעה פחותה יותר על התחממות כדור הארץ . 
החוקרים הצליחו לפתח דרך בה ניתן להוסיף קבוצות פולימרים - אמיניים הסופחים פחמן דו - חמצני למצע של סיליקה מוצקה דרך קישור קוולנטי . 
הקשרים הכימיים החזקים מאפשרים להשתמש בחומר מספר פעמים רב ולמחזר בכך את פעילותו החשובה . 
" בהתחשב בנפחים גדולים המעורבים בשיטה אתה מוכרח להיות מסוגל למחזר את החומר הסופח בכדי שהתהליך יהיה זול , " אומר החוקר . 
" אחרת , אתה תייצר כמויות פסולת גדולות ויקרות של החומר הסופח . 
ייצור החומר החדש פשוט יחסית ודורש רק ערבוב של מצע הסיליקה עם קודמן של הפולימר האמיני המצוי בתמיסה . 
הפולימר האמיני משופעל על פני שטח הסיליקה ביוצרו חומר מוצק שאותו ניתן לסנן החוצה ולייבש . 
בכדי לבחון את יעילות החומר החדש שלהם , הצוות מג'ורג'יה העביר זרם של גזים דרך צינורות שהכילו תערובת של חול והחומר החדש שלהם . 
הפחמן הדו - חמצני נספח בטווח טמפרטורות של חמישים עד שבעים וחמש מעלות צלזיוס . 
לאחר מכן החומר החדש חומם לטמפרטורה של בין מאה ומאה ועשרים מעלות צלזיוס בכדי לנדף את הגז הכלוא כך שניתן יהיה להשתמש בחומר הסופח שוב . 
החוקרים בחנו את התהליך עבור שניים - עשר מחזורים כאלו ולא צפו בהפחתה ניכרת בפעילות החומר הסופח . 
החומר החדיש מסוגל לספוח פחמן דו - חמצני בכמות הגדולה פי חמישה מכל חומר סופח בר - מחזור אחר הקיים היום בעולם . 
החומר החדיש מצליח לפעול גם בנוכחות של לחות , תוצר - לוואי בלתי - נמנע בתהליך השריפה . 
ספיחת הגז מייצרת כמות רבה של חום , שאותה נדרש להרחיק וניתן למחזר לשימושים אחרים . 
הרחקת הגז לאחר כליאתו בחומר הסופח דורשת את חימום החומר . 
" ניהול מעברי - חום אלו הקיימים בתהליך הוא הסוגיה החשובה ביותר בנוגע לכלכליותה של השיטה עבור קנה - מידה תעשייתי , " אומר החוקר . 
" חובה עלייך לשלוט ביצירת החום בשלב הספיחה , ואינך רוצה להשקיע כל אנרגיה נוספת מעבר לנדרש בשלב הנידוף . 
בשל המבנה הכימי שלהם , קבוצות האמין מספקות שלושה אתרי קישור נפרדים לפחמן הדו - חמצני . 
שיפור הניצולת של אתרי - קישור אלו הינו המטרה של מחקר עתידי , אומר החוקר . 
מלבד החומר הסופח , רכיבים אחרים בתהליכי הכליאה , ההפרדה וההטמנה נדרשים לשיפור ושדרוג לפני שניתן יהיה להשתמש בשיטה זו להרחקה מעשית של פחמן דו - חמצני מארובות המפעלים . 
מדענים במחלקה לפיסיקה יישומית באוניברסיטה העברית בירושלים גילו שעור האדם מהווה למעשה מערך אנטנות זעירות ( הפועלות בתחום התדירויות המכונה " תת - טרהרץ " ) . על בסיס התגלית הצליחו החוקרים לבצע חישה מרחוק של שינויים בלחץ דם וכן של דופק , ומידת ההזעה . 
התגלית ופיתוח שיטת החישה נעשתה ע"י הפרופסורים יורי פלדמן ואהרון אגרנט בשיתוף הדוקטורנט פול בן ישי , ועמיתי המחקר ד"ר אלכסנדר פוזנסקו וד"ר אנדריאס קדוף . 
התגלית התבססה על ממצאים אנטומיים שפורסמו לאחרונה שחשפו כי לתעלות הזיעה ( הצינוריות המובילות את הזיעה מבלוטות הזיעה לנקב שעל פני העור ) מבנה סלילי – בדומה לאנטנות סליליות במערכות תקשורת אלחוטית . 
לדברי פרופ' אהרון אגרנט , " הגילוי הניע אותנו לחשוב כי הדמיון בין מבנה תעלות הזיעה לאנטנות סליליות יכול להתבטא גם בתפקודן כאנטנות זעירות " . 
בעזרת חישוב פשוט הראו החוקרים שסלילים במימדים של תעלות הזיעה יתפקדו כאנטנות סליליות בתדירויות מאוד גבוהות של מאות גיגה הרץ ( תת - טרהרץ ) . על בסיס חישובים אלה שיערו החוקרים שהאות החוזר מהעור בתחום תדירויות זה יהיה מושפע מרמת הפעילות של מערכת ההזעה . 
על מנת לאשש את השערתם , ערכו החוקרים סדרת מדידות שבהן שידרו אלומת גל לכיוון כף היד של הנבדק ומדדו את עצמת הגל המוחזר . 
המדידות נערכו אצל קבוצת נבדקים בפרק הזמן של חזרה להרגעות לאחר פעילות גופנית מאומצת . 
במדידות נמצאה התאמה גבוהה ביותר בין האות החוזר בתחום התדירויות שבין 75 ל - 110 גיגה הרץ לשינויים בלחץ הדם וקצב פעימות הלב . 
השערת החוקרים כי תעלות הזיעה מתפקדות כאנטנות התבררה כנכונה . 
חשוב לציין שהמדידה נעשתה כאשר אנטנת מכשיר המדידה הייתה מרוחקת כ - 22 ס"מ מכף היד של הנבדקים . 
התוצאות הראשוניות של המחקר פורסמו לאחרונה בעיתון המדעי היוקרתי Physical Review Letters , וזכו לתהודה רחבה בקרב רופאים ומדענים . 
החוקרים מציינים במאמרם כי ממצאי המחקר יכולים להוות בסיס לטכנולוגיה בראשיתית לחישה מרחוק של פרמטרים פיזיולוגיים ואמוציונליים שונים , ולהביא לפיתוח מגוון יישומים בתחום ההנדסה הרפואית וטכנולוגיות האבטחה . 
עם זאת , הדגישו החוקרים שהמחקר נמצא עדיין בראשיתו , ויש לעבור דרך ארוכה לפני שניתן יהיה לעמוד על מלוא משמעותו וליישם את מלוא הפוטנציאל הטכנולוגי הגלום בו . 
שיטת חישה זו מוגנת על ידי פטנט וממוסחרת על ידי יישום , החברה לפיתוח המחקר של האוניברסיטה העברית . 
לואי פסטר – האיש ואגדת ההיווצרות הספונטנית חלק ג' 
והפעם נספר לכם כיצד הציל פסטר את תעשיית היין הצרפתית 
פסטר והיין הצרפתי 
בשנת , 1854 בגיל , 31 עבר פסטר לאוניברסיטת ליל ( Lille ) , בה שירת כפרופסור לכימיה ודיקן למדעים . 
בשנותיו באוניברסיטת ליל עשה פסטר את התגליות הראשונות שלו הקשורות ביצורים החד - תאיים , ובה באותה העת לימד את יינני צרפת כיצד להכין יין באיכות גבוהה בצורה יעילה ובטוחה . 
שנתיים לאחר הגעתו של פסטר לליל , הוא נקרא לעזרה על - ידי ביגוט , שהיה אביו של אחד מהסטודנטים לכימיה של פסטר . 
לביגוט האב היתה בעיה קשה : הוא ניסה להתסיס מיץ סלק ליצירת אלכוהול , כמקובל באותה התקופה . 
אך במקום שמיץ הסלק יועשר באלכוהול , קיבל ביגוט חומצה לקטית במיכלי ההתססה שלו . 
חומצה לקטית אינה דומה לאלכוהול כלל וכלל , במיוחד לדעתם של יושבי הבארים בצרפת , ומר ביגוט מצא את עצמו על סף פשיטת רגל . 
פסטר היה תקוותו האחרונה . 
ביגוט קיווה שפסטר יוכל לפתור את התעלומה ולגרום לאלכוהול להיווצר במיכלי ההתססה של מיץ הסלק , במקום חומצה לקטית . 
כדי להבין טוב יותר את המצב באותן השנים , חשוב להסביר שהכימיה הפכה אז למדע מבוסס וחשוב , להבדיל מן האלכימיה שקדמה לה . 
כימאים שונים הצליחו לייצר במבחנה חומרים שבעבר סברו שרק יצורים חיים יכלו לייצרם . 
כימאי בשם לבואזיה הראה כי ניתן להפוך סוכר לאלכוהול , מים ופחמן דו - חמצני , פשוט ע"י טפטוף של תמיסת סוכר על לוח פלטינה מחומם . 
קל להבין , לפיכך , מדוע מרבית המדענים של התקופה סברו כי תהליך הפיכת הסוכר לאלכוהול המתרחש במיץ - סלק או במיץ - ענבים , מתרחש כתוצאה מתגובות כימיות פשוטות , וללא קשר ליצורים חיים . 
הכימאים המומחים של אותם הימים החליטו כי סוכר מתפרק לאלכוהול בתהליך ההתססה בשל נוכחותן של ויברציות שמערערות את מולקולת הסוכר . 
הם הוסיפו וקבעו כי ניתן להעביר את הויברציות הללו ממיכלי התססה ישנים , ובכך להתחיל מחדש את תהליך ההתססה . 
כיום , כמובן , אנו יודעים טוב יותר . 
תהליך ההתססה מתרחש בשל נוכחותם של שמרים – יצורים חד - תאיים זעירים – בתוך מיץ - הענבים , או מיץ - הסלק . 
השמרים זוללים את הסוכר הרב שבמיץ , מפרקים אותו על מנת להפיק אנרגיה , וכתוצר לוואי הם מייצרים אלכוהול ומפרישים אותו לתמיסה . 
אך באותם הימים לא התייחסו לשמרים כאל בעלי - חשיבות של ממש בתהליך ההתססה . 
השמרים שביין אמנם היו גלויים לעין תחת המיקרוסקופ , אך רוב המדענים טענו כי הם נוצרו בתהליך ההתססה , או שהם לא יותר מהזרזים המביאים לתחילת ההתססה . 
דיעות אלו היו מבוססות על ניסויים קודמים , ועד לפסטר לא קמו מדענים שהצליחו לסתור אותן בניסויים מוצלחים . 
אך כפי שפנייתו של מר ביגוט לפסטר מוכיחה , אותן דיעות מדעיות לא עזרו ליצרני היין , הבירה והחומץ . 
עבורם לא היתה דרך לדעת מה צופה השנה הקרובה . 
בשנה אחת , היו חביות התססה רבות מפיקות יין משובח , והיתר היו הופכות לחומץ . 
בשנה הבאה , היו עלולות כל החביות להפיק תמיסה חלשה של חומצה לקטית , או חומץ . 
היין היה עלול להפוך באופן בלתי - צפוי לחומץ , או להפוך מר , או להתקלקל . 
לא היתה , למעשה , כל דרך לשלוט על יצור היין , על טעמו או על איכותו . 
כל מה שיכלו היצרנים לעשות היה להצליב את אצבעותיהם ולקוות למזל טוב בתחילת כל שנת התססה . 
פסטר נכנס לעומק הקורה של תעלומת התססת היין . 
מדי יום ביומו הגיע למפעל של ביגוט , כשהמיקרוסקופ בידו , על מנת לבחון חביות ודגימות התססה . 
מאדאם פסטר ציינה כי הוא היה חוזר , " שרוי עד הצוואר במיץ סלק " [ D ] . 
הנסיון שרכש פסטר בשימוש במיקרוסקופ שירת אותו היטב גם בחקר ההתססה . 
כבר ביום הראשון , כאשר בחן את דגימות מיץ הסלק תחת עדשת המיקרוסקופ , הוא הבחין בכדורונים שגדלו והנצו כדורונים נוספים בתוך הנוזל . 
כדורונים אלו נמצאו במיץ הסלק שתסס היטב והפך לאלכוהול . 
אלו היו שמרים , שהפכו את הסוכר לאלכוהול . 
לעומתם , במיץ הסלק שהפך לחומצה לקטית גילה פסטר סוג אחר של יצורים קטנטנים , שהיו קטנים ומאורכים יותר מהשמרים . 
חיידקים אלו היו משתלטים על חביות ההתססה והיו הופכים את הסוכר לחומצה לקטית , במקום להניח לשמרים להפוך אותו לאלכוהול . 
לאלה , שעושה את צעדיה הראשונים בעולם במקביל ללידת ספר זה . 
תוכן העניינים 
השנים האחרונות הוכיחו עד כמה דינאמית וחיה היא דת האסלאם . 
יש לה השפעה עמוקה על חיי היומיום של מיליארדי מאמינים ועל תהליכים פוליטיים , כלכליים וחברתיים בכל העולם . 
אנשים רבים במערב מקשרים את האסלאם עם אלימות וטרור : המתקפה ב - 11 בספטמבר 2001 על ארצות הברית , פיגועי ראווה בבאלי ובמדריד , בלונדון ובאיסטנבול , מחבלים מתאבדים בערי ישראל ובעיראק - כל אלה הם רק חלק מן המקרים שבהם אלימות ואסלאם שלובים זה בזה . 
רצף זה של אירועים יוצר בתודעתם של רבים את התחושה כי פעילות אלימה ובלתי מתפשרת היא מהותו של האסלאם מאז ומעולם . 
זוהי תמונה מעוותת של הדת השנייה בגודלה בעולם . 
אני מקווה שהספר הזה יציג בפני הקורא תמונה מורכבת יותר . 
היריעה אמנם קצרה מלהקיף את כל התמונה , אך היא תאפשר לקוראים לטעום קורטוב מן הפנים הרבות של האסלאם ושל המוסלמים . 
מטרותי בספר זה הן שלוש . 
המטרה הראשונה : להציג בפני הקורא את עיקרי דת האסלאם . 
הפרקים השונים יתמקדו בדמותו של הנביא מוחמד על רקע חצי האי ערב בסוף המאה ה - , 6 בעיקרי האמונה , במצוות היסוד ובטקסי הפולחן , בטקסטים המכוננים , בהלכה ובמערכת החוק , במיסטיקה כרעיון וכתנועה , ביחסי המוסלמים עם בני דתות אחרות , בקבוצות בתוך דת האסלאם ובכתות שפרשו ממנו . 
המטרה השנייה היא להנחות את הקורא במסע היסטורי . 
לגבי המאמינים , דת האסלאם מבוססת על אמת אלוהית נצחית . 
אמת זו נכונה תמיד ובכל מקום , אין לשנותה ואין להוסיף לה . 
אבל כמו לכל תופעה אנושית יש גם לאסלאם היסטוריה . 
הספר יפרוש בפני הקוראים את התהליכים ההיסטוריים שעיצבו את האסלאם בתהליך הפיכתו מדתם של קומץ מאמינים בחצי האי ערב לדת חובקת עולם . 
הדרך שבה תפסו המוסלמים את דתם הם , פרשנותם לה ויישומה בחיי היומיום השתנו במהלך למעלה מ - שנות קיומה של דת האסלאם . 
זוהי דת שאינה חדלה מלהתעצב מחדש אף לרגע . 
הדגש על תפקידם של המאמינים בעיצוב דתם מראה כי המאמינים הם שמפיחים חיים בדת , נותנים לה משמעות ומשנים אותה על - פי הבנתם ועל - פי צורכיהם , כדי להפוך אותה רלוונטית בעבורם בכל יום , בכל שעה . 
אסלאם אינו רק רעיון אלא תרבות ודרך חיים . 
הספר עוסק אפוא במאמינים לא פחות מאשר באמונה . 
המטרה השלישית היא להציג בפני הקורא את הריבוי שבתרבות המוסלמית . 
הקהילות המוסלמיות אינן עשויות מיקשה אחת אלא דוברות בקולות רבים ששׂורר ביניהם מתח מתמיד . 
הקורא יוכל לפגוש כאן את קולות ההלכה הלמדניים ואת הקולות המיסטיים החווייתיים , את הקולות התובעים חומרה חסרת פשרות ולעומתם קולות הקוראים למתינות ולפשרנות . 
הקולות משתנים , מתחלפים ומתרבים מעת לעת וממקום למקום . 
מוטב להימנע ככל האפשר מהקדמת ה"א הידיעה למונח " אסלאם " . 
אין בנמצא אסלאם קפוא אחד ויחיד , אלא זרמים שונים , פרשנויות שונות וגישות שונות . 
בעיני רוב הקוראים הישראלים האסלאם הוא דת ערבית . 
האסלאם הוא אכן דתם של רוב הערבים , אבל מרבית המוסלמים בעולם כיום אינם ערבים ( המדינה המוסלמית הגדולה בעולם היא אינדונזיה ) . תחת כנפי דת האסלאם מתקיימים תרבויות , לשונות וגזעים רבים . 
בשל העניין שלנו כאזרחים במדינת ישראל ובמזרח התיכון , התמקדתי כאן באסלאם המזרח תיכוני , אזור הליבה של עולם האסלאם הקלאסי . 
אזורים חשובים אחרים בעולם האסלאם נדחקו הצידה או הוצאו לגמרי אל מחוץ לסקירה זו . 
דרום - מזרח אסיה , אפריקה השחורה , או הקהילות המוסלמיות המודרניות באירופה ובארצות - הברית , אינם מוזכרים אלא בחטף . 
אך גם המזרח התיכון אינו עשוי מיקשה אחת ויש בו תרבויות מוסלמיות לא ערביות , כמו תורכיה ופרס . 
ההיסטוריה המוסלמית במזרח התיכון בכלל ובארץ ישראל בפרט משולבת בהיסטוריה תורכית - מוסלמית ב - השנים האחרונות ; השושלת העוסמאנית שלטה במזרח התיכון ובחלקים מאירופה מאות שנים , והעניקה לנתיניה שנים רבות של קיום דתי זה לצד זה ( וזאת בתקופות שהמערב הנוצרי התאפיין בקנאות דתית וברדיפת האַחֵר ויוצא הדופן ) . 
הסיפור כאן מסופר בשני קולות . 
סיפורם של המאמינים המוסלמים – המורכב בעצמו מכמה קולות – מופיע ראשון . 
במקביל אליו ניתנים גם הסברים שאינם מחויבים לאמונה המוסלמית ונשענים על מסקנותיהם של חוקרים המתבוננים מבחוץ . 
הקוראים יוכלו להבחין בין הסברים פנימיים להסברים אקדמיים חיצוניים . 
כיצד ניתן להציג עולם גדול ומורכב בספרון קצר ? 
מוותרים על חלקים רבים מן הסיפור כדי להתמקד בעיקר . 
ספר זה אינו אלא נקודת התחלה . 
קורא המעוניין להעמיק את ידיעותיו יוכל לעשות זאת בעזרת ההמלצות לקריאה נוספת , ביבליוגרפיה מוערת בעברית המובאת בסוף הספר . 
הואיל והספר נועד לקרב את הקוראים לתרבות המוסלמית , העדפתי שלא להקשות עליהם בכל הכרוך בשמות ובמונחים הלקוחים משפות מוסלמיות . 
מטעם זה בחרתי להביא כאן מונחים ושמות אישים ומקומות בתעתיק הקרוב לאופן הגייתם ולאו דווקא על - פי כללי התעתיק המחייבים בפרסומים אקדמיים . 
כל השמות השגורים בעברית בתעתיק מסוים הובאו כאן בצורתם המוכרת . 
מונחים מוכרים פחות מנוקדים בהופעתם הראשונה . 
פסוקי הקוראן המצוטטים בספר לקוחים מתרגומו של אורי רובין לקוראן ( תל - אביב : אוניברסיטת תל - אביב , ההוצאה לאור בשיתוף עם מפה הוצאה לאור , 2005 ) . 
שלמי תודה לשתי עמיתותי בחוג להיסטוריה של המזרח התיכון ואפריקה באוניברסיטת תל אביב , ד"ר נורית צפריר וד"ר לאה קינברג , שעברו על כתב היד והעירו הערות רבות ומועילות . 
אני מבקשת להודות גם לעוזר המחקר שלי , לירן ידגר , תלמיד התואר השני בחוג , שסייע לי במהלך העבודה על כתב היד . 
פרק ראשון 
חצי האי ערב בימי הולדת הנביא מוחמד 
החברה השבטית 
בשנת 570 נולד לבני הזוג עבדאללה ואמינה בעיר מכה שבחצי האי ערב ילד בשם מוחמד , לימים הנביא מוחמד . 
לאיזה עולם נולד הילד מוחמד ? 
מספר דורות לפני הולדת מוחמד הגיעו לעיר שבטים ערבים שבחרו לשנות את אורח חייהם : הם הפכו מנוודים לסוחרים ולחקלאים מדבריים . 
מכה הפכה למרכז המסחרי והדתי של השבטים הערבים בחג'אז . 
הפולחן בכַּעְבָּה , מיבנה קובייתי ששימש מקדש לאלילים בתקופה הטרום - מוסלמית , משך עולי רגל לעיר . 
שוּקי המסחר התפתחו במקום בזמן החגים הדתיים . 
כל אלה העניקו למכה מעמד מיוחד . 
מעמד זה קיבל הכרה רשמית בהסכם בין כמה שבטים באזור , שראו במכה ובסביבותיה אזור מקודש שבתוכו אין להילחם ואין לשפוך דם במהלך חודשי העלייה לרגל . 
האוכלוסייה הדלילה בחצי האי ערב היתה מאורגנת במאה ה - 6 במיבנה שבטי , רובה חיה חיי נדודים במדבר , ומיעוטה חי סביב יישובים קטנים בנאות מדבר , דוגמת טַאיף , ח ַ ' יבַּר או יַת ְ ' רִב ּ ומֶכּה . 
תושבי נאות המדבר התפרנסו ממסחר ומחקלאות מדבר ( מטעי תמרים , למשל ) . השבטים פעלו במסגרות פוליטיות רופפות , אך שמרו על עצמאותם בתוך מסגרות אלו . 
כל שבט היה כפוף להנהגתו של " זקן השבט " , השיח ' . 
ה " דבק " של היחידה השבטית היה ה"עַצַבִּיָּה " : תחושת שייכות חזקה של כל החברים לקבוצה , מחויבות לשמירה על האינטרסים המשותפים , ונאמנות של חבריה זה לזה . 
כיוון שקשר הדם נחשב לחזק שבקשרים , נהגו אנשי השבטים להציג את עצמם כמשפחות מורחבות הקשורות בקשרי דם . 
בריתות פוליטיות בוטאו לא אחת בכך ששני שבטים הכריזו על עצמם כעל צאצאים לאב משותף , גם אם לא היו לטענה זאת סימוכין של ממש . 
לאחר זמן מה כולם " זכרו " עבר משותף ויכלו " להוכיח " עץ משפחתי משותף , וכך להצדיק את הברית ביניהם במונחים משפחתיים - ביולוגיים . 
צפון ודרום 
מאות שנים לפני הולדת מוחמד היו הבדלים ניכרים בין החלק הצפוני של חצי האי לדרומו . 
האזור שמצפון לגבול המודרני של תימן ועומאן של ימינו , אזור המהווה את רוב חצי האי , נבדל בתרבותו ובאורח חייו מהאזור הדרומי ( תימן ועומאן של היום ) . הדרום נשלט על - ידי ממלכות והתאפיין בחברה עירונית - מסחרית ובתרבות כתובה . 
בצפון , לעומת זאת , התקיימה חברה שבטית ללא שלטון ריכוזי . 
היא קיימה אורח חיים נוודי ולוחמני , שהונצח בשירים שנקראו אַיַּאם אל - עַרַב ּ , " קרבות הערבים " . 
השירים עסקו בגבורה ובנקמת דם , אך גם באהבה . 
השירה , שנמסרה בעל - פה ולא נכתבה , שיקפה את תרבותם של השבטים בצפון חצי האי . 
נוסף להבדלים באורח החיים ובמיבנה הפוליטי בין דרום חצי האי ערב לצפונו , היו ביניהם גם הבדלים לשוניים . 
באזור הצפון דיברו דיאלקטים שונים של ערבית , ואילו בדרום נפוצו דיאלקטים אחרים שלא שרדו עד ימינו . 
החלוקה הגיאוגרפית , התרבותית והפוליטית קיבלה את ביטויה גם במסורת הערבית השבטית , שייחסה מוצא אתני שונה לתושבי שני האזורים . 
אנשי הצפון נחשבו צאצאי עדנאן ממשפחת אסמאעיל , הלא הוא ישמעאל בן אברהם , ואילו אנשי הדרום נחשבו לפרי חלציו של קחטאן , הלא הוא יָקְטָן בֶּן עֵבֶר המקראי ( בראשית י 25 - 26 ) . 
בימי מוחמד כבר היטשטשו ההבדלים בין הדרום לצפון . 
הדרום ירד מנכסיו ; ממלכות המסחר העשירות נפלו קורבן לפלישות החבשים ולאסונות טבע . 
אחד מהם , קריסת סכר מַאְרִב ּ ( צפון תימן של היום ) בראשית המאה ה - 7 מוזכר בקוראן בסורה , 34 " שְׁבָא " , פסוק 16 : " ואולם הם פנו עורף , על כן שילחנו בהם שיטפון שסחף את הסכר , ותחת שני הגנים נתַנו להם שני גנים מניבֵי פרי מר למאכל , ועצי אֵשֶל ומספר עצי שֵיזָף . 
הקריסה הביאה להרס התרבות החקלאית באזור ולנדידת שבטים רבים צפונה . 
חורבנה של הממלכה הדרומית , ח ִ ' מְיָר , מובא בקוראן כדוגמה לארעיותם של החיים ושל ההצלחה החומרית בעולם הזה . 
מן התרבות הכתובה המפותחת של הדרום לא נותרו אלא כתובות חקוקות על פני סלעים וגשרים . 
השפה הדרום - ערבית 
מהכתובות הדרום - ערביות ששרדו אנו יודעים פרט מעניין על אותה שפה ( ולמעשה משפחה של דיאלקטים ) : ניתן היה לכתוב אותה בשני כיוונים בו זמנית . 
כתובות מסוימות כתובות הן מימין לשמאל והן משמאל לימין ( דיאלקטים מסוימים בערבית צפונית נכתבו מאוזן , מטה - מעלה ומעלה - מטה ) . אולי תכונה זו התפתחה בשל הצורך להקל על מסתתי הכתובות על הסלעים . 
אין פירושו של דבר שהחברה הצפון - ערבית חסרה כל ידע בקריאה וכתיבה - על הידע הזה מעידות כתובות רבות ששרדו עד ימינו . 
אך הכתיבה שימשה בעיקר צרכים יומיומיים , ולא נועדה לשמר את נכסי התרבות וההיסטוריה : הללו אוחסנו בזיכרונם של אנשים ששיכללו את יכולתם הזיכרונית והלשוניות לכלי מקצועי , כדוגמת משוררים . 
בסופו של דבר , הכתב הוא שניצח : הרובד הגבוה בתרבות המוסלמית הצפון - ערבית הפך גם הוא לתרבות קוראת וכותבת , בסיומו של תהליך שארך כמאתיים שנה ( ראו הפרק השלישי ) . 
הערבים ושכניהם 
חצי האי ערב היה מרוחק ממרכזי הכוח הפוליטיים , הדתיים והתרבותיים שמצפון לו , בסהר הפורה , וממערב לו , באפריקה . 
עם זאת , האזור לא היה מנותק מן המתרחש במרכזים פוליטיים וכלכליים אלה . 
שיירות מסחר שחזרו מהסהר הפורה הביאו איתן לא רק סחורות וכסף אלא גם מידע על המתרחש מחוץ לגבולות חצי האי ערב . 
בכך שימשו עבור תושבי האזור צוהר לעולם שמעֵבר , ואיפשרו להשפעות חיצוניות לחדור פנימה טיפין - טיפין . 
על - פי המסורת המוסלמית ( שיש חוקרים החולקים עליה כיום ) , חצי האי ערב , ובייחוד העיר מכה , נמצאו במרכזו של סחר בינלאומי במוצרי מותרות כגון תבלינים , משי , שנהב ובשמים . 
על - פי הטענה הזאת , שיירות עמוסות סחורה פקדו את האזור לעיתים מזומנות . 
ייתכן שלכך מכוונת סורה 106 בקוראן , " קֻרַיְש ׁ " , המתייחסת לשני מסעות גדולים , האחד בחורף והאחר בקיץ . 
שבטים ערבים היגרו מחצי האי ערב והתיישבו בשולי הסהר הפורה . 
יש למשל עדויות על שימוש בשפה הערבית בעיר ניצנה שבנגב עוד לפני כיבושי האסלאם באמצע המאה ה - 7 . 
חלק מהשבטים הצליחו להקים מדינות סְפָר יציבות יחסית . 
אחת מהן היתה מדינתו של ע'סאן , שבט דרום - ערבי שהיגר מהדרום מאות שנים לפני הולדת מוחמד , ולבסוף התנצר והתיישב בסוריה תחת חסותה של האימפריה הביזנטית . 
בעיראק קיימו הלַח ְ ' מים הערבים מלוכה ששלטה במשך כשלוש מאות שנה בחסות הסאסאנים הפרסים . 
לפי מסורת מעורפלת אחת , גם מקורם בדרום חצי האי . 
מדינות אלה תיווכו בין המזרח , על האימפריות הריכוזיות שבו , לבין הערבים המאורגנים בפדרציות רופפות בחצי האי . 
אל - חירה , הבירה הלַח ְ ' מית ( מדרום - מזרח לנג'ף בעיראק של היום ) , היתה המרכז העירוני העיקרי לערביי חצי האי . 
היא תיפקדה כמרכז פוליטי , מסחרי ותרבותי של השבטים הנודדים . 
מלך אל - חירה שימש לא אחת בורר בסכסוכים בין שבטי הצפון ; אל השווקים באל - חירה הביאו הסוחרים את סחורותיהם ושם קנו אספקה ; חצרו של מלך אל - חירה היתה אבן שואבת למשוררים ערבים , ובתי המרחץ שלה היו יעד מבוקש לנוסעים מחצי האי ערב . 
הערבים באו במגע עם שלוש מעצמות אזוריות . 
מעבר לים האדום שכנה ממלכת אתיופיה הקדומה שבראשה עמד הנֶגוֹס . 
דת המדינה היתה נצרות בגירסתה הקוֹפּטית . 
המדינה האתיופית נקטה מדיניות תוקפנית כלפי יושבי חצי האי ערב . 
הפלישות החוזרות ונשנות מאתיופיה היו אחת הסיבות להיחלשותן של ממלכות דרום חצי האי . 
מסע המלחמה של המצביא החבשי אַבּרַה ַ בשנת 570 ( כנראה ) ראוי לאיזכור מיוחד . 
אַבּרַה ַ פלש לתימן בראש גיסותיו ומשם המשיך צפונה . 
החבשים , שנעזרו בפילי מלחמה , חיה שלא היתה מוכרת בחצי האי ערב , הגיעו אל העיר מכה והטילו עליה מצור . 
על - פי המקורות המוסלמיים נאלצו הצרים לסגת מהעיר באופן פתאומי , כנראה בשל מגיפה שהתפשטה במחנה . 
המסורת המוסלמית כורכת את האירוע הזה עם הולדת הנביא מוחמד . 
נסיגתם הלא - צפויה של הפולשים מוסברת ברצונו של האל להגן על עירו מכה , שבה נמצאת הכעבה המקודשת ואשר בה עתיד להיוולד נביאו מוחמד זמן קצר לאחר מכן . 
יד אלוהים שלחה אל העיר ציפורים פלאיות , ואלה השליכו אבנים משמים על הפולשים והכניעו אותם , כמתואר בקוראן בסורה 105 . 
שתי המעצמות האחרות היו האימפריה הסאסאנית דוברת הפרסית והאימפריה הביזנטית דוברת היוונית . 
מלכי השושלת הסאסאנית , השושלת הלא - מוסלמית האחרונה בפרס , שלטו באזורי עיראק ואיראן של היום והשפעתם הגיעה עד למרכז אסיה . 
ממערב לפרת שכנה המעצמה הביזנטית , יורשתה של האימפריה הרומית . 
שתי האימפריות נמצאו במאבק מתמיד . 
ההיסטוריון המוסלמי , מוחמד בן ג ַ ' רִיר אל - טַבַּרִי ( נפטר בשנת 923 ) , דימה את המלחמות ביניהן להתגוששות של שני ענקים : היתה זו התשה הדדית שממנה נבנה לימים האסלאם . 
במאות 4 - 6 התנהל עימות מתמשך בין שתי האימפריות , והוא כלל את מדינות החסות בסהר הפורה : הלַח ְ ' מים באל - חירה ( בדרום עיראק ) בצד הסאסאני , וע ַ ' סאן ( בסוריה וארץ ישראל ) בצד הביזנטי . 
המלחמה המתמדת התישה את מדינות הסְפָר . 
הן נחלשו , ומאחר שהפכו חסרות תועלת הסירו מהן המעצמות את חסותן ; הדבר החליש אותן עוד יותר , עד שנעלמו כליל . 
בהעדר כוחות חוצצים הגיעו הביזנטים והסאסאנים לעימות ישיר ביניהם על גבול חצי האי ערב . 
בראשית המאה ה - 7 התנהלו כמה מערכות בין שתי האימפריות באזור סוריה וארץ ישראל . 
בתחילה היתה יד הפרסים על העליונה , ובתחילת שנות שלטונו של הקיסר הביזנטי הֵרַאקְלִיוֹס ( שלט 641 - 610 ) הם פלשו לעומקה של האימפריה . 
הפרסים הגיעו עד לים התיכון והשתלטו על ערים מרכזיות כמו אלכסנדריה וירושלים . 
אולם בפלישה נועזת לעומק השטח הפרסי הצליח הראקליוס להפוך את הקערה על פיה . 
הוא השיב לעצמו את השטחים שאבדו , כולל העיר ירושלים , ואת שרידי הצלב הקדוש של ישו ששדדו הפולשים הפרסים מכנסיית הקבר . 
אך ההצלחה היתה קצרת ימים . 
פחות מעשור אחר - כך נכבשה העיר בידי מוסלמים . 
האימפריה הביזנטית 
הביזנטים הם יורשי החלק המזרחי של האימפריה הרומית . 
בעוד המערב נופל במאה ה - 4 וה - 5 בידי השבטים הגרמאניים ושוקע במשבר ארוך , הוסיף המזרח הרומי לשגשג . 
היוונית , שפת הדיבור , החליפה עם השנים את הלטינית כשפת השלטון , אבל מסורות רומיות ומוסדות רומיים המשיכו להתקיים . 
אנשי האימפריה ראו עצמם כרומאים ואת רומא החדשה כבירתם . 
הממלכה הביזנטית ( על - שם בירתה ביזנטיון / קונסטנטינופוליס ) שלטה על שטחים בבלקן , באסיה הקטנה ובאגן הים התיכון . 
במאה ה - 6 יצא הקיסר יוּסטיניאנוּס הראשון למסע כיבוש מחדש ( רֶקוֹנְקְוויסטה ) במערב , מסע שסיפח לאימפריה את צפון אפריקה וחלקים מספרד ומאיטליה . 
במהלך המאה ה - 4 אימצו הקיסרים את הנצרות כדת המדינה . 
המנגנון הכנסייתי בביזנטיון היה כפוף לקיסר , שביקש להשליט קו דתי אחיד בכל רחבי האימפריה , לעיתים אף בכפייה . 
זרמים נוצריים שלא היו מוכנים ליישר קו עם הדוֹגְמָה האורתודוקסית נרדפו , ופיתחו כלפי השלטונות טינה שגרמה לחלקם לקדם בברכה את פני הכובשים המוסלמים הסובלניים יחסית . 
הכנסייה האורתודוקסית גילתה יחס עוין גם כלפי היהודים , ובימי הקיסר הראקליוס הוצאה עליהם גזירת שמד . 
גם היהודים שמחו להיפטר מן העול הביזנטי . 
האסלאם כבש מידי הביזנטים את מרבית שטחי האימפריה שלהם . 
ארץ ישראל , סוריה , מצרים צפון אפריקה וספרד היו במהלך המאה ה - 7 ותחילת ה - 8 לחלק מן המדינה המוסלמית החדשה . 
במאה ה - 11 איימו התורכים הסֶלְג'וּקים על שלמות האימפריה הנוצרית במזרח . 
ביזנטיון קיוותה לעזרה מן המערב כנגד האויב המוסלמי המשותף . 
האפיפיור אוּרְבָּנוּס השני הזעיק את לוחמי המערב למסע צלב בשנת 1095 . 
אולם לנוסעי הצלב , שהיו אמורים לסייע לאחים במזרח , היו אינטרסים משלהם שרק החלישו את ביזנטיון . 
למעשה , בשנת 1204 כבשו משתתפי מסע הצלב הרביעי את קונסטנטינופול ושלטו בה עד גירושם בידי הביזנטים בשנת 1261 . 
החל מן המאה ה - 14 סבלו הביזנטים מלחץ הולך וגובר של התורכים העוסמאנים . 
הניסיונות לגייס שוב עזרה מן המערב לא עלו יפה . 
בשנת 1453 נכבשה קונסטנטינופול על ידי הסולטן מֶהמֶת הכובש , שהפך אותה לבירת האימפריה העוסמאנית , איסטנבול . 
האימפריה הסאסאנית 
דת המדינה הרשמית היתה הדת הזוֹרוֹאַסְטְרית , הנקראת על - שמו של הנביא האיראני זָרָתוּסְטְרָא , בן המאה ה - 6 לפני הספירה . 
הדת ( ששרדה עד היום באיראן ובהודו ) היא דת דוּאַליסטית הרואה את העולם כזירת מאבק בין האל הטוב אַהוּרָמַזְדָה והאל הרע אַהֲרִימָן . 
הדת הונהגה על ידי מעמד של כוהנים ( אַמְגוּשים , או מאגים ) שהיו אחראים על שימור כתבי הקודש העתיקים ועל ניהול הפולחן . 
בתקופות מסוימות רדפו הסאסאנים בני דתות אחרות בניסיון לאחד את הממלכה . 
הניסיון הזה לא עלה יפה . 
הממלכה הסאסאנית היתה מגוונת מבחינה לאומית ודתית . 
חיו בה מיעוטים נוצריים , יהודיים ופגאניים שונים . 
אפילו בקרב המשפחה האימפריאלית נמצאו חסידים לדתות אחרות , מה שגרם לחיכוכים עם המימסד הכוהני הזורואסטרי . 
במחצית השנייה של המאה ה - 3 לספירה התפתחה באזור דת נוספת , המַאניכֵאית ( על - שמו של מייסדה , מאני ) , ששילבה את הדואליזם הזורואסטרי עם אלמנטים נוצריים . 
המאניכאים הפיצו את תורתם באגן הים התיכון , על אף רדיפות נוצריות וזורואסטריות . 
כמו יריביהם הביזנטים , גם הסאסאנים נחלשו מן המאבק הארוך בין פרס לביזנטיון . 
המרוויחים מן החולשה היו המוסלמים . 
בשני קרבות מכריעים , האחד בקאדיסיה בעיראק ( 635 ) והשני בנַהְואנְד באיראן ( 651 ) , מוטטו הערבים את צבא האימפריה . 
השליט הסאסאני האחרון , כוֹסְרו ֹ יַזְדֶגִירְד ה - , 3 נרצח בשנת 651 בעיר מֶרְו ְ ( כיום בדרום - מערב תורכמניסטאן ) . כך הקיץ הקץ על האימפריה הסאסאנית . 
דת בחצי האי 
גם מבחינה דתית לא היה חצי האי ערב מנותק מן המתרחש מחוצה לו . 
באזור חיו יהודים ונוצרים ביישובים משלהם אך גם ביישובים מעורבים . 
לקהילות היהודיות והנוצריות היו קשרים אמיצים עם יהודים ונוצרים בארצות אחרות והן שימשו כמתווכות לרעיונות דתיים מחוץ לחצי האי . 
דתם של רוב יושבי חצי האי במאה ה - 6 היתה פּוֹליתיאיסטית . 
הערבים האמינו בקיומם של מספר אלים , שהמאמינים יכלו לתמרן ביניהם על מנת לקדם את ענייניהם בעולם . 
אם אל מסוים אינו מצליח למנוע אסונות טבע כדוגמת שיטפון או בצורת , לרפא חולים או לבצע פעולות ניסיות אחרות , מותר לבזותו או לנטוש אותו כליל . 
אִמרו ּ אל - קַיס , אחד המשוררים הידועים של התקופה הקדם - מוסלמית , ביקש את ברכתו של האל השבטי לפני צאתו לנקום את מות אביו ; כשהראו הגורלות שהאל אינו תומך במעשה הנקמה , ירה המשורר את חיציו בפסל האל , והטיח בפניו כי אילו דובר באביו של האל - היתה תשובתו אחרת . 
שיח ' של אחד השבטים היה חשׂוּך ילדים , אך משנרפא בעזרת נזיר נוצרי - התנצרו כל אנשי שבטו ונטשו את האלילים המקומיים , שלא הצליחו לבצע ניסים רפואיים דומים . 
המסורת הערבית מתארת סיפורים רבים מסוג זה ומתייחסת אליהם בשוויון נפש , כדברים שבשיגרה . 
יחסה של המסורת המוסלמית אל התקופה שקדמה לבוא הנביא מוחמד היא אמביוולנטית . 
היא מכונה תקופת הג ַ ' אהִליה . 
משמעותו המדויקת של מונח זה ( הוא מתורגם על - פי רוב כ " בערות " ) אינה ברורה כל צורכה . 
ברור שהמונח מבטא התייחסות שלילית גורפת לתקופה שבה - לטענת המסורת המוסלמית - שררה בורות דתית ( הווה אומר עבודת אלילים במקום פולחן מונותיאיסטי ) ובערות מוסרית ( כלומר העדר אמות מידה מוסריות ראויות ) . ההתגלות לנביא מוחמד נועדה לתקן את המעוות ולהחליף את הבערות בידיעת הטוב והישר . 
המונח ג'אהליה משמש גם כיום לביקורת פנים - מוסלמית . 
דוברים המבקשים להצביע על המוסריות הירודה של החברה המוסלמית העכשווית , ובעיקר של האליטה הפוליטית המכהנת , משתמשים במונח " ג'אהליה חדשה " . 
בכך הם מצביעים לא רק על הבעיה אלא גם על הפיתרון : בדומה לנביא מוחמד , על המאמינים לצאת מתוך החברה הג'אהלית , להתנתק ממנה כדי לשמור על צדקתם ועל טוהרתם . 
לאחר שיתחזקו , עליהם לגבור על החברה החוטאת ולנתץ את סמליה . 
לצד הביקורת המוסלמית כלפי העבר הלא - מוסלמי והרצון לשנותו , אלמנטים מן הדת האלילית שולבו בלב ליבם של האמונה והפולחן המוסלמיים , כפי שיראו הפרקים הבאים , אם כי כלפי רעיון האלילות לא היתה כל סובלנות . 
היתה גם הערכה לערכי תרבות מסוימים שהאסלאם לא קטע אותם . 
נהפוך הוא , היה רצון לשמר את העבר ההרואי . 
ערכים אלה המשיכו להתקיים במשך מאות שנים , וחלקם ממשיך עוד היום . 
למשל , בחצר השליטים המוסלמים בבגדאד התרפקה האליטה על מה שנתפס בעיניה כגבריות בדואית מדברית . 
הנסיכים בארמונות חונכו על ברכי ערכים כגון סיבולת , קבלת אורחים , כבוד עצמי ועוד . 
אלו הם חלק מהמרכיבים של המֻרֻוָּה ( מֻרוּאָה ) , סך התכונות הפיזיות והמעלות הנפשיות החיוביות הראויות לגבר . 
עיקרון זה שימש ועדיין משמש מרכיב חשוב במוסר ובאתיקה המוסלמיים לקביעת נורמות להתנהגות נאותה מבחינה ערכית , חומרית , דתית , משפטית וחברתית . 
פרק שני 
הנביא מוחמד ויצירתה של קהילת המאמינים 
שליח האל 
דמותו של הנביא מוחמד עומדת במרכזם של חיי המוסלמי המאמין . 
מוחמד אינו רק מכונן הדת , דמות מפתח בהתפתחות ההיסטוריה האנושית מאז בריאת העולם ( על כך בהרחבה בפרק השישי ) , דמות היסטורית שסיימה את תפקידה ההרואי עם מותה . 
הנביא הוא דמות חיה שיש לה משמעות עמוקה ביותר לחייהם של המוסלמים גם היום . 
איך יֵדע המאמין כיצד עליו לכלכל את צעדיו כדי לחיות חיים מלאים של מוסלמי ? 
בכל מקום שבו אין הקוראן מציע הלכה מפורשת , הנביא מוחמד משמש דוגמה חיה ומופת לחיקוי בדבר האופן שבו ראוי למוסלמי לחיות את חייו . 
כל פרט בחיי המאמין אמור להתבסס על התקדים של הנביא , החל באמונה , דרך יחסים בין אדם לחברו , וכלה בפרטים יומיומיים כגון מלבוש או אוכל . 
הנביא הוא גם המודל להתנהגות פוליטית . 
חוגים מוסלמיים , הן מן המימסד והן מן האופוזיציה , מאמינים שעליהם לחקות את חיי הנביא במערכת יחסיו עם אויביו . 
כל מה שעשה הנביא ראוי לחיקוי . 
סלמן רושדי ו ' פסוקי השטן ' 
עד כמה חשובה דמותו של הנביא בקרב המאמינים גם כיום מעידה התפרצות הזעם סביב הספר פסוקי השטן מאת הסופר הבריטי ממוצא פקיסטני , סלמאן רושדי . 
הספר ראה אור ב - , 1988 והוא פותח בתיאור הישרדותם הפלאית של שני שחקנים הודים מהתפוצצות מטוס מעל לתעלת למנש . 
העלילה כוללת הרפתקאות מוזרות , חלומות , סיפורים מן העבר וחזיונות פנטסטיים . 
שמו של אחד משני הניצולים , הדמות המסמלת את הטוב , הוא גבריאל , כשמו של המלאך המתגלה לנביא מוחמד . 
הספר פורש גם את חייו של נביא ערבי בשם מהונד שקשה שלא לזהותו עם הנביא מוחמד . 
לכאורה עוקב הספר אחרי חיי מוחמד כפי שהם מתוארים על ידי המסורת המוסלמית , אולם רושדי נטל לעצמו את החופש לצייר באופן ציני וספקני את חיי הנביא ונשותיו . 
המונח " פסוקי השטן " מתייחס למסורת שעל - פיה ברגע של חולשה הכיר הנביא בפומבי בשלוש אלילות ערביות מקומיות כבנותיו של אללה . 
מוחמד חזר בו מאמירה זו , והצהיר כי ההתגלות שבה נאמר לו להכיר בבנותיו של אללה בשקר יסודה . 
היתה זו התגלות של השטן והפסוקים הם פסוקי השטן . 
זהו ההסבר המקובל לפסוקים 21 - 19 בסורה , 53 " הכוכב " , שבה לועג מוחמד לאמונה בבנותיו של אללה : " מה תחשבו בדבר אַללָאת ואַלְעֻזּא , ומַנָאת , השלישית הנוספת . 
האם לכם הזָכָר ולו ֹ הנקבה ? " המאמינים מעוניינים בבנים זכרים בעבור עצמם , אך לאלילם הם מייחסים בנות נקבות בלבד . 
הספר עורר רוגז עצום במדינות מוסלמיות ובקהילות מוסלמיות בעולם . 
הוא נאסר למכירה , ומנהיגה של איראן דאז , אַיַיתוללה ח ' ומיני , אף פירסם פסק הלכה ( פַתְוָא ) הקורא לכל המוסלמים לשלוח לגיהנום את מחבר הספר . 
רושדי חי מאז במחתרת תחת שמירה מתמדת . 
מסגרת חייו של הנביא ידועה , ומקורות חוץ - אסלאמיים , דוגמת כרוניקות בנות התקופה של קבוצות נוצריות בסהר הפורה , מאשרים כי מוחמד אכן היה דמות היסטורית . 
עם זאת , פרטים רבים על חייו של מוחמד אינם ידועים לנו . 
גירסאות שונות של הביוגרפיה של הנביא אף סותרות זו את זו בפרטים שונים . 
העובדה שמוחמד נולד בשנת , 570 למשל , אינה ידיעה ודאית אלא קביעה המבוססת על מספר השערות , ואכן יש חוקרים המציעים שנה מאוחרת יותר ( 580 ) . הביוגרפיה של הנביא הועברה בעל - פה במשך כ - 150 שנה עד שהועלתה לראשונה על הכתב . 
ייתכן שפרטים מסוימים נשכחו ; ייתכן שאחרים נוספו או שונו בתהליך המסירה מדור לדור . 
אך הניסיון לבחון את הביוגרפיה של הנביא על - פי אמת מידה של דיוק והקפדה על פרטים חוטא לאופיו של המקור ולתפקידו בחברה המוסלמית . 
הביוגרפיה של הנביא נועדה למלא צורך דתי של המאמינים ולא לתעד אמת היסטורית . 
הסוחר 
מה אנו יודעים על חייו של הנביא מתוך המקורות המוסלמיים ? 
מוחמד נולד במכה למשפחה מיוחסת משבט קוּרַיש . 
אביו נפטר טרם היוולדו או זמן קצר לאחר מכן . 
אמו גם היא נפטרה בילדותו . 
הילד נמסר להשגחתם של בני משפחת האב . 
תחילה גדל מוחמד בבית סבו ואחר - כך בבית דודו . 
יתמותו קיבלה ביטוי בקוראן , או כך לפחות מפרשים את הפסוקים 8 - 6 בסורה , 93 " אור היום " : " הלא מצאך יתום ויאספך , ומצאך תועה והדריכך , מצאך נזקק והעשירך . 
המסורת המוסלמית מספרת את סיפור הולדתו וילדותו של הנביא בשני קולות . 
ישנן מסורות המדגישות עד כמה שנותיו הראשונות של הנביא היו רגילות לחלוטין . 
אורח חייו היה זהה לזה של בני שבטו , וכמוהם נטל חלק בפולחן האלילי המקובל באזור . 
מוחמד הילד , הנער ואחר - כך הגבר הצעיר , מתואר כנטול ידע יוצא דופן או סגולות מיוחדות . 
מסורות אלו מדברות על הנביא כאדם בור , שאינו יודע קרוא וכתוב . 
למוחמד , שלא כמו למנהיגים דתיים קודמים כדוגמת משה וישו , לא נקשר כל נס . 
מוחמד לא הוציא מים מסלע ולא החיה את המתים . 
מטרתן של מסורות אלה להעצים את החשיבות של בחירת האל במוחמד , שהרי יכול היה לבחור גם באחר . 
הן נועדו לסתור טענות שלפיהן מוחמד העתיק או המציא את התגלויותיו . 
כיצד יכול היה אדם חסר השכלה ויכולת לשונית מרשימה ליצור בכוחות עצמו יצירה מקורית ומופלאה כמו הקוראן ? 
חולשותיו האנושיות של הנביא מעידות כי מקור היצירה אינו אנושי אלא אלוהי . 
מנגד קיימות מסורות המבקשות להראות כי סימנים לגדולתו העתידית של הרך הנולד שנועד לגדולה הופיעו עוד בטרם לידתו . 
הן מתעדות אירועים שלדעת המאמינים העידו על גדולתו של מוחמד ואשר הכשירו אותו לשליחותו . 
מסורות אלה נכללות בתוך קבוצה רחבה של מסורות המפרטות את הסימנים המבשרים את בואו של הנביא או המעידים על היותו הנביא הנבחר ( דַלאיל אל - נֻבֻּוּה , מילולית " סימני הנבואה " ) . לסוג זה משתייכות מסורות המייחסות חלומות יוצאי דופן לאמו של מוחמד , אמינה , כאשר הרתה ללדת אותו , וכן גם המסורות העוסקות ב " שנת הפיל " , שהמסורת קושרת בינה ובין מסעו של אברה החבשי , כמתואר בפרק הקודם . 
ל " שנת הפיל " מתייחסת סורה 105 בקוראן , סורת " הַפיל " : " הלא ראית מה עולל ריבונך ָ לבעלי הפיל : הן שָׂם את מזימתם לאַל , ולהקות ציפורים שלח מעל , לרוגמם באבני גוויל , ועשה אותם כמוץ נֶאכל . 
המסורות מתארות את ישועתה הניסית של מכה בזמן המצור שהטילו עליה החבשים . 
כפי שסופר בפרק הקודם , המסורת מאמינה שהאל ביקש להגן על עירו מכה , כי בה נמצאת הכעבה המקודשת ובה עתיד להיוולד נביאו מוחמד , זמן קצר לאחר מכן . 
כך יודעים המאמינים שמוחמד נולד בשנת , 570 השנה שבה התרחשו האירועים הדרמטיים במכה . 
גם המסורות המתעדות את אירוע " הכשרת הלבבות " שעבר מוחמד הילד נועדו להראות כי נועד מנעוריו לגדולות . 
בילדותו בילה מוחמד שנים אחדות במדבר , אצל מינקת , כמקובל בין הסוחרים האמידים בנאות המדבר . 
באחד הימים נקרו על דרכו במדבר שני מלאכים , שליחי אללה . 
הם ביקעו את חזהו של מוחמד , הוציאו את ליבו , טיהרו אותו במי שלג והחזירו אותו למקומו . 
כך טוהר מוחמד מחטאיו וליבו הוכן לקליטת ההתגלות , האמונה והחוכמה . 
פרשני הקוראן ייחסו לאירוע פלאי זה את סורה 94 בקוראן , סורת " הרווחה " : " הלא הבאנו רוָוחה לליבך ָ , ופרקנו את מעמסתך ָ , אשר הכבידה על ליבך ָ , ורוממנו לך את זכרך ָ . 
אחר הקושי תבוא הֲקָלה ! 
אחר הקושי תבוא הֲקָלה ! 
התעשת אם תיפול רוחך ָ , ואל ריבּונך ָ נְטֵה בערגה . 
אסרא ומעראג' 
אירוע פלאי מתועד בפסוק הפותח את סורה , 17 " המסע הלילי " : " ישתבּח שמו של המסיע את עבדו בלילה מן המסגד הקדוש אל המסגד הקיצון אשר נָתַנו ברכתנו על סביבותיו , למען נַראה לו את אותותינו . 
הוא שומע ומבחין . 
המסורות המוסלמיות מתעדות את האִסְרָא , המסע הלילי של הנביא בהקיץ או בחיזיון , רכוב על בהמה פלאית מכונפת בשם אל - בֻּראק , מהכעבה במכה אל הר הבית בירושלים . 
מסורות רבות מקשרות אירוע זה עם אירוע פלאי נוסף בחייו של מוחמד : המִעְראג' , כלומר העלייה למרום לרקיעים העליונים , אך מסורות אחרות מתארות שני אירועים אלה כאירועים נפרדים בחיי הנביא . 
המיבנה המרכזי על הר הבית מכיל במרכזו את הסלע שממנו - מאמינים המוסלמים - עלה מוחמד השמימה , ויודעים להצביע על מגרעת בסלע , היא טביעת רגלו של הנביא ( ומכאן שמו " כיפת הסלע " ) . 
כבחור צעיר החל מוחמד לעבוד בעבור סוחרת עשירה בשם ח ַ ' דִיג ָ ' ה . 
הם נישאו כאשר הוא היה בן עשרים וחמש והיא בת ארבעים . 
ח ' דיג'ה היתה נשואה פעמיים לפני נישואיה למוחמד . 
מאחד מבעליה התגרשה , ומן האחר התאלמנה . 
ח ' דיג'ה ילדה למוחמד חמישה ילדים , ארבע בנות ובן , אך רק הבנות ( זַיְנַב ּ , אֻם - כֻּל - ת'וּם , רֻקִיָּה ופַאטִמָה ) האריכו ימים . 
פאטמה , צעירת הבנות , נישאה לבן דודו של אביה , עלי בן אבי טאלב ּ . 
צאצאי השניים עתידים למלא תפקיד חשוב ביותר בהיסטוריה המוסלמית . 
השיעים רואים בה את " אם השושלת " של האימאמים , אך גם אצל הסונים היא דוגמה ומופת למוסלמית יראת שמים וצדקת . 
הבנות האחרות מילאו תפקיד פחות חשוב בהיסטוריה של הקהילה המוסלמית . 
לאחר מותה של ח ' דיג'ה נשא מוחמד נשים נוספות . 
בחלק מהמקרים מדובר היה בנישואים פוליטיים עם משפחות ושבטים חשובים בחצי האי ערב . 
החשובה מבין נשותיו לאחר ח ' דיג'ה היא עאישה , בתו של אבו בַּכְּר , סוחר מֶכּאי עשיר ומראשוני תומכיו של מוחמד . 
לאחר מות הנביא נבחר אבו בַּכְּר לשמש כיורשו . 
עאישה היתה מעורבת מאוד בחיי בעלה והיא אחת מבנות הסמכא המהימנות והחשובות ביותר על חיי הנביא . 
בשמה קשורות אלפי מסורות המתעדות את אורחות חייו של הנביא ואת דעותיו במיגוון נושאים . 
מעורבותה הרבה בענייני מוחמד הקימה לה גם מקטרגים בקרב הקהילה המוסלמית . 
מסורת אחת רומזת להתנהגות שאינה ראויה לאשת הנביא : באחד ממסעותיו של הנביא התלוותה אליו גם המשפחה , ובאחת החניות נעלמה עאישה למספר שעות וחזרה בחברתו של גבר צעיר מבני לווייתו של הנביא . 
היא הסבירה כי טעתה בדרך וכי הגבר הצעיר נחלץ לעזרתה . 
הנביא מוחמד הצהיר ברבים כי אישתו אמינה עליו , אך הביקורת עליה לא פסקה ולאחר מותו , ואף גברה בקרב אלה שהתנגדו למעורבותה בקביעת היורש הפוליטי של הנביא מוחמד . 
במאבק הירושה שהתפתח נוצח הפלג של עאישה על ידי אנשיו של עלי , ועאישה פרשה מן החיים הפוליטיים של הקהילה המוסלמית . 
הנביא 
על - פי המסורת המוסלמית , מוחמד זכה בהתגלות האלוהית הראשונה בגיל ארבעים . 
זהו כמובן מספר טיפּוֹלוֹגי המקשר בין מוחמד למסורות מונותיאיסטיות שרואות בגיל ארבעים את גיל הבינה . 
כמה פסוקים בקוראן אמורים להיות תיאוריו של מוחמד לאירוע מעורר היראה של ההתגלות הראשונה , ואליהם מצטרפות מסורות רבות . 
לפי גירסה הנמסרת מפיה של עאישה , מוחמד נהג להתבודד במערה במדבר ליד מכה חודש בשנה . 
היה זה מנהג ג'אהלי מקובל . 
מוחמד מתואר כמי שלא היה שונה מבני שבטו בדבקותו באמונתו בפולחן האלילי . 
בדמדומי אחד הבקרים נגלה אליו בחלום המלאך גבריאל . 
המלאך אילץ את מוחמד לקרוא את הכתוב על אריג שהחזיק בידו . 
תחילה סירב מוחמד . 
מסורות מסוימות גורסות שהנביא ( כמשה לפניו ) נרתע מן השליחות הקשה שהוטלה עליו . 
אולי פחד . 
מסורות אחרות מסבירות שהנביא לא ידע לקרוא , והאל באמצעות שליחו , המלאך גבריאל , ביקש לעודד אותו . 
כך או כך , לאחר שהמלאך תבע ממנו בתוקף לעשות את דברו ולקרוא , קרא מוחמד , שהפך עתה לנביא , את הפסוקים הראשונים של הקוראן . 
אלו הם הפסוקים הראשונים של סורה מספר , 96 " טיפת הדם " : " קרא בשם ריבּונך ָ אשר ברא , ברא את האדם מטיפת דם מעוּבּה . 
קְרָא , הן ריבּונך ָ הוא רב חסד , אשר לימד בקולמוס , לימד את האדם את אשר לא יָדע . 
לא ולא ! 
האדם פָּרק עוּלו ֹ , כי ראה עצמו בלתי נזקק , ואולם אל ריבּונך ישובו הכל . 
כשהתעורר הנביא הוא זכר היטב את תוכן חלומו ונמלא חשש פן אחז בו השיגעון . 
המסורות מתארות את הנביא כמי שלא הבין כלל את משמעות החוויה שעבר ( ואכן , אחת ההאשמות שהוטחו בו במֶכָּה היתה שהשד ולא האל מדבר מגרונו ) . הוא אפילו שקל לקפוץ אל מותו מראש הסלע אל התהום . 
ברגע האחרון שמע קול קורא אליו משמים . 
הקול הזדהה כקולו של המלאך גבריאל ולעיני מוחמד נגלה חיזיון מדהים בשמים : אדם מיישר את רגליו . 
מוחמד היה כעת אחוז אימה רבה עוד יותר . 
היתה זו ח ' דיג'ה , אשת הנביא , שהבינה כי מדובר בהתגלות אמת . 
היא הצליחה להרגיע את מוחמד המבוהל , ובישרה לו כי הוא עתיד להיות נביא . 
בין השאר נעזרה בדודה , וַרַקה בִּן נַוְפַל , שהשתייך לקבוצה קטנה של ערבים בחצי האי ערב שלמרות האלילות מסביבם האמינו במונותיאיזם ( ביחיד חַנִיף וברבים חֻנַפָא ) . וַרַקה מתואר כאדם מלומד היודע לקרוא ולכתוב ערבית ואפילו עברית ; הוא התנצר והפך להיות בקיא גם בכתבי הנוצרים . 
מששמע את פרטי ההתגלות הראשונה של הנביא , זיהה מייד כי מדובר בהתגלות . 
הודות ללמדנותו יכול היה לקבוע שהמלאך גבריאל שנגלה למשה התגלה עתה למוחמד , ואין ספק שהוא נביאם של הערבים . 
המסורת המוסלמית בונה את ורקה כסמכות שלהכרתה בנביא היה משקל רב , הן בעיניו של מוחמד הספקן לגבי מה שקורה לו , והן בעיני הערבים , שהתקשו לקבל את טענת מוחמד שהוא נביאם . 
ח ' דיג'ה נחשבת אפוא לא רק לאישה נאמנה אלא למאמינה הראשונה . 
היא גם עמדה לצידו במבחנים אחרים , למשל בתקופה של הסתר פנים ; ובלעדיה אולי לא היה מוחמד עומד בעול הנפשי של ההתגלות . 
המנהיג 
כשהחל מוחמד להטיף למען האמונה המונותיאיסטית הקים עליו את בני עירו מכה . 
השינויים הדתיים והחברתיים שעליהם דיבר איימו לפגוע במעמדן של המשפחות המיוחסות בשבט קוּרַיש שהיו נותנות החסות והנהנות העיקריות מן הפולחן האלילי בכעבה . 
הזלזול והגידופים הפכו לאיום פיזי , ומשגברו ההתקפות עודד הנביא את קומץ תומכיו להגר מהעיר . 
קבוצה אחת חצתה את ים סוף לקרן אפריקה . 
לבסוף נאלץ גם הנביא עצמו לעזוב את מכה לטובת העיר יַת ְ ' רִב ּ ( כ - 200 ק"מ מצפון למכה ) כדי להגן על חייו . 
ית'רב קיבלה את השם מַדִינָה , מילולית " העיר " , קרי עירו של הנביא . 
ההִג ְ ' רָה , הגירת הנביא ממכה , היא אירוע מכונן בהיסטוריה המוסלמית : שנת , 622 שבה עבר מוחמד למדינה , נקבעה כראשיתו של לוח השנה המוסלמי . 
אמנם הנביא היה בן למשפחה מיוחסת בעיר מכה ( גם אם בן הענף העני ) , אך הוא סולק ממנה . 
הצלחתו הפוליטית החלה רק בעיר מדינה . 
אגב , בקוראן מופיעות נגזרות של הִג ְ ' רָה אך לא המונח עצמו . 
לעיתים מתוארת ההגירה כגירוש ולא כגלות מרצון , אך לעולם היא מוצגת באור חיובי . 
כפי שנרמז בפרק הקודם , במאה ה - 20 הפכה ההִג ְ ' רָה למודל חברתי - פוליטי לקבוצות פונדמנטליסטיות שונות , מודל המלמד כיצד להתנתק פיזית מקהילה חוטאת ואחר - כך להשתלט עליה ולטהרה מבפנים . 
לוח השנה המוסלמי 
הלוח מונה את השנים מאז ההג'רה . 
השנה המוסלמית היא שנה ירחית , הקצרה מן השנה השמשית באחד עשר יום . 
היא מונה 354 ימים ולא , 365 וכך כל שנה מוסלמית מתחילה מוקדם יותר בלוח השנה הנוצרי . 
הנביא אסר במפורש על התאמת השנה ללוח השמש באמצעות עיבור ( כמקובל בלוח העברי ) . המועדים המוסלמיים נעים אפוא על פני עונות השנה . 
התיקון היחיד המותר בלוח הוא התאמת השנה למחזור הירחי המדויק באמצעות הוספת יום אחד לחודש האחרון , אחת - עשרה פעמים בכל שלושים שנה . 
בלוח יש שנים - עשר חודשים , ובכל אחד מהם עשרים ותשעה או שלושים יום לסירוגין . 
שמות החודשים לפי סדרם : אל - מֻחַרַּם , צַפַר , רַבִּיע אל - אַוַל , רַבִּיע אל - ת ַ ' אני , ג ֻ ' מַאדַא אל - אוּלָא , ג ֻ ' מַאדַא אל - אַאח ִ ' רָה , רַג ַ ' ב ּ , שַעְבּאן , רַמַדאן ( רַמַד'אן ) , שַוַאל , ד'ו ּ אל - קַעְדָה וד'ו ּ אל - חִג ּ ָ ' ה . 
תחילת החודש נקבעת על - פי ראיית מולד הירח בפועל . 
משום כך מתהווים לא פעם הבדלים בין אזורים שונים . 
הדבר יכול לגרום למתיחות רבה , וידועים מקרים שבהם ויכוחים על התאריך " הנכון " הידרדרו לכדי אלימות ואף למלחמות של ממש , כאשר כל צד מאשים את רעהו בכפירה . 
ההג'רה היתה רגע של שבר בחיי הקהילה המוסלמית הצעירה ובייחוד בחיי מוחמד עצמו . 
הנביא הועמד על ידי אללה בכמה ניסיונות קשים , נפשיים ופיזיים כאחד . 
תקופה של הסתר הפנים חייבה את הנביא להתמודד עם החשש שההתגלויות הקודמות שלו היו חזיונות שווא . 
גם לאחר המעבר למַדינה , ההצלחות בשדה הקרב הצבאי והפוליטי הושגו בקשיים רבים . 
כדי להשיג משאבים ניסו המוסלמים לפשוט על שיירות הסחר ממכה בדרכן אל ארץ ישראל וממנה . 
בתחילה נחלו מפלות . 
אך המסורת המוסלמית מדגישה שגם בזמנים קשים לא זנח אללה את שליחו . 
הניצחונות הגיעו בסופו של דבר , והם הושגו הודות למעורבות פלאית של שליחי האל . 
דוגמה לכך היא ההצלחה הגדולה הראשונה של הנביא : קרב בַּדְר בשנת , 624 היא שנת 2 בלוח השנה המוסלמי . 
המוסלמים אמנם החמיצו את השיירה העשירה , שהגיעה בבטחה אל מכה , אך הצליחו לגבור על צבא מכאי הגדול מהם פי שלושה בבַּדְר , עיירה קטנה מדרום - מערב למדינה , בדרך בין סוריה למכה ובמרחק קצר מחוף הים . 
המסורת המוסלמית מייחסת את ההצלחה המפתיעה לעזרתו של אללה , שאף שלח את מלאכיו לסייע למאמינים - זוהי הפרשנות המקובלת לנאמר בקוראן בסורה 8 ( " המלקוח " ) , פסוק 9 : " שיוועתם לעזרת ריבּונכם , והוא נענה לכם . 
– הנני מזַמֵן לכם אלף מלאכים אשר יבואו בזה אחר זה . 
כך גם לגבי פסוק 17 : " לא אתם הרגתם אותם , כי אם אלוהים הרגם , ולא אתה יָדִית ָ עֵת יָדִית ָ , כי אם אלוהים ידה , זאת למן יִתנַסו המאמינים בטובה מעִמו . 
אלוהים שומע ויודע . 
וכן בפסוקים אחרים בסורה זו עם זאת , המסורת המוסלמית רומזת גם על הסבר אחר , פרוזאי יותר : המכאים זלזלו במוחמד והופתעו עד מאוד מההתקפה המוסלמית , כך שעד מהרה הפך הקרב למנוסה . 
הניצחון בשדה הקרב מול מכה איפשר לנביא לחזק את מעמדו גם בעיר מדינה . 
אף - על - פי - כן , שנה מאוחר יותר , בהר אֻחֻד ליד מדינה , ספגו המוסלמים תבוסה גדולה . 
עשרות נהרגו , ביניהם גם חַמְזה , דודו של הנביא . 
שנתיים מאוחר יותר נעה המטוטלת שוב לטובת המוסלמים . 
בשנת 627 ( שנת 5 ) הטילו אנשי מכה מצור על העיר מדינה , אך המצור נהדף . 
סיבה אחת להפקעת המצור היתה שימוש בטכניקה צבאית זרה לאזור : מאמין פרסי לימד את הנביא את טקטיקת חפירת השוחות כמגננה ( מכאן שמה של המערכה , " קרב חַ'נְדַק " , השוחה ) . מעמדו של מוחמד הלך והתחזק וכוחותיו גדלו . 
בשנת 630 – רק שמונה שנים אחרי שעזב את עירו כפליט – חזר אליה הנביא כמנצח . 
מכה היתה לעיר מוסלמית . 
במותו שנתיים לאחר מכן , והוא בן , 62 יכול היה הנביא לסכם בהצלחה את הקריירה בת 22 השנים שלו . 
ואולם מייד לאחר מותו היתה הקהילה המוסלמית שסועה במלחמות פנימיות על ירושת המנהיגות ונאלצה להילחם מחדש ברחבי חצי האי ערב , שכן שבטים רבים התנערו משלטונה . 
מלחמות הרִדָּה 
מייד לאחר מותו של הנביא פרצו מלחמות הרִדָּה . 
הפירוש המילולי של רִדָּה הוא " דחייה " , " הכחשה " , " פרישה " , אך המשמעות כאן היא של פרישה מהאסלאם , קבלת עול האסלאם וחזרה ממנו , צעד שהוא לא פחות מכפירה . 
המֻרְתַד ּ הוא מי שמפנה עורף לאסלאם ובכך הופך לכופר . 
הכפירה יכולה להיעשות באופן מילולי באמצעות דחייה של עיקר אמונה או במעשה כמו חילול עותק של הקוראן . 
ההלכה המוסלמית תמימת דעים שדינו של כופר גבר הוא אחד – מיתה . 
מונחים אלו מופיעים באופן תדיר בשיח המוסלמי המודרני על מלחמת ג'יהאד ונגד מי יש לנהלה . 
יורשו של הנביא , הח ' ליף הראשון אבו בַּכְּר , נאלץ להילחם באותם שבטים שלאחר מות מוחמד חזרו בהם מקבלת עול האסלאם והלכו אחרי נביאים אחרים . 
אבו בכר נאלץ למעשה לכבוש מחדש את חצי האי ערב . 
אך המסורת המוסלמית חושפת בין השיטין כיחלק מן המורדים אמנם הציגו את עצמם כנביאים וכמנהיגים פוליטיים ( ממש כמו מוחמד ! 
) , אך רבים מן השבטים המעורבים במלחמה לא היו כופרים . 
הם דחו את השלטון הפוליטי של האסלאם ורצו לשמור על עצמאותם הפוליטית והכלכלית מול מדינה , בלי שנלוותה אליהם יומרה דתית . 
כמו כן , לגבי שבטים מסוימים אין כל עדות שאי פעם התאסלמו . 
הצלחתו של אבו בכר איחדה את חצי האי ערב תחת שלטון ריכוזי של מדינה . 
המלחמות הללו היו הבסיס להתפשטות הטריטוריאלית של המוסלמים מחוץ לחצי האי ערב . 
עד אמצע המאה ה - , 8 לאחר שני גלי כיבוש גדולים , השתרעה האימפריה מהודו וסין במזרח ועד צרפת במערב . 
ההשתלטות הצבאית והפוליטית הקדימה מאוד את תהליך ההתאסלמות , שהיה איטי יותר . 
לאזורים הרחוקים יותר , דרום - מזרח אסיה ואפריקה השחורה מדרום לסהרה , הגיעו מוסלמים בתקופה מאוחרת יותר , וההתפשטות הדתית התרחשה בשל הופעתם של סוחרים מוסלמים ולא בשל השתלטות צבאית . 
ה " אומה " המוסלמית 
האסלאם היה לדת החשובה ביותר בחצי האי וה " אומה " המוסלמית היתה לכוח הפוליטי והצבאי החזק ביותר . 
מה היו הסיבות להצלחה המפתיעה הזו ( מפתיעה , כמובן , רק לא - מוסלמים ) ? החוקרים מקשרים אותה לעדיפות הצבאית של המוסלמים כמו גם לתחושת השליחות והתהילה שלהם . 
אך יש לה קשר גם ליחסם של יושבי חצי האי לדתם הפוליתיאיסטית . 
החברה שבה פעל מוחמד היתה חברה אלילית , פרגמטית באמונתה . 
היא לא היתה קשורה בעבותות של אמונה ומחויבות לאלוהיה . 
ההתאסלמות הנרחבת והמהירה של יושבי חצי האי מעידה כי מידת המחויבות לאלים השונים היתה מוגבלת וכי האל של מוחמד היה אטרקטיבי : הוא הוצג כאל חזק יותר מכל ישות אלוהית שהיתה מוכרת עד אז בחצי האי ערב . 
מעבר לכך הוא היה אל מוכר . 
אללה היה ראש האלים בפנתיאון הערבי . 
מוחמד יצר שילוב של דת ופוליטיקה . 
הקשר בין אללה לאומה איפשר את גיבוש החברה המפוצלת לכלל כוח ריכוזי ואפקטיבי , שהצליח בתוך זמן קצר להפוך את הערבים לשחקן ראשי בזירה העולמית . 
השליחות הפוליטית והדתית של מוחמד – והשתיים היו משולבות זו בזו – הציעה תוכנית אטרקטיבית . 
המונותיאיזם קיבל ביטוי פוליטי בדמות התפשטות הדת והכיבושים שענו על צרכים חומריים . 
המסר של מוחמד היה שונה מן המסר הנוצרי וממודל חייו של ישו הנוצרי ( הגשת הלחי השנייה ) , ודומה יותר למודל היהודי של נביא לוחם היוצר אומה ועומד בראשה , כמו משה . 
הגירה , נדודים , הכנה לכיבוש הארץ המובטחת , מלחמות ומעשי הרג – כל אלו היו משותפים למוסלמים וליהודים . 
אבל היה הבדל חשוב : בעוד הסיפור המקראי משתמש בתיאורים אתניים ( העברים אל מול עמים אחרים ) , הקוראן מציג קטגוריות אידיאולוגיות . 
הסיפור הוא על מוסלמים כנגד עובדי אלילים כופרים . 
האסלאם אינו משפחה ואללה אינו " אלוהינו ואלוהי אבותינו " . 
האסלאם הוא מחויבות לדת והתמסרות לרצון האל . 
ה " אומה " המוסלמית היא רב - לאומית ורב - גזעית כמו הנצרות . 
זו היתה מתכונת טובה לבניית אימפריה . 
ח ' ליפה 
התואר ח ַ ' לִיף ( ח ַ ' לִיפָה ) ציין את המנהיגים הפוליטיים של הקהילה המוסלמית לאחר מות הנביא . 
פירוש השם הוא " מחליף " , מחליפו של הנביא . 
הח ' ליפים היו ממלאי מקומו של הנביא כמנהיג פוליטי : הם עסקו בענייני צבא ומינהל . 
לא היתה בידיהם סמכות דתית , שהרי הנבואה פסקה עם מוחמד , חוֹתֵם הנביאים . 
הסמכות הדתית נמצאת בידיהם של חכמי הדת ( העֻלָמָא ) . לתואר ח ' ליף יש יוקרה מיוחדת : הוא אינו מנהיג של מדינה או של אזור מוגדר אלא של כל קהילת המוסלמים . 
כפי שיש אומה מוסלמית אחת ומאוחדת ( לפחות באופן תיאורטי ) , כך יש ח ' ליפה אחד ( לפחות אמור להיות ) . 
ההתפתחות ההיסטורית של המדינה המוסלמית שינתה את משמעות התואר . 
מתואר של מנהיג פוליטי בעיקרו , נטען המונח ח ' ליפה משמעויות מוסריות ודתיות . 
עם התפוררות המדינה המוסלמית הריכוזית בימי הביניים המאוחרים , איבד הח ' ליף את סמכויות השלטון בפועל . 
הוא נשאר דמות סמלית של הריבון וראש האומה המוסלמית . 
הסולטאן העוסמאני נטל - בנוסף לתארים אחרים מהעולם הפוליטי המוסלמי הפרסי והתורכי - את התואר " ח'ליף " . 
לא היה זה החשוב בתאריו . 
מסוף המאה ה - 18 נעשו ניסיונות להחיות את מוסד הח ' ליפות כמרכז העולם המוסלמי . 
אחד המנסים היה הסולטאן העוסמאני עבדול - חמיד ה - 2 ( שלט בשנים 1908 - 1876 ) . הוא טיפח מדיניות פאן - אסלאמית בניסיון לחזק את האימפריה העוסמאנית אל מול הלחץ מבפנים מצידן של קבוצות דתיות ואתניות לא - מוסלמיות , ואל מול הלחץ מבחוץ מצידן של מעצמות אירופה . 
הניסיונות הללו לא עלו יפה . 
בשנת 1924 ביטל מוסטפא כֶּמאל אַטאתורכ את מוסד הח ' ליפות באימפריה העוסמאנית שהפכה לרפובליקה של תורכיה . 
מאז אין ח ' ליף בעולם המוסלמי , אם כי מספר תנועות מוסלמיות מבקשות להחיות את המוסד מחדש . 
מטרתן להקים מדינה פאן - מוסלמית שתפעל על - פי חוקי האסלאם . 
מדינה זו תבטל את החלוקה הקיימת כיום למדינות - לאום , חלוקה שנתפסת כאמצעי שליטה של המערב הקולוניאליסטי במוסלמים . 
לשם כך נקראים מוסלמים להפיל את השלטון הנוכחי . 
זהו אחד השלבים בתיקון העצמי , תהליך של תחייה מוסלמית והתחזקות מול מה שמתואר כשליטת כופרים על מוסלמים , קרי המערב הנוצרי - יהודי . 
התואר ח ' ליף אמנם בטל כיום , אך תואר פוליטי אחר שהיה במשך מאות רבות של שנים נחלתם של הח ' ליפים בלבד נמצא עדיין בשימוש . 
על - פי המסורת המוסלמית , התואר אַמיר אל - מֻאְמִנין ( מילולית : " נסיכם / מפקדם של המאמינים " ) הומצא בידי הח ' ליף השני , עומר בן אל - ח ' טאב ּ . 
כיום , למעלה מ - שנה לאחר מכן , הוא משמש , למשל , את מלכי מרוקו מאז סוף המאה ה - 17 . 
זהו התואר החשוב ביותר שלהם מתוך רשימה ארוכה של תוארי שלטון , והוא שמעניק להם את סמכותם הדתית . 
מוחמד עומר , מנהיג הטליבּאן באפגניסטאן מ - 1996 ועד הפלישה האמריקאית ב - , 2001 השתמש גם הוא בתואר זה . 
פרק שלישי 
תורה בכתב ותורה בעל - פה : הקוראן והספרות החדית' 
דת הספר 
האסלאם הביא איתו לא רק אמונה חדשה ופולחן חדש , אלא גם תרבות דתית חדשה . 
התפשטות האסלאם בחצי האי ערב פירושה לא רק שינוי דתי אלא גם שינוי תרבותי . 
החברה הערבית הטרום - מוסלמית היתה חברה אנאלפביתית והפכה להיות חברה קוראת וכותבת . 
היו אמנם אנשים שידעו קרוא וכתוב בחברה הערבית הטרום - מוסלמית ( אחד מהם , וַרַקה בִּן נַוְפַל , פגשנו בפרק הקודם ) , אולם בתקופה המוסלמית רבים מן המכובדים שבאנשי הקהילות הערביות היו אנאלפביתים . 
בתקופה המוסלמית התקבעה הנורמה שאדם ראוי צריך לדעת קרוא וכתוב , ושתרבות האסלאם מבוססת על המילה הכתובה . 
האסלאם הוא אחת מדתות הספר , ובמרכז הווייתו נמצא טקסט קדוש שהמאמינים קוראים , משננים ומפרשים כחלק מן החובות הדתיות שלהם . 
זהו שינוי של ממש בהשוואה לתרבות שבעל - פה שאיפיינה את החברה הערבית הקדם - אסלאמית , אולם גם בחברות אחרות שהאסלאם הגיע אליהן הוא חולל מהפך תפיסתי ותרבותי של ממש . 
יצירת הטקסטים החשובים היתה תהליך ארוך , שהיה כרוך במאבקים פנימיים , תרבותיים ודתיים . 
למרות זאת נכסי התרבות של החברה הערבית המוסלמית עברו בסופו של דבר ממסירה אוֹראלית לקוֹרפּוּס כתוב . 
עם המעבר ההדרגתי לכתב פיתחה החברה המוסלמית גם כמה סוגות ספרותיות כתובות שענו על טעמיה ועל צרכיה בכל הקשור לאמונה ולתרבות . 
כפי שנראה בהמשך , בתהליך העלאת הטקסטים המילוליים על הכתב שימרה החברה משהו מהאופי האוראלי המקורי של הטקסטים הללו . 
המשורר ומקצוע השירה 
דוגמה לשינוי שעבר על החברה הערבית במאתיים השנים הראשונות לאסלאם ניתן לראות בשינויים שעברו על מקצוע המשורר . 
בתקופה הג'אהלית היה למשורר תפקיד חשוב ביותר בשבט . 
הוא חיבר שירים , שינן שירים קיימים בעל - פה והקריא שירים בפני קהל בהזדמנויות שונות . 
באמצעות שירים אלה הוא היה הארכיון האנושי שהנציח אירועים חשובים ודמויות מפתח בחיי השבט ; הלהיב את הלוחמים בשדה הקרב ; נלחם בפיו באויבי השבט על - ידי חיבור שירים שלעגו לחסרונותיהם ; שימש עזר כנגדו של כוהן הדת בטקסים שונים ; שמר על כבוד השבט בכך שהזכיר את מעלות בני השבט וחסרונות יריביהם . 
סמכותם של המשוררים באה להם מיכולותיהם הלשוניות ומטיב הזיכרון שלהם . 
המשוררים עידכנו את שיריהם בהתאם לצורכיהם , כך שלכל שיר היו כמה גירסאות , שהשתנו מעת לעת . 
במהלך המאות 7 - 8 קמו למשורר הטרום - אסלאמי מתחרים , שלבסוף אף דחקו את רגליו . 
המשוררים החדשים התפארו ביכולת הקרוא - וכתוב שלהם , שבעבר לא נחשבה לתכונה הראויה לגאווה , וודאי שלא הקנתה למחזיק בה הילה של משורר . 
אם בעבר טענו משוררים לסמכות על השירה הערבית בשל זיכרונם , שאיפשר להם לימוד מדויק בעל - פה , עתה , במהלך המאה ה - , 8 דור המשוררים החדש טען ליכולת ולידע מקצועיים ( ומכאן לסמכות ) בתחום השירה , כי בשל העלאת השירה על הכתב הם משמרים אותה כארכיון טקסטואלי כתוב עם תכנים קבועים . 
עתה הם יכולים להבחין בין העבר ההיסטורי לעבר המיתולוגי המומצא , בין השיר האותנטי המקורי לשיר המזויף . 
המשוררים אינם גמישים יותר בשמירת החומר ( אין תוספות או שיכתובים ) , והם יכולים להכריע מהי הגירסה " הנכונה " . 
הקוראן 
הטקסט החשוב ביותר בארון הספרים המוסלמי הוא הקוראן , פרי ההתגלות האלוהית לנביא מוחמד . 
אין עוד חיבור עם מעמד כשלו . 
הקוראן אמנם תורגם לשפות רבות , מאז ימי הביניים המוקדמים ועד ימינו אנו , אך לפולחן כשיר רק המקור הערבי . 
על - פי התפיסה המוסלמית , תרגומים אינם יכולים להעביר את המסר העמוק של ההתגלות , שהרי הקוראן מביא את דברי האל בדיבור ישיר . 
מטעם זה התרגום אינו יכול להחליף את הקוראן הכתוב ערבית , ולכן גם מעמדו של הטקסט המתורגם אינו מקודש כמו זה של המקור . 
בו בזמן , בשל צורכיהם של מוסלמים רבים בראשית האסלאם ( כמו גם היום ) שאינם יודעים ערבית על בוריה , התקבל בקרב חכמי ההלכה העיקרון שמותר למוסלמים לתרגם את הקוראן , אך התוצר נחשב לפרשנות . 
בעידן שלפני הדפוס הועתקו כתבי - יד של הקוראן כאשר בין השורות של הטקסט הערבי המקורי נכתב תרגום מילה במילה לשפה אחרת . 
כיום מודפסים ספרי קוראן שתורגמו לשפות שונות בידי מוסלמים והמיועדים לשימושם של מוסלמים עם התרגום לצידו של המקור הערבי ( תרגומים של הקוראן בידי חוקרים שלא למטרות פולחן נעשו ונעשים גם היום , והם , כמובן , אינם מחויבים לעיקרון תיאולוגי זה ) . הדגשת ערביותו של הקוראן עונה על התפיסה העצמית של האסלאם כדת ערבית ייחודית . 
לאחר שורה ארוכה של נביאי אמת בני אומות שונות , בחר אללה להעביר לאומה הערבית ובלשון הערבית , באמצעות חוֹתֵם הנביאים , מוחמד , את השלֵמה והמושלמת שבהתגלויות . 
משחקים ללימוד קוראן 
כדי להקל על ילדים שאינם דוברי ערבית ללמוד את הקוראן הומצאו משחקים שונים שנועדו ללמד את עיקרי הדת ואת הספר הקדוש תוך כדי משחק . 
דוגמה לכך היא משחקי כרטיסיות הנמצאים בשימוש בתורכיה . 
על צידו האחד של הכרטיס מודפס פסוק מהקוראן בצורתו המקורית בערבית , ובצידו השני מופיע התרגום לתורכית . 
משחקים מעין אלה פופולריים מאוד בירידים המוקמים בזמן החגים . 
בעיני המאמינים הקוראן אינו מעשי ידי אדם . 
הוא עותק של הקוראן השמימי שהתקיים עוד לפני היות העולם . 
הואיל והוא יצירה אלוהית לא ניתן לחקות את הקוראן , ולכן גם לא לתרגם אותו תרגום נאמן באמת . 
ה"אִעְג'אז " , ייחודיותו של הקוראן , היא פלא שאין שני לו , והיא זו השמה לאל ניסיונות של בני תמותה לחקותו . 
באסלאם האורתודוקסי התקבל העיקרון שהקוראן נצחי כמו האל עצמו . 
קבוצות שונות בימי הביניים דחו את הטענה הזאת בטענה שהיא פוגמת באמונה שהאל הוא היש הלא - נברא היחיד . 
הם טענו כי הקוראן נברא בידי האל . 
אולם הרצון להעניק קדושה עליונה לקוראן ולהבדיל אותו מכל ספר קדוש אחר ניצח לבסוף . 
הקוראן מחולק ל - 114 פרקים ( כל פרק נקרא סוּרה ) , המסודרים באופן כללי על - פי אורכם , מהארוך ביותר לקצר ביותר . 
כך מונה הסורה השנייה , " הפּרה " , 286 פסוקים , ואחריה סורת " בֵּית עַמְרָם " שבה 200 פסוקים . 
הפרקים האחרונים , שהם דווקא ההתגלויות הראשונות , כוללים פסוקים ספורים . 
סדר זה , מן הארוך לקצר , אינו נשמר באופן קפדני , וישנם כמה יוצאים מן הכלל . 
למשל , הסורה השישית , " המִקנֶה " , מונה 165 פסוקים אך היא באה אחרי " השולחן הערוך " , שבה 120 פסוקים בלבד . 
הפרק הפותח את הקוראן הוא הדוגמה הבולטת ביותר : סורת אל - פאתִחה ( " פתיחה " ) היא בת שבעה פסוקים ומשמשת לתפילה . 
בראש כל פרק מופיעים שם הסורה ומספרה , אם כי רוב פרשני הקוראן מתייחסים לסורות השונות בשמן ולאו דווקא על - פי מספרן הסידורי . 
הואיל והשמות ניתנו בשלב המאוחר להתגלות , אין בהכרח אחידות בשמותיהן של סורות מסוימות במהדורות שונות של הקוראן . 
סורה מספר , 17 למשל , ידועה בעולם הערבי בשם " המסע הלילי " , אך קרוב לוודאי שמוסלמים מהודו ומפקיסטאן יתייחסו אליה כאל סורת " בני ישראל " . 
בנוסף לכך , בראש כל סורה מופיעים מספר פסוקיה וציון אם היא התגלות מהתקופה הראשונה , שבה מוחמד שהה עדיין במכה , או אם היא מאוחרת יותר וירדה בעיר מַדינה לאחר ההִג'רה . 
כל סורה , למעט התשיעית , פותחת ב"בַּסְמלה " , היא הנוסחה " בשם אלוהים הרחמן הרחום " ( " בִּאִסְם אַלּלה אל - רַּחְמאן אל - רַּחִים " ) . 
המֻעתזלה והמִחנה 
אחת התנועות האינטלקטואליות שפעלו בימי הביניים בבגדאד המוסלמית , המֻעְתַזִלָה ( " המתבדלים " ) , הושפעה מהפילוסופיה והלוגיקה היווניות . 
אנשיה אימצו את דרכי החשיבה , הדיאלקטיקה והרציונליות אל תוך התיאולוגיה המוסלמית . 
תנועה זו האמינה שהאל מחויב לעשיית הצדק , ולכן קיימת בחירה חופשית בעולם ; האושר והייסורים בעולם הבא ניתנים על - סמך המעשים שבני אדם עושים בעולם הזה ולא בשל גזירה קדומה של האל . 
הם ביקשו לטהר את האל מתפיסות אַנְתרוֹפּוֹמוֹרפיסטיוֹת ( דימוי האל באמצעים גשמיים ) . הם הקפידו בראיית הקוראן כיש שהאל ברא מאין , כמו את העולם . 
כך מקבל הקוראן מעמד של יצירה אלוהית הכפופה לאל ובשום פנים אינה שווה לו . 
בתחילת המאה ה - 9 התערב אחד הח ' ליפים בוויכוח וניסה לאכוף עמדות הקרובות למֻעְתַזִלָה . 
כל מועמד לתפקיד רשמי נתבע להצהיר כי הוא מקבל את עמדת המֻעְתַזִלָה בעניין הקוראן . 
אלה שסירבו נרדפו ואף נכלאו . 
מדיניות זאת , המכונה המִחְנָה ( " מבחן " או " בחינה " ) , עוררה התנגדות עזה והשלטונות נאלצו לחזור בהם . 
האירועים סביב המִחְנָה לא היו רק ויכוח תיאולוגי אלא התנגדות לעצם מעורבותו של הח ' ליפה בענייני אמונה – וזו עברה לסמכותם של אנשי הדת . 
העלאת הקוראן על הכתב ועריכתו 
ההתגלות ירדה אל מוחמד חלקים - חלקים . 
הוא שינן כל חלק והכתיב אותו למזכירו . 
עשרות שנים נשמר הקוראן על - פה . 
במציאות של מיעוט יודעי קרוא וכתוב , החברה המוסלמית העדיפה ידע המועבר במיפגש פנים אל פנים ממקור מהימן אחד לאחר על פני העתקה מכתב יד אחד למישנהו . 
. 
אולם באמצע המאה השביעית הוחלט להעלות את הקוראן על הכתב . 
הסיבה הרשמית היתה החשש שמותם של רבים ממשנני הקוראן המהימנים ביותר עלול לסכן את העברתו המדויקת של הטקסט מדור לדור . 
סביר להניח שהצלחתו הגדולה של האסלאם והתבססותו הפוליטית דחפה את ההנהגה המוסלמית לקבע את הטקסט בנוסח מוסכם ואחיד , שימנע מחלוקות . 
סביר גם להניח שהמגע עם אוכלוסיות גדולות של בני דתות מונותיאיסטיות אחרות השפיע על ההחלטה להציג בפני מתאסלמים פוטנציאליים ספר קדוש , שניתן גם להפיץ אותו במהירות ללא התהליך המייגע של שינון טקסט ארוך מאוד . 
הח ַ ' ליף השלישי , עות'מאן בן עַפאן , זימן ועדה שהורכבה ממזכיריו של הנביא וייפה את כוחם להעלות את התגלויות הנביא על הכתב . 
פועלו של עות'מאן הוא אבן דרך בהתפתחות הקהילה המוסלמית . 
מדובר לא רק בעצם העלאת הקוראן על הכתב , אלא באיסוף כל ההתגלויות ובעריכתן . 
המסורת המוסלמית מדגישה כי חברי הוועדה שמרו על נאמנות מוחלטת למקור האלוהי . 
כעוזריו של הנביא הם הכירו היטב את התגלויותיו והם הסתמכו גם על קטעים כתובים שליקטו . 
עם זאת , גם אם ביקשו להיות מתעדים בלבד , ברור לחוקרים כי חברי הוועדה של עות'מאן הפעילו שיקול דעת . 
הם אלה שהכריעו בין גירסאות שונות לאותה ההתגלות ובכך יצרו את הגירסה ה " נכונה " . 
ההתגלות ירדה אל מוחמד בשלבים , במיקטעים שאורכיהם אינם שווים . 
חברי הוועדה קיבצו את המידע לפסוקים ולפרקים . 
הם שהחליטו על אורכם של משפטים , מהי החלוקה לפרקים ומהו סדרם . 
למיבנה יש ללא ספק השפעה על התוכן . 
לטענת השיעים , הוועדה התערבה גם בתוכנו של הקוראן עצמו . 
הם מאשימים את חברי הוועדה כי עשו יד אחת עם עות'מאן לפגוע בזכויותיו של עַלי , בן דודו של הנביא וחתנו , לח ' ליפוּת : בזדון השמיטו מילים או שברי פסוקים שתמכו בטענותיו של עלי כי הנביא בחר בו במפורש כיורשו . 
פרשני קוראן שיעים יודעים להצביע על מילים בפסוקים קיימים שהוצאו במזיד מהקוראן . 
בכך , יש לומר , הם מַפנים כלפי מוסלמים טענה מקובלת של מוסלמים נגד יהודים בדבר זיוף הטקסט המקודש מטעמי נוחות . 
מכל מקום , בין אם היו בנמצא פסוקים התומכים בעַלי שסולפו או הועלמו כליל ובין אם לאו , ברור כי לעות'מאן היו גם מטרות פוליטיות . 
הוא ביקש ליצור נוסח אחד מחייב שיהיה מקובל עליו . 
לאחר שהוועדה השלימה את עבודתה , נשלח לכל הקבוצות המוסלמיות באותם הימים עותק של הקוראן " הרשמי " . 
נוסחים אחרים הושמדו . 
גם בצורתו הכתובה שומר הקוראן משהו מהיותו טקסט שנאמר גם בעל - פה . 
שתי דוגמאות לכך הן הקִרַאא ָ ' את והפַוַאתִח . 
הקִרַאא ָ ' את , כלומר " הקְרִיאוֹת " , הן צורות שונות שבהן ניתן לקרוא מילים מסוימות בקוראן , מעין " קְרי " מוסלמי . 
הטקסט המקורי של הקוראן כלל רק את האותיות ללא כל ניקוד , הן סימנים דִיאַקְרִיטיים ( מעל ומתחת לשורה ) והן ציון ההגאים . 
בתחילה לא היתה לכך כל משמעות , שהרי המאמינים הראשונים ידעו כיצד להגות את הקוראן . 
אך הדורות הבאים , שהסתמכו רק על הטקסט הכתוב , לא היו בטוחים באשר לדרך שבה יש להגות מילים מסוימות . 
בדומה לעברית , גם בשפה הערבית ישנם מצבים שבהם אותו רצף של אותיות פתוח לקריאות שונות עם משמעויות שונות . 
במהלך המאה ה - 11 התקבעו שבעה אופנים שונים לקריאת המילים השנויות במחלוקת שבטקסט . 
למעשה מדובר במספר רב של גירסאות להקראת הקוראן , שכן כל אחד מהאופנים קיים בכמה וריאציות . 
קריאות אחרות מעֵבר לשבע הללו נדחו , אם כי שלוש מהן הוסיפו להתקיים כנושא שהתעמקו בו פרשני קוראן , למדנים של הדקדוק הערבי ומדקלמי קוראן מקצועיים . 
כל דרכי הקריאה נחשבות מהימנות באותה המידה , אך כיום רק שתיים נמצאות בשימוש . 
אחת מהן זכתה למעמד מעין - רשמי עת הפכה ב - 1924 לגירסה המצרית המקובלת . 
הפַואתִח , או " הפּוֹתְחוֹת " , הן צירופים של אותיות בודדות ( למשל א ' ל ' ר ' , או ט ' ה' ) המופיעות בראש כשלושים פרקים בקוראן מייד לאחר ה"בַּסְמלה " . למדנים מוסלמים הציעו לכך הסברים מהסברים שונים . 
לפי טענה אחת מדובר בקיצור או בראשי תיבות . 
ישנה טענה שמדובר בשריד של הטקסט האוראלי . 
לפי הסבר אחר , מוחמד פתח את הטפותיו הפומביות בקריאות בלתי ברורות בכוונה תחילה לעורר את תשומת לב הקהל . 
הועלו גם הסברים אחרים שהתבססו על הערך הגימטרי של האותיות השונות , אך גם כיום פשרן אינו ידוע בוודאות . 
כך או כך , הוועדה שערכה את הקוראן כללה גם אותן בטקסט . 
משהתקבע והתקדש הטקסט בצורתו הנוכחית , קיבלו גם האותיות המסתוריות תוקף של קדושה ולא ניתן להסירן . 
הקוראן כמורה דרך למוסלמי 
הקוראן אינו ספר היסטוריה או משפט . 
החיבור עוסק באמונה ובמוסר , ויש בו משהו מכל אלה : סיפורי נביאים , תיאורים של יום הדין , של הגיהינום וגן העדן , הצהרות על אחדות האל ועל גדולתו . 
יש בו תיאור של הפולחן החדש ועקרונות מוסר שונים ( לדוגמה : שיחרור עבדים , התנהגות נאותה כלפי יתומים ואלמנות ) . בקוראן כמעט שאין איזכור של שמות אנשים ומקומות . 
מטעם זה ניתן היה לערוך אותו תוך התעלמות מן הכרונולוגיה . 
פרשנות הקוראן מתייחסת להקשר הכרונולוגי של כל התגלות , ועוסקת באַסְבַּאב ּ אל - נֻּזֻוּל ( מילולית : הסיבות לירידה [ של הפסוקים מהשמים ] ) . פרשנות זו מבחינה בין התגלויות שירדו למוחמד עוד במֶכָּה לאלה שקיבל לאחר ההִג'רה למַדינה . 
כל סורה בקוראן פותחת בציון מפורש אם ( כולה או חלקה ) ירדה במכה או במדינה . 
הפרשנות גם מנסה להציג כל סוג כקבוצה נפרדת . 
אך כאמור , האופן שבו נערך הקוראן מתעלם ממוקדם ומאוחר כרונולוגי , משום שלא היה בכוונת העורכים לפרוש בפני הקורא עלילה . 
הקוראן משתמש בחומרים קודמים , בעיקר ממקורות יהודיים , אולם הוא משתמש בהם בדרך ייחודית . 
השוואה בין סיפורי יוסף במקרא ובקוראן ממחישה את הדבר . 
סיפורו של יוסף הוא נושאה של סורה שנים - עשר , " יוסף " . 
לכאורה , הסיפור בקוראן חוזר על המוכר מספר בראשית , עם תוספות מסוימות ( לדעת חוקרים אחדים תוספות אלה הן עדות להשפעת האגדה והמדרש היהודיים ) . גם בקוראן אנו פוגשים את יוסף בעל החלומות שאחיו מקנאים בו . 
יוסף מוּרד לבור , ובסופו של דבר מגיע למצרים לביתו של אציל מצרי שמגדל אותו כבנו המאומץ . 
בשל אשת אדונו נזרק יוסף לכלא ; זו חשקה בו בשל יופיו הרב , ומשלא נענה לשידוליה הביאה למאסרו ( המסורת המוסלמית נוקבת בשמה של אשת פטרונו , זֻלַיְח ָ ' ה ; השתוקקותה ליוסף הפכה בתרבות המוסלמית למודל ספרותי ומוטיב אמנותי של אהבה עד כדי שיגעון ) . בכלא מפרש יוסף חלומות של שני אסירים . 
אחד מהם ניצל , ולימים מזכיר את שמו בפני מלך מצרים כאשר זה חולם חלום שמיטב חכמי החצר אינם מצליחים לפרשו . 
יוסף מפענח בהצלחה את חלומו של המלך וזוכה לתהילה ולמעמד בכל רחבי מצרים . 
אחי יוסף מגיעים מצרימה כדי להצטייד בתבואה ופוגשים את יוסף אך אינם מזהים אותו . 
יוסף מחייב אותם להביא בפניו אח נוסף , ולבסוף הוא מתגלה בפניהם ומתאחד עם משפחתו . 
הוא אומר כי בכך מתגשמת הנבואה בחלומו הראשון ומצהיר על שליטת האל בחייו . 
הסיפור של יוסף בקוראן מנותק מן ההקשר ההיסטורי של תולדות משפחת יעקב ושיעבודם של בני ישראל במצרים . 
הסיפור בקוראן מלמד על כוחו של האל ועל יכולתו לסכל את הרצון האנושי . 
סיפור יוסף מסתיים בתזכורת שאין לבני אנוש זכות לייחס דברים לאל , שהאל תמיד עומד לצד שליחיו גם כאשר אחרים זונחים אותם , וכי סיפורים מעין אלו הם אותות למאמינים . 
הסיפור הוא אחד מתוך כמה סיפורים דידקטיים , כולם נטולי הקשר היסטורי . 
הוצאתו מהקוראן אינה פוגעת ברצף , וניתן לקרוא אותו כסיפור עצמאי . 
יוסף המקראי , לעומת זאת , אינו מובן ללא ההקשר הרחב יותר . 
סיפורו הוא חוליה בהיסטוריה של עם ישראל כפי שהאל מכוון אותה . 
סוגים של פרשנות קוראן 
בשל הרצון להבין כל אות וכל הברה בקוראן התפתחה ספרות מוסלמית ענפה שעניינה פרשנות הקוראן . 
הפרשנות הנפוצה ביותר היא מסוג תַפְסִיר , ועניינה פרשנות " פשט " . 
פרשנות מעין זו עוקבת בדרך כלל אחר הטקסט בקוראן לפי הסדר מתחילתו ועד סופו , ומפרשת מילה במילה , ביטוי אחר ביטוי , פסוק אחר פסוק . 
פרשנות התַפְסִיר היא אחד מענפי הידע החשובים ביותר בהכשרתו של איש הדת המוסלמי , שיקדיש חלק ניכר מלימודיו במַדְרַסָה , מעין בית ספר ללימודי דת , ללימוד פרשני הקוראן החשובים . 
בשל הצורך להבין באופן המדויק ביותר את המלל הערבי של הטקסט המקודש , פותחו מדעי עזר כדוגמת בלשנות , פילולוגיה , מילונאות ועוד . 
קבוצות באסלאם שלא מצאו את התשובות שביקשו למצוא בטקסט הגלוי ובפרשנות צמודת המלל ( השיעים , למשל ) פיתחו פרשנות אלגורית , תַאְויל , המנסה לחלץ את המשמעות הסמויה המשוקעת בטקסט ונגישה רק ליודעי חן . 
תורה שבעל - פה 
הקוראן קובע עבור המאמין את המסרים הדתיים ואת עקרונות המוסר הכלליים , אך האסלאם אינו דת של אמונה ומוסר בלבד , כמו הנצרות . 
האסלאם הוא דת של מצוות , כמו היהדות . 
כיצד יודעים המאמינים איך לנהוג בחיי היומיום ? 
התשובה לכך היא הליכה בדרכו של הנביא , המשמש מודל לחיקוי . 
חייו של מוחמד מהווים תקדים מחייב לגבי המאמינים המבקשים ללכת בדרך הנביא , סֻנַּת אל - נַּבּי . 
סונים ושיעים 
מהמונח סוּנָה ( סֻנָּה ) נגזר המונח סוּנים , אנשי קבוצת הרוב בעולם המוסלמי ההולכים בדרך המסורת המקובלת . 
מולם נמצאים השיעים . 
פירוש המונח שִיעָה הוא " סיעה " , והכוונה לסיעת תומכיו של עלי בן אבי טאלב ּ , בן דודו וחתנו של מוחמד , שהוא ותומכיו האמינו כי הוא היורש הראוי של הנביא , אך קבוצות כוח בקהילה המוסלמית הצעירה דחקו את רגליו ואת רגלי תומכיו והם הפכו לקבוצת מיעוט . 
הסונים מצהירים בשמם על נאמנותם לנביא ולדרכו . 
השיעים אינם מערערים , כמובן , על מרכזיותו של מוחמד , וגם הם מקפידים על קיום אורח חיים על - פי המודל של הנביא מוחמד . 
אך כפי ששמם של השיעים מעיד , דרכם הפוליטית ( ולימים גם הדתית ) היתה שונה מזו של הרוב . 
בשל הצורך לדעת על הנביא פרטים רבים ככל האפשר , התפתחה באסלאם החל מן המאה השמינית ספרות ענפה שתיעדה את אורחותיו של הנביא . 
לא היה זה רק צורך אלא גם רצון . 
הנביא השאיר על המאמינים רושם בל יימחה , והיה זה אך טבעי שהמקורבים לו יהיו מעוניינים לספר אודותיו ומאמינים אחרים יבקשו לדעת עוד ועוד . 
אלה הן מסורות המתעדות את שהנביא אמר , עשה או התיר לאחרים במפורש או במרומז . 
זהו החַדית' ( מילולית : " דיבור " או " שיחה " ) , מונח המתייחס לכל מסורת בנפרד ולסוגה כולה . 
החדית' הוא התורה שבעל - פה שהפכה לתורה שבכתב . 
במהלך המאה ה - 9 הוכר החדית' כשֵני בסמכותו רק לקוראן . 
החדית' אינו דבר האל כמו הקוראן , אך יש גם בו הכוונה אלוהית . 
כך הפך החדית' להיות בסיס חשוב ביותר להלכה המוסלמית ( על החדית' כמקור להלכה המוסלמית ראו בפרק החמישי ) . 
סירה 
סוגה הקרובה לחדית' היא הסִירָה , הביוגרפיה של הנביא . 
בשתי הסוגות הגיבור הוא מוחמד , אך סוגי החומר שעליהם מתבסס החיבור ומטרותיו הם שונים . 
הסִירָה מתעדת את חיי הנביא באופן כרונולוגי , דבר דבור על אופניו , בעוד ספרות החדית' מתעדת אפיזודות מחייו ללא סדר כרונולוגי . 
בסירה חיי הנביא הם הנושא הבלעדי , בעוד שהחדית' מתרכזת בשאלות שיש בהן עניין הלכתי לקהילת המאמינים ומציבה את הנביא כמורה המנחה כיצד לנהוג בנושא מסוים . 
הסירה כוללת חומרים מגוונים , שאינם רק חדית' , כגון שירה , פרשנות קוראן , סיפורי מלחמות ועוד . 
מטרתה לבנות את דמותו של מוחמד כנביא תוך תחרות עם נביאיהן של קהילות דתיות אחרות ; להציג את מוחמד כמנהיג בעל שיעור קומה בינלאומי ; להרחיב ולהסביר פסוקי קוראן ולמקם אותם מבחינה כרונולוגית בתולדות חייו של הנביא ; לתעד את מעשיהם וגבורותיהם של המוסלמים הראשונים ולהציב נורמות התנהגות לקהילה המוסלמית הצעירה . 
ספרות החדית' עוסקת במצוות ובפולחן , בעיקרי אמונה , ביחסים שבין אדם למקום ובין אדם לאדם , במלבוש , במאכל ובמשקה , ועוד . 
לנוחות המשתמש , רבים מקובצי החדית' מאורגנים על - פי נושאים . 
ישנו חלק קטן מהם המאורגן על - פי מוסרי המסורות . 
קבצים מסוג זה משמשים אנשי דת המעוניינים ללמוד את המסורות הקשורות באדם מסוים , ולאו דווקא ללמוד כיצד לנהוג בפועל בתחום מסוים של החיים . 
המטרה במקרה זה היא לנתח את תכונותיו ואיכויותיו של האדם כמוסר חדית' . 
חדית'ים מהימנים ובלתי מהימנים 
החדית' מבוססת על עדויות של בני דורו של הנביא היכולים להעיד מכלי ראשון על מעשיו . 
עדויות אלה עברו בעל - פה מדור לדור למעלה ממאה שנה , עד שהחל תהליך העלאתן על הכתב . 
כאשר הועלו על הכתב , תועדה בכתב גם שרשרת המוסרים ( אִסְנַאד ) שהעבירה בעל - פה את תוכן הסיפור כשהמסורת עדיין נשמרה בזיכרונם של המאמינים . 
במהלך המאה ה - 8 התברר לקהילה המוסלמית הצורך לדלות מבין מאות אלפי החדית'ים את המהימנים ביותר . 
במקביל לתהליך קיבוץ העדויות , היה צורך לברר אם הן אכן עדויות אמת או המצאות מאוחרות יותר , שיוחסו בשגגה או במכוון לנביא . 
בשל מעמדו הייחודי , הפך הנביא מכשיר לגיטימציה בחברה המוסלמית . 
כל מעשה או רעיון שניתן היה לייחסו למוחמד זכה בהכשר , ובמהלך הדורות יוחסו למוחמד חדית'ים סותרים על - פי צורכי התקופה או הקבוצה שייחסה אותם לנביא . 
הבדיקה התמקדה בשרשרת המוסרים ולא בתוכן המסירה ( מַתְן ) . 
הנביא , בזכות חסדו העצום של האל , יכול היה לומר ולעשות כל דבר . 
למשל , להתייחס דברים שיקרו בעתיד או במקומות רחוקים שאינם מוכרים לו אישית . 
בדיקת מהימנות החדית' בהתבסס על תוכנו היא בגדר העברת ביקורת על הנביא עצמו וייחוס מוּגבּלוּת לשליח האל . 
אך בדיקת שרשרות המסירה של המסורות היתה לגיטימית , וכך יכלו אוספי החדית'ים לבדוק מי הם המוסרים . 
אם אלה התגלו כאנשים שניתן לסמוך על אמונתם , מהימנותם וזיכרונם , התקבל תוכן המסירה כמהימן והועלה על הכתב בתוך קבצים שהתיימרו לכלול רק חדית'ים מהימנים . 
על - סמך בדיקת המוסרים באופן אישי ושרשרת המסירה באופן כולל חולקו המסורות למספר קטגוריות של מהימנות / איכות . 
הגבוה ביותר היה חדית' מהימן ביותר שיש לקבלו ללא עוררין , ומתחתיו נמצאים חדית'ים חלשים יותר שיש לפקפק בהם , ולבסוף – מסורות שיש לדחות כליל . 
כך התפתח ענף ידע חדש בעולם האסלאם : מדע המוסרים . 
מומחים אספו כל שביב מידע הקשור במוסרים הרבים : מתי והיכן נולדו ונפטרו , אצל מי למדו ואת מי לימדו , מה היה אופיים , האם נחשבו לאנשים בריאים בנפשם ועוד . 
היה זה מדע חיוני ביותר . 
הפרטים הביוגרפיים " הטכניים " היו דרושים כדי לקבוע אם ייתכן שהמוסרים בשלשלאות המסירה השונות אכן נפגשו זה עם זה ומסרו איש לרעהו את החדית' הנמסר בשמם . 
הדיון באופי המוסרים ובאמונתם היה דרוש כדי לקבוע אם ניתן לסמוך על שיקול דעתם ועל מהימנותם . 
אנשים שהמוניטין שלהם היה ללא דופי הוכרזו מוסרים אמינים והחדית'ים שלהם התקבלו ; חדית'ים של מוסרים שנחשבו לבלתי אמינים , לבעלי זיכרון חלש או שאורח חייהם היה פסול , נדחו . 
" מדע האנשים " 
לצורכי " מדע האנשים " ( עַלַם אל - רִג ַ ' אל ) , גוף הידע החדש , התפתחו סוגות ספרותיות מיוחדות : הביוגרפיה ( תַרְג'מה ) והמילון הביוגרפי . 
תחילה יוחדו המילונים הללו לאיסוף מידע על מוסרי החדית'ים : היה זה כלי העבודה של הלמדנים כדי לקבוע את מהימנות המוסרים . 
אך תוך מאות ספורות התרחב הז'אנר לדמויות בתחומי עיסוק אחרים , ונערכו מילונים רבים שהנציחו דמויות שונות בהיסטוריה המוסלמית במיגוון תחומים : פוליטיקה ( שליטים , אנשי מינהל חשובים ) , דת ( משפטנים , מורים ) ואמנות ( משוררים , סופרים ) . 
בעולם הסוני התקבלה קבוצה של שישה קובצי חדית'ים כמהימנים ביותר , אם כי גם על ששת אלה הועברה לימים ביקורת בעולם האסלאם . 
שניים מהם נחשבים לחשובים מכל – האוספים של מוחמד בן אסמאעיל אל - בֻּח' ארי ( נפטר בשנת 870 ) ושל מוּסְלִם בן אל - חַג'אג' ( נפטר בשנת 875 ) . ערב נפילת קהיר המַמְלוּכּית בידי הצבא העוסמאני יצאו תושבי העיר לרחובות ובידיהם עותקים מחיבורו של אל - בֻּח' ארי כסגולה לישועה שקיוו לה ( הצבא העוסמאני כבש את קהיר והביא אל קיצה את הסולטאנות הממלוכית בינואר 1517 ) . כדי להמחיש את אמות המידה המחמירות של שני העורכים הללו , מסופר שבררו עבור הקבצים שלהם אלפים בודדים של חדית'ים מתוך מבחר של מאות אלפים שבחנו . 
שני הקבצים חשובים באותה המידה , אם כי במערב עולם האסלאם היתה העדפה למוסלם בן אל - חַג'אג' ובמזרח למוחמד אל - בח ' ארי . 
פרק רביעי : מצוות היסוד לאורך ההיסטוריה המוסלמית 
עמודי האסלאם 
באסלאם חמש מצוות יסוד ( אַרְכַּאן אל - אִסְלַאם , מילולית " עמודי האסלאם " ) : עדות , תפילה , צדקה , צום ועלייה לרגל . 
מצוות אלה מוטלות על כל המוסלמים הבוגרים , כולל נשים , הבריאים בנפשם . 
1 . 
העדות , שַהאדה : זוהי הצהרת אמונה באל ובשליחו שכל מוסלמי חייב להעיד . 
היא מורכבת משני חלקים המופיעים בקוראן בנפרד , ואשר חוברו לעיקר אמונה מחייב אחד : " אין אלוהים מבלעדי אללה " ו " מוחמד הוא שליחו של אללה " . 
לכל אחד משני החלקים יש תקדימים בקוראן , אך לא כמשפט מחובר ומחייב . 
זוהי נוסחה המסכמת את מאפייני האמונה המוסלמית : ייחודו של אללה ושליחות מוחמד . 
העדות היא הראשונה שבין חמש מצוות היסוד , דבר המעיד על חשיבותה הרבה . 
הצהרת האמונה מניחה את הבסיס לכל היתר . 
היא משמשת כנוסחת ההתאסלמות , אך גם מוסלמים אומרים אותה לעיתים מזומנות והיא מהווה חלק בלתי נפרד מן הקריאה לתפילה ומן התפילה עצמה . 
2 . 
התפילה , צַלאה : את מצוות התפילה , יש לקיים חמש פעמים ביום - צהריים , מנחה , ערבית , לילה ושחרית . 
התפילה היא חלק חשוב באירוע העלייה השמימה של הנביא . 
בשמים ניתנה לו מצוות התפילה , ובמהלכה פגש מוחמד את משה ואת שאר הנביאים שקדמו לו . 
כך קושרות המסורות המוסלמיות העוסקות במצוות התפילה באסלאם בינה לבין מסורות מונותיאיסטיות קודמות . 
בו בזמן גם מתגאים המוסלמים כיצד הם עולים על המסורות הקודמות . 
המסורת המוסלמית מדגישה שהמוסלמים קיבלו על עצמם את החובה להתפלל חמש תפילות ביום והם אכן מקפידים לקיים אותה , בעוד היהודים מצווים להתפלל שלוש פעמים ביום בלבד , ואינם עומדים אפילו בדרישה זו . 
לכל תפילה קודמת היטהרות במים ( או בחול , במקרים שבהם אין מים זמינים ) . הקורא לתפילה , המואזין ( מוּאַד ִ ' ן ) , מכריז על תחילת המועד החוקי לתפילה , ועל המאמין להתפלל ממועד זה ועד לתום המועד החוקי . 
המואזין קורא לתפילה פעמיים , בהטעמה איטית ובקול רם , ממקום גבוה . 
הקריאה לתפילה מורכבת מסדרת הכרזות על גדולת אללה , שליחותו של מוחמד והזמנה לתפילה . 
נראה כי במאות הראשונות לאסלאם לא היו לכל המסגדים צריחים . 
לעיתים עמדו הקוראים על גג בית גבוה או על מגדל שהוקם לצרכים אחרים . 
לבסוף חוברו שני האלמנטים – בית התפילה והצריח – לכדי מבנה אחד , אולם חיבור זה הוא נוהג בלבד . 
כל מיבנה שאין בו צלמים ותמונות יכול לשמש כמסגד . 
מוסלמי יכול להתפלל בכל מקום ואינו חייב לעשות זאת בציבור או בבית תפילה ממוסד . 
ישנן מספר תפילות שאותן יש לומר בציבור . 
אחת מהן היא תפילת הצהריים ביום שישי , המשלבת דרשה ותפילה משותפת ( רוב המסורות מסכימות שהמניין הדרוש לתפילה זו הוא ארבעים גברים ) . חוקרים אחדים טוענים כי קביעת היום השישי לתפילה המשותפת במסגד מבטאת השפעה יהודית . 
אחרים סבורים שהמוסלמים בחרו ביום השישי דווקא כדי להדגיש את ניתוקם מן היהודים , שקבעו את היום השביעי כיום הקדוש , ומן הנוצרים , שקידשו את יום ראשון . 
חוקרים נוספים מדגישים לא את הבחירה ביום מסוים אלא את עצם התפילה המשותפת בציבור . 
לטענתם , מי שעודד את נוהג התפילה המשותפת במסגדים היו השליטים הראשונים אחרי מוחמד , שביקשו לכנס את כל הקהילה באופן תדיר כדי לקבל ממנה שוב הצהרת נאמנות פוליטית , וכך לחזק את שליטתם . 
התפילה במסגד נושאת מטענים פוליטיים וחברתיים החורגים מן אקט הפולחני של תהילה לאל . 
רציחתו של עוֹמַר בן אל - ח ַ ' טאב ּ , הח ' ליף השני לאחר מות מוחמד , בשעה שכרע לתפילה במסגד , הביאה לכך שהח ' ליפים הבאים התרחקו מקהילת המאמינים . 
כשח ' ליף בא להתפלל עם עדת המאמינים במסגד - והדבר נעשה לעיתים נדירות - הוא ייחד לעצמו מקום נפרד , מחשש לביטחונו . 
ההפרדה היתה גם חלק מגינוני כבוד אריסטוקרטיים שהח ' ליפים החלו לסגל לעצמם בהשפעה פרסית וביזנטית . 
הריחוק התקבל בקהילה כניתוק , והשליטים ספגו ביקורת על כי זנחו את פשטות ההליכות של מוחמד , שביתו שימש גם כבית תפילה והיה פתוח בפני כל מאמין . 
דרשת יום השישי , הח ֻ ' טְבָּה , עוסקת בענייני מוסר ואמונה כלליים , אך לעיתים מזומנות תוכנה מתקשר במרומז או בגלוי לעניינים הפוליטיים שעל סדר היום . 
נהוג , למשל , להזכיר את שם השליט , והשמטתו פירושה למעשה הכרזת מרד . 
השלטון מעוניין לשלוט בדעת הקהל , ולכן מכַוון לדרשן הרצוי לו . 
קהילת המתפללים מצידה מעוניינת גם היא להשפיע על זהות הדרשן , ובהיסטוריה ידועים מקרים שבהם המתפללים סילקו במכות דרשן שלא היה לרוחם . 
כאז כן היום , דרשת יום השישי משמשת בכל עולם האסלאם במה להתייחסות לנושאים חברתיים ופוליטיים עכשוויים וכלי להעברת מסרים . 
המסגד הוא מיבנה ריק כמעט לגמרי . 
יש בו בדרך כלל מִנְבַּר , במה מוגבהת לדרשן העשויה על - פי - רוב עץ או אבן . 
לפי הסבר אחד במסורת המוסלמית , המִנְבַּר הראשון הוכן למוחמד בימי זקנתו כדי להקל עליו בעת שנשא את ההטפות במסגד . 
הנגר , נוצרי - קופטי , תיכנן פריט ריהוט על - סמך היכרותו עם פריט דומה בכנסייה שהכיר . 
בקיר הפונה אל עבר מכה נמצאת גומחה , מִחְרַאב ּ , המסמנת את כיוון התפילה ( קִבְּלָה ) . בשל חשיבותה הגומחה מעוטרת , ובכך היא בולטת במיוחד על רקע שאר קירות המיבנה , שאינם מקושטים כלל או מקושטים בצניעות . 
המסורת המוסלמית מספרת שמוחמד התפלל תחילה לכיוון ירושלים , אך בשלב מוקדם יחסית ירדה משמים ההוראה , בדמות פסוק בקוראן , לסוב על עקביו ולהתפלל לכיוון מכה . 
כך נוהגת המסורת המוסלמית לפרש פסוקים 144 - 142 בסורה " הפּרה " . 
החוקרים רואים בכך את אחד הביטויים החשובים לשינוי אצל מוחמד , שינוי המבטא התנתקות מיהודי חצי האי ערב אחרי ניסיון כושל להתקרב אליהם . 
הפנייה למכה – מקום הפולחן הערבי – מציגה את שליחותו כהמשך של מסורת ערבית ולא כהשתלבות במסורת היהודית - נוצרית . 
ערבית כשפת התפילה 
שפת התפילה באסלאם היא ערבית , שהרי שפת הקוראן היא ערבית . 
במקרים מיוחדים , חלק מאסכולות המשפט המוסלמי היו מוכנות להתיר תפילה בשפה אחרת , בעיקר אם מדובר במוסלמי שהוא בור לחלוטין בשפה הערבית ואינו מסוגל ללמוד בעל - פה טקסט בערבית . 
הנושא נידון בתחילת ימי האסלאם , כאשר רוב המאמינים החדשים לא ידעו כלל ערבית . 
רבים מהם היו ממוצא פרסי , ולכן אנשי האסכולה החַנְפית , אחת מארבע אסכולות המשפט , התירו להתפלל בפרסית , ומכאן בהשאלה גם בשפות אחרות . 
יתר שלוש האסכולות דחו אפשרות זו . 
הם הציעו למתפלל לומר פרק אחר של הקוראן שאותו ילמד בערבית , לחזור על שמו של אללה לאורך פרק זמן תואם , או לחילופין לבחור בשתיקה למשך אותו הזמן . 
הנושא חזר לכותרות משביקש מוסטפא כֶּמאל אַתאתורכ , מקים הרפובליקה של תורכיה , להחליף את שפת התפילה והקריאה מערבית לתורכית , השפה הלאומית . 
הוא נכשל . 
אמנם עלה בידו לאכוף רפורמות חילוּן רבות ועמוקות , ובהן החלפת הכתב של השפה התורכית מאלפבית ערבי לאלפבית לטיני וביטול הרְעָלָה , אך ההתנגדות העממית אילצה אותו לחזור בו מהחלת התורכית במסגד , וזאת למרות שהתורכים משתייכים באופן מסורתי לאסכולת ההלכה החַנְפית , שהתירה להשתמש בשפות אחרות . 
עם זאת , ועדה ממשלתית הכריזה על טקסט מחייב בתורכית לקריאה לתפילה מצריחי המסגדים , והקונסרבטוריון באנקרה אף חיבר מוזיקה תורכית מתאימה . 
המואזינים הודרכו בכל הקשור לגירסה התורכית החדשה , אך המקור הערבי לא נאסר . 
הגירסה התורכית היתה אפוא בגדר אפשרות ולא חובה . 
בפועל , גם כיום הקריאה לתפילה ( וכמובן התפילה עצמה ) נעשות בערבית , גם בתורכיה . 
3 . 
צדקה , זַכָּאת : בדומה לתפילה , הצדקה מופיעה בקוראן כמרכיב בסיסי במערכת המוסרית שביקש האסלאם להנחיל . 
פסוקים מפורשים בקוראן מבהירים ממי יש לגבות את המס , מאיזה סוגים של רכוש יש לגבות אותו , ומי זכאי ( ולאו דווקא זקוק ) ליהנות ממנו . 
פסוק 60 בסורה התשיעית , סורת " ההצהרה " , קובע : " כספי הצדקה נועדו רק לעניים ולנזקקים ולמופקדים עליהם , ולאשר יש לקָרֵב את ליבו , ולשיחרור עבדים , ולכורעים תחת נטל חובות , ולמען אלוהים , ולהֵלך בדרכים . 
כך ציווה אלוהים , ואלוהים יודע וחכם . 
הזַכָּאת הוא מס חובה המוטל על המוסלמים ונגבה באופן ממוסד על - ידי פקיד ממונה של המדינה . 
מטרת מס הזכּאת , כפי שהיא מופיעה בקוראן , אינה להביא לחלוקה שוויונית של הרכוש : החברה המוסלמית מכירה במציאות של הבדלים כלכליים וחברתיים , ובו בזמן קוראת לסולידריות חברתית ולמוסר בסיסי . 
הקוראן מעודד את מתן הזכּאת בכך שלנותן מובטח שיפור עצמי מבחינה רוחנית וכלכלית . 
כך קובע , למשל , פסוק 39 בסורת " ההצהרה " : " כל זַכָּאת אשר תיתנו , בבקשכם לחַלות את פני אלוהים – העושים כך ירוויחו כפליים . 
הזכּאת הוא המס היחיד המוטל על מוסלמים המוזכר בקוראן . 
על לא - מוסלמים הוטלו מס הגולגולת ( ג ִ ' יזְיָה ) ומס הקרקע ( ח ַ ' רַאג' ) כחלק ממעמדם כנתינים בני חסות במדינה המוסלמית . 
מיסים אלה לא הספיקו כדי לממן את צרכיה של המדינה המוסלמית . 
השלל שנפל בידי הכובשים המוסלמים העשיר אמנם את קופת המדינה , אך גם הוא לא הספיק עם הזמן למימון צרכיה הגדלים של האימפריה . 
הוטלו אפוא מיסים נוספים , מעבר לזכּאת , גם על הנתינים המוסלמים . 
גביית מס שאין לה לגיטימציה דתית מהקוראן גרמה להתמרמרות רבה מצידם של רבים שראו בה מעשה של חטא ועושק . 
ברבות השנים נושא המיסים נהיה לאבן בוחן לשלטון המוסלמי : האם הוא " מאמין " או " כופר " . 
המנגנון העיקרי של רווחה חברתית בעולם האסלאם אינו הזכּאת , מצוות היסוד מהקוראן , אלא דווקא מתן תרומה אישית וולונטרית , הצַדַקָה . 
המוסד העיקרי העוסק בצדקה הוא ההֶקְדֵש ( וַקְף ) , מוסד שאינו מהקוראן ושחוקיו פותחו בידי אנשי הלכה במאות 8 - 9 . 
משמעות השם וַקְף - " הגבלה " או " הפסקה " - מעידה על אופיו : מדובר בהוצאת רכוש מבעלות פרטית וניצולו למטרות שונות . 
הֶקְדֵש יכול להיות לטובת הכלל ( גמילות חסדים בדמות הקמת מוסדות ציבור ואחזקתם השוטפת ) או לטובת אדם או משפחה ( ובכלל זה משפחת המקדיש ) . ניתן להקדיש רק נכס פרטי הנמצא בבעלות מלאה של המקדיש . 
גם השליט אינו יכול אפוא להקדיש נכס ממלכתי אלא רק את רכושו הפרטי . 
מעשה ההקדשה חייב להיות סופי ומלא ולא זמני או חלקי . 
הרכוש המוקדש אמור להיות רכוש מניב פירות , וָלא – הקרן תסתיים וכך תתבטל הנצחיות של הוַקְף . 
משום כך לא ניתן עקרונית להקדיש כסף , שהרי ריבית אסורה . 
עם זאת , בתקופה העוסמאנית הקדשת כסף מזומן הפכה לדבר מקובל בלב האימפריה ( מזרח הבלקן ומערב אנטוליה ) , נוהג שקיבל לאחר מכן הכשר משפטי , מאיש הדת הבכיר באימפריה ( אמנם לא בלי ויכוחים נוקבים ) . הרווחים מרכוש הוַקְף נועדו למימון הקמתם ותיפעולם השוטף של מוסדות ציבור : מסגדים , בתי ספר ( כֻּתּאב ּ ומַדְרַסה ) , בתי תמחוי , הוֹספּיסים ובתי חולים , " מנזרים " של מיסטיקנים , אכסניות , ספריות , אך גם גשרים , סַבּילים וקברים . 
ניתן גם לייעד את ההקדש לתרומת ספרי דת למסגדים ולספריות , למימון צורכיהם של עולים לרגל עניים או יתומים הלומדים בבתי ספר . 
סביל 
סַבִּיל , מילולית " דרך " או " שביל " , הוא גם " דרך חיים " . 
למונח יש משמעות דתית של אורח חיים מוסלמי , קרי התנהגות נדיבה ועשיית מעשים טובים ללא כוונת רווח . 
בימי הביניים המאוחרים קיבל המונח גם משמעות ארכיטקטונית . 
מדובר במזרקה המספקת לציבור מי שתייה , אלמנט נפוץ בערים רבות בעולם האסלאם . 
הקמת סַבִּיל נחשבה מעשה צדקה , על בסיס אמירות בקוראן על חשיבות אספקת מים לצמאים . 
הסַבִּילים היו מעוצבים ומקושטים ונועדו לשמש גם אלמנט עיטורי ברחוב . 
4 . 
הצום , צַוְם : באסלאם מוקדש לצום חודש שלם , חודש רַמַדאן , התשיעי בלוח השנה המוסלמי . 
בשל התזוזה בלוח השנה , הוא יכול לחול בכל אחת מן העונות . 
צום הרמדאן הוא תקופה של היטהרות והתעלות רוחנית . 
בתחילה נמשך הצום מספר ימים , אולם בסופו של דבר קבע מוחמד כי יש לצום לאורך חודש רמדאן כולו . 
הצום נמשך מעלות החמה עד שקיעתה . 
עם שקיעת החמה רשאים המוסלמים לאכול . 
איסורים אחרים של תקופת הצום , למשל הימנעות מיחסי אישות , תקפים גם בלילה . 
העאשורא 
בתחילה נקבע הצום המוסלמי לעַאשוּרָא , היום העשירי בחודש הראשון בשנה , כנראה בהשפעת צום יום הכיפורים היהודי . 
משנותק הצום המוסלמי מן המסורת היהודית והועבר לחודש רמדאן , נשאר צום העאשורא צום רשות , כדי לא לפגוע במעמדו של חודש רמדאן . 
השיעים טענו את התאריך הזה במשמעות חדשה : ביום זה הם מנציחים את טבח כַּרְבְּלָא , האירוע שבו אנשי בית אוּמַייה , השושלת המוסלמית ששלטה בדמשק בשנים - 661 , 750 הרגו את חוּסֵין , בנו של עַלי ונכדו של הנביא . 
השיעים מתאבלים ביום זה אך אינם צמים , שכן הצום מבטא התעלות חגיגית ולא אבל . 
שני אירועים בעלי חשיבות דתית קשורים בחודש הרמדאן . 
בלַיְלַת אל - קַדְר , ליל הגורל , החלה על - פי המסורת סדרת ההתגלויות למוחמד . 
תאריכו של האירוע אינו חד - משמעי , אך נהוג לציינו ב - 27 בחודש . 
בתום הצום חוגגים המוסלמים את חג שבירת הצום , שחל ביום הראשון בחודש העשירי , שַוַאל . 
בלוח השנה המוסלמי שני חגים בלבד : עיד אל - פִטְר , חג שבירת הצום , הוא " החג הקטן " . 
עיד אל - אַדְחַא , חג הקורבן בתום העלייה לרגל , הוא החג הגדול " . 
5 . 
העלייה לרגל למכה , החַג' : את החג' חייב כל מוסלמי לקיים לפחות פעם אחת בחייו . 
טקסי העלייה לרגל מובילים את המאמין במסלול קבוע מתחנה לתחנה במכה ובסביבותיה . 
שיאו של המסלול הוא הכַּעְבָּה , הנמצאת במרכזו של המסגד הקדוש במכה . 
לאחר ארבעה ימים של טקסים , מתחיל חג הקורבן , החג החשוב בלוח השנה המוסלמי , הנמשך ארבעה ימים נוספים . 
הכעבה 
הכַּעְבָּה היא מיבנה דמוי קובייה הנמצא בתוך החצר הפנימית של המסגד הקדוש במכה . 
היא מכוסה כיסוי בד שחור ( בדרך כלל ממשי ) שעליו רקומים בחוטי זהב פסוקים מהקוראן . 
כיסוי זה מחודש בכל שנה , והנוהג הוא לעשות זאת כחלק מאירועי החג' . 
אספקת הכיסוי ( כּסְוָה ) הפכה לזכות של השלטון , שאינו מעוניין לתת לגורמים אחרים לתרום את הכסוה , לבל יתפרש הדבר כסימן לריבונות במקום . 
" העלייה הקטנה לרגל " 
החג' מתקיים במשך שלושה ימים בחודש ד'ו ּ אל - חַג ָ ' ה , החודש השנים - עשר בלוח השנה המוסלמי . 
מי שעולה לרגל בתאריך אחר אינו נחשב כמי שמילא את מצוות היסוד , משום שעלייה לרגל זו אינה נחשבת חג' אלא עֻמְרָה , " עלייה - לרגל קטנה " . 
זוהי מצוות רשות שעל - פיה מבקרים המאמינים רק במכה עצמה ולא באתרים האחרים . 
העלייה לרגל למכה וסביבותיה היתה נהוגה בחצי האי ערב עוד לפני הופעת האסלאם . 
הכעבה עצמה ואתרים הקשורים בה היו חלק בלתי נפרד מהפולחן האלילי שמרכזו מכה . 
השבטים הערבים נהגו לעלות אליה לרגל , ונכרתו בריתות בין השבטים השונים שהכירו באזור מכה כמקום מקודש שאין לשפוך בו דם . 
נאסרה גם המלחמה בזמן העלייה לרגל . 
משפחתו של הנביא שימשה בקודש באתר הכעבה : בניה שמרו את מפתחות הכעבה וסיפקו את צורכיהם השונים של העולים לרגל . 
מספר העולים לרגל בתקופה הקדם - מוסלמית היה כל - כך גדול שבעונת העלייה לרגל התקיימו שווקים בסמוך למוקדי הפולחן . 
שוק עֻכַּאט ' שהתקיים כחודש לפני העלייה לרגל היה הידוע והעשיר שבהם ( הוא גם הפך למרכז תרבותי , למשל מקום התכנסות של משוררים ) . לצידו פעלו שווקים שוקקים אחרים . 
נקודות המוצא לשיירות החג' 
שיירות החג' יוצאות באופן מסורתי משתי ערים . 
קהיר היא נקודת ההתאספות של מוסלמים ממערב עולם האסלאם , ועד סוף המאה ה - , 15 עת הושלמה הרקונקוויסטה בספרד , היתה זו שיירה גדולה במיוחד . 
דמשק היא נקודת האיסוף למוסלמים מן המזרח : הבלקן , אנטוליה , הקווקז ואסיה המרכזית . 
ההיסטוריה העירונית של קהיר ושל דמשק הושפעה רבות מהחג' . 
גלי העולים לרגל הביאו לפיתוח עירוני בשל הצורך לספק את צורכיהם ( מזון , מלבוש , בהמות רכיבה ועוד ) . דמשק , למשל , התפשטה במאות 16 - 17 דרומה לאורך הדרך שבה הלכו עולי הרגל למכה . 
מוחמד לא כפר בקדושתם של האתרים הקדושים האליליים , אלא העניק להם משמעות חדשה , שונה לחלוטין ממשמעותם הקודמת . 
מוחמד הפעיל תהליך הגדרה מחדש כדי לאסלם את המנהגים הג ַ ' אהִליים הקשורים בעלייה לרגל . 
הוא הזיז את מועדי הטקסים במהלך היממה , כך שטקסים הוקדמו או אוחרו והורחקו מן הזריחה והשקיעה , כדי להרחיק מהם פולחן של גרמי השמים . 
הטקסים עצמם קיבלו משמעות שהפכה אותם לחלק מאמונת הייחוד המוסלמית , למשל שיחזור מעמד יום הדין , או הנצחה של אירועים כמו עקידת ישמעאל ( על - פי המסורת המוסלמית , הכעבה נבנתה על - ידי ישמעאל ואברהם אחרי עקידת ישמעאל ) , סיפורה של הגר ועוד . 
לחלק מהטקסים בחג' אין הסבר ברור במסורת : אלה הן מצוות שִמְעִיוֹת המעמידות במבחן את נאמנותם ואמונתם של המוסלמים . 
אולם המאמינים התקשו לקבל מצוות ללא משמעות וביקשו לתת להן טעם , וכך נכנסו לאסלאם בימי הביניים מיגוון של אמונות חדשות הקשורות בחג' , שנועדו להעצים את חשיבות המצווה ולתת לטקסים השונים הסבר אסלאמי . 
תוכנן של אמונות אלה אינו עולה תמיד בקנה אחד עם המונותיאיזם . 
כך ניתן למצוא , למשל , מסורות המייחסות לכעבה כוחות על - אנושיים . 
החוקרת חוה לצרוס - יפה הראתה כיצד דווקא בתקופה המוסלמית הראשונה , הסמוכה לתקופה האלילית , רמת האלילות בטקסי החג' היא הנמוכה ביותר בהיסטוריה המוסלמית , והיא עולה ככל שמתרחקים בזמן וככל שהאסלאם מתפשט ומתבסס . 
האסלאם המבוסס עומד פחות על המשמר , מאחר שאין יותר תחושה של איוּם , וכך התאפשר לאמונות ולמנהגים החושפים אמונות פגאניות לצוץ מחדש . 
החל מאמצע המאה ה - 7 איבדו מכה ומדינה את חשיבותן כמרכזים פוליטיים . 
השליטים המוסלמים העבירו את מושבם אל מחוץ לחצי האי ערב , תחילה לדמשק ואחר - כך לבגדאד , לקהיר ולאסטנבול . 
אך מכה , כעיר הקדושה וכיעד לעולי רגל מכל רחבי העולם המוסלמי , שמרה על מעמד מיוחד . 
מכה היתה אבן שואבת של אנשים , של רעיונות ושל ממון . 
בה התקבצו מלומדים שהחליפו ביניהם ידע , דעות וספרים , והפיצו אותם הלאה עם שובם למקום מגוריהם . 
במכה מתכנס בימי החג' המון עצום , שרק גדל והולך עם השנים , לעיתים מעֵבר למה שהמקום יכול לאכלס ולשרת . 
הדוחק גורם לפעמים למהומות , המסתיימות לא פעם בקורבנות בנפש . 
לעיתיםאנשים נרמסים תחת רגלי אחרים , והצפיפות ותנאי סניטציה ירודים הם כר להתפרצות מחלות . 
הבעיה מתעצמת בשל חג הקורבן , שבמהלכו נשחט מספר עצום של כבשים בעבור החוגגים . 
לבעיות התברואה נדרש ד"ר מוחמד אל - פַחאם , שיח ' אל - אזהר , המרכז הדתי הסוני החשוב בקהיר , בין השנים 1969 – 1973 . 
למרות המדיניות לא לשנות מדיני החג' בשל ענייני תברואה ( הוראתו של השיח ' מחמוד שַׁלְתוּת , שיח ' אל - אזהר בשנים 1963 - 1958 ) , אל - פחאם שיבח , למשל , את החלטת השלטונות הסעודיים למנוע יצוא של מימי הזמזם , באר מקודשת הסמוכה לכעבה . 
באופן מסורתי מאמינים מוסלמים כי מי הזמזם מבורכים בסגולות רפואיות , אך אל - פחאם שיבח את יצוא המים בבקבוקים על - מנת למנוע מחלות . 
הוא גם קיווה שיימצא פתרון הלכתי לשרידי הכבשים המועלות קורבן בחג הקורבן לאחר החג' - סכנה תברואתית משמעותית שגדלה עם הגידול במספר עולי הרגל ( ולפיכךבמספר הכבשים הנשחטות ) . הוא הציע , למשל , להקים תעשיית שימורי מזון , וכך לנצל את השיירים לטובת המוסלמים וגם לפתור את בעיית ההיגיינה . 
ההתכנסות של עולי רגל מאזורים שונים בעולם עלולה גם להיות גורם בהתפשטותן של מגיפות . 
מכה היתה אחת החוליות בהפיכת הכולרה ליפּידֶמיה למגיפה עולמית במאה ה - 19 . 
במשך שנים רבות זו היתה מחלה אֶנְדֶמית בתת - היבשת ההודית ( היא תוארה לראשונה באופן רפואי - מדעי כבר במאה ה - ; 16 מקורה כנראה בנהר הגנגס ) , ובתחילת המאה ה - 19 התפשטה מערבה לאירופה , למזרח התיכון ולאמריקה לאורך דרכי המסחר . 
מחקר אֶפּידֶמְיוֹלוֹגי הראה שאחת החוליות המקשרות במעבר אל המערב היתה עולי רגל מהודו , שב - 1817 באו במגע במכה עם עולי רגל מוסלמים מאזורים אחרים , ואלה הפיצו את המגיפה בארצותיהם . 
השליטה במקומות הקדושים במכה ובמדינה מעניקה לבעליה יוקרה רבה בתחרות הפנימית בין שליטים בעולם האסלאם . 
במשך מאות שנים נהנו ממנה שליטי מצרים , ששלטו מקהיר גם בחג'אז . 
מאז הקמתה של הממלכה הסעודית בשנות ה - 1920 שולט בית המלוכה הסעודי בערים הקדושות . 
שליטים מוסלמים אחרים מפגינים את אדיקותם על - ידי מימון מפעלי צדקה לרווחת עולי הרגל . 
שליטים מוסלמים התחרו ביניהם על נוכחות מוגברת באתרים הקדושים , אבל רק מעטים מילאו בעצמם את מצוות העלייה לרגל . 
שליטים רבים לא יצאו לחג' מחשש שלא תהיה להם עיר בירה לחזור אליה . 
הסולטאן העוסמאני עוסמאן השני ( שלט בשנים 1622 - 1618 ) שילם בחייו אפילו על הבעת הרצון לצאת לחג' ( הוא היה הסולטאן העוסמאני הראשון שהוצא להורג ) : יריביו חשדו בו שהוא מנצל את החג' כאמתלה לצאת מאסטנבול , וכי כוונתו האמיתית היא להעביר את מרכז הכוח הפוליטי לעיר אחרת , שבה הם עצמם לא ייהנו מעמדות כוח . 
מטעם זה בחרו רוב השליטים לשלוח נציגים למלא את המצווה בשמם ולייצג אותם בטקסים . 
הסולטאנים הממלוכים במצרים , למשל , טיפחו את טקסי היציאה והחזרה של שיירות החג' השנתיות מקהיר וחזרה , ונהגו לשלוח את נשותיהם ברוב כבוד וטקס לעלייה לרגל כדי להראות נוכחות מפוארת ברחובות קהיר , נקודת המוצא של השיירה , לאורך דרך השיירה ובאתרי העלייה לרגל . 
מלחמת הקודש 
קיימות מסורות מוסלמיות הקושרות את מצוות החג' למצווה אחרת , המופיעה לעיתים כמצוות יסוד שישית אך לא נכללה בסופו של דבר בין עמודי האמונה : מצוות הג'יהאד ( ג ִ ' האד ) . משמעות המילה ג'יהאד היא " מאמץ " . 
בקוראן נקשר המונח בשמו של אללה , בהקשר של מלחמה בעבור אלוהים . 
מסורות מסוימות מרמזות על קירבה , וגם תחרות , בין מצוות הג'יהאד למצוות החג' , שלבסוף גברה עליה . 
שתי המצוות כרוכות במסע ובסכנה , אבל המאמץ אינו חייב להיות בהקשר צבאי . 
הוא יכול להיות מלחמה רוחנית . 
עם זאת , הג'יהאד נתפס בתקופות רבות בהיסטוריה המוסלמית כמלחמה בכופרים להרחבת גבולותיו של האסלאם ולהשלטת דרכו . 
מלחמת הג'יהאד מבטאת את תפיסת האסלאם כאמונה וכשלטון אוניברסליים האמורים להקיף את העולם כולו . 
השימוש בכוח למטרה זו הוא לגיטימי , והנופלים במלחמה זו , השַהִידים , נחשבים למרטירים שייהנו מזכויות רבות בעולם הזה ובעולם הבא . 
מלחמת ג'יהאד אינה מטרה בזכות עצמה , אלא רק אמצעי . 
השאיפה לשלטון עולמי באה לצד עיקרון בסיסי אחר בתפיסה המוסלמית , שעל - פיו יש לסבול את נוכחותם של בני דתות מונותיאיסטיות אחרות , ובראשם יהודים ונוצרים ( על - כך נרחיב בפרק השישי ) , בניגוד לג'יהאד נגד עובדי אלילים ומוסלמים שכפרו . 
ג'יהאד ביהודים ובנוצרים יש לנהל רק עד שהם נכנעים ומשלמים את מיסיהם למדינה המוסלמית . 
הדגשת חשיבות המצווה או עידונה , ההחלטה מי חייב בה וכיצד ניתן לקיימה ומי רשאי להכריז עליה – שאלות אלה נידונו בהרחבה וניתנו להן תשובות שונות ולעיתים גם סותרות . 
למשל , יש הטוענים כי ג'יהאד הוא חובה המוטלת על כל מוסלמי ( פַרְד עַיְן ) , ולפיכך עליו להשתתף באופן אישי במלחמה . 
לדעת אחרים חובה זו מוטלת על כלל הקהילה ( פַרְד כִּפַאיָה ) . במקרה זה די שמספר אנשים בקהילה ימלאו את החובה בעצמם ואחרים יתמכו בהם מוראלית או מעשית ( למשל כלכלית ) , כדי שהקולקטיב ייחשב כמי שעמד בה . 
ניתן לעקוב אחר השתנות הגדרות הג'יהאד בהתאם לנסיבות ההיסטוריות שבהן מצאה עצמה הקהילה המוסלמית . 
בתחילת דרכו היה האסלאם במהלך של התפשטות וכיבוש . 
הג'יהאד נתפס בעיקר במובנו הצבאי . 
כל מאמין נתבע להשתתף במאמץ המשותף , והג'יהאד אפילו הוגדר כמצוות יסוד שישית ( כך היה גם בתקופות מאוחרות יותר , שבהן קהילות מוסלמיות חשו מאוימות במיוחד ) . עם תום תקופת הכיבושים רבו הפרשנויות המעדיפות את המובן הרוחני , מובן של תיקון עצמי , על פני הפרשנות הצבאית . 
מהו שַהִיד 
המונח שַׁהִיד , מילולית " עד " , משמש בחברה המוסלמית בכמה משמעויות . 
האחת משפטית , וכאן הכוונה למוסלמי הרשאי להעיד בבית המשפט לגבי דברים שראה , ששמע , או שהם יֶדע מקובל ונפוץ . 
לעדות כשיר גבר מוסלמי בגיר , חופשי , בריא בנפשו וידוע ברמה מוסרית גבוהה ובהתנהגות ציבורית נאותה ( לפי ההגדרה של האסכולה החַנְפית - אדם שאינו מתהלך בציבור חשוף ללא כיסוי ראש , אוכל בפרהסיה ועוד ) . במקרים מסוימים גם נשים כשרות לעדות , וזאת במקרים שבהן רק נשים יכולות להיות עדוֹת לעובדות , למשל וסת , לידה או בתולין . 
לפי המשמעות השנייה של המונח , זו שזכתה לתשומת הלב הרבה במערב , מי שמת במלחמת ג'יהאד נחשב למרטיר . 
במשמעות זו שַהִיד הוא מי שנפל במלחמה למען האל , ולכן יזכה באושר עילאי ובחסדים מיוחדים . 
המסורת המוסלמית דנה בהרחבה ובפירוט בתופעת המרטיריות וממיינת את השהידים לסוגים . 
גם כאן , כמו בנושאים הלכתיים אחרים , קיימות אי - הסכמות בין האסכולות המשפטיות , ובין הסונים לשיעים , לגבי החלוקה ולגבי הכללים החלים בכל מקרה ומקרה . 
ההבחנה נעשית בהתאם לשאלה באיזו מידה נבע המוות ישירות מפצעים בשדה הקרב ומאקט ההקרבה . 
בהקשר זה עלו ונידונו שאלות דוגמת מעמדו של אדם שמת בידי אויב לעומת מי שבטעות פגע בעצמו תוך כדי הקרב . 
וכן , האם האויב במלחמה זו הוא כופר או מוסלמי מורד ? 
שאלות אלה קשורות בשאלה הרחבה יותר - איזו מלחמה נחשבת למלחמת ג'יהאד , שהמת בה נחשב למקריב עצמו למען האל . 
ההבחנה העיקרית היא בין מרטירים המתים בשדה הקרב ונחשבים לשהידים בעולם הזה ובעולם הבא כאחד , לבין אלה הנחשבים לשהידים בעולם הבא בלבד . 
בהתאם למיון זה נקבעה גם מידת היחס המיוחד שהמרטיר זכאי לו . 
שהיד בעולם הזה ובעולם הבא זכאי לטקס קבורה מיוחד ולחסדים יוצאי דופן בעולם הבא : חטאיו ייסלחו לו , הוא מוגן מעינויי הקבר , ובגן עדן יוכל להינשא לשבעים ושתיים בתולות שחורות עין ודשנות ( " חוּריות " ) . שהיד בעולם הבא אינו זכאי לטקס הקבורה המיוחד שכולל ויתור על רחיצת הטהרה , שהרי אקט ההקרבה מטהר את הגוף בעצמו ; הוא נקבר בבגדיו ספוגי הדם ולא בתכריכים , כדי שאלהישמשו הוכחה להיותו שהיד גם ביום הדין ; ולפי כמה דעות גם נערכת תפילה מיוחדת ליד הקבר . 
ככל שפחתו הקרבות התרחב מושג השהיד בסיטואציות אחרות , וכלל , לפי כמה מסורות , גם אנשים שמתו במגיפות או נפטרו באופן טבעי אך חיו חיי צדיקות , או כאלה שנפטרו תוך כדי מילוי מצווה ראויה לשבח , למשל העלייה לרגל . 
הציות לשלטון 
הג'יהאד אינו הדוגמה היחידה לשינויים במעמדה של מצווה או בפרשנותה על - פי נסיבות פוליטיות משתנות . 
כזו היא גם מצוות הציות לשלטון ( טַאעָה ) . השלטונות במאות 7 - 8 ביקשו להוסיף מצווה זו לחובותיו של המוסלמי , כנראה על רקע מרידות בלתי פוסקות נגד הח ' ליפים האוּמַיים ( שלטו בשנים 750 - 661 ) , והדבר מופיע שוב ושוב בדיונים בני - זמננו בנושא הדמוקרטיה בתפיסה האסלאמית . 
השלטון האומיי ביקש לבסס רעיונות דתיים שישרתו את מטרותיו הפוליטיות , כלומר לעודד שיתוף פעולה עימו או לכל הפחות לצמצם את מידת המרדנות של הנתינים כלפיו . 
מטעם זה טיפחו האומיים זרם תיאולוגי בשם אל - מֻרְג ִ ' אָה , " הדוחים " , שחסידיו העמידו את העדוּת , כלומר את עצם האמונה , בראש סולם המצוות . 
למצוות אחרות ייחסו חשיבות פחותה . 
אם חשובה האמונה ולא המעשה , כי אז אין חשיבות למעשיהם של האומיים , והביקורת עליהם היא נטולת תוקף דתי . 
לטעמם אללה , הבוחן כליות ולב , הוא היחיד היכול לדעת את מידת אמונתו של אדם ולשלם לו כגמולו . 
עמדתם לא התקבלה בסופו של דבר , וקיום המצוות ( ובעיקר מצווֹת היסוד ) הוא אבן הבוחן למוסלמיותו של אדם , והציות לשלטון לא נהיה לאחד מעמודי האמונה . 
חיים של קיום מצוות 
הוויכוחים על מעמד הג'יהאד וחובת הציות לשלטון מעידים כי בתחילת דרכו של האסלאם לא היתה הסכמה בדבר זהותן ומספרן של מצוות היסוד ( ה " עמודים " ) . כאשר מוחמד פונה לשבטים בדרישה להתאסלם , מופיעות במכתביו רק שתי מצוות ( תפילה וצדקה ) . גם בקוראן מופיעות השתיים כמה פעמים כצמד ללא התייחסות למצוות הנוספות . 
נראה שקביעת חמש מצוות היסוד נעשתה בתקופה שלאחר חתימת הקוראן . 
במסורות ניתן למצוא רשימות מגוונות של עמודים , חלקן מצמצמות וחלקן מרחיבות . 
גם כאשר המסורת מצטטת את המספר חמש , תוכנם של חמשת העמודים אינו בהכרח זה המוכר לנו כיום . 
לעיתים הוצאו מהרשימה מצוות מוכרות ואחרות הוכנסו במקומן . 
יש גירסאות שהשמיטו את מצוות השהאדה , שהפכה אחר - כך למצוות החובה הראשונה בין החמש . 
הטעם להשמטה הוא כנראה שמדובר בעיקרון ברור מאליו ולכן אין צורך לכלול אותו ברשימה . 
נראה שגם עצם הרעיון של מצוות יסוד התקבע בתקופה זו . 
מצוות היסוד הן לב - ליבה של דת האסלאם , אולם הן אינן המצוות היחידות שעל המאמין לקיים . 
דת האסלאם היא דת הלכה המארגנת את כל חייו של המאמין . 
המצוות מוסברות לעיתים כהמשך של מנהגים מקובלים ולעיתים כהתנתקות מן העבר האלילי או המונותיאיסטי . 
יש מסורות המתארות כיצד מצוות מסוימות הן גלגול של מנהגים ערביים , ואחרות לעומתן מדגישות את ההתנתקות מהעבר הג ַ ' אהִלי , הנתפס כפגום מבחינה ערכית . 
גם ליהדות היתה השפעה על ראיית חיי המאמין כמודרכים כולם על - ידי מצווֹת עֲשֵׂה ולא תעשׂה . 
המוסלמים מכירים במקורן היהודי ( ובמידה פחותה הנוצרי ) של המצוות המוסלמיות , אך המסורת המוסלמית אינה רואה את עצמה כמחקה אלא כמשפרת ומתקנת . 
מוסלמים רואים בכך הוכחה נוספת לעליונותם . 
פרק חמישי 
מערכת החוק והמשפט 
דת הלכה 
דת האסלאם היא דת הלכה . 
המוסלמי נדרש לחיות את חיי היומיום על - פי מצוות הדת ואינו יכול להסתפק באמונה שבלב . 
כל היבט בחייו , מן העריסה אל הקבר , הוא בעל משמעות הלכתית . 
פוסקי ההלכה יצרו הייררכיה בת חמש דרגות לכל מעשה שאדם עושה . 
הדרגות נעות בין מה שהוא בגדר חובה לבין מה שאסור בתכלית האיסור . 
עשיית מעשים אסורים אלה היא חטא חמור ועצם ההימנעות מהם מתוגמלת בידי האל . 
בדרגות חובה וחומרה פחותות נמצאים מעשים רצויים , שאדם מקבל שכר על עשייתם אך אינו נענש אם לא ביצע אותם ; ומעשים בלתי רצויים , שאמנם לא נאסרו במפורש אך מוטב להימנע מהם , שכן מנת חלקו של העושה בגן עדן תיגרע בעטיים באופן כלשהו . 
ובתווך , מעשים " נייטרליים " , שאינם מעלים ואינם מורידים . 
לא תמיד קיימת הסכמה בין פוסקי ההלכה השונים לגבי מעמדו המדויק של כל מעשה ומעשה . 
חילוקי הדעות בין מומחי ההלכה נתפסו כלגיטימיים . 
מיגוון הפרשנויות והדעות אף נחשב לסימן לרחמיו של אללה כלפי אומת המאמינים , כדברי חדית' ידוע , אם כי מהימנותו מוטלת בספק . 
מילה 
מנהג המילה הוא דוגמה לדיונים בין חכמי הלכה על סיווגם של מעשים ומצוות . 
בקוראן אין התייחסות מפורשת למילה . 
על - פי המסורת , אברהם מל את עצמו ואת שני בניו , יצחק וישמעאל . 
על - סמך מסורת זו נקבע שברית מילה לגברים היא סוּנָה , מנהג נכון ורצוי שיש לקיימו , אם כי פה ושם נחלקו הדעות באשר לגיל הרצוי למילת הבנים . 
במקרה זה , מילת בנים זכרים , לא היו מחלוקות של ממש , ובכל זאת עלו דעות שונות . 
עמדת חכמי ההלכה כלפי המנהג של מילת הבנות פחות חד - משמעית . 
בודדים רואים בה מעשה מחייב כמילת הבנים . 
יש הרואים בה מעשה המעלה את קרנה של האישה , אך אינו בגדר חובה , ויש הרואים בה מעשה נייטרלי שאינו מעלה ואינו מוריד . 
ואכן מילת נשים אינה רווחת בכל עולם האסלאם אלא רק בחלקים מסוימים באפריקה ובחלקים בדרום - מזרח אסיה . 
החוק הדתי נקרא שַרִיעָה . 
השריעה כוללת את כלל המצוות , החוקים והתקנות השולטים בחייו של המוסלמי המאמין ומובילים אותו לגאולה בעולם הבא . 
משמעותה המילולית המקורית של המילה שריעה היא " הדרך המובילה אל המים " , ומכאן " דרך המלך " . 
המושג מזכיר את " ההלכה " היהודית : האסלאם , כמו היהדות , הוא דרך חיים שהמאמין נתבע ללכת בה , אם הוא מבקש להגיע למקור המים החיים של האל . 
המונח המציין את מדע ההלכה כגוף ידע וכמקצוע הוא פִקְה ְ . 
במקור היה זה מונח בעל שדה משמעות רחב ביותר שפירושו " הבנה וידע " , והוא התייחס לכל ענפי הידע הדתי . 
לימים יוחד המונח לסוג מסוים של גוף ידע דתי : הידע ההלכתי , המשפטי . 
ידע משפטי באסלאם חובק את כל תחומי המשפט , ובהם משפט דתי , אזרחי ופלילי . 
ממונח זה נגזרת המילה פַקִיה ְ , המציינת את איש הדת ( עַאלִם ) המתמחה בהלכה המוסלמית . 
שורשי החוק 
המקורות להלכה והעקרונות על - פיהם נקבע החוק המוסלמי הם אֻצוּל אל - פִקְה ְ , מילולית " שורשי החוק " . 
הכוונה היא למקורות המשפט ולמתודולוגיה של הסקת המסקנות המשפטית . 
האסלאם הסוני מכיר במקורות , שהחשוב שבהם הוא כמובן הקוראן . 
הסונה , אורח חייו של הנביא , היא המקור השני בחשיבותו . 
לאחר מכן בסדר ההייררכי נידונות הדרכים לגזירת ההלכה . 
לאחר הקוראן והסונה , העיקרון השלישי בחשיבותו הוא הסכמת כלל קהילת המאמינים , ( אִג ְ ' מַאע ) , בין שבשתיקה ובין באמירה או במעשה מפורשים . 
הדבר מזכיר במידת מה את העיקרון ההלכתי היהודי " מנהג כל ישראל דין " . 
עקרון האִג ְ ' מַאע קיבל הכשר בחדית' שבו קבע הנביא כי אומתו לא תסכים על דבר שהוא בגדר טעות , נזק או חטא . 
לכאורה , עיקרון זה מעיד על שוויון בין המאמינים , כלומר מעשה הקהילה יכול לכאורה לעצב את הלכתה . 
אולם רבים מאנשי ההלכה התייחסו אל עקרון האג'מאע באופן אליטיסטי והחילו אותו רק על אנשים שאת דעותיהם החשיבו – למשל אנשי הדת או אנשי העיר מַדינה בדורות הראשונים – ולא ייחסו חשיבות לדעותיהם של הדיוטות . 
נראה שחששו כי הסכמת הכלל תהפוך אמצעי להכשיר הלכתית חידושים שאינם רצויים בעיניהם אך נעשו מקובלים בקהילה . 
מספר החידושים שהתקבלו בעולם האסלאם באמצעות עקרון האג'מאע אינו רב , ואין בהם שום דבר נועז מבחינה דתית . 
אחת מן הדוגמאות ל " חידוש " באמצעות המנהג הוא ההיתר לשתות קפה , שהיו כאלה שחלקו עליו ( שתיית קפה כאירוע חברתי במזרח התיכון החלה במהלך המאה ה - 15 ובעיקר במאה ה - 16 ) . 
אנלוגיה או היקש ( קִיאס ) היא המקור הרביעי בחשיבותו . 
על - פי עיקרון זה ניתן ליישם את ההלכות בקוראן ובסונה במצבים שאינם מצוינים במפורש במקורות , אך נתפסים כדומים במהותם . 
הקיאס הגביל שיטה משפטית אחרת שהיתה מקובלת ביותר בתקופה הראשונה : התבססות על דעתו המלומדת או על הבנתו האישית של איש ההלכה ( רַאְי ) . ההסתמכות על שיקול הדעת האישי של איש ההלכה מסכנת את האחידות ההלכתית ומאפשרת ריבוי דרכים . 
בראשית המאה ה - 9 נקבעה ההייררכיה המחייבת של מקורות המשפט . 
שיקול הדעת של הפַקִיה הוגבל . 
הוא אינו יכול לפעול על - פי שיקול דעתו אלא להסתמך על תקדים משפטי ( אם כי יש לציין שחכמי ההלכה מצאו דרכים מבריקות ומקוריות להקיש מן התקדימים את פסק ההלכה הרצוי להם , כך שמיגוון הדעות ההלכתי לא נעלם ) . יתרה מזו , עקרון ההיקש הוא בבחינת מוצא אחרון , ומותר להשתמש בו רק לאחר מיצוי הדרכים האחרות . 
כאשר מוצו דרכי האֻצוּל אל - פִקְה ְ השתמשו באמצעים נוספים . 
הסתמכו , למשל , על הנוהג המקומי . 
הנוהג המקומי לא קיבל הכרה רשמית כדרך מחייבת לגזירת הלכה , שהרי לא ייתכן שנוהג יבטל טקסט כתוב , קרי קוראן , חדית' או סונה . 
בייחוד התנגדו לכך החַנְפים . 
בפועל , לעומת זאת , הנוהג המקומי שימש מקור השראה להלכות רבות . 
הדרך להכיר בנוהג כעיקר משפטי היתה בתחילה " בדלת האחורית " , כלומר באמצעות עקרונות משפטיים אחרים , למשל הכרה בנוהג מקומי כסונה של הנביא או באמצעות האִג ְ ' מַאע . 
היו בנמצא גם דרכים אחרות לגזור הלכה באמצעות עקרונות שכמו המנהג לא הוכרו באופן רשמי באֻצוּל אל - פִקְה ְ , אך בשונה ממנו אכן התקבלו , לפחות בחלק מהאסכולות . 
מדובר למשל בשיקולים לגבי טובת הקהילה ( מַצְלַחָה ) או צורכי הקהילה ( דַרוּרָה ) . שיטות אלה היו קשורות בעיקרון אחר , והוא הרצון להקל ולא להחמיר על הפרט ועל הקהילה . 
עיקרון זה נשען על כמה פסוקים בקוראן שלפיהם אלוהים חפץ להקל ולא להכביד . 
הוא קיבל חיזוק במסורות רבות הקשורות בחכמי הלכה מוקדמים , שניסחו את העיקרון " אם יש היסוסים לכאן או לכאן , הַכריעו ּ לצד ההיתר , כי זה השורש " . 
באמצעים אלו ואחרים יכול היה נוהג מקומי לקבל בפועל הכרה , גם אצל החַנְפים , וזאת למרות שההצדקה המשפטית הסתמכה על עיקרים אחרים . 
מספרן של ההלכות המבוססות בפועל על מנהגים היה כה רב , שהחל מהמאה ה - 13 התקבל עיקרון זה יותר ויותר כדבר מרכזי בתיאוריה המשפטית . 
במהלך המאה ה - 16 אף קיבל הנוהג המקומי מעמד מעין - רשמי , גם אצל החַנְפים , המתנגדים לשעבר . 
עתה הופיע הנוהג המקומי כפרק נפרד בספרי משפט . 
כך התמתנה המתיחות בין התיאוריה המשפטית , שבאופן רשמי דחתה את הנוהג כדרך לגזירת הלכה , לבין הפרקטיקה המשפטית , שבפועל העניקה לנוהג משקל בלתי מבוטל . 
התמסדות החוק המוסלמי 
ההתפתחות ההיסטורית של האסכולות ההלכתיות מעידה כי הקהילה המוסלמית העדיפה יותר ויותר את הטקסט כבסיס לקביעה משפטית והתרחקה בהדרגה מהתבססות על דעה אישית , אם כי נשאר פתח לשיקול דעת של איש ההלכה . 
במהלך המאות הראשונות נקבעו מקורות המשפט הלגיטימיים , דרכי הגזירה מהם וההייררכיה ביניהם . 
לאחר מכן לא נידונה יותר שאלת שורשי המשפט . 
האֻצוּל אל - פִקְה ְ עברו קנוניזציה . 
מראשית המאה ה - 9 שוב לא ניתן היה להציע מתודולוגיות משפטיות נוספות או לערער על החשיבות היחסית של אלה שכבר נקבעו . 
במקום זאת התמקד הדיון המשפטי בפֻרוּע אל - פִקְה ( מילולית " ענפי החוק " ) . הפֻרוּע נועד להגדיר את החוק בכל מקרה ובכל מצב , על - פי הכללים שנקבעו . 
הפֻרוּע הוא אם כן יישום התיאוריה המשפטית במקרים קונקרטיים . 
מערכת המשפט המוסלמית הושפעה בראשית דרכה ממערכות החוק שהתקיימו באזור המזרח התיכון בימי עליית האסלאם - ההלכה היהודית , החוק הרומי והמשפט הבדואי . 
לא תמיד ברור אם הדמיון מעיד על השפעה או שהוא פרי התפתחות מקבילה , תוצר של ניסיון חיים משותף . 
הואיל והנסיבות החברתיות וההיסטוריות היו דומות , גם הפתרונות שפותחו בחברות השונות היו דומים , אם כי לא זהים . 
דוגמה מקובלת להשפעה חיצונית על הלכה מוסלמית היא דיני הטוהרה והכשרות . 
כמו היהדות , האסלאם יצר מערכת מורכבת מאוד של חוקים הנוגעים למזון ולאכילה . 
רבים מן החוקרים המודרניים כופרים בטענת ההשפעה היהודית . 
הם מצביעים על כך שחלוקת המזון על - פי " מותר " ו " אסור " רווחה בדתות רבות שלא היה ביניהן כל קשר . 
גם התפיסה שחזיר הוא בהמה מלוכלכת ולכן אכילתו אינה ראויה לטהורים אינה ייחודית . 
יתרה מזו , מערכת הכשרות היהודית מורכבת בהרבה מזו המוסלמית . 
ייתכן שיש כאן דווקא ניסיון למצוא עמדה ייחודית הנמצאת בין ההחמרה השיטתית של היהודים לבין ההיתר הגורף של הנוצרים . 
האסכולות המשפטיות 
במהלך המאות 8 - 9 התגבשו באסלאם אסכולות ( מַד ַ ' אהִב ּ , ביחיד מַד ְ ' הַב ּ ) משפטיות ששיקפו גישות שונות אל החוק הדתי . 
כל אחת מהאסכולות – קיימות כיום ארבע – נקראת על - שמו של איש ההלכה אשר לו מייחסים את התורה המשפטית של האסכולה . 
למרות ההבדלים ביניהן , ארבעתן נתפסות כדרכים לגיטימיות לפרש את השַרִיעָה . 
יצירת האסכולה לא נשלמה בחייו של המורה , איש ההלכה , המוכר כראש האסכולה . 
היה זה מפעל של תלמידיו , שנמשך עשרות רבות ואולי מאות שנים . 
הם העלו על הכתב את תורתו של מורם שהועברה בעל - פה , התעמקו בה ופירשו אותה . 
כך הפכו לקבוצה רעיונית וחברתית . 
כל אסכולה החלה באזור גיאוגרפי מסוים , אך עם ההתפשטות הטריטוריאלית של עולם האסלאם ומעבר של אנשים ושל רעיונות , תחום ההשפעה של האסכולות השונות חרג הרבה מעבר לאזור הגיאוגרפי המקורי שבו החלה האסכולה המסוימת לפעול . 
האסכולה החַנְפית נקראת על - שמו של אל - נֻעְמַאן אבּו חַנִיפָה ( מת בשנת 767 ) , חכם הלכה פרסי שחי בעיראק . 
אסכולה זו נפוצה במיוחד באזורים שבהם שלטו בעבר התורכים ( תורכיה וארצות הים התיכון ) . זוהי גם האסכולה השלטת בפקיסטאן , בהודו , בסין וברפובליקות המוסלמיות של האימפריה הסובייטית . 
האסכולה המאלִכּית נקראת על - שמו של מאלִכ ּ בן אַנַס ( מת בשנת 795 ) , איש הלכה ( חדית' ) מהעיר מדינה . 
אסכולה זו התפשטה בעיקר במערב עולם האסלאם . 
לאחר נפילת האסלאם בחצי האי האיבֶּרי ( המאחז האחרון , גרנדה , נפל בידי הספרדים הנוצרים ב - 1492 ) , המאלכּים מרוכזים בעיקר בצפון אפריקה . 
האסכולה השַאפִעית מקובלת מאוד במזרח התיכון הערבי , אך גם במזרח ובדרום - מזרח אסיה . 
היא קרויה על - שמו של מוחמד בן אִדְריס אל - שַאפִעי ( נפטר ב - 820 ) , חכם הלכה שנולד בחצי האי ערב ( והתייחס למשפחת הנביא ) וחי בעיראק ובמצרים . 
האסכולה החַנְבַּלית קרויה על - שמו של אחמד בן חַנְבַּל ( מת ב - 855 ) , שנודע בהתנגדותו התקיפה לחידושים בלתי רצויים ( בִּדְעָה ) , ומכאן גם להסתמכות חכמי הלכה על דעה אישית כשיטה משפטית . 
האסכולה נוצרה בבגדאד , אך כיום היא מרוכזת בעיקר בחצי האי ערב . 
זוהי השיטה המשפטית הנהוגה בערב הסעודית . 
אדם משתייך לאסכולה משפטית מסוימת על - פי המקובל במשפחתו ובאזור מגוריו . 
השתייכות לאסכולה משפטית היא בהחלט עניין של מסורת ואינה בגדר חובה . 
ניתן לעבור מאסכולה לאסכולה , אם כי בפועל אנשים בדרך כלל נשארים בגבולות האסכולה שלתוכה נולדו . 
ידועים מקרים שבהם גם חכמי הלכה החליפו מַד ַ ' אהִב ּ . 
אזור סוריה , למשל , משתייך באופן מסורתי לאסכולה השַאפִעית , אך עם הכיבוש העוסמאני בראשית המאה ה - 16 עברו כמה שופטים שַאפִעים לאסכולה החַנְפית , השלטת באימפריה . 
הם ידעו שהשתייכות למַד ְ ' הַב ּ של השלטון תאפשר להם הטבות רבות . 
היו גם מקרים של פנייה לאיש הלכה מאסכולה אחרת , גם כאשר לא היה מעבר רשמי וסופי בין אסכולות . 
בדרך כלל היתה זו פנייה אד - הוֹק בעניין משפטי מאוד מוגדר , והיא נעשתה כאשר הפונה העריך שהפסיקה על - סמך האסכולה האחרת עשויה להיטיב איתו יותר מפסיקתו של איש הלכה בן האסכולה שהוא משתייך אליה . 
מטעמים אלה ואחרים מתקשה המחקר המודרני כיום לאפיין באופן ברור את האסכולות השונות מבחינה משפטית . 
השיעה כאסכולת הלכה חמישית 
יש המונים אסכולה משפטית - תיאולוגית חמישית , והכוונה היא לשיעה השנים - עשרית , הזרם השיעי המרכזי . 
אסכולה זו מכונה האסכולה הג ַ ' עְפרית , על - שמו של ג ַ ' עְפַר אל - צַאדִק , בן המאה ה - , 8 האימאם השישי בשיעה . 
ג'עפר התמחה בחַדִית' ובפִקְה ונודע בלמדנותו המשפטית . 
מיוחסות לו גם יכולות ייחודיות בתחומי ידע אזוטריים , כמו ניבוי העתיד , אלכימיה ועשיית קסמים . 
ההלכה השיעית אינה שונה באופן מהותי מההלכה הסונית , שגם בה קיימות אסכולות שונות . 
אחד התחומים שבהם קיימים בכל זאת הבדלים בולטים הוא בתחום דיני האישות : השיעים מתירים נישואי מֻתְעָה ( מילולית " נישואי הנאה " ; הכוונה לנישואין לזמן קצוב מראש ) . נישואין אלה נאסרו על ידי הסונים , הרואים בהם פריצות . 
חוקי הירושה השיעים מעניקים לאישה זכויות שאינן ניתנות לה בחוק הסוני . 
חוק הגירושין של השיעים מגן על האישה מפני גירוש שרירותי ופזיז על - ידי הבעל יותר מאשר החוק הסוני . 
חוכמת המשפט 
הדיון המשפטי נתפס כמטלה אינטלקטואלית קשה התובעת מחכם ההלכה מאמץ , זהו האִג ְ ' תִהאד . 
מילולית , אִג ְ ' תִהאדפירושו מאמץ אישי , אך בהקשר של משפט מוסלמי הכוונה היא לתהליך שעובר כל איש הלכה בעת לימוד , התעמקות והסקת מסקנות בנושאים משפטיים . 
הפַקִיה , שיכולותיו מאפשרות לו לעסוק באִג ְ ' תִהאד , מכונה מֻג ְ ' תַהִד . 
רוב המאמינים אינם מסוגלים ואינם ראויים לפסוק בעצמם . 
אך גם לאלה העוסקים בלימוד עצמאי פעילות זו אינה ללא גבולות . 
באמצעות האִג ְ ' תִהאד מאפשרת ההלכה התפתחות והשתנות דינאמית ; בו בזמן מעודדת ההלכה גם הליכה בדרכה של אסכולה משפטית מסוימת וקבלת ההנחיה של איש דת סמכותי ( מהלך המכונה תַקְליד ) . 
הפַקִיה דן בעקרונות המשפט ובנורמה המשפטית , אך הוא אינו זה שמיישם את פסיקותיו . 
היושב למשפט הוא הקַאדִי , פַקִיה שקיבל מינוי מטעם המדינה ולכן בידיו גם סמכויות אכיפה . 
בקהילה המוסלמית הראשונה שילבו הח ' ליפים הראשונים ומושלי המחוזות את תפקידי השלטון והשיפוט . 
בכך אימצו את המודל של הנביא . 
אבל המדינה המוסלמית גדלה במהירות מבחינה טריטוריאלית ומספרית , ומלאכת השלטון ועשיית המשפט נעשו מורכבות יותר . 
הוחלט אפוא להעביר את סמכויות השיפוט לקאדים , הקבוצה המקצועית שמתמחה בחוק המוסלמי . 
מאחר שהקאדי הוא שליח המדינה , הוא חייב לפסוק לא רק על - פי השַרִיעָה אלא גם על - פי תקנות השלטון . 
מטעם זה סירבו חלק מאנשי הדת לקבל מישרות רשמיות במינהל . 
הם גם חששו שהתרועעות אישית עם אנשי השלטון והקשר עם השלטון עלול להשחית את מידותיהם . 
דוגמה אחת לכך היא המסורת שמטפחים החנפים ביחס לאבו חַנִיפָה , מאנשי ההלכה הראשונים ואביה הרוחני של האסכולה . 
הם בחרו לתאר אותו כמי שדחה – גם במחיר של ישיבה בכלא – הצעות מן הח ' ליפים האוּמַיים ומן הח ' ליפים העַבַּאסים לקבל מישרת שיפוט רמה . 
עם זאת , היו אנשי הלכה בכירים שלא ראו כל פסול בכך שיתמנו לשופטים . 
אדרבה , טענו , כך יוכלו להשפיע על מוסריותו של השלטון ועל המערכת המשפטית מבפנים . 
ענן בן דוד ואבו חניפה ? 
על - פי מסורת יהודית ( וללא תימוכין במקורות מוסלמיים ) , אבו חַנִיפָה נפגש בכלאו עם ענן בן דוד ( מת בשנת 760 לערך ) . ענן בן דוד , בן למשפחה המיוחסת לבית דוד , כיהן כנשיא וכאב בית הדין הגדול של הקהילה היהודית העתיקה בבבל . 
עד מהרה הסתכסך ענן עם ראשי הישיבות בעיראק . 
הגאונים ביקשו באותה העת להשליט את מרותם ההלכתית כפרשנים הבלעדיים של ההלכה בעל - פה , ובכלל זה להעצים את מעמדו של התלמוד הבבלי ולכפות את קביעותיו על כלל קהילות ישראל . 
ענן בן דוד היה חלוק בדעותיו עם הזרם המרכזי ביהדות באותה התקופה : לאחר שהתמנה לתפקידו החל לטעון נגד התורה שבעל - פה ודגל בתורה שבכתב בלבד . 
זו היתה מחלוקת רעיונית , אך גם פוליטית , על כוח והנהגה בקהילה היהודית . 
ענן הודח לבסוף ממישרתו ואף נכלא באשמת מרידה שטפלו עליו יריביו . 
האגדה היהודית טוענת שבכלא נפגש ענן עם אבו חניפה , שיעץ לו כיצד להציג את טענותיו בפני הח ' ליף ; ענן הקשיב לעצות ואכן שוחרר עד מהרה . 
חילוקי הדעות בין ענן ובין הזרם הרבני היו חלק ממחלוקת עמוקה בעניין היחס בין תורה שבכתב לתורה שבעל - פה , מחלוקת שכידוע הביאה לצמיחתה של התנועה הקראית ( הרואה בענן את מייסדה ) . סיפור המיפגש בכלא נועד להסביר דמיון מסוים בין האסכולה החנפית לתנועה הקראית , שכן שתי הקבוצות הכירו בקיאס , או אנלוגיה , כשיטה משפטית מקובלת ביותר . 
עם זאת , אין כל הוכחה שהחַנְפים או אבו חַנִיפָה בעצמו השפיעו על הקראים . 
היעדרותם של חכמי הלכה בכירים בדורות הראשונים מרשימות השופטים עוררה בחוקרים מודרנים את התהייה אם החוק המוסלמי התפתח בתוך המדינה , במסגרת ממלכתית , או מחוצה לה . 
לפי דעה אחת , החוק פּוּתח בידי השופטים הראשונים שהועסקו במנגנון הביורוקרטי אצל הח ' ליפים האוּמַיים . 
טענה זו מסתמכת על העובדה שבין הסוגיות המשפטיות הראשונות שנידונו היו נושאים שענו על צורכי השלטון , למשל חוקי מלחמה , דיני עונשין וכספים . 
לפי דעה אחרת , מערכת המשפט המוסלמי התפתחה דווקא מחוץ לספֶרה השלטונית . 
לא שופטים פיתחו אותה אלא חכמי הלכה חסרי מעמד רשמי במינהל . 
משום כך מקומם של הח ' ליפים והאמירים בספרי המשפט הוא זניח . 
שליטים ששמותיהם מוזכרים בכל זאת , הרי זה באחד משני הקשרים אפשריים : הם מוצגים כדוגמה כיצד אין לנהוג , ואם הם מוצגים כדמויות חיוביות - הדבר נעשה בהתייחס לאישיותם ולהתנהגותם , ולא בשל מעמדם הרשמי . 
השופט - הקאדי 
השופט היה שומר הסף של חיי המוסלמים . 
החוק התייחס לכל היבט של החיים . 
תפקידיו וסמכויותיו של השופט התרבו במשך הדורות , והוא היה בפועל איש משפט ומינהל כאחד . 
בין מיגוון תפקידיו , הקאדי תיווך בין השלטון והאליטה לבין הנתינים , פיקח על הנורמות המיניות בחברה , קבע את קוד ההתנהגות המוסרי במרחב הציבורי , דאג ליישם את המגבלות המוטלות על הלא - מוסלמים , ועוד . 
לצד תפקידו של הקאדי כשופט הוא פעל גם כנוטריון . 
לבית המשפט פנו לא רק אנשים החלוקים בדעותיהם , אלא גם אנשים שביקשו לתת תוקף מחייב ופומבי להסכמות ביניהם . 
השלטון אמנם ויתר על סמכויות שיפוט לטובת שופטים , אך לא התפרק מכל מעורבות בתחום זה . 
מאז המאה ה - 9 התקיימה השַרִיעָה בנפרד מהשלטון , שלא התערב על - פי - רוב בשיקול הדעת של אנשי ההלכה , אך מערכת המשפט המוסלמית הכירה בצורך של המדינה או השלטונות לפסוק הלכות שונות ולהקים בתי משפט כחלק ממלאכת השלטון . 
היתה הבנה שבידי השלטון צריכים להיות הכלים שיאפשרו לעשות כן , לטובת הסדר הציבורי . 
בתקופה העַבַּאסית הראשונה קם מוסד המַזַאלִם , טריבּוּנל שטיפל בתלונות על ניצול לרעה של סמכות מצידם של אנשי מינהל וצבא ( כנראה בהשפעה של מוסד דומה שהיה קיים במזרח התיכון באימפריה הביזנטית , ובעיקר באיראן הסאסאנית ) . בראש המַזַאלִם עמד וזיר ולא שופט . 
היה זה מוסד מקביל ומתחרה לבית המשפט של הקאדי המבוסס על השריעה , במיוחד כאשר הסמכויות של המַזַאלִם התרחבו והוא החל לשמש גם ערכאה גבוהה לערעורים על החלטות בית המשפט של הקאדים . 
מטעם זה התייחסו אליו אנשי ההלכה כאל מוסד שנוי במחלוקת , אך הוא שרד , בגלגולים שונים , מאות רבות של שנים , ואומץ בידי שושלות רבות . 
דוגמה מאוחרת יותר למעורבות בפועל של השלטון היא מערכת המשפט העוסמאנית , ששילבה את השריעה המוסלמית עם הקאנוּן , תקנות שפירסמו הסולטאנים השונים . 
לפחות תיאורטית נשמרה בקפדנות ההייררכיה בין השריעה , החוק האלוהי הנצחי , לקאנוּן , תקנה של שליט בשר ודם , שעם מותו פג תוקפה ( ולכן על כל סולטאן שעלה לשלטון היה לאשרר את הקאנוּנים של קודמו ) . הקאנוּן היה אמור להוסיף על השריעה , אך לא להחליף אותה , וכל שכן לא לסתור אותה . 
לקאנוּן היה מקום רק במקרים של חוסר בשריעה . 
אולם בפועל היו לא מעט מקרים שבהם הקאנוּן החליף את החוק השרעי , למשל כאשר השלטון העוסמאני העדיף קנסות ( מקור הכנסה חשוב לאוצר ) על פני עונשים פיזיים כמו הלקאה בכיכר המרכזית . 
הפוסק - - המופתי 
לצד השופט פועלת בקהילה המוסלמית סמכות דתית - משפטית נוספת – המוּפתי ( מֻפְתי ) . המופתי הוא מי שעוסק באִפְתָא , הוצאת פסקי הלכה ומתן תשובות לשאלות בעניינים אלו ( פסק ההלכה נקרא פַתְוַא ) . ההדרכה היומיומית בענייני הלכה ומוסר מגיעה למאמינים ממוּפתים בדמות תשובות לשאלות המופנות אליהם בעניינים מעניינים שונים . 
מוסד האִפְתָא המוסלמי מקביל לספרות ה " שאלות ותשובות " היהודית . 
תשובות אלה הן בגדר המלצה שמן הראוי למלא אחריה , אף כי אין בנמצא גורם שיכפה זאת . 
אל המופתי פונה אדם באופן יזום , במועד הנוח לו ; הפונה הוא זה שבוחר את המופתי הרצוי לו , והוא גם זה שמנסח את השאלה ( ניסוח השאלה מכוון את המופתי בתשובתו ) . 
הפַתְוַא הפכה במשך הדורות כלי ביטוי לפוסק ההלכה מעֵבר למשמעות הצרה של מתן מענה לשאלה של מאמין . 
הפַתְווֹת משמשות עתה אמצעי להבעת עמדה פומבית מצידו של איש דת בכיר בעניינים שונים ( פוליטיים , חברתיים ) העומדים על סדר יומה של החברה המוסלמית . 
כוחה של השריעה צומצם ותפקידיו של השופט קוצצו בעולם האסלאם במאה ה - 19 . 
הנורמות השתנו , צרכים חדשים והשפעת המערב הביאו להשתנות מערכת החוק . 
זו היתה רפורמה ארגונית - מינהלתית ולצידה גם שינוי בתוכנו של החוק . 
השריעה ומערכות חוק אחרות 
במזרח התיכון המוסלמי , השינוי במעמד ההלכה המוסלמית כקובעת אורחות החיים הציבוריים התרחש במסגרת גל הרפורמות הנרחבות ברחבי אימפריה העוסמאנית , שהשפיעו על קהילות מוסלמיות בכל רחבי המזרח התיכון . 
רפורמות אלה , שכונו תַנְזימַאת ( מילולית " התארגנויות " או " הסדרים " ) , נועדו לחזק את השליטה של המרכז האימפריאלי במרחבי האימפריה לאחר תקופה של בּיזוּר סמכויות , וכך להשיב לאימפריה את עוצמתה הפוליטית והצבאית במאבקה נגד מעורבות גוברת והולכת של מעצמות אירופה . 
הדרך להשיג מטרה כפולה זו היתה רפורמות מוסדיות עמוקות , חלקן בהשפעת מודלים אירופיים , שהקיפו תחומים רבים של החיים באימפריה ועסקו ביחסים בין השלטון לנתינים , בין מוסלמים ללא מוסלמים , במערכת החינוך , בצבא ובפקידות . 
גם מערכת המשפט עברה תהפוכות . 
שינוי אחד היה פירסום ספרי חוק חדשים , שהחליפו את החוקים והתקנות הקודמים ; החוקים החדשים הושפעו ממערכות משפט אירופיות , אך ניסו ליישב את החידושים עם המסורת החוקית העוסמאנית ועם השריעה . 
שינוי נוסף היה הקמתם של בתי משפט חדשים , הנִזַאמיה , שפעלו במקביל לבתי המשפט השרעיים והתמחו בנושאים שונים ( למשל מסחר או מקרים בהם המעורבים במשפט היו בני דתות ועדות שונות ) . בתהליך הדרגתי צומצמו סמכויותיו השיפוטיות של הקאדי ושל בית המשפט השרעי לטובת מערכת שיפוט ממלכתית " חילונית " , עד שלבסוף נותרה לבית המשפט הדתי סמכות רק בדיני אישות . 
המֶג ֶ ' לֶּה ( מילולית " ספר המכיל דבר חוכמה " ) הוא קובץ החוקים האזרחי שהיה בתוקף באימפריה העוסמאנית מ - , 1869 ואפילו זמן קצר בתחילת ימיה של הרפובליקה התורכית , עד שבוטל סופית ב - 1926 לטובת ספר החוקים המבוסס על הקודקס השוויצרי . 
החוקים בספר זה היו בתוקף בארץ ישראל משלהי התקופה העוסמאנית ואילך , והשפעתו לא הסתיימה עם הסתלקותה של האימפריה . 
השלטון המנדטורי ( סימן 46 לדבר המלך במועצתו על ארץ ישראל משנת 1922 ) הכיר בכל החוקים העוסמאניים , שהיו בתוקף ב - 1 בנובמבר , 1914 עת נכנסה האימפריה למלחמת העולם הראשונה . 
מועצת המדינה הזמנית של מדינת ישראל החליטה כי החוק שהיה בתוקף ביום הקמת המדינה יישאר על כנו . 
כך השפיעה המֶג ֶ ' לֶּה גם על המשפט במדינת ישראל , למשל במעמד שניתן לנוהג המקומי כעיקרון בפסיקה של בתי המשפט . 
רק ב " חוק ביטול המֶג ֶ ' לֶּה " משנת 1984 בוטלו באופן מפורש לא פחות מ - 600 סעיפי חוק שונים , שהיו עדיין בתוקף , גם אם בפועל הפכו זה כבר לאות מתה . 
היה זה חלק מרפורמה רחבה שניתקה את המשפט הישראלי משיטות חיצוניות למעט המשפט העברי . 
המג'לה עוסק בחוזים , בנזיקין , בתקנות סדרי דין , דיני ראיות ותחומים נוספים הקשורים במשפט האזרחי , ולא בפולחן , בהקדשים , בדיני אישות ובעניינים דתיים אחרים . 
המג'לה משלב בין המערכת המשפטית האירופית לבין המשפט המוסלמי על - פי האסכולה החַנְפית , ששימשה מעין חוק מדינה באימפריה . 
זו הפשרה שאליה הגיעה ועדה בראשותו של אחמד ג ֶ ' וְדֶת , מבכירי הרפורמטורים של המאה ה - , 19 לאחר ויכוח בשאלה אם ניתן ורצוי לאמץ את החוק הצרפתי ככתבו וכלשונו בתרגום לתורכית עוסמאנית . 
המג'לה הוא הניסיון הראשון של מדינה מוסלמית לארגן ולאחד את השריעה וליישמה כחוק מדינה . 
אמנם עורכי הרפורמה לא חרגו מגבולות השריעה , אך הם הרשו לעצמם לבחור בכל סוגיה וסוגיה את דעת פוסק ההלכה שהתאימה ביותר להבנתם את צורכי התקופה . 
הם התעלמו לעיתים מדעותיהם של פוסקים מובילים מן האסכולה החנפית שאליה השתייך החוק העוסמאני לטובת פסיקות של אנשי הלכה מישניים . 
הוועדה שהכינה את המג'לה גם אימצה לעיתים פסיקות של חכמי הלכה מחוץ לאסכולה החנפית . 
זוהי שיטת התַח ַ ' יֻּר , הסלקציה , השונה מעקרון התַקְלִיד . 
יציאה מגבולות הפסיקה של האסכולה שאדם שייך אליה אפשרית אך אמורה להיעשות באופן חריג ולא כשיטה . 
החוק האזרחי החדש באימפריה העוסמאנית יושם בבתי הדין השרעיים וגם בבתי משפט של המדינה שהוקמו זה כבר , וכך הוחל גם על הנתינים הלא - מוסלמים . 
באזורים אחרים בעולם האסלאם , צמצום כוחה של השריעה קשור במדיניותו של השלטון הקולוניאלי . 
באזורים שבהם השלטון האירופי היה ישיר , השפעת המשפט האירופי היתה רבה . 
באלג'יריה , שהיתה נתונה לשליטה צרפתית מאמצע המאה ה - , 19 יושם החוק האזרחי והפלילי הצרפתי כפי שיושם בצרפת עצמה . 
המוסלמים יכלו לפנות לשריעה רק בענייני המעמד האישי . 
כך גם פעלו ההולנדים באינדונזיה . 
בהודו ניסתה בריטניה , לפחות באופן מוצהר , לשמר את מערכת המשפט הקיימת . 
היה זה החוק החנפי שיושם באופן מסורתי בידי השליטים המוֹגוּלים , שליטיה המוסלמים של הודו החל מהמאה ה - 16 . 
בתחילה איפשרו הבריטים ליישם את החוק המוסלמי על נתינים מוסלמים בידי שופטים מוסלמים , ובהתאמה החוק ההינדי להינדים . 
אך במחצית השנייה של המאה ה - 19 עברה מערכת המשפט בהודו אירגון מחדש וקודיפיקציה , ובמסגרתם הוכנסו לחוק האנגלו - הודי עקרונות מהמשפט האנגלי , למשל עקרון " הצדק הטבעי " , תפיסה הזרה לשריעה . 
דרך שונה נקטו מרוקו , תוניסיה וניגריה ( שחלקה הצפוני הוא אזור מוסלמי ) , שהצליחו לשמור פחות או יותר על מערכת החוק המוסלמי המסורתי עד לתקופה מאוחרת . 
השלטון הקולוניאלי הגיע אליהן בתקופה מאוחרת יותר ( רק בסוף המאה ה - 19 ובראשית המאה ה - 20 ) , וגם אז יושם כשלטון עקיף שלא התערב יתר על המידה במערכת המשפט המקומית . 
פרק שישי 
האסלאם ודתות אחרות : בני חסות ובני מוותעובדי אלילים 
מוחמד חי באזור שהתקיימו בו זו לצד זו דתות רבות , הן הדתות הפוליתיאיסטיות של הערבים והן דתות הייחוד של היהודים והנוצרים . 
דת האסלאם היא דת מונותיאיסטית שדחתה את הפוליתיאיזם דחייה גמורה ( אף כי בפועל הושפעה מן הדתות האליליות בעניינים מסוימים , ואימצה למשל את פולחן הכעבה והאבן השחורה ) . עד מהרה עלה בקרב המוסלמים הצורך להסביר לעצמם ולאחרים מַהם שורשי דתם ומהי ההצדקה לכינונה כדת נוספת בעולם . 
הצורך בהסברים נבע מתחרות על לב המאמינים , שהיא בעצם תחרות גם על שליטה פוליטית וכלכלית , בשילוב עם פולמוס תיאולוגי תיאורטי על מהי האמונה הנכונה . 
במסורת המוסלמית ניתן למצוא מספר תשובות , חלקן סותרות זו את זו , לשאלת מקומה של דת האסלאם כאמונה תיאורטית וכקהילה של אנשים . 
האם דת האסלאם היא מהפכה או דת המשך ? 
יש באסלאם מרכיבים שהם מהפכה , למשל היחס לעבר האלילי . 
בו בזמן יש גם מרכיבים של המשכיות , למשל המשך בפועל של מנהגים אליליים והמשך והשלמה של מסורות מונותיאיסטיות מדתות הספר . 
הקוראן מזכיר מנהגים ג ַ ' אהִליים הקשורים בפולחן האלילי המורכב ומציג אותם באור מגוחך . 
דוגמה אחת מני רבות היא קבורת בָּנוֹת חיות ( וַאְד אל - בַּנָאת ) . לטענת המסורת המוסלמית , עובדי האלילים הערבים נהגו לקבור תינוקות ממין נקבה בעיתות של מצוקה כלכלית ( למשל בתקופת בצורת ) . עד כמה אכן היתה מסורת זו מקובלת איננו יודעים , אך הקוראן והמסורת המוסלמית הציגו את המנהג כביטוי להשחתת המידות של התקופה הקודמת . 
הקוראן משתמש בנוהג זה כדי ללעוג לאמונה הגַא' הִלית בדבר " בנותיו של אללה " , שבהן עוסקים " פסוקי השטן " ( ראו הפרק השני ) : היעלה על הדעת , לועג הקוראן , שבני אדם המעדיפים לקבור את בנותיהם בעודן חיות יְיַחסו לאל שלהם לא בנים אלא דווקא שלוש בנות ? 
דוגמה שנייה היא משחק המזל מַיְסִיר . 
המַיְסִיר מוזכר בקוראן פעמיים כמנהג קלוקל שאותו יש לזנוח ( סורה , 2 " הפּרה " , פסוק , 219 וסורה , 5 " השולחן הערוך " , פסוקים 91 - 90 ) . משחקי מזל , וכן שתיית היין , מתוארים כטומאה ומעשה שטן . 
המשחק התנהל באמצעות הטלת חיצים על נתחים מבהמה שנשחטה , בדרך כלל גמל . 
מעבר לכך שמדובר במשחק מזל , היו סיבות נוספות לשלילתו : הוא גוזל את תשומת לב המאמינים ואת זמנם מתפילה , והוויכוחים סביב המשחק ותוצאותיו גורמים למתחים מיותרים בין החברים בקהילת המאמינים . 
עמי הספר 
היחס לדתות המונותיאיסטיות הוותיקות היה מורכב יותר . 
הקוראן מכיר בהתגלות האל ליהודים ולנוצרים כמו גם לאחרים . 
חוזרת בו מספר פעמים הטענה שאין חדש בבשורה של הנביא מוחמד אלא רק אישרור של התגלויות קודמות . 
מוחמד הביא לבני האדם גירסה לא מסולפת של האלוהות , בשונה מהבשורה שהתגלתה ליהודים ולנוצרים קודם לכן ואשר סולפה על - ידם . 
הקוראן מזכיר דמויות מקראיות ודמויות מן הברית החדשה ( שהחשובות בהן הן ישו ומרים אמו ) . 
הקוראן משווה שוב ושוב בין הנביא מוחמד למשה . 
שניהם שליחי האל לעמם ושניהם הביאו עימם לא רק בשורה אלא גם מערכת של חוק ומוסר . 
יש חוקרים מודרניים הרואים בקבוצת הפסוקים 39 - 22 בסורה , 17 " המסע הלילי " , מעין גירסה מוסלמית לעשרת הדיברות המופיעים בתורה . 
אין זו העתקה " סתם " של העקרונות היהודיים אלא " דיברות " חדשים , המבטאים את הערכים המוסריים והחברתיים של הקהילה המוסלמית החדשה . 
החוקרים מציינים כי בקוראן לא מדובר בעיקרי - על , כמו עשרת הדיברות במקרא . 
מספרם של הדיברות המוסלמיים , תוכנם וסדרם אינם קבועים . 
עם זאת , למרות ההבדל בין " הדיברות המוסלמיים " לאלה היהודיים , מצביעים החוקרים על ההקשר הדומה של הדיברות בשתי הדתות . 
הפסוקים הקודמים ל " דיברות המוסלמיים " בקוראן עוסקים במשה , והנביא מוחמד מתואר כממשיך דרכו ; כפי שמשה הביא לעמו את עשרת הדיברות , כך העניק מוחמד לבני עמו הערבים קוד ערכי חדש . 
האיזכורים הרבים של משה רבנו והשוואת הנביא מוחמד אליו הביאה כמה חוקרים מודרניים לטעון שמוחמד הושפע מן היהדות יותר מאשר מן הנצרות . 
היו שהעלו את הסברה שלמוחמד היו מורים יהודיים שדרכם נחשף למקרא ולמדרש . 
אחרים טוענים שניתוח טקסטואלי של הקוראן מצביע דווקא על השפעה נוצרית . 
לטענתם , ככל שמגיעים לפסוקי קוראן מתקופות מאוחרות יותר בחיי הנביא , ניתן לזהות בהן ידיעה רבה יותר על עקרונות וערכים נוצריים . 
יהיו אשר יהיו מקורות ההשפעה על הנביא , ההכרה בהתגלויות הקודמות אינה בלתי מסויגת . 
המוסלמים תופסים את עצמם כמונותיאיסטים טהורים יותר , כנאמר בפסוק 30 בסורה , 9 " ההצהרה " : " היהודים אומרים , עֻזַיְר הוא בן אלוהים . 
והנוצרים אומרים , המשיח הוא בן אלוהים . 
זה הדבר אשר יביעו בהבל פיהם , בחקותם את דברי הכופרים לפניהם . 
יאסור אלוהים מלחמה עליהם ! 
כיצד זה ישגו בשקרים ? " 
המוסלמים מקבלים את ישו כנביא אמת , אך דוחים את היותו בן אלוהים , ולכן אינם מקבלים גם את השילוש הקדוש . 
הטענה נגד היהודים , לעומת זאת , אינה ברורה . 
עֻזַיְר הוא כנראה עזרא הסופר . 
ייתכן שבעיני מוחמד ההערצה לעזרא הסופר , שאולי רווחה בקרב יהודי חצי האי ערב באותה העת , היתה ביטוי לפולחן בלתי ראוי . 
המוסלמים גם מאמינים שהיהודים והנוצרים זייפו במזיד את דבר האל שנמסר לידיהם . 
לטענת המוסלמים , היהודים הוציאו מהתורה אמירות מפורשות על בואו העתידי של הנביא מוחמד . 
היהודים בחרו לסלק פסוקים אלה למרות שידעו כי מדובר בנבואות אמת . 
כידוע , טענה דומה כבר הופנתה אל היהודים על - ידי הנוצרים , שהאשימו את היהודים בהתעלמות מנבואות המבשרות את בוא ישו . 
אולם הנוצרים לא כפרו באותנטיות של הטקסט היהודי . 
המוסלמים , לעומתם , רואים בטקסט היהודי ( והנוצרי ) סילוף ההופך אותו לבלתי קביל . 
מרגע שהקוראן , ובשורת האמת שבו , נמסר לערבים מידי מוחמד , אין יותר צורך בגירסאות המסולפות של הדתות המונותיאיסטיות האחרות . 
מסורת פרשנית אחרת טוענת שדת האסלאם היא דת ערבית שהתפתחה בחצי האי ערב , ואינה תלויה בדתות המונותיאיסטיות הקודמות . 
זרם פרשני זה מדגיש למשל את השפה הערבית שהקוראן כתוב בה . 
לטענתו , הערבית הנשגבת והבלתי ניתנת לחיקוי של הקוראן היא אחד מסימני ההיכר של הבשורה למוחמד , והיא מציבה את ההתגלות לנביא האסלאם במיקום גיאוגרפי שונה מזה שבו התרחשו הבשורות הקודמות . 
האומה הערבית נבחרה על - ידי האל לקבל את הטהורה שבבשורות ולהעמיד מתוכה את השלם שבשליחים . 
מייחדים 
על - פי המסורת המוסלמית , לבחירה האלוהית בערבים יש שורש קדום . 
דת האסלאם מוצגת כאן כהמשך של " דת אברהם " , אמונה מונותיאיסטית טהורה וטבעית שקולקלה במשך הדורות . 
חותם הנביאים 
יהא אשר יהא ההסבר על מקומה של דת האסלאם בעולם , לנביא מוחמד יש בו מקום מרכזי , והוא ממלא תפקיד מפתח בהיסטוריה הקדושה של האסלאם . 
הנביא ממוקם בצומת דרכים בעל משמעות דתית בהיסטוריה , ולכן האופן שבו מתוארת דמותו נותן מענה לא רק להצדקת שליחותו אלא גם לשאלה העמוקה יותר של מקומה של דת האסלאם . 
מוחמד מוצג כמי שממשיך את רצף הנביאים המוכרים מן התנ"ך והברית החדשה , וגם שייך לקבוצה של שליחים - מתריעים מטעם האל לעמים הערביים בחצי האי ערב , עמי ערב הדוברים ערבית . 
מוחמד נשלח אל בני עמו הערבים כדי להזהירם על חטאיהם ; הוא מטהר את דתו של אברהם , ראשון המאמינים ; הוא ממשיך את החוק של משה ; והוא אחרון ( חוֹתֵם ) הנביאים המונותיאיסטיים . 
המאבק ביהודי חצי האי ערב 
ברקע הפולמוס הרעיוני עם בני הדתות האחרות עמדה גם מציאות פוליטית וחברתית . 
מוחמד עצמו ניהל מאבק ביהודי העיר מַדינה , למשל . 
אם בעולמה של התיאולוגיה המוסלמית היה מוחמד גם ממשיכה של היהדות , במציאות של חצי האי ערב היה הוא סיומה . 
בחצי האי ערב ישבו לא מעט יהודים . 
הם לא היו מאוחדים פוליטית וצבאית אלא מאורגנים בשבטים . 
כנהוג באזור הם יצרו בריתות עם שבטים ערביים אחרים . 
חלקם היו בעלי מלאכה ( למשל צורפים ) , אחרים היו סוחרים או עובדי אדמה ( למשל מגדלי תמרים ) . השבטים היו מפוזרים בערים ובנאות מדבר שונים . 
בעיר מדינה ישבו שלושה שבטים יהודים גדולים : קַיְנֻקַאע , נַדִיר וקֻרַיְט ָ ' ה . 
מרכז אחר התקיים בנווה המדבר ח ַ ' יְבַּר , כ - 150 ק"מ ממדינה , לשם הגיעו שבטים יהודיים לאחר חורבן בית שני , כנראה . 
על - פי המסורת המוסלמית ניסה הנביא לשלב בקהילה המוסלמית החדשה את יהודי העיר מדינה שבה השתקע לאחר ההִג ְ ' רָה . 
המסורת המוסלמית מספרת על הברית שכרת מוחמד עם הקבוצות השונות במַדינה עם הגיעו לעיר ( עַהְד אל - אֻמָּה , מילולית " חוזה האומה " ) . על - פי המסורת המוסלמית , שלושת השבטים היהודים בעיר היו שותפים מלאים לברית שנכרתה בין תומכיו של הנביא ממכה שהיגרו איתו ( המֻהאג ִ ' רוּן , כלומר " המהגרים " ) ובין שני השבטים הערבים בעיר , אַוְס וח ַ ' זְרַג' , המכונים אַנְצַאר ( מילולית " התומכים " ) , שתמכו בנביא והזמינוהו למַדינה . 
המסורת טוענת שמוחמד פנה אל היהודים וביקש למשוך אותם לאמונה החדשה ( כמתואר בפרק הקודם , מוחמד קבע באותם ימים שכיוון התפילה יהיה לעבר ירושלים וכי יום הצום יהיה בעשירי בחודש הראשון ) . אולם היהודים דחו את ניסיונות ההתקרבות של הנביא וחלקם אף פעלו נגדו ונגד קהילת המאמינים , בניגוד לרוח ההסכם . 
מוחמד שינה את יחסו אל היהודים והחל לראות בהם אויב שיש לסלקו . 
מחקרים מודרניים מצביעים על כך שבנוסח ההסכם שנשמר במסורת המוסלמית לא נזכרים שמות השבטים היהודיים , כך שכפי הנראה הם לא היו צד בהסכם . 
ייתכן שכל מטרתו של סיפור הפרת הברית על - ידי היהודים היה לגולל על היהודים עצמם את האחריות לגורלם . 
האמצעים שנקט הנביא נגד היהודים נעשו קשים יותר ויותר . 
תחילה אולץ שבט קַיְנֻקַאע לעזוב את העיר לאחר מצור בן שבועיים . 
אחר - כך גורשו בני נַדִיר , שהוכרחו להותיר אחריהם אדמות ומטעי תמרים ( צַפיה , בת מנהיג השבט , נישאה לנביא ) . גורלו של שבט קֻרַיְט ָ ' ההיה המר ביותר : לאחר מצור נכנעו בני השבט למוחמד ; הגברים בשבט הוצאו להורג ; אחת מנשות השבט ניתנה לנביא כשפחה ושאר הנשים והילדים נמכרו לעבדות . 
יהודי נווה המדבר ח ַ ' יְבָּר ( תושבים מקומיים ושבט נַדִיר שהצטרף אליהם ) הוכנעו מספר שנים לאחר מכן . 
שתיים ממצודותיהם נכבשו , לאחר שבני בריתם הערבים עברו לצידו של מוחמד . 
היהודים שנכנעו הורשו להישאר בנווה המדבר תמורת מס בגובה מחצית מיבול התמרים שלהם . 
לאחר מכן הוכנעו גם יהודי צפון חיג ַ ' אז . 
הכוח היהודי בערב נשבר ; היהודים לא שרדו מאז אלא כמיעוט נסבל בשולי חצי האי . 
המאבק בנוצרים 
היחס לקהילות הנוצריות בערב היה טראומטי פחות מן היחס ליהודים בחצי האי , אולי משום שלא היוו איום פוליטי . 
אולם במהלך ההיסטוריה היה העימות עם הנצרות והנוצרים קשה לא פחות . 
הסיבה לפולמוס המוסלמי - נוצרי אינה רק תיאולוגית ( המוסלמים רואים בשילוש הקדוש , ובעיקר באמונה בישו כ " בן האלוהים " , פגיעה בייחוד האל ) אלא גם פוליטית . 
המוסלמים התעמתו שוב ושוב עם מדינות נוצריות . 
בתחילה היתה זו האימפריה הביזנטית , שהמסורת המוסלמית מציגה אותה כאויב האולטימטיבי של המוסלמים , ולאחר מכן מסעות הצלב בארצות הלֵבַנְט . 
בחצי האי האיבֶּרי התרחש עימות מתמשך עם המלכים הנוצרים . 
הוא החל בכיבוש חצי האי על - ידי המוסלמים בתחילת המאה ה - , 8 והסתיים בכיבושו מחדש על - ידי הנוצרים ( הרֶקוֹנְקְוויסְטָה ) , שהושלם ב - 1492 עם כיבוש גרנדה , המאחז המוסלמי האחרון . 
גם האימפריה העוסמאנית היתה מעורבת בסדרה ארוכה של מאבקים עם כוחות נוצריים עד למאה ה - 20 . 
כיפת הסלע והתחרות עם דתות אחרות 
התחרות עם הנצרות התבטאה גם בארכיטקטורה , כפי שמדגים מפעל הבנייה המוסלמי על הר הבית בירושלים . 
במחצית השנייה של המאה ה - 7 ערכו האוּמַיים , השושלת המוסלמית הראשונה ( 750 - 661 ) , מפעלי בנייה בערים שונות ברחבי האימפריה . 
הם בנו את המסגד הגדול בדמשק והקימו את רמלה כמרכז המינהלי של פלסטין . 
כיפת הסלע ומסגד אל - אקצא היו חלק ממפעל זה . 
אך בעוד מסגד אל - אקצא היה מיבנה בעל ייעוד ברור – הוא נועד לשמש בית תפילה – המטרות שלשמן הוקמה כיפת הסלע אינן ברורות , שכן למיבנה לא היה ייעוד פונקציונאלי חד - משמעי . 
מקורות אנטי - אומיים בני הזמן האשימו את האוּמַיים כי בנו מיבנה ראוותני שכזה כדי להתחרות בכּעבּה במכה ולהפוך את ירושלים ואת כיפת הסלע לאתר חלופי לעלייה לרגל - דבר המהווה כמובן חריגה גסה ממצוות האסלאם - וכי עשו זאת מסיבות פוליטיות . 
ואכן , אימרה המיוחסת לנביא מוחמד על חשיבותה של ירושלים כשווה לזו של מכה ומדינה החלה להיות מצוטטת דווקא בתקופה זו : " אל תרתמו את האוכפים אלא לשלושה מסגדים : המסגד הקדוש [ כעבה ] , המסגד שלי [ בעיר מדינה ] ומסגד בית המקדש [ ירושלים ] . 
ההאשמה שהופנתה נגד האומיים , שלפיה ביקשו להמריץ את נתיניהם לעלות לרגל לירושלים במקום למכה ( האשמה שנבעה קודם כל ממניעים פוליטיים ) , יכלה להתבסס על משמעויות דתיות וקוסמולוגיות שיוחסו להר הבית והפכו אותו למקום בעל קדושה מיוחדת , עם מרכיבים דומים לאלה של הכעבה . 
בדומה לכעבה , גם על הר הבית נטען כי הוא מרכז העולם ; להר הבית ולהר הזיתים שמולו נקשרו רעיונות אַפּוֹקָליפּטיים עליום הדין ; הר הבית מקושר גם להיסטוריה של אברהם , בכך שהיה אתר העקידה של יצחק בנו ( בעוד הכעבה קשורה באברהם ובבנו האחר , ישמאעל ) ; ולבסוף – על הר הבית נמצא הסלע שממנו עלה מוחמד השמימה . 
עדויות ויזואליות מציעות הקשר אחר לבניית מיבנה כיפת הסלע . 
התחרות עם המורשת הביזנטית והנוצרית בירושלים ( בארץ ישראל ובסוריה ) הביאה את האוּמַיים לבנות מיבנה גבוה יותר , גדול יותר , יקר יותר ונשגב יותר מכנסיית הקבר , למשל , כמו גם מאתרים נוצריים אחרים הקשורים בישו . 
בדרך זו גם השתלטו המוסלמים על קו הרקיע והציבו את תרבותם ודתם כמצליחה – ולכן עדיפה – על המורשת הביזנטית הנוצרית . 
זהו ההסבר , טוענים החוקרים , לכך שכיפת הסלע מעוטרת מבפנים בציטוטים מן הקוראן . 
פסוקי הקוראן הם מענה פולמוסי לטענת הנצרות כי ישו הוא בן האלוהים , והם מדגישים את ייחודו ואחדותו של האל המוסלמי . 
זוהי לדעתםגם הסיבה לבחירה בצורת המתומן הייחודית של המיבנה . 
לדבריהם , זהו מיבנה ביזנטי קלאסי , המחקה מיבנים נוצריים אחרים בעיר . 
ואכן , האוּמַיים העסיקו ארכיטקטים ואומנים ביזנטים והשתמשו בחומרי גלם שיובאו מביזנטיון . 
בכך הראו המוסלמים כי הם יכולים לנכס לעצמם את הישגי הנצרות הביזנטית . 
לא היתה זו הפעם הראשונה ולא האחרונה שבה מוסלמים אימצו לעצמם מאפיינים ויזואלים הלקוחים מן הנצרות , ומעניין לראות שהם עשו זאת לא מעט דווקא במרכיבים הקשורים לבית התפילה המוסלמי . 
הסולטאנים העוסמאנים הקימו שורה של מסגדים אימפריאליים באסטנבול וברחבי האימפריה תוך חיקוי מיבנה הכנסייה הביזנטית המרכזית , אַיָה סוֹפיה , שאותה הפכו הסולטאנים לבית התפילה המרכזי שלהם . 
כנסייה זו היא מיבנה הכולל כיפה מרכזית גדולה וגבוהה ( אלמנט ארכיטקטוני שדרש יכולות תיכנוניות והנדסיות מעולות ) , וניסיונות רבים נדרשו עד שהצליחו העוסמאנים לבנות מסגד שהאפיל בגודל כיפתו ובגובהו על המיבנה המקורי . 
בני חסות - ד'ימים 
על אף המאבקים עם אנשי הדתות המונותיאיסטיות על ההגמוניה הדתית והפוליטית , לא התפתחה באסלאם דחייה מוחלטת של בני דתות אלה . 
העיקרון הבסיסי שהשפיע על מעמד הלא - מוסלמים בעולם האסלאם הוא ההכרה באַהְל אל - כִּתַאב ּ ( קהילת אנשי הסֵפֶר ) - הכוונה היא לעמים שזכו בהתגלות אמת , גם אם זו עוּותה או נזנחה על - ידם עם השנים . 
יהודים , נוצרים וזוֹרוֹאסטרים רשאים לשמור על דתם גם תחת שלטון מוסלמי . 
" אנשי הספר " יכלו להמשיך ולהחזיק בדתם , ברכושם , ובעיקר בחייהם , במעמד של בני חסות ( אַהְל אל - ד ּ ִ ' מָּה ) . מעמד משפטי זה העניק להם זכויות , אך גם קבע את נחיתותם הפוליטית והחברתית המובנית של הד'ימים ביחס למוסלמים . 
אשר לעובדי אלילים , תיאורטית לא היתה להם זכות קיום תחת שלטון מוסלמי . 
מעשית , השליטים המוסלמים העניקו לא פעם מעמד של ד'ימים גם לעובדי אלילים כמו ההינדים בהודו . 
נחיתותם של הד'ימים נתפסה במונחים דתיים ופוליטיים כאחד . 
הם חויבו בתשלום מיסים מיוחדים ללא - מוסלמים ( כגון מס הגולגולת , ג ִ ' יזְיה ) ; נאסר עליהם לבנות בתי תפילה גבוהים ממסגדים ולקיים טקסי פולחן דתיים בפרהסיה , כדי לא לחלל את המרחב הציבורי המוסלמי ; ולא פעם ננקטו אמצעים שונים כדי לתת לנחיתותם ביטוי סמלי ומעשי . 
חכמי הלכה ניסחו כללים ברורים שהגבילו את הלא - מוסלמים והבדילו אותם מחברת הרוב . 
מידת היישום של כללים אלו השתנתה מתקופה לתקופה , ממקום למקום , והיתה תלויה לעיתים במדיניותו של שליט מסוים או בנטיותיה של שושלת ספציפית . 
במצרים של המאה ה - , 11 למשל , האימאם הפאטִמי - שיעי אל - חאכּם בּאִמְר - אללה נקט מדיניות קשה כלפי נוצרים ויהודים ( אך גם כלפי מוסלמים סוּנים ) . אל - חאכּם הורה ליהודים ונוצרים ללבוש פרטי לבוש מזהים , אסר על תהלוכות נוצריות , ואף החרים כנסיות רבות כדי להרוס אותן או להופכן למסגדים . 
אל - חאכּם לא " המציא " את החוקים האלה יש מאַין ; חלקם תוקנו כבר בידי הח ' ליפים העבּאסים בבגדאד ; אך הוא החיה אותם והוציא אותם אל הפועל . 
השיא היה העלאת כנסיית הקבר בירושלים באש ( יש המתארים בשל כך את אל - חאכּם כ"נֵרוֹן של עולם האסלאם " ) . 
מנגד , מצבם של היהודים באימפריה העוסמאנית באמצע המאה ה - 15 היה נוח כל - כך עד כי רבי יצחק צרפתי , הרב הראשי בעיר אֶדירְנֶה , בירת האימפריה באותה העת , שלח מכתב פתוח לקהילות יהודיות שונות ברחבי מזרח אירופה , שסבלו מרדיפות הנוצרים , ובו הילל את סובלנותה ופתיחותה של האימפריה המוסלמית והזמין את היהודים להתיישב בה . 
ייתכן שהמכתב נכתב לבקשת השלטונות העוסמאניים , שהיו מעוניינים בקליטת נתינים לא - יהודים בעלי מלאכה וסוחרים בנחלותיהם . 
אולם המציאות שהוא מתאר היא אותנטית . 
יהודי האימפריה נהנו ככלל מסובלנות דתית , אם כי מעמדם נותר נחות , כד'ימים . 
חוקי הד'ימה איפשרו למוסלמים וללא - מוסלמים לחיות יחדיו זה לצד זה , לא בהכרח זה בתוך זה . 
כך נוצרו בערים מוסלמיות רבעים מיוחדים לבני דתות שונות . 
רבים העדיפו לחיות בסמוך לבני דתם , אך שלא כגטאות באירופה - זו לא היתה חובה אלא בחירה אישית וקהילתית . 
כך נוצרו בערים מוסלמיות אזורים שזוהו עם בני דת מסוימת , אך היו גם רבעים מעורבים , למשל כאשר שיקולים של אופנה , תדמית או מעמד חברתי - כלכלי בקרב החברה הכללית גברו על הזיהוי הדתי . 
בחברה המוסלמית השיעית מיוחסת ללא - מוסלמים טומאה , ולכן ההפרדה החברתית והפיזית גדולה יותר מאשר בחברה המוסלמית הסונית ( על השיעה ויחסה למוסלמים וללא - מוסלמים , ראו בפרק הבא ) . 
הגניזה הקהירית 
תעודות היסטוריות רבות שהשתמרו מעידות על מציאות של השתלבות והתבדלות כאחד של יהודים ( רבניים , קראים , שומרונים ) בארצות המוסלמיות באגן הים התיכון . 
מדובר בחומרים שנמצאו ברובם בגניזה של בית הכנסת בפוסטאט , העיר העתיקה של קהיר . 
כידוע , כל כתב הנושא את שם האל בעברית נחשב לקדוש , אין להשליך אותו לאשפה , אלא יש לגנוז אותו במקום שהוקצה במיוחד לצורך זה ( " גניזה " ) . 
בדרך כלל פונה החומר שבגניזות מעת לעת והועבר לקבורה בבית קברות . 
מסיבה כלשהי המסמכים בגניזה הקהירית לא פונו מאז ימי הביניים , והודות למזג האוויר היבש שרדו המסמכים עד לתקופה המודרנית . 
כאשר החלה הריסת הבניין במטרה לבנותו מחדש , הפועלים שמצאו את הגניזה החלו למכור חומרים ממנה בשווקים , וכך התגלתה לחוקרים מערביים . 
הרב פרופסור שלמה שכטר שיכנע את שלטונות אוניברסיטת קיימברידג' לרכוש את האוצר הזה , ורוב מסמכי הגניזה נמצאים מאז באנגליה . 
הגניזה מאפשרת לנו לצייר תמונה עשירה של חיי יהודים תחת השלטון המוסלמי במשך השנים . 
מעמד החסות לא ניתן לכל אנשי דתות הספר . 
ראשית , היתה הבחנה בין נתיני המדינה המוסלמית לבין נתיני מדינה זרה . 
רק הראשונים נהנו מזכויות הד'ימה . 
המוסלמים רואים את העולם כנחלק בין האזור הנמצא בשלטון האסלאם ( דַאר אל - אסלאם , מילולית " בית האסלאם " ) ובין אזור הנמצא בשליטה לא - מוסלמית ( דַאר אל - חַרְב ּ , מילולית " בית המלחמה " ) . יהודים ונוצרים נתיני מדינות זרות אינם זכאים ליהנות מן הזכויות שמהן נהנים אחיהם לאמונה נתיני האסלאם - גם אם הם סוחרים או דיפלומטים החיים שנים רבות תחת שלטון מוסלמי . 
קריטריון נוסף שקבע את מעמדם של לא - מוסלמים במדינה מוסלמית היה השאלה אם מדובר בקהילה או באזור שהכיר בעליונות הפוליטית של האסלאם מרצון או מאונס . 
אם היה מדובר בכיבוש , הלא - מוסלמים לא היו זכאים לזכויות הקבועות במעמד הד'ימה . 
האימפריה העוסמאנית השתמשה בהבדל חשוב זה לצרכיה . 
נוצרים מן הבלקן גויסו בכפייה לעבדים בצבאה וחונכו להיות העילית המינהלית - צבאית של האימפריה . 
את הד'ימים ( כמו מוסלמים ) לא ניתן לשעבד ; את בני העמים הכבושים כן . 
מעמדם של נתינים זרים נקבע לעיתים בהתאם למאזן הכוחות המשתנה בין המדינה המוסלמית למדינת - האם , כפי שמראים הנוסחים השונים של הסכמי הקַפּיטוּלַציות ( אִמְתִיַאזאת , פּריבילגיות כלכליות ) בין האימפריה העוסמאנית למדינות אירופה . 
היו אלה הסכמים בין מדינות מוסלמיות באגן הים התיכון למדינות אירופה השונות , שהסדירו את מעמדם של סוחרים זרים לא - מוסלמים קיימים מן המאה ה - 12 ואילך , והם מילאו תפקיד חשוב במיוחד באימפריה העוסמאנית . 
הסכמי הקפיטולציות הראשונים שהאימפריה העוסמאנית חתמה עליהם ( הראשון נחתם באמצע המאה ה - 16 עם צרפת ) היו חד - צדדיים בבירור לטובתה של האימפריה , והיא זו שהכתיבה את התנאים . 
במאות הבאות , כשמאזן הכוחות הפוליטי , הכלכלי והצבאי נטה לטובת אירופה בצורה גוברת והולכת , נחתמו הסכמים חדשים , שהעניקו זכויות אקס - טריטוריאליות רבות יותר לנתינים הזרים באימפריה העוסמאנית - עד כדי כך שנתינים עוסמאנים השתדלו להשיג חסות קונסולרית זרה , וכך להיטיב את מעמדם . 
באופן טבעי היתה זו פריבילגיה של בני העדות הלא - מוסלמיות שנהנו מסוף המאה ה - 18 ואילך מחסותן של מעצמות אירופה , כל עדה ומדינת הפטרון שלה . 
הקפיטולציות הפכו מכשיר לחדירה אירופית ולהשתלטות במזרח התיכון . 
פרק שביעי 
פלגים באסלאם 
אחדות וריבוי 
במאות הראשונות לקיומו של האסלאם התגבשה בו מעין אורתודוקסיה , מערכת של אמונות ופרקטיקות בסיסיות המגדירה את הדרך " הנכונה " להיות מוסלמי וקובעת את גבולותיה של הקהילה הלגיטימית . 
באסלאם , בשונה מן הנצרות ( בעיקר הקתולית ) , אין מוסד הקובע באופן סמכותי את עקרונות האמונה המחייבים ; אין גם גוף שביכולתו להוציא קבוצה כלשהי אל מחוץ לקהילת האסלאם ( במהלך ההיסטוריה , בדרך כלל קבוצות המיעוט הן שבחרו להוציא את עצמן מהכלל ) . האורתודוקסיה המוסלמית אינה מעוגנת בדוֹגמוֹת ובמוסדות ; היא ביטוי לדעה המקובלת היכולה להשתנות מזמן לזמן וממקום למקום . 
חילוקי דעות משפטיים ותיאולוגיים נפוצים באסלאם . 
הנביא מוחמד מצוטט כמי שאמר כי חילוקי דעות בתוך הקהילה המוסלמית הם אות לרחמי אללה על המאמינים בו . 
עם זאת , ישנן נקודות שבהן הפערים בהשקפה הופכים לקרע של ממש . 
הפיצולים בעולם האסלאם נוצרו לעיתים קרובות בהקשר של ויכוחים על שאלת המנהיגות : מיהו ומהו מנהיג לגיטימי ? 
דיון זה עירב תפיסות פוליטיות ותיאולוגיות לגבי אופייה של מנהיגות האומה המוסלמית . 
אבן - בוחן אחרת לאורתודוקסיה היתה שאלת מעמדו של הנביא מוחמד כחותם הנביאים וקבלת מעמדה של השריעה כחוק האלוהי המחייב והנצחי . 
הכתות הראשונות באסלאם פרשו מן הרוב בשל מחלוקת פוליטית בבסיסה על זהות היורש הראוי לנביא מוחמד ועל הדרך הראויה לפסוק בשאלת הירושה . 
הנביא מוחמד היה " הדבק " הפוליטי והדתי של הקהילה , אדם שסמכותו בעיני המאמינים היא לא עוררין . 
כל עוד חי , היתה הקהילה מאוחדת תחת הנהגתו ; עם הסתלקותו עלו חילוקי הדעות אל פני השטח . 
בתוך הקלחת הפוליטית היו מעורבות שלוש קבוצות כוח שונות ( המֻהַאג ִ ' רוּן , האַנְצַאר ואנשי מכה ) וכן משפחת הנביא – נשותיו , בנותיו ( העובדה שהנביא היה חשוך בנים זכרים היתה סיבה חשובה למשבר ) ומחותניו . 
שני המועמדים הבולטים לרשת את מוחמד היו אבו בַּכְּר , מהמאמינים הראשונים , יועץ קרוב ומוערך של הנביא ואביה של עַאישה ( אשתו האהובה של הנביא לאחר מות ח ַ ' דיג'ה ) , ועַלי , בן דודו וחתנו של הנביא . 
בסופו של דבר היתה יד תומכי אבו בכר על העליונה והוא היה לח ' ליף הראשון . 
דחיית מנהיגותו של עלי היתה הזרע שממנו צמחה השיעה . 
השיעה היא הפיצול הגדול באסלאם , וממנה התפלגו הכתות האחרות , ובכללן אלה שיצאו בסופו של דבר מן האסלאם . 
תיאור ההתפלגויות באסלאם מתמקד במידה רבה בשיעה ובהתפצלויות בתוכה . 
החַוַארִג' 
כתות רבות הופיעו בחברה המוסלמית ונעלמו לאחר זמן - מה . 
הח ַ ' וַארִג' הם דוגמה לכך . 
אנשי כת הח ַ ' וַארִג' , שהתפצלה מן הקהילה המוסלמית על רקע תהליך בחירת היורש לנביא מוחמד , האמינו כי מנהיג האומה חייב להיות האדם הראוי ביותר לכך באמונתו ובאורח חייו , ללא קשר למעמדו החברתי . 
אם סרח המנהיג יש להדיחו , ולו אף בכוח . 
המקרה של הח ' וארג' מהווה חריג בכל הנוגע לעקרון הציות לח ' ליף , עקרון הטַאעָה , שהוזכר בפרק הרביעי . 
הח ' וארג' היו קבוצה דוגמטית ופוריטנית , חסרת פשרות עד כדי אלימות . 
הם ראו בכל מי שאינו מסכים עם דעותיהם כופר שדינו מוות . 
אחד מאנשי הכת רצח את עלי בן אבי טאלב ּ , הח ' ליף הרביעי , כנקמה על טבח שביצע בבני הקבוצה שמרדו בו . 
ההיסטוריה של הח ' וארג' רצופה מאבקים אלימים עם השלטונות המוסלמיים ועם קבוצות אחרות בקהילה . 
מדובר למעשה בכמה קבוצות שונות - חלקן יצאו לחלוטין מכלל האסלאם , דחו את שליחותו של הנביא וטענו כי עתיד לרדת משמים קוראן נוסף , כתוב פרסית , המיועד לנביא פרסי חדש . 
קיצוניות זו הביאה להיעלמות הח ' וארג' , למעט זרמים יחסית מתונים ששרדו בעיקר בשולי עולם האסלאם , כדוגמת האִבּאדיה , הקיימת עד היום בהודו , בדרום חצי האי ערב ( בעומן , למשל ) , במזרח אפריקה ובצפונה . 
השיעה 
השיעה ( מילולית " סיעה " , כלומר סיעתו של עַלי ) החלה את דרכה כקבוצה פוליטית . 
בתהליך שארך כשלוש מאות שנה הפכה השיעה לקבוצה בעלת אידיאולוגיה דתית מגובשת ומובחנת מן האסלאם הסוני . 
בתחילה לא ניתן לדבר על " שיעה " כי לא היתה בנמצא קבוצה אחת מאוחדת . 
היו כמה קבוצות , שהמשותף להן היה התמיכה בצאצאי עַלי כשליטים הלגיטימים של הקהילה המוסלמית . 
כל אחת נקבה בשמה של דמות אחרת במשפחה . 
היו מספר אפשרויות שכן לעלי היו כמה בנים ( ולהם כמובן צאצאים משלהם ) מנשים שונות , שהבולטת בהן היא פַאטִמה , בתו של הנביא . 
אחת מנקודות המיפנה היתה הטבח בכַּרְבַּלָא ( אוקטובר 680 ) , אירוע מכונן בהיסטוריה של השיעה . 
היה זה אירוע פוליטי שקיבל משמעות דתית וצוין בטקסים וכך יצר ייחוד לשיעה . 
בשנת , 656 23 שנים לאחר מות מוחמד , הפך עַלי לבסוף לח ַ ' ליף , הרביעי במספר . 
שנות שלטונו היו רוויות מלחמות פנימיות , ולאחר חמש שנים נרצח . 
מנהיגותם הפוליטית של בניו נדחתה ' ועל כס הח ' ליפות עלה בשנת 661 בית אוּמַיָה . 
חַסַן , בכורו של עַלי , קיבל עליו את הדין ; חוּסֵין , האח הצעיר , הרים את נס המרד ויצא מחצי האי ערב לכיוון העיר כּוּפָה בדרום עיראק , שהצהירה על נאמנותה לו . 
ואולם , על אף ההבטחה להצטרף למרד זנחו אנשי כּוּפָה את חוסין , מאימת הצבא האוּמַיי שיצא לקראת חוסין ובני ביתו . 
בכַּרְבַּלָא התחולל טבח . 
חוסין , בני משפחתו ומעט תומכיו הומתו . 
האומיים הציגו את ראשו הכרות של חוסין בערים מרכזיות במזרח התיכון , למען ירְאו וירַאו . 
תומכי עלי הגיבו בתדהמה ובזעזוע . 
במקום להיעלם , התעצמה התנגדותם לשלטונם של בני אומיה והתחזקה תמיכתם בצאצאי עלי ובזכותם לח ַ ' ליפוּת . 
הם ביקשו לכפר על אדישותם , על פחדנותם ועל בוגדנותם שאיפשרו את הטבח בכרבלא . 
בתפיסת העולם השיעית דווקא כישלונות פוליטיים וצבאיים ולא נצחונות ממלאים תפקיד מרכזי . 
התחושה כי נבחרי האל נרדפים ומקופחים , וכי אפילו מאמיני האמת אינם מסוגלים להעניק להם את ההגנה הפיזית והרוחנית שהם ראויים לה , היא המאפיינת את השיעה . 
מאז ועד היום מנציחים השיעים את אירועי כרבלא בטקסי העַאשוּרָא המתקיימים בעשירי בחודש מוּחַרַם . 
יום האבל הוא החשוב באירועי לוח השנה השיעי . 
האירוע נחקק בזיכרון הקהילה לא רק בשל סופו הטראגי של חוסין ( נכדו , ובעיניהם יורשו הלגיטימי של הנביא מוחמד ! 
) , אלא גם - ואולי בעיקר - בשל בגידת אנשי כּוּפָה . 
השיעים מכים על חטא הפקרת מנהיגם ברגע שבו נזקק להם ביותר . 
בטקסי העַאשוּרָא הם מעלים על נס את מעלותיו הטרומיות של חוסין , משחזרים את הטבח ומלקים את עצמם עד זוב דם . 
השיעים נוהגים בטקסים אלה כאילו בכל דור עליהם לכפר מחדש על הפקרת חוסין . 
עד סוף המאה ה - 9 הפכו תומכי סיעת עַלי מתנועה פוליטית לתנועה דתית , השיעה . 
מנהיגי השיעה , האימאמים , התרחקו בדרך כלל מהפוליטיקה ועסקו בניסוח ההלכה השיעית . 
בתקופה זו התגבשו השיעים לכלל קבוצה עם אמונות וטקסים הנבדלים מהסונים . 
רדיפות מצד השלטונות העבאסיים חייבו אותם למישנה זהירות בפעילותם הפוליטית הפומבית . 
מקורות שיעיים אף טוענים כי הח ' ליפים העבאסים , שחששו מן האימאמים וראו בהם איום על שלטונם , הרעילו את האימאמים . 
גם אם זו אשמת שווא , ברור למדי שהעבאסים פיקחו על התנהגותם של האימאמים . 
הם חייבו אותם לחיות בעיראק ובמקרים מסוימים גם אסרו אותם בפועל . 
הח ' ליף אל - מֻתַוַכִּל ( מת בשנת 861 ) , למשל , היה ידוע בעוינותו כלפי השיעים . 
מיוחסת לו ההוראה להרוס עד היסוד את קברו של חוסין , בנו של עלי , לבל ישמש עבור המאמינים אתר עלייה לרגל . 
האמאם הנעלם וחסידיו 
היעלמותו של האימאם האחרון , השנים - עשר , עיצבה את אופייה של השיעה כתנועה משיחית . 
בינואר של שנת 874 נפטר האימאם האחד - עשר , חַסַן אל - עַסְכַּרִי . 
לטענת חלק מהשיעים נפטר האימאם ערירי ולא השאיר אחריו בן שיירש אותו . 
תוארו של האימאם , שהיה אמור לעבור לבנו או לאחיו , עבר אפוא מן העולם . 
אולם הזרם העיקרי בשיעה האמין כי לאימאם האחד - עשר היה בן , מוחמד , שהיה ילד או נער צעיר במות אביו . 
על - פי המסורת השתדל האב להסתיר את הולדת בנו לבל יבולע לו מידי העבאסים . 
עם מות האב , או אולי אף לפני - כן , מצא האימאם השנים - עשר מסתור במערה , ומאז נעלם . 
הוא ממשיך לחיות בעולם הזה ( האנושות אינה יכולה להישאר ללא רועה ) , ועתיד לשוב בתור המַהְדי , המשיח , אך הוא נסתר מעיני המאמינים . 
עם היעלמותו של האימאם השנים - עשר החלה תקופה הע ַ ' יְבָּה , " ההיעדרות " . 
תחילה עמד האימאם בקשר עם המאמינים באמצעות מתווכים שייצגו אותו בעולם הזה – תקופה זו מכונה " ההיעדרות הקטנה " . 
מאמצע המאה ה - 10 פסק כל קשר עם האימאם . 
תקופת ההיעדרות הזאת – " הע ַ ' יְבָּה הגדולה " – תסתיים רק עם שובו של האימאם בקץ הדורות . 
אז גם ייקבע סופית מי מבין צאצאיו של עלי אכן נחשב לאימאם . 
נקבע כי רק צאצאי עלי מאישתו פאטמה , בת הנביא מוחמד , הם האימאמים הלגיטימיים ; בנים אחרים אינם יורשים את מעמדו הדתי ואת תכונותיו העל - אנושיות של הנביא . 
הקהילה שבנתה את עצמה על אישיותו העל - טבעית של האימאם נותרה ללא רועה רוחני וללא מנהיג פוליטי . 
אנשי הדת מקבלים השראה מהאימאם הנעלם , אך גם הם אינם יודעים היכן הוא ואינם נמצאים בקשר ישיר עימו . 
נחמה מוצאים השיעים באמונה שעם שובו של האימאם יתנקמו באויביהם והצדק ישלוט בעולם . 
" המאה השיעית " 
במאה ה - 10 זכתה השיעה לכמה הצלחות . 
בשנת 945 עלתה לשלטון בבגדאד שושלת פרסית שיעית ( השושלת הבֻּוַיְהִית ) . הח ' ליף העבּאסי נותר בתפקידו , אך השליט בפועל בצבא , במינהל ובכספים היה בֻּוַיְהִי . 
השלטון הבֻּוַיְהִי לא יישם את התיאוריה הפוליטית השיעית ( הסרת מוסד הח ' ליפות והחלפתו באימאם ) , אך הוא איפשר לשיעים הכרה כקהילה וקיום חיי הדת שלהם ללא הפרעה . 
תחת הבֻּוַיְהִים נהנו השיעים מפריחה תרבותית ופוליטית חסרת תקדים : נכתבו חיבורים הלכתיים , הוקמו ספריות ומיבנים ציבוריים אחרים וקמה מנהיגות חזקה . 
יש הטוענים כי היעלמותו של האימאם השנים - עשר נבעה מן הרצון להפחית את החיכוך עם השלטון הבֻּוַיְהִי האוהד . 
סיפור הצלחה אחר הוא השושלת הפַאטִמית . 
הפאטמים השתייכו לשיעה האִסְמַאעילית , קבוצה שטענה כי אסמאעיל , בנו הבכור של האימאם השישי , ג ַ ' עְפַר אל - צַאדִק , הוא האימאם הלגיטימי . 
האסמאעיליה נודעה כתנועה מהפכנית , מחתרתית ומיסיונרית , שביקשה להפיל את הח ' ליפות העבּאסית . 
במאה ה - 10 הצליחה שושלת אסמעאילית , השושלת הפאטמית - שנקראה כך על - שם פאטמה , בת הנביא ואשת עלי - לזכות בהגמוניה בצפון אפריקה . 
הפאטמים הקימו מדינה שביקשה ליישם את האידיאולוגיה המהפכנית של האסמעאיליה . 
לאחר כיבוש מצרים ייסדו את העיר קהיר וקבעו אותה כבירתם . 
הם הקימו את " אוניברסיטת " אל - אַזְהַר כדי להכשיר תועמלנים שיישלחו אל מחוץ לגבולות המדינה . 
נערכו בה גם הרצאות על עקרונות הדת לקהל הרחב במצרים , במטרה לשכנע את האנשים להמיר את האסלאם הסוני באסמאעילי . 
לבסוף , בשל היחלשות פנימית של השושלת ומסעות הצלב , התמוטטה המדינה הפאטמית . 
המצביא הכורדי צַלַאח אל - דין , שנשלח לסייע לה , השתלט על מצרים והשליט בה מחדש את האסלאם הסוני . 
אוניברסיטת אל - אזהר היא מרכז להטפה סונית , והיא מהמוסדות החשובים ביותר ללימוד האסלאם הסוני - השמרני מאז ועד היום . 
התפתחויות בתוך השיעה 
בימי הביניים המאוחרים חל מיפנה נוסף בתולדות השיעה במזרח התיכון . 
בתקופה זו הואצה כניסת רעיונות מיסטיים לתוך השיעה השנים - עשרית . 
האימאם תואר עתה עוד יותר גם כקדוש צוּפי . 
לאימאם – כמו לקדוש הצוּפי – יוחסו הארה פנימית ויכולת ללמוד אמת סודית שאינה נגישה לכל . 
גם קודם לכן היו מיסדרים צופים - סונים שראו בעַלי את פטרונם , אך עתה נדמה שהחיבור נעשה הדוק יותר . 
במאות 14 - 15 קמו ברחבי אנטוליה , איראן ועיראק מיסדרים צופים - שיעים או אוהדים לשיעה . 
אחד הבולטים שבהם הוא המיסדר הצַפַווי . 
תחילתו במשפחה מכּוּרדיסטאן הפרסית שעברה לאַזֶרבַּיג'אן וייסדה מיסדר צוּפי בעל יומרות פוליטיות ומשיחיות . 
בתחילת המאה ה - , 16 בעזרתם של שבטים תורכמניים מאנטוליה ומאיראן , הכתיר את עצמו אסמאעיל , ראש המשפחה ומנהיג המיסדר , בתואר שַאה בעיר תַבְּריז . 
לראשונה בהיסטוריה המוסלמית הוכרזה השיעה השנים - עשרית כדת המדינה , ונתיני המדינה חויבו להמיר את דתם . 
לוח השנה השיעי היה ללוח המחייב , והחגים השיעיים לחגי המדינה . 
אנשי דת סונים נאלצו לברוח מחשש לחייהם , ובמקומם הוזמנו לאיראן חכמי הלכה שיעים ערבים . 
איראן הפכה לשיעית . 
כך בידלו עצמם הצַפַווים משתי שכנותיהם - אויבותיהם הסוניות : העוסמאנים ממערב והאוּזבֶּקים מצפון . 
במאה ה - 18 התחולל שינוי נוסף בשיעה השנים - עשרית באיראן . 
בעקבות חילוקי דעות בין שני זרמים הלכתיים , גבר הזרם שחיזק את מעמדם של חכמי ההלכה השיעית והרחיב את השפעתם על המאמינים . 
זרם אחד הסתמך על מסורות כתובות בקוראן , בסונה ובכתבי האימאמים כבסיס לידע דתי ( אַח ְ ' בּאריה ) . הזרם השני צידד במתן חופש פעולה נרחב יותר לחכמי ההלכה ( אֻצוּליה ) . הם ראו עצמם ממלאי מקומו של האימאם הנעלם . 
משמעות ניצחון האֻצוּליה היתה שפוסקי ההלכה השיעים יכלו לפסוק באופן דינאמי גם על - פי הבנתם האישית , ולא היו מוגבלים לתקדימים המצויים בטקסטים קודמים . 
עתה היו המאמינים מחויבים לפנות לאיש הלכה עצמאי בן זמנם כדי לקבל הדרכה מעודכנת . 
במקביל התרופף בתקופה זו השלטון המרכזי : השושלת הצַפַווית נחלשה , ובאמצע המאה ה - , 18 עת היתה איראן נתונה לפלישות של שבטים אפגאניים , נפלה . 
רק לקראת סופה של המאה ה - , 18 עם עלייתה של שושלת שיעית - פרסית חדשה , הקאג'ארים , הושב על כנו הסדר בממלכה . 
חכמי ההלכה חיזקו את מעמדם . 
הם השתחררו מתלותם הכלכלית בשלטון והקשר שלהם עם המאמינים התהדק . 
יותר ויותר אנשי דת שיעים החלו לטעון כי השלטון הלגיטימי היחיד במדינה המוסלמית הוא שלטונו של האימאם הנעלם וכי הם נציגיו המוסמכים היחידים . 
שלטון אנשי הדת באיראן 
על בסיס זה נבנתה תפיסת " שלטון אנשי הדת " ( וִלַאיַת-י פַקיה ) , שפיתח אַיַתוללה סיד רוחאללה ח ' וֹמיני ( 1989 - 1902 ) , שהביא למהפכה המוסלמית של 1979 . 
במהפכה זו הודח מוחמד רֶזַא שַאה ( שאביו , רֶזַא פּהלווי , הדיח באמצע שנות ה - 1920 את השליט הקג'ארי והכריז על עצמו שַאה ) . על - פי תפיסת " שלטון אנשי הדת " , על אחד מאנשי ההלכה להנהיג בפועל את המדינה כדי ליישם שלטון הלכה מוסלמי . 
הוא הפוסק העליון בכל תחומי החיים . 
מדובר בחכם הלכה בכיר וידוע , שסמכותו מקובלת ומוכרת , אחד מתוך הקבוצה המצומצמת של פוסקי הלכה בכירים הנושאים בתואר אַיַתוללה עֻט ְ ' מָא . 
בהעדר הייררכיה רשמית בקרב אנשי הדת השיעים , יימצא רק לעיתים נדירות איש הלכה שסמכותו מקובלת על הכל . 
במקרה שאין הסכמה כזאת , ימלא את תפקיד המנהיג פַקִיה סמכותי וכריזמטי , שאינו בהכרח המלומד ביותר ( כך היה במקרהו של ח ' ומיני עצמו ) . תחת שלטונו של מנהיג כזה , המֻג ְ ' תַהִדים האחרים שומרים באופן רשמי על עצמאות פסיקתם . 
לפי ח ' ומיני , ובשונה מהעמדה המקובלת עד אז בקרב רוב אנשי הדת , פוליטיקה אינה עיסוק בזוי לאיש הדת , נהפוך הוא . 
ח ' ומיני קרא למעורבות רבה של אנשי הדת בחיים הפוליטיים באיראן כאמצעי חשוב לחיזוק המימשל האסלאמי שירפא את חולייה של החברה . 
זהו הבסיס למשטר הקיים היום ברפובליקה המוסלמית של איראן . 
תפיסת העולם השיעית 
כפי שנאמר בפרק על ההלכה המוסלמית , ההבדלים בין הסונים לשיעים בתחום ההלכה הדתית אינם גדולים . 
עיקר ההבדל בין שתי הקהילות הוא תיאולוגי . 
ממחלוקת בעניין ההנהגה התפתחה התנועה השיעית והיתה לזרם בעל תפיסת עולם דתית מגובשת , השונה לא פעם שוני רב מתפיסת העולם הסונית . 
השיעים מאמינים כי האימאם , מצאצאי עַלי , הוא היורש הלגיטימי היחיד של מוחמד . 
הוא אינו ממונה בידי אדם אלא בידי האל ובידי אימאמים קודמים . 
הח ' ליפים הראשונים שדחו את מועמדותו של עלי פעלו בניגוד לרצון אלוהי . 
האימאם אמנם אינו מגיע לדרגת הנבואה של הנביא מוחמד , אך הוא עולה על בני אנוש רגילים . 
האימאם מחונן בתכונות ובמעלות על - אנושיות , דוגמת חסינות מטעוּת ומחטא ( עִצְמָה ) וידע מיוחד הניתן רק לידידיו הקרובים של האל . 
תכונות אלה הופכות אותו למודל לחיקוי ( בדומה לנביא מוחמד ) , ולמנהיג שהמאמין מחויב כלפיו במסירות ובנאמנות מוחלטות . 
הנאמנות לאימאמים כרוכה בשלילה מוחלטת של מתנגדי האימאמים , ובראש ובראשונה אלה שהשיעים רואים גוזלי ירושת עַלי , שלושת הח ' ליפים הראשונים . 
הח ' ליפים , שהאסלאם הסוני רואה בהם מופת לצדקה וליראת שמים , מוקעים אצל השיעים כחוטאים וככופרים , שבין היתר גרמו לזיוף הקוראן . 
אימאם 
המונח אימאם ( אִמַאם ) קיים הן באסלאם הסוני והן בשיעי , ובשני המקרים הוא משמש במשמעות של מנהיג . 
מדובר במנהיג העליון של הקהילה אחרי מות הנביא . 
בעולם הסוני התבטאה ההנהגה העליונה במוסד הח ' ליפות . 
נוכחותו של אימאם היא חובה וצורך של הקהילה כדי לשמור על אחדותה . 
לכן יכול להיות רק אימאם אחד בכל רגע נתון . 
על האימאם לעמוד בכמה תנאים הלכתיים כדי להיות לגיטימי . 
על - פי האסלאם הסוני עליו להיות , למשל , גבר בוגר , ערבי משבט קֻרַיש , שבטו של הנביא ; להכיר היטב את החוק כראוי למי שיושב למשפט ; להתאים מבחינה פיזית כדי שיוכל למלא את החובות הצבאיות של תפקידו , ועוד . 
הוא יכול להתמנות בידי קודמו או להיבחר לתפקיד . 
מדובר גם במנהיג שלא בהקשר הפוליטי : האימאם הוא אחד מבעלי התפקידים במסגד , מי שמנהל את התפילה . 
באסלאם השיעי , לעומת זאת , המונח מתייחס למנהיג בעל תכונות ייחודיות . 
עליו להיות מצאצאי עַלי ( ולא רק בן שבטו של הנביא ) , נבחר בידי האל ( ולא בידי אדם כמו הח ' ליף ) ומודרך על - ידו , ומיוחסות לו תכונות ויכולות יוצאות דופן . 
משום כך הנהגתו היא בעלת מאפיינים אחרים מאלה של האימאם - הח ' ליף הסוני . 
באין אימאם מוסכם 
כאשר לא היתה הסכמה על זהות האימאם הלגיטימי , נוצר פיצול בקהילה השיעית . 
במקרים לא מעטים התאפיין הפילוג בעמדות קיצוניות לא אורתודוקסיות , עד כדי חריגה מגבולות האסלאם . 
לעיתים יצרו הפורשים דת חדשה , כדוגמת הדרוזים או הבַּהָאים . 
עד היום קיימים כמה פלגים בתוך השיעה . 
הפלג הגדול ביותר והמוכר ביותר הוא השיעה הקיימת באיראן , בדרום לבנון , בדרום עיראק ובבַּחְרֵין ובפזורות של אזורים אלה . 
היא קרויה " השנים - עשרית " כי השיעים האלה מאמינים בשנים - עשר אימאמים , שהאחרון בהם נעלם ועתיד לשוב . 
הזַיְדים , הקיימים כיום בתימן , התפלגו מן הרוב השיעי באמצע המאה ה - 8 בעקבות ויכוח על זהות האימאם החמישי . 
הם קרויים על - שמו של זַיְד , נכדו של חוסין , שבו הכירו כאימאם , בעוד הרוב בשיעה הכיר באחיו , מוחמד אל - בּאקר , ובאחיינו , ג ַ ' עְפַר אל - צאדִק . 
הזידים התייחסו לסונים מבחינה הלכתית ותיאולוגית באופן מתון יותר מאשר לשיעה השנים - עשרית , אך מבחינה פוליטית ראו לעצמם חובה דתית למרוד בשלטונם – שבעיניהם היה בלתי - לגיטימי . 
השיעה האסמאעילית , שיש לה חסידים בצפון אפריקה ובהודו , התפלגה מהזרם המרכזי בשיעה בעקבות מחלוקת על זהות האימאם השביעי , יורשו של ג'עפר אל - צאדק . 
לאחר ששני אחיו הגדולים נפטרו , הכיר הרוב בשיעה בבנו הצעיר של ג'עפר אל - צאדק , מוסא אל - כּאט ִ ' ם , כאימאם . 
המיעוט טען כי הבן הבכור , אסמאעיל , שהאימאם השישי הכריז עליו כיורשו , הוא האימאם השביעי , ובנו הוא אפוא האימאם השמיני ( לפי גירסה אחרת , אסמאעיל לא נפטר ועוד ישוב כמַהְדי ) . זרם זה התבטא בין השאר בתנועה המיסיונרית של הפאטמים מצפון אפריקה , שהיו אופוזיציה פעילה ואלימה לח ' ליפות העבאסית בבגדאד . 
בעבר היו קבוצות שיעיות רבות יותר , אך עם הזמן רובן נעלמו . 
הדרוזים 
האמונה הדרוזית התפצלה במאה ה - 11 במצרים מתוך האסמאעיליה הפאטמית , שהתפצלה קודם לכן מהרוב השיעי . 
הדרוזים הוקעו ככופרים בידי האסמאעיליה ( שהיא עצמה נראתה בעיני מוסלמים סונים רבים ככת שיעית קיצונית וסוטה ) . התנאים הטופוגרפיים במצרים אינם מאפשרים לכת קטנה להתבודד ולהגן על עצמה . 
משום כך הם נאלצו לנדוד צפונה , לאזורים ההרריים של סוריה , לבנון וארץ ישראל . 
תחילת התנועה באל - חאכּם , השליט הפאטמי במצרים בראשית המאה ה - 11 . 
אל - חאכם נודע בהתנהגותו יוצאת הדופן , שהביאה את מבקריו לראות בו מטורף . 
הוא טען בין היתר כי הוא התגלמות האל עלי אדמות . 
הטענה הזאת נדחתה על - ידי רוב השיעים . 
מי שהפכו לימים דרוזים קיבלו טענה זו והפכו אותה לעיקר אמונה . 
בכך הוציאו את עצמם מקהל האסלאם . 
בשנת 1021 נעלם אל - חאכם באחד משיטוטיו הליליים ולא נראה יותר . 
לפי גירסה אחת הוא נרצח , אולי ביוזמת אחותו , שראתה בו איום על השושלת . 
לפי הגירסה הדרוזית הוא נעלם בכוונה תחילה וישוב אל המאמינים כמשיח באחרית הימים . 
או אז ישלוט הצדק בעולם והדרוזים יהיו המנהיגים . 
הדרוזים נקראים על - שם מוחמד בן אסמאעיל אל - דַרַזי , הראשון שהכריז בפומבי על אלוהותו של אל - חאכם . 
עיקרון אחר המבדיל בינם לבין המוסלמים הוא האמונה בגלגול נשמות . 
מספרם של המאמינים הדרוזים הוא סופי , ונשמתו של כל נפטר מתגלגלת מייד לגופו של תינוק שנולד , אלא אם כן הגיע המאמין לדרגת שלמות כזו שנשמתו עולה לכוכבים , או אם חטא , ואז לפי אמונה דרוזית עממית עלולה נשמתו להתגלגל לבעל - חיים כדי להעמידו בניסיון . 
עקרונות אחרים של הדרוזים דומים למדי לאסלאם השיעי - האסמאעילי . 
הם מאמינים , למשל , בתַקִיה ( הסתרת האמונה כדי להתגונן מפני רדיפות ) , ושומרים על עקרונות דתם בסודיות . 
הם אינם מקיימים מצוות של האסלאם כגון עלייה לרגל או צום רמדאן , אך כן חוגגים את החגים ; רבים מהם מלים את בניהם ובהלוויות משתמשים לעיתים בטקסטים מוסלמיים . 
זו דת ללא מיבנה תפילה רשמי : הדרוזים אינם מקיימים מסגדים אלא ח ִ ' לְווֹת - מיבנים המיועדים להתייחדות ולבדידות . 
ספרי הדת וההיסטוריה הדרוזים הם סודיים , והם פתוחים רק בפני חכמי הלכה , העֻקַּאל ( מילולית " חכמים " ) . רוב הדרוזים , הג ֻ ' הַּאל ( מילולית " בורים " ) , מכירים את התיאולוגיה של דתם היכרות שטחית ביותר . 
הג ֻ ' הַאל יכולים לבקש ללמוד , ואם הם נמצאים ראויים - יחשפו בפניהם את רזי הדת . 
העֻקַאל נבדלים מכלל הדרוזים בטורבנים הלבנים שלהם , ונדרשים לנהל אורח חיים קפדני יותר מן המאמינים הפשוטים . 
החַשישיוּן 
גם החַשישיוּן הם תוצר של סכסוך בחצר הפַאטִמית - אִסְמַאעילית במצרים , וגם הם נרדפו על - ידי המדינה ונאלצו להגר ממנה . 
בסוף המאה ה - 11 התרחש בתוך המשפחה הפאטמית עימות שקיבל גם משמעות דתית . 
עם מותו של הח ' ליף - אימאם אל - מֻסְתַנְצִר בשנת , 1094 רבים תמכו בבנו הבכור , נִזַאר , כיורשו לח ' ליפות ולאימאמות . 
אך האח הצעיר , אל - מֻסְתַעלי , הוא שנבחר בסופו של דבר . 
הנִזַארים , כלומר תומכיו של נִזַאר , נאלצו לברוח . 
הם התמקמו באיראן , ותחת הנהגתו של התועמלן חסן-י אל - צַבַּאח הצליחו להקים כמה ישויות פוליטיות באיראן ובסוריה . 
מרכזם היה המבצר ההררי באַלמוּת , בצפון - מערב איראן , בואכה הים הכספי . 
שם הצליחו להחזיק מעמד במשך 150 שנה למרות ההתקפות הרבות נגדם . 
רק המונגולים שפלשו למזרח התיכון באמצע המאה ה - 13 הצליחו לסלקם . 
הנזארים באזור סוריה נודעו בשם " חַשישיוּן " . 
הם היו קבוצה פוריטנית אלימה שתקפה את השלטון הסֶלְג'וּקי בבגדאד ( שלטון סוני - תורכי ) . מיוחסת להם ההתנקשות בחייו של הווזיר הסלג'וקי החזק נט ' אם אל - מַלִכ ּ ( ייתכן שיריביו בחצר הסלג'וקית היו מעורבים בכך ) . החשישיון ביקשו לאכוף על הרוב המוסלמי את תפיסת עולמם . 
על חסן-י אל - צַבַּאח מסופר כי הוציא להורג במו ידיו את שני בניו , האחד באשמת שכרות והשני באשמת רצח . 
הם נקראים " חשישיון " , כי נטען שהשתמשו בחשיש כדי להתעודד ולצבור ביטחון לפני יציאתם לפעולות טרור והתאבדות . 
מכאן נוצרה המילה assassin , מתנקש . 
מאיראן עברה הנזאריה למרכז אסיה והודו , שם קמו קהילות בפַּנְג ַ ' ב ּ , סִינְד וגוּג ַ ' רַאת . 
השלב המודרני של הנזאריה הוא התנועה של האַגַא ח ' אן ( תוארו של המנהיג הרוחני של הנזאריה ) , שמרכזה עבר מפרס הקאג'ארית של המאה ה - 19 להודו הבריטית ולבסוף לאירופה . 
כיום קיימות קהילות נזאריות בכל רחבי העולם . 
המנהיג הנוכחי של התנועה , כרים אגא ח ' אן , הוא הרביעי האוחז בתואר זה , אותו ירש ב - 1957 מסבו . 
הנזארים מאמינים שהוא צאצא ישיר של הנביא מוחמד , ומצביעים על אילן היוחסין שמכיל 49 דורות . 
המאמינים מתייחסים אליו כאל " האימאם הנוכח " ( בשונה מהאימאם הנעלם שישוב כמשיח ) . האגא ח ' אן נחשב לאחד האנשים העשירים בעולם . 
הוא עומד בראש אירגון צדקה גדול שפועל בתחומי החינוך , הבריאות , התרבות , הכלכלה והחקלאות ברחבי העולם השלישי , ובעיקר בהודו ובאפריקה . 
תיאולוגיה וסדר חברתי 
התיאולוגיה השיעית הושפעה מאסכולת המֻעְתַזִלָה . 
כזכור ( פרק שלישי ) , אסכולה פילוסופית זו , שהושפעה מן הפילוסופיה היוונית ודגלה בשימוש בהיגיון ובשכל האנושי ככלי להבנת האל , נדחתה במאה ה - 9 על ידי האורתודוקסיה הסונית . 
למרות שח ' ליפים מסוימים בבגדאד תמכו באסכולה , רוב אנשי הדת התנגדו לרציונליזם של המֻעְתַזִלָה והיא נדחקה לשוליים . 
מועתזלים אחדים הצטרפו לקהילה השיעית , ודווקא בה מצאו אוזן קשבת . 
השיעים אימצו את התפיסה שרואה בתבונה כלי הכרחי להבנת האל ולהכרתו . 
גם הם סבורים כי פרשנות מילולית של הקוראן היא מסוכנת , וכי יש לעשות שימוש בפרשנות אלגורית כדי לפתור מה שנראה כהאנשה של האל בקוראן . 
ההסתמכות על התבונה מחלישה את כוחה של המסורת ומעניקה מידה של אוטונומיה לאיש הדת השיעי , המורשה להשתמש בשכלו על מנת לפתור בעיות הלכתיות ותיאולוגיות . 
תפיסת העולם והסדר החברתי של השיעה היא הייררכית ואליטיסטית ( ייתכן שמבחינה פסיכולוגית זוהי אסטרטגיה המאפשרת למיעוט להתמודד עם מציאות קשה ) . השיעים מחלקים את העולם לשלושה : בתחתית ההייררכיה מצויים הכופרים , מעליהם המוסלמים הסונים , ומעליהם השיעים . 
יחסם של השיעים כלפי לא - מוסלמים , ואפילו הם ד'ימים , היה סובלני פחות מזה של הסונים . 
הד'ימים נתפסו כטמאים : אסור היה לשיעי לגור עימם בכפיפה אחת , להשתמש בבגדיהם ולאכול את מאכליהם . 
אשר לסונים , הם חשודים בשחיתות , בכפירה ובסילוף הבשורה האלוהית . 
גם השיעים מסודרים הייררכית ואינם שווים במעמדם זה לזה . 
יש הבחנה ברורה בין מעמד המנהיגים ואנשי הדת ובין המאמינים הפשוטים . 
מיעוט נרדף ורודף 
השיעים לא הגיעו מעולם להגמוניה בעולם האסלאם . 
המציאות ההיסטורית שבה חיו היתה בדרך כלל של מיעוט נרדף בקרב הרוב הסוני . 
למעט מקרים ספורים ויוצאים מן הכלל של מדינות מוסלמיות שנשלטו בידי שושלות שיעיות ( הבֻּוַיְהִים , איראן החל מימי הצַפַווים ואילך ) , השיעים חיו תמיד תחת שלטון סוני שלעיתים רדף אותם . 
משום כך יצרו להם מנגנון הישרדות . 
הם השתמשו בעיקרון התַקִיה , כלומר הסתרת האמונה מתוך חשש או זהירות . 
בדומה לאנוסים היהודים , עיקרון זה מאפשר למוסלמים להסתיר את אמונתם האמיתית מפני אויביהם , ובכלל זה להצהיר בפומבי על נאמנות לדת אחרת , אפילו היא בגדר כפירה ; כל עוד האמונה האמיתית שמורה היטב בלב , האל , בוחן כליות ולב , אינו מעניש אותם . 
אם לסונים היה זה עיקרון תיאורטי , שלא הרבה להעסיק את חכמי ההלכה , הרי הפלגים השיעים השונים שנרדפו , וגם הדרוזים שיצאו מקרב השיעים , ייחסו לו חשיבות רבה . 
במקרה של השיעה , התַקִיה היא שמירה בסוד על נאמנותם לאימאם מפני הרוב המוסלמי - סוני . 
עם זאת , היחס אל עקרון התַקִיה היה מורכב . 
היעלמותו של האימאם השנים - עשר הוסברה כדוגמה קיצונית של תקיה . 
מצד שני נטען כי האימאמים , בשל מעמדם ותפקידם , אינם יכולים להרשות לעצמם לנהוג בתקיה . 
התקיה הוצגה כג'יהאד של השיעים , אך גם נאמר כי על המאמין להימנע מהקרבה שנראית חסרת תועלת או שאינה הכרחית . 
חכמי הלכה שיעים טענו כי על המאמין להתחשב בכך שיש לשמר את הקהילה ולהגן על מאמינים אחרים , כלומר יש לנהוג בתקיה . 
בו בזמן צוטטה לעיתים מזומנות אימרה שיוחסה לח ' ליף עַלי , לפיה על המאמין לבחור בדרך של צדק גם אם זו עלולה להזיק לו , ולהימנע מעשיית אי - צדק כאשר הדבר יכול להועיל לו , הווה אומר דחייה של תקיה . 
ואכן , אימוץ התקיה לא היה גורף או עקבי לאורך הדורות . 
השיעים הזַיְדים בתימן , שההיסטוריה שלהם שונה מבחינה פוליטית , לא מצאו צורך לפתח אסטרטגיה דומה , ואף טענו כי המאמין חייב להכריז בפומבי על נאמנות לאימאמים . 
באיראן השיעית הקונסנזוס נטה במשך דורות רבים לכיוון התקיה , אך כיום נוטים המאזניים לכיוון אחר , ובמקום מתינות פוליטית וזהירות הנטייה היא להדגיש ביטחון עצמי ואקטיביזם פוליטי . 
פרק שמיני 
מיסטיקה באסלאם 
הידיעה והאהבה 
בזרם המרכזי בתרבות המוסלמית אנשי הדת הם למדנים . 
הם עוסקים בלימוד מדוקדק של הטקסטים הקדושים ובפרשנותם . 
המיסטיקה המוסלמית התפתחה כתגובה ללמדנות , שנתפסה כדרך שאין בה די רוחניות , דרך המרחיקה את מי שלא ניחן בהשכלה ובידע מן המגע החי עם האל . 
המיסטיקנים הגיעו מכל השכבות החברתיות , אבל דרכם דיברה אל כל מי שחשו כי הדת " הרשמית " נעשתה למערכת חוקים יבשה שאינה מציעה כמעט חוויה רגשית . 
המיסטיקה איפשרה לאנשים לחוש בצורה עזה יותר קירבה אל האל , גם אם לא היו להם היכולת , האמצעים , או הנטייה ללמדנות . 
מבחינה זו המיסטיקה באסלאם היתה לתנועה עממית . 
בו בזמן טיפחה התנועה המיסטית גם זרם אליטיסטי על בסיס של מעלות רוחניות . 
זרם זה בידל יחידי סגולה שנחשבו למורמים מעם . 
סגפנות 
תחילתה של המיסטיקה המוסלמית בתופעת הזֻהְד , תופעה של פרישות ושל סגפנות , שהתקיימה במאתיים השנים הראשונות לאסלאם . 
הזֻהְד היה עניין לבודדים , הן מבחינה מספרית והן מבחינה אירגונית : מספר הסגפנים היה זעום , וכל אחד מהם ניסה לצקת משמעות רוחנית לאמונתו באל על - פי הבנתו האישית . 
האמצעים לכך היו , למשל , ויתור על חיי נוחות ורווחה וסגפנות באמצעות צומות תכופים או תפילות ליליות רבות . 
אִבּראהים בּן אַדְהַם , בן המאה ה - , 8 הוא דוגמה לאיש זֻהְדמוקדם . 
אִבּראהים היה בן למשפחה ערבית מיוחסת ועשירה שהתיישבה בעיר בַּלְח' באפגניסטאן של היום . 
חייו התאפיינו תחילה בעושר ובפאר . 
בשלב מסוים עזב את משפחתו , ויתר על מעמדו ועל עושרו , ובחר בחיי נוודות בכל רחבי עולם האסלאם . 
בתקופה השנייה של חייו הפך לסגפן שביטל את עצמו אל מול אלוהיו . 
כיוון שבז לקיבוץ נדבות , הוא התפרנס למחייתו ממלאכת כפיים , ולכן הוא מתואר במסורת המיסטית כ " סגפן פרקטי " . 
דמותו של אבראהים בן אדהם הציתה את דמיונם של מיסטיקאים בדורות הבאים , ונקשרו בשמו אגדות רבות , שלימים כיסו על דמותו ההיסטורית . 
לפי אחת האגדות הפופולריות , אבראהים היה כמו בודהה , נסיך רם מעלה שחזר בתשובה וּויתר על כיסאו משהבין באחת את הבל חייו . 
גירסאות שונות מתארות את הנסיבות שבהן חווה את ההתגלות הזאת : לפי טענה אחת הוא חזר בתשובה לאחר שנוכח בשלוות הנפש של עני שפגש ברחוב ; לפי גירסה אחרת הוא נדר שלא להמרות יותר את פי האל אחרי ששמע , במהלך ציד תענוגות , קול קורא המודיע לו כי לא למטרה זו נברא . 
צוּפיוּת 
במאה השנייה והשלישית לקיום האסלאם , תנועת המבקשים את קירבת האל על - ידי סגפנות הפכה מתופעה של בודדים לזרם בעל מאפיינים מיסטיים מובהקים . 
התנועה הרוחנית הזאת נותרה עניינו של מיעוט , אך היתה לגורם משמעותי בחברה המוסלמית . 
תנועה זו נקראת צוּפיוּת , מלשון תַצַוֻּף . 
משמעות השם אינה ברורה כל צורכה . 
לפי פרשנות אחת מקור השם הוא " צוּף " , צמר כבש עשוי באופן גס , שממנו הכינו המיסטיקאים הראשונים בגדים פשוטים כחלק מן הסיגוף העצמי . 
הבחירה בבגד מחומר כזה מעידה על רצונם של הצוּפים להתנתק מהבלי העולם הזה ( הקיצוניים שבהם בחרו לפרוש לחלוטין מהחיים החומרניים ולהקדיש כל עיתותיהם לאל ) . לפי הסבר אחר , מקורו של המונח הוא " צַפַא " , כלומר טוהר – הטוהר שמנסים הצופים להעניק לחייהם . 
במאה ה - 9 נקבעו כמה עקרונות בתנועה הצוּפית . 
עיקרון אחד קבע כי על המאמין לבטוח באל ללא מְצָרים . 
הביטחון ( תַוַכֻּל ) הצוּפי פירושו כניעה מוחלטת לרצון האל וקבלה מרצון של כל גזירה שהאל גוזר עליו . 
הצוּפי גם חי את חייו ללא דאגה לענייני החומר . 
אם ירצה האל , הוא ידאג לצרכיו של המאמין . 
אין טעם להפוך את החיים למירוץ אחר נכסים וסיפוק תאוות הגוף . 
הצוּפי אדיש אפוא לקיומו היומיומי . 
זהו מבחן אמונה : האם באמת מוכן ומסוגל המאמין להסתמך לקיומו רק על האל ? 
אדם המתפרנס למחייתו , וצובר רכוש ליום סגריר , חושף את חוסר אמונתו באל , שהרי אינו בטוח כי האל אכן ייחלץ לעזרתו . 
לא כולם התלהבו מתפיסת העולם הזאת ; רבים ראו בה לא ביטחון באל אלא בטלנות וטפילות . 
עם הכניעה לאל , הצוּפי נדרש לאהבת האל , מַחַבָּה . 
לידיעת האל האמיתית ( מַעְרִפָה ) מגיעים באמצעות אהבה אליו , ולא באמצעות לימוד של טקסטים . 
אהבת האל היא בעיני הצוּפי ההיבט החשוב ביותר בדת ; חשיבות האהבה גדולה אפילו מחשיבות קיום המצוות . 
מה הטעם בקיום מצוות באופן קפדני , אם המבצע אותן אינו מאמין באמת ואוהב את אללה בליבו ? 
יש לומר כי גם תפיסה זו עוררה ביקורת . 
המבקרים טענו כי רעיון נעלה עלול להפוך למסוכן לחברה : אהבת האל האמיתית מכסה כל רגש אחר ומבטלת גם מחויבות לבני תמותה . 
האוהב יכול להרשות לעצמו לזלזל בעקרונות הדת והמוסר . 
הוא עושה לנפשו גם על חשבון אחרים . 
אהבת המאמין את האל היא אהבה לוהטת ששיאה הוא התאחדות עם האל וביטול ההוויה הגשמית ( פַנַא ) . אוהבי האל מוצאים את טעם חייהם באהבת אללה וכָלִים באהבתם . 
הם אינם מתים מוות פיזי כמו השַהִידים , אבל הם מנותקים כמותם מן הארצי והחולף . 
כל חייהם למען אללה ובאללה . 
הצוּפים פיתחו טכניקות שונות שמטרתן להגיע לאיחוד האֶקְסְטָטי המיוחל עם האל . 
הטכניקות להתקרבות לאקסטזה כללו ריקוד , שירה , דיקלום וחזרה שוב ושוב על תשעים ותשעת שמות האל . 
אלה שהגיעו לאיחוד עם האל חשו כי שום דבר אינו מפריד יותר בין הבורא לנברא ובין האוהב לנאהב . 
בשיכרון החושים האקסטטי שלהם היו שביטאו אמירות או תחושות ביחס לאל שנחשבו בלתי מוסלמיות ( שַטאחאת , מילולית " ביטויים אקסטטיים " ) . באוזני האורתודוקסיה , משפטים כגון " השבח לי , מה נעלה אני " , או " אנוכי האמת [ מכינויי אללה ] " - כשהם נאמרים מפי בן תמותה - הם בגדר כפירה . 
הצוּפים שנודעו בקריאות אלה נרדפו ולעיתים הומתו . 
אחרים ניצלו על - ידי כך שהעמידו פני משוגעים . 
בשר היחף 
דמותו של בִּשְׁר אל - חאפי ( מילולית " בִּשְׁר היחף " ) שפעל במחצית הראשונה של המאה ה - 9 בבגדאד , אופיינית למסלול חייו של צוּפי . 
על נערותו במקום הולדתו מֶרְו ְ , כיום תורכמניסטאן , אין מידע רב , אך כנראה חָבַר לכנופיות של פורעי חוק . 
בבגרותו הגיע לבגדאד , ובה נודע כחובב יין . 
בשלב מסוים חזר בתשובה בנסיבות לא ברורות . 
גירסה צוּפית אחת מייחסת את השינוי לאירוע ניסי : בשובו לילה אחד לביתו שיכור נפל אפיים ארצה , ומצא פיסת נייר מוטלת על הריצפה שעליה רשומה הבַּסְמלה ( הנוסחה " בשם אללה הרחמן והרחום " , ראו הפרק השלישי ) . הוא הרים את הנייר , ניקה אותו והזליף עליו בושם . 
באותו לילה חלם חלום שהביא אותו לחזור בתשובה . 
מאותה שעה תיקן את דרכיו ונודע כצדיק וכמיסטיקן . 
הוא הפך למלומד של חַדִית' , איש דת שמרן , שידיעותיו בדת האסלאם התחרו על - פי המסורת הצוּפית באלה של אחמד בן חַנְבַּל , אך הוא נלחם בתשוקתו לידע דתי המעורר גאווה ריקנית . 
בִּשְׁר קבר את ספרי החדית' שלו בגינת ביתו , מעשה קיצוני הממחיש את הקו האנטי אינטלקטואלי בקרב הצוּפים הראשונים . 
לדידם , מקור הידע האמיתי הוא בלב וברוח , ולא בשכל ובספר . 
בִּשְׁר חיפש את נוכחותו החיה של האל ולא את העקבות שהותיר בכתובים . 
במקום להיות מומחה לצדקה , ביקש בִּשְׁר להיות צדיק . 
מסופר כי מאחר שלא היה לו כסף לצדקה , פשט ביום קר את חולצתו ונתן אותה לעניים ממנו . 
הוא סיפר כי הח ' ליף עַלי נגלה אליו בחלומו ואמר לו : " כמה טוב שהעשירים דואגים לעניים ; אך טוב מכך הבוז שרוכשים העניים לעשירים בשׂימם את מבטחם באללה " . 
אפילו על ערש דווי נתן את חולצתו לעני , והיה מוכן למות כשהוא לבוש בחולצה שאולה . 
למרות עוניו , סירב לקבל מתנות מאנשים . 
היו שהאשימו אותו בחטא הגאווה : לו היה כֵּן ברצונו להתנתק מהרכושנות המאפיינת את העולם הזה , היה עליו דווקא לקבל את המתנות המוצעות לו על - ידי זרים , וכך להשפיל את עצמו ולאבד את כבודו בעיניהם . 
תשובתו של בִּשְׁר היתה כי סירובו לקבל את המתנות מבוסס על הרצון ליישם את עיקרון התַוַכֻּל . 
בני התקופה ייחסו לבִּשְׁר עשיית ניסים , אבל הוא ביקש ממקורביו שלא לגלות את הדבר ברבים . 
הוא נהג להתהלך ברחובות בגדאד יחף ( ומכאן כינויו ) . תושבי העיר האמינו שאפילו הבהמות חשות במעלותיו של בִּשְׁר ונמנעות מלעשות את צורכיהן ברחובות שבהם עבר . 
ביום שבעלי החיים בבגדאד שבו לנהוג כמנהגו של עולם , ידעו אנשי העיר כי בִּשְׁר נפטר . 
ייחוס מעשי הניסים לבִּשְׁר ( כמו הליכה על מי החידקל ) ביטא את האמונה כי דרכם של הצוּפים רצויה וכי האל העניק להם מכוחותיו הפלאיים ( כַּראמה ) . ניכרת כאן גם השפעה מסוימת של עולם הקדושים הנוצרים , ואכן גם בעולם האסלאם הופיעה סוגה ספרותית של כתיבת קורות חייהם של קדושים ( הַגְיוֹגרפיה ) , שהיתה נפוצה מאוד בקרב הנוצרים בימי הביניים ( השפעות נוספות הגיעו מהודו ומאיראן ) . 
הצוּפיוּת מתמסדת 
בימי הביניים המאוחרים נטו הצוּפים להתקרב אל הזרם העיקרי האורתודוקסי . 
יותר ויותר צוּפים לא רצו או לא יכלו להתנתק ניתוק מלא מן החברה ולחיות בשוליה , חשופים לרדיפות ולדחייה , כפי שעשו הצוּפים בדורות הראשונים . 
ההתמסדות התבטאה קודם כל בקבלת כללי המשחק של הזרם האורתודוקסי בדת , כלומר הקפדה על קיום מצוות ( הצוּפים הראשונים המעיטו בערכן ) . הצוּפים אף ביקשו להשיג לגיטימציה דתית באמצעות הצגת הנביא כצוּפי הראשון . 
ההתמסדות הלכה יד ביד עם הפיכת הצוּפיות לתנועת המונים . 
האירגון מחדש היה במעין מיסדרים ( טַרִיקוֹת ) . למונח טַרִיקָה משמעות כפולה : פירושו הואהדרך אל האל ; אבל פירושו הוא גם " מיסדר " , התארגנות חברתית - דתית של אנשים המיישמים בצוותא שיטה דתית מסוימת . 
בטַריקה לומד אדם את עקרונות הצוּפיות ומתקדם משלב לשלב בעולם הרוחני המקרב את האדם אל האל ומסייע לו במלחמה באגו וביוהרה . 
זהו מאבק מתמיד של אדם עם עצמו , מאמץ להתעלות מעל הרצון ומעל המגבלות הפיזיות . 
באותה עת הטַריקה היא מעין בית - ספר , שבו החניכים לומדים את עקרונות הצוּפיות ועולים בהייררכיה הרוחנית שלה . 
זהו גם מועדון שהחברים בו פועלים על - פי תפיסת עולם מסוימת לקידום האינטרסים הרוחניים והפוליטיים של הקבוצה . 
אל - ע'זאלי 
אבו חאמד אל - ע ַ ' זַאלי ( מת בשנת 1111 ) , מגדולי חכמי הדת המוסלמים בכל הדורות , הוא דוגמה בולטת לשילוב בין הצוּפיות לאורתודוקסיה . 
הוא לא היה הראשון ששילב בין השתיים , אך הוא אחד הראשונים שעשו זאת , ובכך העניק לגיטימציה לתופעה האינטקלטואלית והחברתית הגלומה בשילוב , הן בקרב אנשי הדת האורתודוקסים והן במעגלים המיסטיים . 
אל - ע'זאלי נולד בפרס ולימים עבר לבגדאד , שם קיבל מישרת הוראה בבית - ספר יוקרתי שבו לימד מדעי הלכה דתיים . 
בחיבורו ' הפודה מן התעייה והטעות' ( ' אל - מֻנְקִד' מִן אל - דלאל ' ) , מעין אוטוביוגרפיה אינטלקטואלית ורוחנית , פרש אל - ע'זאלי את התהליך הרוחני והנפשי שעבר במשך כעשר שנים . 
בתחילת דרכו היה אל - ע'זאלי איש הלכה אורתודוקסי שדרכו ברורה לו . 
בשלב מסוים איבד את ביטחונו . 
הוא חשש שאין די באמונה האורתודוקסית כדי להבטיח את הגעתו לעולם הבא , וחיפש דרכים אלטרנטיביות . 
הוא חווה משבר אינטלקטואלי ונפשי , שהתבטא באובדן יכולת הדיבור . 
באמתלה של יציאה לחג' עזב אל - ע'זאלי את משפחתו , והחל בחיי נדודים . 
עשר שנים נדד ברחבי עולם האסלאם , והגיע לדמשק , לירושלים ולחברון , למכה ולמדינה , בחיפוש אחר האמונה הנכונה ( היו בתקופתו שטענו כי ברח מאימת השלטון ) . בנדודיו גילה את הצוּפיות והרגיש כי מצא בה את התשובה לתהיותיו . 
המיסטיקה הצוּפית מציעה את דרך המלך להיטהרות מכל דבר מלבד אהבת האל . 
אל - ע'זאלי התרשם מכנותם של הצוּפים , אך דחה את הגילויים הקיצוניים שלהם , דוגמת סגפנות קיצונית , זלזול במצוות ודגש מסוכן על העל - טבעי - ניסים , חזיונות והתגלויות . 
דרך האמצע הרוחנית היתה כרוכה גם בפשרה חברתית . 
לאחר עשר שנות נדודים שב אל - ע'זאלי למשפחתו בבגדאד ונעשה אזרח מכובד בעיר . 
לדבריו , " הדאגות ובקשות הילדים משכוני למולדת וחזרתי אליה ... מאורעות הזמן והדאגות למשפחה ולצורכי המחיה שיבשו עלי את מבוקשי והפריעו את טהרת בדידותי . 
" מחדש הדת " 
אל - ע'זאלי נמנה עם קבוצה מצומצמת של מחדשים בדת האסלאם . 
על - פי מסורת מוסלמית מקובלת , בתחילת כל מאה הִג ְ ' רית פועל איש דת סמכותי המיתמר מעל בני תקופתו ומחדש את הדת . 
תואר זה , מֻג ַ ' דִּד אל - דּין , ניתן לאדם על - סמך קונסנזוס ( היו גם מי שייחסו תואר זה לעצמם ) . חיבורו המונומנטאלי של אל - ע'זאלי , ' אִחְיא עֻלוּם אל - דּין ' ( " החייאת מדעי הדת " ) הביא אותו למעמד זה . 
הוא חיבר את הספר במהלך שהותו בבדידות בדמשק . 
החיבור מחולק לארבעה שערים : פולחן , מנהגים , חטאים ופגמים באופי שעלולים להוביל אדם לגיהנום , ומעלות ותכונות המביאות לגאולה . 
הספר הוא אפוא מדריך מקיף למוסלמי המאמין , והוא עוסק בכל היבטי החיים - אמונה , שמירת מצוות , התנהלות בחיי היומיום , טוהר הלב והתקדמות בדרך המיסטית - ומכיל את הידע האינטלקטואלי הבסיסי שהמוסלמי זקוקלו . 
אל - ע'זאלי הציג את הציות לחוקי השריעה כעניין בעל משמעות רוחנית המקדם אדם לא רק בעולם הזה אלא גם בעולם הבא . 
הטריקה הצוּפית 
החל מימי הביניים המאוחרים גדלה השפעת הצוּפיות הממותנת על חיי היומיום של המאמין הפשוט ועל החיים הקהילתיים בחברה המוסלמית הגדלה . 
הטַריקה פעלה בשני מעגלי חברים סביב מנהיג המיסדר , המכונה השיח ' או הפּיר . 
השיח ' התגורר ופעל במיבנה מיוחד שיועד לפעילותו ולפעילות הטריקה ( המיבנה נקרא בשמות שונים , בהתאם למיקומו הגיאוגרפי ולתפקידו ) או במדרסות או במסגדים . 
השיח ' הוא שהקנה לטַריקה את תוכנה ואת אופייה . 
תלותה של הטַריקה בעומד בראשה קיבלה ביטוי בכך ששם המיסדר הנציח את שם האב הרוחני . 
המעגל הראשון סביב השיח ' בטַריקה היה של חברים מלאים . 
היה זה מעגל מצומצם של אנשים שהקדישו את כל עיתותיהם לטַריקה , לשירות השיח ' , וללימוד השיטה המיסטית של המדריך . 
בדרך כלל היו אלה צעירים שניתקו את קשריהם עם משפחותיהם ונמשכו למיסדרים מסיבות דתיות ( אמונה ) וחברתיות ( קשרי משפחה בעייתיים , קשיים ביצירת קשר עם נשים , סכסוך עם שכנים או פטרונים וכו' ) . לאחר שהשיח ' קבע , כי המתלמד ( מֻריד , זה הרוצה ללכת בדרך הטַריקה ) השלים את התפתחותו הרוחנית , הוא העניק לו גלימת צוּפי ( ח ִ ' רְקה ) . הגלימה הוענקה בטקס סמלי שסיים את הכשרתו , על - פי המודל של הנביא , שהעניק גלימות כסימן להערכה ולידידות לאנשים שנחשבו ראויים במיוחד . 
מי שהגיע לדרגה זו היה חלק מן המעגל האליטיסטי של יודעי חוכמת הנסתר , " החברים " . 
מעגל ההשפעה הרחב יותר היה של אוהדים מקרב האוכלוסייה הרחבה , אנשים שלא השתייכו בהכרח באופן מאורגן או רשמי לטַריקה . 
אחת הסיבות לפופולריות של הטַריקות היא שהן איפשרו לנשים כר פעולה נרחב בהשוואה לזרם האורתודוקסי . 
נשים יכלו ללמוד ולנהל שיחות עם השיח ' ועם חברים בטַריקה . 
היו אפילו נשים , בודדות אמנם , שהגיעו למעמד של שיח ' ות . 
גם כמאמינות רגילות יכלו נשים ליהנות מנגישות לשיח ' ומן הזכות ללמוד ולהתייעץ , דבר שלא היה קיים בקשר עם אנשי דת אורתודוקסיים . 
ד'כּר וסמאע 
סיבה אחרת לפופולריות הגדלה של הטַריקות היתה הוספת שורה של טקסים וחגיגות ללוח השנה המוסלמי , הדל באירועים . 
לטקסים הצוּפיים היה פן משפחתי וקהילתי , כמו גם משמעות כלכלית ופוליטית . 
הטקסים הצוּפיים הטיפוסיים הם טקסי הד ִ ' כְּר ( חזרה על שמות האל ביחידות או בקבוצה ) , והסַמַאע ( שמיעה או השמעה של מוזיקה בקבוצה ) . אלה הן שתי טכניקות להגיע לאקסטזה ( אם כי פרשנות צוּפית אחת הופכת את התהליך , וטוענת שהאקסטזה היא הגורמת לאנשים לשיר , לרקוד ולקרוא בשם האל ) . אלה גם אמצעים לעבוד את האל בדרך נלהבת , הנגישה מבחינה פיזית גם לחולים ולזקנים ( בייחוד הד ִ ' כְּר ) . העובדה שכחלק מהפולחן הדתי הותר לרקוד ולשיר - פעולות שהאורתודוקסיה התייחסה אליהן בחשדנות בשל השפעות שליליות אפשריות על הנפש - תרמה גם היא לפופולריות של הצוּפים . 
" הדרווישים המרקדים " 
המֶוּלֶוויה היא טַריקה צוּפית המתאפיינת עד היום בטקסי הסַמַאע שלה , הכוללים שירה , ניגון וריקוד . 
אנשי הטַריקה נודעו במערב בכינוי " הדרווישים המרקדים " . 
במיבני המיסדר , במקום מרכזי , יש חלל מיוחד לטקס הסמאע . 
שמם – המֶוּלֶווים – מנציח את שמו ואת שיטתו של מייסד הטַריקה , מַוְלאנא ( " אדוננו " ) ג'לאל אל - דין אל - רוּמי , משורר פרסי ומיסטיקאי נודע בן המאה ה - 13 . 
ג'לאל אל - דין נולד באפגניסטאן , אך כמו רבים מבני תקופתו נמלט מפני המונגולים ששטפו את מרכז אסיה בדרכם מערבה . 
הוא היגר למזרח התיכון ולבסוף השתקע בקוניה שבתורכיה . 
ממרכז אנטוליה התפשט המיסדר לבלקן , למזרח התיכון הערבי ולצפון אפריקה . 
קברו של ג'לאל אל - דין בקוניה הוא המרכז הרוחני העולמי למיסדר עד היום . 
מַוְלד וזיארה 
טקסים צוּפיים אחרים הם טקסי המַוְלִד והזִיַארָה . 
המַוְלִד ( הלידה ) היא חגיגה לציון יום הולדתו של הנביא מוחמד ( ב - 12 בחודש רַבּיע אל - אַוַּל , החודש השלישי בלוח השנה המוסלמי ; על - פי המסורת המוסלמית הנביא , כמו משה לפניו , נולד ומת באותו יום בשנה ) ושל קדושים ידועים אחרים . 
טקס אחר המזוהה עם הצוּפיות הוא העלייה לקברי קדושים , הזִיַארָה . 
מאחר שמעמדו של שיח ' צוּפי לא נחלש עם מותו , אלא דווקא מתעצם , הערצת קדושים מתים נתפסה כהמשך טבעי להערצתם בעודם בחיים . 
העלייה לקברי קדושים היתה אמצעי לפנות בתחינה לאיש הקדוש שישתמש בכוחותיו המיוחדים לטובת המתפללים אליו ( בריאות , פרנסה , פריון , מציאת בן זוג וכו' ) . 
טקסי המַוְלִד והזִיַארָה זכו לקיתונות של ביקורת מצד השמרנים . 
טענו כנגדם שהם חידוש בלתי רצוי בדת , חגיגות המוניות המביאות להתנהגות בלתי ראויה ( שתיית יין , התרועעות של נשים וגברים באופן בלתי צנוע ) ולא אירועים דתיים " רציניים " . 
אך למרות הביקורת הם נעשו נפוצים ביותר . 
עצם הביקורת מצד אנשי הדת מעידה עד כמה היתה זו תופעה רחבה , שחצתה מעמדות חברתיים , גבולות אתניים ולשוניים , ואפילו קהילות דתיות , ונפוצה גם בקרב חוגים מוסלמים אורתודוקסיים . 
אבן תימיה 
תַקי אל - דין אחמד אבּן תַיְמִיּה ( מת בשנת 1328 ) , משפטן ותיאולוג חַנְבַּלי סורי , נחשב לגדול המקטרגים על טקסי המַוְלִד והזִיַארָה , כמו גם על תופעות צוּפיות אחרות . 
הוא ראה בצוּפיות ( וכן גם בפילוסופיה ) כפירה בדת האסלאם . 
לדידו , עלייה לקברי קדושים היא בבחינת עבודת אלילים ממש . 
הוא היה מעורב במסעות מלחמה נגד המונגולים באיראן ונגד השיעים בלבנון . 
בשני המקרים טען שמדובר בג'יהאד , מלחמת מצווה נגד כופרים . 
אבן תַיְמִיה נודע כאדם דוגמטי מבחינה דתית ופוליטית . 
אופיו העיקש וסירובו להתפשר בענייני דוקטרינה הביאו אותו שוב ושוב לעימותים עם השלטונות , והוא נשלח למאסר בבית הכלא . 
אבן תַיְמִיה ביקש לבסס את הבנתו את דת האסלאם בכלל ואת פרשנותו לחוק אך ורק על הכתוב בקוראן ובחַדית' , כי סבר שיש להבין את האל כפי שהאל תיאר את עצמו ( והקוראן הוא דיבור ישיר של אלוהים ) . משום כך החשיב את דעותיהם של בני דורו של הנביא יותר מאשר את הסבריהם של בני דורות מאוחרים יותר . 
הוא העדיף פרשנות הצמודה לטקסט על - פני שיטות אחרות לקביעת הלכה ( כגון קונסנזוס או התחשבות באינטרסים של הקהילה ) . 
למרות נוקשותו זכה אבן תַיְמִיה למעמד רם ולהשפעה רחבה בקרב חוגים רבים בעולם האסלאם מתקופתו ועד עצם ימינו . 
במאה ה - 18 אומצו רעיונותיו בידי מוחמד בן עבד אל - וַהאב ּ , מייסד התנועה הווהאבּית , התשתית הרוחנית שעליה הקימה השושלת הסעודית את סעודיה המודרנית . 
היום רואות בו כמה קבוצות פונדמנטליסטיות את מורן רוחני . 
הטַריקות הצוּפיות היו לדבק חברתי בעולם האסלאם . 
הצוּפיות חצתה חלוקות חברתיות . 
השותפות בתנועה המיסטית בכלל , ולעיתים אף באותה טַריקה , הפגישה אנשים ממעמדות חברתיים שונים , ממוצא אתני - לשוני שונה וממקצועות מגוונים . 
החל מימי הביניים המאוחרים היתה לצוּפיות השפעה גדולה על התרבות העממית ועל תרבות הפנאי בכלל . 
האלמנט החתרני והמסוכן של הצוּפיות התעמעם והזרם המיסטי השתלב באורתודוקסיה . 
חלק לא מבוטל מנציגי האורתודוקסיה , כלומר אנשי הדת ( גם אם לא כולם ) , היו במקרים רבים פעילים גם בטַריקה כלשהי , ואילו כמה מגדולי המיסטיקנים נודעו גם כלמדנים גדולים . 
האישי והקבוצתי 
במאה ה - 18 עברה הצוּפיות שינוי נוסף . 
התנועה נעשתה חשדנית כלפי טענות בדבר חוויות דתיות ייחודיות וכלפי חריגות דתית בכלל . 
במילים אחרות , התנועה הצוּפית טיהרה עצמה ממיסטיקה קיצונית ובחרה בפרשנות מסורתית של המיסטיקה . 
היה לכך ביטוי גם בהתפתחות אירגונית של תפקיד הטַריקה בחברה . 
הטַריקות נעשו מאורגנות יותר ואקטיביות יותר מבחינה פוליטית ודתית . 
הטַריקה , קבוצה של סגפנים שדתיותם אינה מוטלת בספק הפועלת תחת הנהגתו הכריזמטית של שיח ' שיש לו שיג ושיח עם האל , נתפסה מעתה כמכשיר לטיהור החברה ולהחייאתה . 
הצוּפיות החלה להדגיש יותר את החברה ( פוליטיקה , מוסר ורוחניות ) ופחות את החוויה האישית . 
הטַריקות הגדולות הפכו לרשתות קוסמופוליטיות , שאנשיהן פעלו בכל עולם האסלאם . 
דוגמה לתופעה היא הטַריקה נַקְשְבַּנְדיה , שהיא גם כיום אחת הטַריקות הגדולות ביותר והנפוצות ביותר - ומן השמרניות שבהן . 
היא נקראת על - שמו של בַּהא אל - דין מוחמד נַקְשְבַּנְד , בן המאה ה - , 14 יליד אזור בּוּכָרָה שבאוּזבֶּקיסטאן . 
קברו נעשה אתר חשוב לעלייה לרגל , לא רק לכפריים או לתושבי הערים הסמוכות , אלא גם בקרב מוסלמים רחוקים גיאוגרפית . 
הנַקְשְבַּנְדיה קוראת למאמין להקדיש את חייו לאל , לחוש אותו ולהיות מלא אהבה אליו . 
עליו לציית ציות קפדני למסורת הסונית ( הנַקְשְבַּנְדיה מגלה עוינות כלפי השיעה ) , ולקיים באופן חמור את השַריעה . 
הטַריקה קיבלה את טקס הד ִ ' כְּר , אולם דחתה את השימוש במוזיקה ובריקוד ובאמצעי לבוש ייחודיים . 
הנַקְשְבַּנְדיההחלה את פעילותה במרכז אסיה , אך משם התפשטה במהירות ברחבי העולם התורכי ומעֵבר לו : מזרחה לסין ( שגם ממנה הגיעו עולי רגל לפקוד את קברו של המייסד ) , להודו ולאינדונזיה , ומערבה לאיראן , לקווקז , לאסטנבול , לבלקן , למזרח התיכון הערבי ולצפון אפריקה . 
חברי הנַקְשְבַּנְדיההיו פעילים מבחינה חברתית , דתית ופוליטית . 
בתקופות שונות ניתן למצוא את המשפחות הצוּפיות הגדולות משמשות גם כמנהיגות פוליטיות של תנועות מחאה נגד השלטון . 
כך קרה למשל במקרה של הכורדים בעיראק נגד השלטון העוסמאני ולאחר מכן נגד המנדט הבריטי , וכך בקווקז נגד השלטון הרוסי . 
הקאדריה 
בפופולאריות של הנַקְשְבַּנְדיהובתפוצתה הגיאוגרפית מתחרה רק הקַאדִריה . 
טַריקה זו התפשטה לכל רחבי עולם האסלאם , מגרנדה שבספרד המוסלמית ועד דרום - מזרח אסיה . 
היא נקראת על - שמו של עבּד אל - קאדִר אל - ג'ילַאני , איש דת מבגדאד מן המאה ה - , 12 שיוחסו לו מעשי ניסים , ולפי גירסאות קיצוניות גם יכולות בריאה כמו לאל . 
צוּפיות ורפורמה 
במשך מאות שנים קמו מקרב הצוּפים אנשים שקראו לרפורמה בדת ולהתחדשות עצמית . 
דוגמה לכך היא הנַקְשְבַּנְדיהבקווקז או באימפריה העוסמאנית במהלך המאה ה - : 19 יש חוקרים הטוענים כי חלק מרפורמות התַנְזימַאת שנערכו ברחבי האימפריה במהלך מאה זו הושפעו ממורים דתיים המשתייכים לטַריקה . 
ההכרה בצורך בתיקון פנימי של סדרי חברה ומינהל באימפריה ובהשלטת הצדק כבסיס לשינויים אלה תאמו את השׂיח של ראשי הטַריקה באסטנבול , שהיו בעמדות השפעה על בכירים בארמון ובמינהל העוסמאנים . 
העובדה שדווקא מקרב הצוּפים יכלו לעלות רעיונות לרפורמות נובעת מכמה טעמים . 
ראשית , זו היתה דת עממית שנתקלה בבעיות רבות של מאמינים מפשוטי העם ולכן גם נדרשה להציע פתרונות . 
שנית , מושגים כמו " חידוש " , " החייאה " או " רעננות " היו מקובלים בצוּפיות והיו כלי עזר בשיח על רפורמה פנים - מוסלמית . 
ושלישית , בשל תפקידו המרכזי של השיח ' והיכולות המיוחדות שיוחסו לו , חלק מתפקידו היה להציע פרשנות מחודשת לשיטה המיסטית של מייסד הטַריקה ולא רק להעביר אותה הלאה . 
בדומה למאמץ האינטלקטואלי שמשקיע איש הלכה בלימוד סוגיה משפטית , גם פעילות זו כונתה אִג ְ ' תִהאד . 
ההקשר הצוּפי יצר מונח שונה ודומה לאִג ְ ' תִהאד בהקשרו ההלכתי ( ראו הפרק החמישי ) - לימוד שכלתני המשולב ביכולות הבנה ותחושה יוצאות דופן . 
הצוּפיות והחסידוּת 
רבים משווים בין התנועה המיסטית המוסלמית לחסידות היהודית . 
בשתי התנועות ההיבט החווייתי האישי מקבל מקום מרכזי יותר מן הלימוד ומקיום המצוות המכני . 
שתי התנועות מבוססות על מעמדו המרכזי של מנהיג דתי - רוחני כריזמטי שסביבו מתפתחת " חצר " ( במקרה היהודי ) או " טַריקה " ( במקרה המוסלמי ) . זו התארגנות חברתית שההצדקה לה היא התורה המיוחדת של האדמו"ר או של השיח ' , ומייחסים להם שיטה או אמונה דתית מיוחדת , תת - זרם במיסטיקה של דתם , המבדילה את המאמינים בהם מאחרים . 
אחרית דבר 
מוסלמים מאמינים מצביעים על האחדות המקשרת את כל המוסלמים לכלל אומה אחת . 
לכאורה אומת האסלאם כולה מאמינה באל אחד ועובדת אותו בדרך אחת . 
אך האומנם שוררת אחדות בין המאמינים ? 
בחינה מדוקדקת מצביעה על ריבוי גדול של אמונות ושל פרקטיקות דתיות בעולם המוסלמי . 
יתרה מזאת , קיימת באסלאם גם תפיסה דתית הרואה בגיוון הלכתי ותיאולוגי בתוך אומת האסלאם הגדולה מצב רצוי ולא כישלון מוסרי . 
עם זאת , רוב המוסלמים מאמינים שהגיוון אינו מגיע לכדי ויכוח על עיקרי אמונה מרכזיים או להבדלים משמעותיים באורחות חייהם של המוסלמים . 
לדידם , ברוב המוחלט של האמונות ושל הפרקטיקות קיימת אחידות . 
הבדלים משמעותיים יותר מוסברים כטעות או כאילוץ שנכפה מחוץ ל " אסלאם האמיתי " . 
אבל מהו בדיוק אותו אסלאם אמיתי ? 
לקהילות שונות באומה יש תפיסות שונות לגבי הגדרתו . 
הגיוון הוא כה רב , שגם שמות דומים למספר תנועות או זרמים יכולים להטעות . 
דוגמה אחת מני כמה היא שלפחות שלוש קבוצות שונות נקראות היום עַלַווים , על - שמו של עַלי , בן דודו של הנביא וחתנו . 
אחת מהשלוש , בית המלוכה המרוקאי , היא סונית , אף כי היינו אולי מצפים שקבוצה הנושאת את שמו של עלי תהיה קשורה בשיעה . 
המשפחה הפילאלית השלטת במרוקו מאז המאה ה - 17 מתהדרת במוצא מיוחס : היא מייחסת עצמה לחסן , בנו של עלי . 
כמה משפחות בעולם הסוני רואות את עצמן מצאצאי חסן , והן רשאיות להתהדר בתואר כבוד מיוחד המציין את ייחוסן : התואר שַרִיף שפירושו " אציל " . 
כל המשפחות השַריפיות , כמו המשפחה ההאשמית השלטת כיום בירדן ובעבר שלטה גם בעיראק , הן משפחות סוניות למרות ההתייחסות לעלי , ואין להן כל קשר לשיעה . 
העַלַווים המוכרים לנו בישראל היא העַלַווים הסורים ( חלקם חיים מעבר לגבול התורכי , באזור האטאי / אלכסנדרטה ) . בישראל זכתה העדה לתשומת לב נוספת לאחר השרטוט מחדש של הגבול הבינלאומי עם לבנון , שכלל חלקים מכפר ע ַ ' ג ַ ' ר העלווי בתוך מדינת ישראל . 
בסוריה זוהי עדת מיעוט ( כ - 12 % מכלל האוכלוסייה ) שהפכה במהלך המאה ה - 20 לאליטה הפוליטית במדינה . 
השם השכיח במקורות , שבו השתמשו העלווים עצמם בדרך כלל עד המאה ה - , 20 הוא נֻצַיְרִיה . 
מקטרגיה של העדה טענו כי השם הוא צורת ההקטנה ( שמביעה גם זלזול ) של המילה " נוצרים " , בשל השפעת הנצרות על העלווים . 
אנשי העדה מציעים הסבר אחר . 
לטענתם , השם נֻצַיְרִיה קשור בשמו של מי שהעלווים רואים בו מחולל הכת , מוחמד בן נֻצַיר בן המאה התשיעית . 
מוחמד בן נֻצַיר היה מתומכיו של האימאם השיעי האחד - עשר , חסן אל - עַסְכַּרי , שלבסוף דחה אותו בשל אמונותיו הלא מקובלות ( למשל האלוהות שייחס לאימאמים השיעים , בסתירה לתפיסה המונותיאיסטית המוסלמית ) . 
העלווים מתאפיינים באמונה סינקְרֶטיסטית , הממזגת בתוכה השפעות מדתות שונות , ובכלל זה אמונות פּגאניות . 
למשל , העלווים מזהים דמויות מפתח בהיסטוריה הדתית שלהם , כדוגמת מוחמד ועַלי , עם השמש והירח . 
ישנם חוקרים הסבורים שההיבטים האליליים אצל העלווים הם שריד של עברם המעורפל . 
לטענתם , העלווים לא היו במקורם אנשי פלג מוסלמי , אלא עובדי אלילים שעטו כסות מונותיאיסטית בהשפעת הנצרות והאסלאם שהקיפו אותם . 
מזיגה זו התבטאה גם באמונה - העלווים אימצו את תפיסת השילוש מן הנצרות - ובפולחן , שאינו מתקיים בבית תפילה רשמי ( העלווים מתכנסים בבתיהם הפרטיים של מנהיגי העדה ) . לוח השנה העלווי כולל חגים פרסיים , נוצריים , סוניים ושיעיים . 
העלווים חוגגים בין השאר את ראש השנה הפרסי , נוֹרוּז , הנחגג בראשית אפריל ; את עיד אל - פִטְר בתום צום חודש רמדאן ( אף כי אינם צמים ) , את עיד אל - אַדְחַא , חג הקורבן המסיים את העלייה לרגל ( למרות שזו אינה מצוות חובה לגבי העלווים ) ; הם חוגגים את העַאשוּרָא , שהשיעים מציינים לזכר רצח חוסין בן עלי בכַּרְבְּלָא בשנת , 680 ואת חג המולד . 
מזיגה זו יצרה אמונה ייחודית , שבעיני מוסלמים נתפסה ( ועדיין נתפסת ) ככפירה . 
בעיני הסונים , העלווים אינם כת אזוטרית בתוך עולם האסלאם אלא דת נפרדת , שבדומה לדרוזים חרגה מגבולות האסלאם ( הדמיון לדרוזים ניכר , למשל , בתפיסה שהאלוהות התגלתה בבני אדם , בפיתוח רעיון התַקִיה , הסתרת האמונה , ובכך שהדת היא באופן כללי דת סודית ) . פסקי הלכה רבים חזרו במשך הדורות על עמדה זו . 
אבּן תַיְמִיה בן המאה ה - , 14 שמרבים לצטט אותו גם היום , ראה בהם גרועים מיהודים ומנוצרים , ואפילו מעובדי אלילים . 
העדה עצמה טוענת כיום שהיא קבוצה ערבית מוסלמית כשרה למהדרין וקשורה בשיעה , אם כי הזרם המרכזי בשיעה , השיעה השנים - עשרית , אינו מכיר בטענה זו ( תחת השלטון הסורי העלווי פורסמו פסקי הלכה המכריזים על העלווים כעל שיעים מאמינים ) . מצד העלווים , מטרתה של טענה זו היא לאפשר להם להשתלב במרחב הערבי והמוסלמי . 
משום כך הם מעדיפים מאז שנות המנדט הצרפתי בסוריה להיקרא בשם " עלווים " על ולא נֻצַיְריה , שם המדגיש את שונותם . 
קבוצה עלווית נוספת היא העלווים בתורכיה הנקראים אַלֶווים במבטא התורכי . 
למעשה מדובר בארבע קבוצות הֶטֶרוֹדוֹקסיות שונות . 
האַלֶווים שבדרום תורכיה ( אזור האטאי / אלכסנדרטה ואדנה ) , שהוזכרו כבר למעלה , הם קבוצה דוברת ערבית של עלווים סורים שנותרו תחת שליטה תורכית . 
הקהילות האלוויות במזרח תורכיה הן ממוצא אַזֶרי והן קרובות לשיעה השנים - עשרית השלטת באיראן שמעבר לגבול . 
שתי קבוצות אלה , הדרומית והמזרחית , קטנות מאוד מבחינה מספרית ומילאו תפקיד שולי בהיסטוריה של האזור . 
שתי הקבוצות האלוויות החשובות יותר דוברות תורכית וכורדית וקהילותיהן מפוזרות בכל רחבי אנטוליה ובאזור האירופי של תורכיה . 
בדומה לעלווים הסורים , עד למאה ה - 20 ולתהליך העיור היו אלה קבוצות שבטיות כפריות . 
האלווים מתאפיינים גם הם במזיגה של אמונות ופולחנים מכמה דתות , בעיקר אמונות שהיו קיימות באזור מרכז אנטוליה מסוף המאה ה - 11 ואילך , עת נכנסו ראשוני השבטים התורכו - מוסלמים לאנטוליה : אמונות תורכיות ואיראניות טרום - מוסלמיות , נצרות , אסלאם שיעי ואסלאם סוני עממי . 
דתם היא סודית ושורשיה ההיסטוריים לוטים בערפל . 
חלק מן המסתורין נועד להגן על המאמינים מפני רדיפות המוסלמים שסבבו אותם . 
בדומה לעלווים הסורים , האלווים דוברי התורכית והכורדית אינם מקיימים את מצוות היסוד המוכרות באסלאם : הם אינם מתפללים חמש פעמים ביום , אינם צמים ברמדאן , אינם משלמים את מס הזַכָּאת ואינם עולים לרגל למכה . 
במקום לציית לשַריעה הם נאמנים לעקרונות מוסר בסיסיים . 
האלווים התורכים אינם מקימים מסגדים . 
את טקסיהם הדתיים , שבהם יש תפקיד חשוב לשירה , נגינה וריקוד , הם מקיימים בתורכית ולא בערבית , שפת התפילה המוסלמית . 
הם מתכנסים בבניין שנועד למטרה זו , ומכאן שמו ג ֶ ' מְהאנֶה ( " ג ֶ ' ם " היא הצורה התורכית למילה הערבית ג ַ ' מְע ְ , כלומר " התכנסות " ) . את הטקסים מנהל דֶדֶה , אדם קדוש המשתייך למשפחה מיוחסת שההנהגה הדתית והסמכות הרוחנית עוברת בה בירושה . 
מרכזיותו של הדֶדֶה היא אחת הדוגמאות לקשר בין האלווים לטַריקות צוּפיות עממיות שהיו מקובלות ביותר באנטוליה , ובראשן המיסדר הבֶּכְתַאשי . 
בדומה לצוּפיות המוסלמית , גם האלווים התורכים ( כמו הסורים ) מקיימים את מצוות העלייה לרגל לקברי קדושים , ולכך מוסיפים גם מעיינות והרים מקודשים . 
האלווים מהללים את עַלי ומתייחסים אליו לכל הפחות כאל מי שניחן בתכונות על - אנושיות . 
אך למרות הדמיון הרב בין האלווים התורכים לעלווים הסורים , שתי הקבוצות דוחות טענות על זיקה ביניהן . 
ייתכן שמדובר בתַקִיה ( הסתרת האמת מפחד רדיפות ) , אך ייתכן שזו אכן אמת היסטורית : נסיבות דומות באזורים סמוכים , שבהם אנשים ואמונות התערבבו זה בזה , יצרו באופן בלתי תלוי קבוצות דומות בשני מקומות שונים . 
הגיוון הרב בעולם האסלאם הביא חוקרים להדגיש דווקא את ההבדלים בין קהילות מוסלמיות באמונה ובפולחן . 
נשאלה השאלה אם ההבדלים אינם משמעותיים עד כדי התייחסות אל כל ביטוי ייחודי כאל דת אסלאם בעלת זכות קיום משל עצמה . 
משום כך הועלתה גם הצעה פרובוקטיבית : להחליף במחקר את המונח " אסלאם " , שמתייחס לדת אחת אוניברסאלית , במונח " דתות אסלאם " ( באנגלית : Islams במקום Islam ) . 
מינוח חדש נוסף , שהוצע בשנות ה - , 1990 הוא " אסלאם מקומי " לצד " אסלאם גלובלי " , שהמיזוג ביניהם יוצר שעטנז מיוחד ( באנגלית הוא נקרא glocal , צירוף של המילים global ו - local ) . מינוח זה נועד לתת ביטוי הן למשותף ולמאחד והן לביטויים מקומיים ייחודיים בקרב קהילות מוסלמיות בכפר הגלובלי . 
הוא נועד להזכיר גם את קיומן של קהילות מהגרים ומתאסלמים במקומות שלא היו חלק מן העולם המוסלמי בעבר . 
קהילות אלה מייצרות דפוסי חיים מוסלמיים חדשים , אבל משתדלות , באמצעים שונים , לשמור על קשר עם קהילות האֵם ועם המרכזים העתיקים של האסלאם . 
מילות סיכום אלה נכתבות בסמוך לחג' שהתקיים בינואר 2005 . 
המספר המדהים של המשתתפים , המאמיר כל שנה בין השאר משום שקל יותר להגיע למכה , היה מרשים . 
גם אלה שאינם שותפים לחוויה הפיזית יכולים לשמוע את הקולות ולראות את המראות הודות לשידורים ישירים בטלוויזיה ובלוויין בכל רחבי העולם . 
למרות הקולות הרבים , ולעיתים הסותרים , בקהילות מוסלמיות , אל לנו להמעיט בתחושה העזה של מוסלמים גם כיום כי הם משתייכים לאומה אחת . 
עדות לרצון ולצורך לשמור על רשת של השפעות וקשרים בתוך האומה הוא המספר העצום של אתרי האינטרנט שעניינם אסלאם והמיועדים למוסלמים . 
באתרים אלה יכולים מוסלמים למצוא מידע על דתם , להתייעץ עם חכמי הלכה , ליצור קשרים חברתיים המגשרים על מרחקים פיזיים , או אפילו למצוא שידוך . 
האמצעים הטכנולוגיים החדשים מעניקים צורה חדשה ל " ביחד " הישן . 
שמות ומושגים 
אברהם 
אברהם , אבי אסמאעיל ( ישמעאל המקראי ) , מתואר במסורת המוסלמית כמונותיאיסט הראשון . 
הוא לא היה יהודי , אלא חַנִיף , מונותיאיסט שאינו קשור בדת ממוסדת כלשהי . 
אַהְל אל - ד ּ ִ ' מָָּה , ד'ימים 
בני החסות ; מעמדם המשפטי של לא - מוסלמים בני עמי הסֵפֶר ( בעיקר יהודים ונוצרים ) . המעמד הקנה להם זכויות ( שמירה על חייהם , רכושם ואמונתם ) , אך גם קבע את נחיתותם הפוליטית והחברתית המובנית בחברה בהשוואה למוסלמים . 
אל - אַזְהַר 
מסגד ומדרסה בקהיר . 
ראשיתו של המוסד כמרכז תעמולה שיעי - אסמאעילי תחת הפאטִמים , מקימי קהיר , שהפך למרכז של למדנות סונית אחרי חיסולה של השושלת השיעית . 
אימאם ( אִמַאם ) 
מנהיג . 
בשיעה זהו המנהיג הלגיטימי היחיד , צאצא של עלי בן אבי טאלב ּ , והוא ניחן בתכונות וביכולות ייחודיות כגון חסינות מטעות ועוד . 
אל - אַקְצא , מסגד 
מסגד על הר הבית בירושלים שנבנה בידי האומיים כדי להנציח את מסעו הלילי הפלאי של הנביא מוחמד ממכה ל " מסגד הקיצון " ( אל - אקצא ) , שעל - פי הפרשנות מזוהה עם ירושלים . 
על מסע זה מסופר בקוראן ( סורה , 17 פסוק 1 ) . 
אַרכַּאן אל - אסלאם 
" עמודי האסלאם " , חמש מצוות יסוד שמוטלות על כל מוסלמי בוגר : עדות , תפילה , צדקה , צום ועלייה לרגל . 
בַּסְמַלָה 
הנוסחה " בשם אלוהים הרחמן הרחום " ( בִּאִסְם אַלּלה אל - רַּחְמאן אל - רַּחִים ) . 
ג'אהִלִיה 
התקופה שלפני הופעתו של הנביא מוחמד , תקופה שהמסורת המוסלמית מאפיינת בעבודת אלילים ומסר אישי וחברתי ירוד . 
ג'יהאד מלחמת מצווה למען אללה שהמת בה הוא שהיד ונחשב למרטיר . 
ג ִ ' יזְיָה ( ג ִ ' זְיָה ) 
מס הגולגולת שהוטל על לא - מוסלמים כחלק ממעמדם כנתינים בני חסות במדינה מוסלמית . 
הִג ְ ' רָה 
הגירת הנביא ממכה לעיר יַת ְ ' רִב ּ , שקיבלה בעקבות זאת את השם " מַדִינָה " , " העיר " , כלומר עירו של הנביא . 
השנה בה התרחשה ההג'רה , , 622 היא השנה הראשונה בלוח השנה המוסלמי . 
זַכָּאת 
מצוות הצדקה שהמוסלמים חייבים בה , אחד מחמשת " עמודי האסלאם " . 
ח ַ ' דִיג ָ ' ה 
אישתו הראשונה של הנביא מוחמד , סוחרת עשירה במכה . 
נחשבת במסורת המוסלמית למאמינה הראשונה במוחמד כנביא אמת . 
אמה של פַאטִמָה , העתידה למלא תפקיד מכריע בהיסטוריה השיעית . 
חַדִית' 
מסורות בעל - פה שהועלו על הכתב המתעדות את שהנביא אמר , עשה או התיר לאחרים במפורש או במרומז . 
החדית' שני בסמכותו ההלכתית רק לקוראן . 
ח ֻ ' טְבָּה 
דרשת יום השישי במסגד , העוסקת בענייני מוסר ואמונה כלליים , אך לעיתים מזומנות תוכנה מתקשר במרומז או בגלוי לעניינים שעל סדר היום . 
ח ַ ' לִיף ( ח ַ ' לִיפָה ) 
תוארו של המנהיג הפוליטי של כלל הקהילה המוסלמית לאחר מות הנביא בשנת 632 . 
משמעות המונח : " מחליף " . 
על - פי התיאוריה הפוליטית המוסלמית , לאומה המאוחדת אמור להיות מנהיג אחד . 
טַרִיקָה 
מיסדר / אחווה . 
התארגנות חברתית - דתית של אנשים המיישמים בצוותא שיטה דתית - מיסטית מסוימת . 
כיפת הסלע 
מיבנה בעל כיפת זהב על הר הבית בירושלים . 
המיבנה מכסה את הסלע שממנו , לפי אמונת המוסלמים , עלה מוחמד השמימה . 
כַּעְבָּה 
מבנה קובייתי הנמצא במרכזו של המסגד הקדוש במֶכָּה . 
על - פי מסורות מוסלמיות הוקמה הכעבה בידי אברהם ואסמאעיל . 
הכעבה נמצאת במרכז טקסי החג' ועולי הרגל מצוּוים להקיפה . 
מוּאַזִין ( מֻאַד ּ ִ ' ן ) 
הקורא לתפילה . 
המואזין עומד במקום גבוה ( צריח המסגד הוא המקום המקובל ) ובקריאתו מכריז על תחילת המועד החוקי לתפילה . 
על המאמין להתפלל החל ממועד זה ועד לתום המועד החוקי . 
מַד ְ ' הַב ּ ( רבים : מַד'אהִב ּ ) 
אסכולות הלכתיות - תיאולוגיות בתוך עולם האסלאם . 
כיום קיימות ארבע : חַנְפִים , מאלִכִּים , שַאפִעִים , חַנְבַּלים . 
מוחמד 
נביא האסלאם ו " חוֹתֵם הנביאים " . 
נולד בעיר מכה בשנת 570 לערך ( " שנת הפיל " על - פי המסורת המוסלמית ) , ומת בשנת 632 בעיר מדינה . 
מסגד 
בית התפילה המוסלמי . 
מבחינה הלכתית אין חובה להתפלל דווקא בו או בחברותא . 
כל מיבנה שאין בו צלמים ותמונות יכול לשמש כמסגד . 
ממאפייניו הפיזיים של המסגד : במה מוגבהת לדרשן ( מִנְבַּר ) , גומחה ( מִחְרַאב ּ ) המסמנת את כיוון התפילה ( קִבְּלָה ) וצריחים ( מַנָאראת ) . 
מוּפְתי ( מֻפְתִי ) 
איש דת שמוסמך להעניק פסקי הלכה ( פתוות ) . 
סוּנָה ( סֻנָּה ) 
" דרך " , במובן אורח חייו של הנביא , שאותו אמורים המוסלמים לחקות . 
מכאן נגזר המונח " סונים " המתייחס לאנשי הרוב בעולם האסלאם שהולכים בדרך המסורת המקובלת . 
עַאישָׁה 
אישתו השנייה והאהובה של הנביא מוחמד , שאותה נשא אחרי מות ח ' דיג'ה . 
בתו של אבּו ּ בַּכְּר , סוחר ממכה ויורשו של הנביא כמנהיג הפוליטי של הקהילה . 
דמות חשובה בתיעוד מסורות על חיי הנביא . 
עַאלִם 
איש דת . 
מונח בעל שדה משמעות רחב המתייחס לכל ענפי הידע הדתי . 
עַאשוּרָא 
היום העשירי בחודש מוּחַרַם , החודש הראשון בלוח השנה המוסלמי . 
בתחילה היה זה תאריכה של מצוות הצום המוסלמית עד לקביעה הסופית על צום במשך חודש רמדאן . 
השיעים מנציחים ביום זה את טבח כַּרְבְּלָא , שבו נרצח חוסין , בנו של עַלי ונכדו של הנביא , בשנת 680 . 
עִיד אל - אַדְחַא 
חג הקורבן , " החג הגדול " שנחגג במשך שלושה ימים בחודש ד'ו ּ אל - חַג ָ ' ה , החודש השנים - עשר בלוח השנה המוסלמי , בתום העלייה לרגל למכה . 
עִיד אל - פִטְר 
חג שבירת הצום , " החג הקטן " שנחגג ב - 1 בחודש שַׁוַאל , עם תום צום חודש רמדאן . 
פַאטִמָה 
בתו של הנביא מוחמד מאישתו ח ' דיג'ה , ולימים אישתו של עַלי בן אבי טאלב ּ . 
מילאה תפקיד מכריע בשיעה כאמם של חסן וחוסין , והאימאמים השיעים צאצאי חוסין . 
על - שמה נקראת השושלת השיעית - אסמאעילית ( הפַאטִמִים ) ששלטה במצרים מהמאה ה - 10 ועד למאה ה - 12 . 
אל - פאתִחָה 
" הפתיחה " , הפרק הפותח את הקוראן , ובו שבעה פסוקים , ומשמש לתפילה . 
פִקְה ְ 
מדע ההלכה המוסלמי כגוף ידע וכמקצוע . 
הפַקִיה הוא איש הדת המתמחה בהלכה . 
פַתְוָא 
פסק הלכה שמוציא המופתי , איש הלכה , כתשובה לשאלה מסוימת שמפנה אליו מוסלמי . 
צַלאה 
מצוות התפילה שהמוסלמים חייבים בה והכוללת חמש תפילות יומית : צהריים , מנחה , ערבית , לילה ושחרית . 
קַאדִי 
שופט , איש הלכה שקיבל מינוי מטעם השלטון ולכן בידיו סמכויות אכיפה . 
הקאדי אמור לפסוק בהתאם לשַריעה , אך גם בשים לב לקאנוּן המקובל . 
קאנוּן 
תקנות שפירסם שליט מוסלמי , האמורות למלא חסרים בשַריעה האלוהית , אך לא להחליפה . 
קִבְּלָה 
כיוון התפילה של מוסלמי , כיוון מכה . 
קוּרְאָן 
הספר המקודש למוסלמים , התגלויותיו של האל לנביא מוחמד באמצעות המלאך גבריאל . 
ההעלאה של הקוראן על הכתב ועריכתו , ובכלל זה החלוקה ל - 114 פרקים ( סוּרוֹת ) , נעשתה באמצע המאה ה - 7 לערך . 
רַמַדאן 
החודש התשיעי בלוח השנה המוסלמי , שבו צמים מוסלמים את צום החובה . 
שַהַאדָה 
מצוַות העדות , אחת מחמשת " עמודי האסלאם " , ומשמעה הצהרת אמונה באל ובמוחמד . 
תוכנה : " אין אלוהים מבלעדי אללה , ומוחמד שליחו . 
שַהיד 
מוסלמי הנופל במלחמת מצווה למען אללה ( ג'יהאד ) ונחשב למרטיר , ועל - כן זכאי לזכויות מיוחדות בעולם הזה ( טקס קבורה מיוחד ) ובעולם הבא בגן עדן . 
שִׁיעָה 
סיעה פוליטית של תומכיו של עַלי בן אבי טאלב ּ , בן - דודו וחתנו של הנביא מוחמד , שהפכה לקבוצה דתית בתוך עולם האסלאם , המכירה רק באימאם , מצאצאי עלי , כבמנהיג לגיטימי . 
שַרִיעָה 
החוק הדתי השולט בחייו של מוסלמי . 
מקורו אלוהי ומכאן נצחיותו . 
תַפְסִיר 
פרשנות הקוראן מסוג " פשט " . 
זהו הזרם הפרשני הנפוץ ביותר . 
קיימת במקביל גם פרשנות אלגורית ( תַאְויל ) , שפותחה בקבוצות שונות שלא נמנו עם הזרם המרכזי . 
תַצַוֻּף 
צוּפיות ( בערבית תַצַוֻּף ) - שם כולל למיגוון של תנועות רוחניות - מיסטיות מוסלמיות שניסו להוסיף ממד חווייתי ורגשי ללמדנות שכלתנית . 
תַקִיה 
הסתרת האמונה כדי להתגונן מפני רדיפות ; מנגנון הישרדות שפיתחו קבוצות מוסלמיות שנרדפו בתוך חברות מוסלמיות , למשל קבוצות שיעיות שונות וקבוצות שפרשו מהאסלאם מתוך השיעה , כדוגמת הדרוזים . 
לוח אירועים 
570 לערך הולדתו של מוחמד , נביא האסלאם , בעיר מכה . 
זוהי " שנת הפיל " במסורת המוסלמית . 
610 לערך מוחמד מקבל את ההתגלות הראשונה במערה במדבר בסמוך למכה . 
622 ההג'רה : מוחמד ותומכיו נאלצים לעזוב את מכה ולעבור לעיר ית'רב המקבלת את שם אל - מַדִינָה , " העיר " , כלומר עירו של הנביא . 
זוהי שנה 1 בלוח המוסלמי . 
632 מות הנביא מוחמד . 
632 – 661 תקופת ארבעת " החליפים ישרי הדרך " ( אל - ח ַ ' לִפָא אל - ראשִדוּן ) : אבּו ּ בַּכְּר , עומר בִּן אל - ח ַ ' טַאב ּ , עֻת ְ ' מַאן בן עַפַאן , עַלי בִּן אבּי טאלִב ּ . 
650 לערך עבודתה של הוועדה שכינס עֻת ְ ' מַאן בן עַפַאן כדי להעלות את הקוראן על הכתב ולערוך אותו ; נוסח אחיד מופץ בקרב המוסלמים . 
661 - 750 בעקבות רצח עלי מייסד מֻעאוִויה את השושלת האוּמַיית ששלטה באימפריה המוסלמית מדמשק . 
680 טבח כַּרְבְּלָא : חוּסֵין , בנו של עַלי ונכדו של הנביא מבתו פַאטִמָה , נרצח בידי האוּמַיים בכרבלא שבעיראק . 
השיעים מציינים אירוע זה כל שנה בטקסי העַאשׁוּרָא . 
692 בניית " כיפת הסלע " בהר הבית בירושלים בידי הח ַ ' לִיף האומיי עַבְּד אל - מַלִכ ּ ; אל - וַליד בנו מוסיף את מסגד אל - אקצא כמה שנים לאחר מכן . 
711 פלישה של המוסלמים לחצי האי האיבֶּרי דרך מצרי גיברלטר . 
732 קרב פּוּאַטיֶה בצרפת בין מוסלמים לשארל מַרְטֶל : התבוסה המוסלמית עוצרת את ההתפשטות המוסלמית באירופה מצפון להרי הפּירנאים . 
750 - 1258 מלחמת אזרחים מביאה להדחת האוּמַיים . 
קמה השושלת העַבּאסית , ששלטה באימפריה כחמש מאות שנה . 
751 קרב טאלאס : ניצחון המוסלמים על הסינים ; אסיה המרכזית עתידה להישאר תחת שלטון עולם האסלאם ; שבויים סינים מלמדים מוסלמים את מלאכת עשיית הנייר . 
762 הקמת בגדאד על גדות נהר החידקל כעיר הבירה של העַבּאסים . 
המחצית השנייה של המאה ה - 8 ולאורך המאה 9 העלאת החַדית' על הכתב ועריכתה בקבצים קאנוניים ; התגבשות אסכולות המשפט המוסלמי . 
המאה התשיעית סוחרים מוסלמים מגיעים לקרן אפריקה ולאתיופיה ( מים סוף ומהמפרץ הפרסי ) ולמזרח אפריקה ( מהאוקיינוס ההודי ) . הם מקימים מושבות בחוף וחושפים לדת האסלאם נסיכויות ושבטים מקומיים נוצריים ובעלי אמונות אפריקאיות . 
970 הקמת קהיר כעיר הבירה המצרית של הפַאטִמים , שושלת שיעית - אִסְמַאעילית ששלטה בצפון אפריקה ובמצרים . 
שנתיים לאחר מכן מוקם מסגד אל - אַזְהַר כמרכז להטפה שיעית - אסמאעילית ברחבי עולם האסלאם , ובכלל זה בהודו , שם קיימת קהילה אסמאעילית עד היום . 
1021 האימאם הפאטִמי אל - חאכִּם בִּאִמְר אללה נעלם מארמונו בקהיר – זוהי תחילתה של הדת הדרוזית , המאמינים שהאימאם הוא התגלמות האל עלי אדמות . 
אמצע המאה ה - 11 מערב אפריקה החל להתאסלם לאחר חדירה של סוחרים מצפון אפריקה : רובע מוסלמי מוקם בבירת ממלכת גאנה ; שליט הסוֹנְגַאי במורד הניגֶר ושליט תַכְּרוּר על נהר הסנגל מתאסלמים . 
1055 הסֶלְג'וּקים התורכים - מוסלמים כובשים את בגדאד ; תחילת שלטונם של סולטאנים תורכים במזרח התיכון לצד ח ' ליף עַבּאסי ערבי . 
1071 קרב מַנְזיקֶרְט : ניצחון סלג'וקי על הביזנטים במזרח אנטוליה ; אנטוליה נפתחה בפני שבטים תורכיים מוסלמים שנודדים פנימה ; זוהי תחילתה של התורכיפיקציה והאסלאמיזציה של אנטוליה היוונית והנוצרית . 
1099 – 1291 כיבוש ירושלים בידי הצלבנים במסע הצלב הראשון וייסוד ממלכת ירושלים הצלבנית . 
הצלבנים נוכחים בארץ ישראל עד כיבוש עכו מידיהם בסוף המאה ה - 13 . 
1187 קרב חִטִין : צַלַאח אל - דין האַיוּבּי מנצח את הצלבנים ומשחרר את ירושלים מידיהם ; הניצחון המוסלמי מביא למסע הצלב ה - 3 בהנהגתם של פרידריך בַּרְבָּרוֹסָה הגרמני , פיליפ ּ מצרפת וריצ'רד לב הארי מאנגליה . 
1100 – 1300 הקמת המיסדרים הצוּפיים הראשונים . 
1258 הכיבוש המונגולי של בגדאד ; העיר נהרסת והח ' ליפות העבּאסית מגיעה אל קיצה . 
1300 – 1923 שנות שלטונה של האימפריה העוסמאנית . 
ראשית המאה ה - 14 ראשיתו של תהליך הדרגתי של התאסלמות באינדונזיה , תחילה בחצרות המלכים בצפון סומטרה ומשם לשכבות אחרות באוכלוסיה . 
סוכני האסלאמיזציה הם סוחרים ואנשי דת , שהגיעו דרך מיצרי מָלָקָה . 
1389 קרב קוֹסוֹבו ֹ הראשון : התבססות הנוכחות העוסמאנית בבלקן ובמרכז אירופה . 
במהלך המאות הבאות יתאסלמו האזורים הבּוֹסְני והאַלבְנָּי , אך יתר אזורי הבלקן ומרכז אירופה שומרים על זהותם הנוצרית המגוונת . 
1453 הסולטאן העוסמאני מֶחְמֶת ה - 2 " הכובש " ( שלט בשנים 1451 – 1481 ) כובש את קונסטנטינופול , הבירה של האימפריה הביזנטית , והפך אותה לאסטנבול , עיר הבירה המוסלמית של העוסמאנים . 
1492 ממלכות קסטיליה ואראגון , תחת שלטונם של " המלכים הקתוליים " פרדיננד ואיזבלה , כובשות את גרנדה , המעוז פוליטי המוסלמי האחרון בחצי היא האיבֶּרי . 
מוסלמים שבוחרים להמשיך ולחיות בספרד תחת השלטון הנוצרי עתידים להיות מגורשים בראשית המאה ה - 17 . 
1500 לערך אסמאעיל הצַפַווי מכריז על היותו שַאה ופותח את שלטונה של שושלת פרסית - שיעית באיראן ; השיעה השנים - עשרית הופכת להיות דת המדינה . 
1516 – 1517 הסולטאן העוסמאני סלים ה - ( 1 שלט בשנים 1512 – 1520 ) כובש מידי הסולטאנות המַמְלוּכּית את סוריה , ארץ ישראל ומצרים , וכן גם את מכה ומדינה בחג'אז ; הוא מוסיף לתאריו את התואר " מגן המקומות הקדושים " . 
1520 – 1566 שנות שלטונו של הסולטאן העוסמאני סולימאן ה - 1 ( " המפואר " , " המחוקק " ) . הוא כובש את הונגריה , עורך רפורמות במימסד הדתי באימפריה , ועורך מפעלי בנייה ברחבי האימפריה , כולל כמה מפעלים בירושלים : חיזוק החומות , שיפוץ מערכות הובלת המים לעיר , וכן עיטור קירותיו החיצוניים של מיבנה כיפת הסלע באריחי קרמיקה תורכיים המאפיינים אותו עד היום . 
1526 בּאבּוּר , נסיך תורכי - מונגולי מסַמַרְקַנְד , חודר להודו ומקים בה שושלת מוֹגוּלית מוסלמית , העתידה לשרוד עד הכיבוש הבריטי של תת - היבשת . 
1605 מותו של אַכְּבַּר , נכדו של בּאבּוּר . 
בתקופת שלטונו מרחיב אַכְּבַּר את גבולות האימפריה המוֹגוּלית לקאבּוּל , קשמיר ובֶּנְגַל . 
הוא מנסה לאחד בין ההינדואים והבודהיסטים , שהם רוב האוכלוסיה , ובין האליטה המוסלמית , על - ידי הצגתה של דת חדשה המתאפיינת בסובלנות ובקבלת אמונות ודתות זרות . 
בסוף המאה ה - 17 מתחילה פעולת נגד לחיזוק השַרִיעָה ולביטול הסינקְרֶטיזם . 
1683 המצור העוסמאני השני על וינה מסתיים במנוסתם . 
לראשונה נאלצים העוסמאנים להכיר באופן רשמי בתבוסתם . 
חוזה קרלוביץ ( 1699 ) קובע את האובדן הסופי ( להבדיל מנסיגה זמנית ) של שטחים בשליטה עוסמאנית , כגון הונגריה , טרנסילבניה וסלובניה , הנמסרים לידי ההבסבורגים , מוריאה וכמה איים בים האגאי לידי הוונציאנים , ודרום אוקראינה לידי פולין . 
1727 אבּראהים מוּתֶפֶרִיקָה פותח באסטנבול את הדפוס ראשון שמפעיל מוסלמי בעבור מוסלמים ומדפיס באותיות ערביות , וזאת בתמיכת הסולטאן והאליטה הפוליטית ובאישורו של המופתי הראשי של האימפריה העוסמאנית . 
1792 מותו של מוחמד אבו עַבְּד אל - וַהַאב ּ , איש הלכה ותיאולוג מוסלמי , מייסדה של התנועה הווהאבית בחצי האי ערב הקוראת לטיהור האסלאם ולחזרה לשורשיו המקוריים , בהשפעת אבן תַיְמִיה . 
התנועה מתבססת על הבית הסעודי ועל שבטים נוספים , ובמאה ה - 20 היא עתידה לשמש בסיס רוחני לממלכה הסעודית . 
1798 נפוליאון בונפארטה פולש למצרים . 
1830 צרפת משתלטת על אלג'יריה העוסמאנית , ובהמשך המאה ה - 19 גם על אזורים אחרים בצפון אפריקה המוסלמית . 
1858 הודו עוברת לשליטה ישירה של הכתר הבריטי במקום לשלוט באופן עקיף באמצעות " החברה למזרח הודו " ; המוֹגוּל האחרון מודח . 
1882 בריטניה פולשת למצרים העוסמאנית כדי להגן על האינטרסים שלה באזור , שאחד החשובים שבהם הוא תעלת סואץ שנפתחה ב - 1869 . 
1914 – 1918 מלחמת העולם ה - ; 1 האימפריה העוסמאנית המוסלמית מתמוטטת ומוקמות מדינות לאום במזרח התיכון . 
1922 אתאתורכ , מייסד הרפובליקה התורכית , מכריז על ביטול הסולטאנות העוסמאנית . 
שנתיים לאחר מכן הוא מכריז על ביטול הח ' ליפות ואחרון העוסמאנים יוצא מתורכיה . 
1928 תורכיה החליפה באופן רשמי את האלף בית הערבי המסורתי באלף - בית לטיני . 
1928 חסן אל - בָּנָא מקים את תנועת " האחים המוסלמים " במצרים . 
נכדו , טַארִק רַמַדאן ( יליד 1962 ) , פילוסוף , איש אקדמיה והוגה דעות מוסלמי , מפרסם חיבורים רבים על מקומם של דת האסלאם ושל הקהילות המוסלמיות במערב בכלל ובאירופה בפרט . 
השפעתו רבה בעיקר על הקהילות המוסלמיות בצרפת . 
1930 בשיקגו מוקם אירגון " אומת האסלאם " ( Nation of Islam ) , גוף דתי , חברתי ופוליטי של אפרו - אמריקאים מוסלמים בארצות הברית . 
בראש האירגון עומד אֶלַיג ָ ' ה מוחמד , ואחריו בא מֶלְקוֹלְם X וכיום לואיס פַרַחאן . 
האידיאולוגיה הדתית - מוסלמית של התנועה סוטה מהאורתודוקסיה המוסלמית המקובלת , למשל בהתייחסותה אל ואלאס פְרֶד מוחמד , מייסד התנועה , כאל התגלות האל בבן אנוש . 
1941 אבו עַלא מַוְדוּדי , מהוגי הדעות המוסלמים הבולטים של ה - , 20 מקים את ג ֶ ' מאעַת-י אִסלאמי ( " האיחוד האסלאמי " ) , שהפכה לתנועה המוסלמית המובילה בפקיסטאן לאחר הפיצול מהודו . 
אמצע המאה ה - 20 ואילך הגירה מואצת של מוסלמים למדינות המערב ולדרום אמריקה , מדרום מזרח אסיה , מצפון אפריקה ואפריקה ומהמזרח התיכון . 
1966 סיד קֻטֻב ּ , אינטלקטואל מצרי המושפע ממַוְדוּדי ומנהיג רוחני מוביל של " האחים המוסלמים " , מוצא להורג בהוראתו של גמאל עבד אל - נאצר . 
את שני חיבוריו החשובים , פרשנות לקוראן ודיון באסלאם כמסגרת פוליטית , כתב במהלך שנות המאסר בכלא . 
1979 מהפכה מוסלמית באיראן : השאה האיראני מודח ואת השלטון תופס איתוללה ח ' וֹמֵיני ; תחילתה של " הרפובליקה המוסלמית של איראן " . 
11 בספטמבר 2001 אירגון אל - קאעידה תוקף את ארצות הברית : קריסת " מגדלי התאומים " , מקום מושבו של מרכז הסחר העולמי . 
לקריאה נוספת 
בשנים האחרונות גדל מאוד מספר הפירסומים בעברית העוסקים בתולדות המוסלמים ודת האסלאם . 
חלקם הם תרגומים לעברית של ספרי יסוד בשפות זרות , ואחרים חיבורים מקוריים של חוקרים ישראלים המתמחים בנושאים אלה . 
יש בהם כדי לאפשר לקורא להעמיק את ידיעותיו בנושאים שונים שהוצגו בספר זה באופן תמציתי , או שכלל לא נכללו בו מפאת קוצר היריעה . 
לצד המחקרים על דת האסלאם והמוסלמים הופיעו גם כמה תרגומים לעברית של חיבורי מופת בתרבות המוסלמית שנכתבו במקור בערבית ( למרבה הצער , תרגומים משפות מוסלמיות אחרות נדירים ביותר , ובכל מקרה לא התפרסמו לאחרונה ) . תרגומים אלה מאפשרים לקוראים להתרשם בעצמם מעושרן של תרבויות מוסלמיות בתקופות שונות בהיסטוריה . 
בשל מספרם הרב של הפירסומים בעברית נסקרים כאן רק ספרים משנות התשעים ואילך . 
מאמרים אקדמיים בנושאים אלה מופיעים בארץ בשלושה כתבי - עת . 
הוותיק ביניהם הוא המזרח החדש , כתב - העת של החברה המזרחית הישראלית , היוצא לאור מאז 1949 . 
בשנת 1997 החל להתפרסם כתב העת ג'מאעה , הרואה אור פעמיים בשנה בהוצאת אוניברסיטת בן - גוריון . 
הרבעון פעמים , בהוצאתמכון בן - צבי , מוקדש לחקר קהילות יהודיות בעולם האסלאם . 
בשונה משני קודמיו , כתב - עת זה מיועד גם לקהל קוראים כללי ולאו דווקא לאנשי מקצוע . 
מאמרים בענייני עולם האסלאם מתפרסמים מעת לעת גם בכתבי - עת אחרים , כגון ציון , היסטוריה , קתדרה וזמנים . 
תולדות דת האסלאם 
נחמיה לבציון , דפנה אפרת , דניאלה טלמון - הלר , האסלאם : מבוא להיסטוריה של הדת , 3 כרכים , בעריכת קרין חזקיה . 
האוניברסיטה הפתוחה , 1998 . 
ספר זה , שנכתב עבור האוניברסיטה הפתוחה , הוא מבוא ידידותי לקורא העברי , ומקיף מיגוון רחב של נושאים בהיסטוריה של הדת ושל המאמינים על - פי סדר נושאי וכרונולוגי . 
שלושת כרכיו יכולים להחליף את הספר הוותיק פרקים בתולדות הערבים והאסלאם בעריכתה של חוה לצרוס - יפה ( רשפים , 1967 ) , מספרי הלימוד היסודיים בעברית להכרת דת האסלאם . 
מאיר יעקב קיסטר , מחקרים בהתהוות האסלאם , תירגם מאנגלית אהרן אמיר , ערך מיכאל לקר . 
מאגנס , האוניברסיטה העברית , תשנ"ט ? . 
אסופת מאמרים של אחד מחשובי החוקרים בעולם של האסלאם הקדום ודמות מפתח בלימודי הערבית והאסלאם בארץ . 
האסופה מאפשרת לקוראים להתוודע לתקופת גיבושו של האסלאם במאות 6 - 8 ולמעבר מתקופה אלילית לתקופה מונותיאיסטית בחברה הערבית של חצי האי ערב . 
תולדות המוסלמים 
קלוד כאהן , האיסלאם : מלידתו עד תחילת האימפריה העות'מאנית , מצרפתית עמנואל קופלביץ , עריכה מדעית יהושע פרנקל . 
דביר , 1995 . 
ספרו של קלוד כאהן , היסטוריון צרפתי של החברה והכלכלה בעולם האסלאם בימי הביניים , משרטט את היווצרותה של תרבות מוסלמית מתחילתה במאה ה - 7 ועד הגעת העוסמאנים למזרח התיכון בראשית המאה ה - 16 . 
הספר הופיע לראשונה בשם L ’ Islam בשנת 1970 . 
הספר כולל לוח מאורעות מפורט המאפשר לעקוב אחרי תהליכים פוליטיים , דתיים ותרבותיים באזור המזרחי של עולם האסלאם ( המזרח התיכון ומרכז אסיה ) ובמערבו ( צפון אפריקה וספרד ) על רקע אירועים חשובים בעולם הלא - מוסלמי . 
אלברט חוראני , היסטוריה של העמים הערביים , מאנגלית דן סגיר , עריכה מדעית יהושע פרנקל . 
דביר , 1996 . 
אלברט חוראני , מחשובי ההיסטוריונים של המזרח התיכון במאה ה - , 20 מתמקד באזורים הערביים של עולם האסלאם למן הופעת האסלאם ועד המאה ה - 20 . 
הספר משרטט תהליכים פוליטיים , חברתיים , תרבותיים וכלכליים . 
המקור האנגלי , ( History of the Arab Peoples ) , התפרסם בלונדון בשנת 1991 . 
היו קנדי , מֻחמד והח ' ליפות , תרגום עמנואל קופלביץ , עריכה מדעית בועז שושן . 
מוסד ביאליק , 1998 . 
ההיסטוריה של המזרח התיכון המוסלמי מן המאה ה - 6 עד המאה ה - 11 . 
המחבר מתמחה בהיסטוריה פוליטית וצבאית של עולם האסלאם בימי הביניים . 
המקור האנגלי ( The Prophet and the Age of the Caliphate ) ראה אור לראשונה בלונדון בשנת 1996 . 
דוד איילון , אבק שריפה ונשק חם בסולטנות הממלוכית , תירגם מאנגלית משה זינגר . 
מאגנס , האוניברסיטה העברית , תשנ"ד . 
ספרו של דוד איילון התפרסם לראשונה בלונדון ב - 1956 בשם Gunpowder and Firearms in the Mamluk Kingdom , והוא מתאר את ההתנגשות בין אֶתוֹס הפָּרָשׁוּת וטכנולוגיית הנשק החם בקרב האליטה הממלוכית בסולטאנות המצרית . 
תרגומו לעברית מביא לפנינו את אחד המחקרים המעניינים בהיסטוריה הממלוכית ( 1517 - 1250 ) , תחום התמחותו של המחבר . 
איילון ידוע גם כעמיתו של פסח שנער לחיבור הספר מילון ערבי - עברי ללשון הערבית החדשה שיצא לאור לראשונה בשנות ה - 1940 ומשמש את לומדי השפה הערבית גם כיום . 
ברנרד לואיס , המזרח התיכון : אלפיים שנות היסטוריה מעליית הנצרות עד ימינו , תירגמה מאנגלית : עתליה זילבר . 
עם עובד , 1997 . 
סקירה של תולדות המזרח התיכון , למן התקופה הרומית והפרסית , דרך עליית הנצרות והופעת האסלאם ועד שנות האלפיים . 
המקור האנגלי ( The Middle East : 2000 Years of History ) ראה אור בלונדון בשנת 1995 . 
ברנרד לואיס הוא מן הבולטים שבחוקרי האסלאם , ומאמריו קובצו בכמה ספרים שתורגמו לעברית . 
אחד מהם הוא הערבים בהיסטוריה ( מאנגלית מרדכי ברקאי ; , עריכה מדעית יהושע פרנקל , דביר , 1995 ) , המציג את מקומם של הערבים בהיסטוריה העולמית , החל מהתקופה הטרום - מוסלמית וכלה ב " ליקוי המאורות של הערבים " וההתמערבות הבלתי נמנעת מהמאה ה - 19 ואילך . 
האסופה היא תוספת חדשה יחסית בעברית , אך המקור האנגלי ( The Arabs in History ) יצא לאור בניו יורק כבר בשנת 1950 . 
ספרו האחרון של לואיס שתורגם לעברית הוא מה השתבש ? 
ההתנגשות בין האיסלאם והמודרניות במזרח התיכון ( מאנגלית מנשה ארבל עריכה מדעית גיא מעיין ? , דביר , 2004 ) . הספר יצא לאור מייד לאחר אירועי 11 בספטמבר בניו יורק והפך לרב - מכר בארצות - הברית . 
כותרת הספר מעידה על התזה שלו : לואיס טוען כי התרבות המוסלמית כשלה לאמץ קידמה וידע , וזאת בשל אי - הנכונות ( או העדר היכולת ) לאמץ את המודרנה ואת המודל המערבי לחברה מתקדמת . 
ההתנגשות בין דת האסלאם למודרנה במזרח התיכון מוצגת כבלתי - נמנעת . 
עמי איילון ודויד י . 
וסרשטיין , עורכים , מדרסה : חינוך , דת ומדינה במזרח התיכון . 
קובץ מחקרים לכבוד מיכאל וינטר . 
אוניברסיטת תל - אביב , מרכז משה דיין ללימודי המזרח התיכון ואפריקה , 2004 . 
אסופת מאמרים העוסקת בסוגיות הקשורות בחינוך ובהשכלה בעולם האסלאם בכלל ובמזרח התיכון בפרט , לאורך ההיסטוריה . 
מייקל קוק , מוחמד , מאנגלית מיכל סלע . 
? מוסד ביאליק , 1989 . 
ספר קצר , אך מומלץ ביותר , על מוחמד כנביא האסלאם , מקומו בהיסטוריה של הדת , עיקרי תורתו , והמקורות הקיימים ללימוד נושא זה . 
המחבר הוא אחד החוקרים הבולטים בשני העשורים האחרונים בתחום חקר האסלאם הערבי הקדום . 
כן תורגם לאחרונה הספר מוחמד : ביוגרפיה של הנביא , מאת קארן ארמסטרונג ( תרגום מיכל סלע , כתר , ( 2004 . 
הכותבת , נזירה לשעבר וכיום עיתונאית שאינה חוקרת אקדמית , מתארת את חיי מוחמד בצורה אוהדת במכוון , מתוך ניסיון להציג תמונה " נכונה " ו " אמיתית " של נביא האסלאם ושל הדת שהתפתחה . 
משום כך יש לקרוא ספר זה בזהירות רבה . 
משפט מוסלמי 
יעקב מירון , הדין המוסלמי בראייה השוואתית . 
מאגנס , האוניברסיטה העברית , 2001 ? . 
הספר נכתב בידי משפטן ישראלי שלצד עבודתו האקדמית על משפט מוסלמי , שימש גם במשרד המשפטים כיועץ למשפט בארצות ערב , ובכלל זה בתקופת כריתת הסכמי השלום עם מצרים ועם ירדן . 
מירון ביקש להעריך את הפרקטיקה של משפט מוסלמי ואת יישומה במדינת ישראל בנושאים כגון דיני משפחה והקדשים . 
ספר זה נוסף על ספרו הוותיק של שלמה דב גויטיין , המשפט המוסלמי במדינת ישראל ( ? בהשתתפות אהרון בן - שמש , הסתדרות הסטודנטים של האוניברסיטה העברית , גוילים , 1957 ) , המשמש עדיין ספר לימוד מקובל בפקולטות למשפטים בישראל . 
גיא בכור , המשפט בעולם הערבי – בין הרצוי למצוי . 
מפעלות המרכז הבינתחומי , הרצליה , 2002 
גיא בכור , בחיפוש אחר סדר חברתי : סנהורי והולדת המשפט האזרחי הערבי המודרני . 
( מפעלות המרכז הבינתחומי , הרצליה , 2004 
שני ספריו של גיא בכור עוסקים במשפט המוסלמי במדינות ערב בכלל ובמצרים בפרט . 
בכור מצביע על המתח בין אידיאולוגיה ותיאוריה משפטית ובין פרקטיקה משפטית , וכיצד מערכות משפט אזרחיות ופליליות מודרניות " מתכתבות " עם ההלכה המוסלמית . 
כתות באסלאם ומחוצה לו 
ברנרד לואיס , החשישיים : כת קיצונית באסלאם , מאנגלית משה אילן , עריכה מדעית מאיר בר - אשר . 
? מאגנס , האוניברסיטה העברית , תש"ס . 
זהו תרגום של ספר ותיק של לואיס ( The Assassins : A Radical Sect in Islam , לונדון 1967 ) על כת שיעית , הכת הנזארית , שהתפצלה מהשיעה האסמאעילית במצרים בסוף המאה ה - 11 . 
הספר עוקב אחר ההתפתחות ההיסטורית של כת סודית זו , מתאר את עיקרי אמונתה וכיצד השתמשה בהתנקשויות ככלי פוליטי . 
כך הפכה להיות אימת הצלבנים , שהעניקו לאנשיה את השם assassins , מרצחים , שיבוש של המונח הערבי שייחס להם שימוש בחשיש ערב יציאתם לפעולות ההתנקשות שלהם . 
משה שרון , הדת הבהאאית וכתב הקודש שלה , הספר הקדוש ביותר . 
כרמל , 2005 . 
הספר סוקר את תולדות הדת הבהאית מראשיתה באיראן השיעית הקאג'ארית באמצע המאה ה - 19 ועד ימינו . 
חלקו השני הוא תרגום ראשון לעברית של חזונו של בהא אללה ( מירזא חֻסין עלי ) , מייסד הדת הבהאית . 
יהודים בעולם האסלאם 
ברנרד לואיס , היהודים בעולם האסלאם , מאנגלית מרים שקד . 
מרכז זלמן שזר לתולדות ישראל , ירושלים , 1996 . 
סקירה על מציאות חייהם של היהודים בחברה המוסלמית בתקופות שונות בהיסטוריה . 
שלמה דב גויטיין , חברה ים - תיכונית , בעריכת ג'יקוב לסנר , מאנגלית איה ברויר , עריכה אקדמית מירי שפר . 
ידיעות אחרונות , 2005 . 
שלמה דב גויטיין פיתח את חקר הגניזה הקהירית לכלל תחום מחקר אקדמי מפותח . 
ספרו המונומנטלי A Mediterranean Society ( 1983 - 1967 ) מתעד את חיי היומיום של קהילות יהודיות באגן הים התיכון המוסלמי . 
הספר שפרטיו מובאים לעיל הוא תרגום עברי של תקציר בן כרך אחד שיצא בשנת 1999 . 
המלקט מתוך המפעל המקורי כמה פרקים העוסקים בחיי הקהילה והמשפחה של היהודים בתקופה הגניזה . 
מארק כהן , בצל הסהר והצלב : היהודים בימי הביניים . 
אוניברסיטת חיפה וזמורה - ביתן , 2001 . 
מארק כהן , היסטוריון חשוב ואחד מתלמידו של שלמה דב גויטיין , בוחן באופן ביקורתי והשוואתי את ההיסטוריה היהודית תחת שלטון האסלאם והנצרות . 
אלינֹער ברקת , שפריר מצרים , המכון לחקר התפוצות , תל - אביב , 1995 . 
על ההנהגה היהודית בפֻסטאט , קהיר העתיקה , במחצית הראשונה של המאה ה - 11 . 
סופרים מוסלמים על יהודים ויהדות : היהודים בקרב שכניהם המוסלמים , עורכת חוה לצרוס - יפה . 
מרכז זלמן שזר לתולדות ישראל , ירושלים , 1996 ) . 
חוה לצרוס - יפה , שחקרה במשך שנים רבות את יחסי הגומלין בין יהודים למוסלמים , ערכה אסופה זו , שעניינה מעמדם של היהודים בקרב שכניהם המוסלמים , מימי הביניים ועד למאה ה - 20 . 
בין פירסומיה הרבים של לצרוס - יפה יש לציין את אסלאם - יהדות – יהדות - אסלאם ( ערך והוסיף פרקים על הצוּפיות : מיכאל וינטר ; , משרד הבטחון , 2003 ) , ספרון הכולל הרצאות שלה ב " אוניברסיטה המשודרת " על יחסי הגומלין בין שתי הדתות . 
האסלאם והעולמות השזורים בו , בעריכת נחם אילן ( האוניברסיטה העברית בירושלים , המכון ללימודי אסיה ואפריקה , 2002 ) , הוא קובץ מאמרים לזכרה של חוה לצרוס - יפה , ושותפים לו מיטב החוקרים הישראלים . 
אמנון כהן , יהודים בבית המשפט המוסלמי : חברה , כלכלה וארגון קהילתי בירושלים העות'מאנית . 
עד כה יצאו לאור שלושה כרכים : המאה ה - 16 ( יד יצחק בן - צבי , ירושלים , 1993 ) , המאה ה - 18 ( 1996 ) והמאה ה - 19 ( 2003 ) . השתתפו אלישבע בן - שמעון פיקאלי , עובדיה סלאמה ואייל ג'ינאו . 
על מציאות חייהם של יהודים בירושלים העוסמאנית ניתן ללמוד מתוך תעודות של בית הדין השַרְעי בעיר . 
אמנון כהן מציג מבחר של תעודות ומקרים משפטיים מתורגמים מערבית ומתורכית - עוסמאנית , המלמדים על חיי החברה והכלכלה של יהודי העיר , על היחסים ביניהם לבין המוסלמים ועל היחסים בתוך הקהילות היהודיות בעיר . 
יורם מיטל , אתרים יהודיים במצרים . 
מכון בן - צבי לחקר קהילות ישראל במזרח , ירושלים , 1995 . 
מדריך לאתרים יהודיים במצרים , כתוב כהיסטוריה גיאוגרפית , ומשמש גם מקור להיסטוריה של יהודי מצרים . 
ספרות מופת מוסלמית 
הקוראן , תרגום והערות אורי רובין . 
אוניברסיטת תל - אביב , ההוצאה לאור , בשיתוף עם מפה הוצאה לאור , 2005 . 
זהו תרגומו המעודכן ביותר של הקוראן לעברית . 
קדמו לו שני תרגומים שהודפסו במהדורות רבות : תרגומו של יוסף יואל רבלין , אלקוראן ( שני כרכים , דביר , תשכ"ג , יצא לאור לראשונה ב - 1937 ) , הוא מדויק אך כתוב בשפה מליצית , הקשה להבנה ללא המקור הערבי ; ותרגומו של אהרון בן שמש , הקֻראן ( מסדה , 1971 ) , הציע תרגום בהיר אך חופשי וללא היצמדות למקור הערבי . 
אבן חזם האנדלוסי , ענק היונה : על אהבה ואוהבים . 
תירגמה מערבית והוסיפה מבוא אלה אלמגור . 
מוסד ביאליק , 2002 . 
אבן חזם , משורר , היסטוריון , איש הלכה , פילוסוף ותיאולוג ספרדי ( מת בשנת 1064 ) , כתב איגרת ובה כתב מניסיונו ומאשר ראה בקרב בני תקופתו , האליטה של ספרד המוסלמית , על אהבה ותשוקה לסוגיה הרבים . 
תרגומה הרהוט והיפהפה של אלה אלמגור מפגיש אותנו עם יצירת מופת , שלא נס ליחה . 
אבו נֻוַאס , שירי יין ואהבה . 
תרגמו מערבית עפרה בנג'ו ושמואל רגולנט ? . 
הקיבוץ המאוחד , 1999 . 
מבחר משיריו של אבו נואס , אחד המשוררים הידועים ביותר בתקופה העבאסית ( מת בסביבות 813 או 815 ) , ובהם שירי אהבה לצד שירי פרישות והגות דתית . 
יוסף סדן , לא אלף ולא לילה . 
עם עובד , 2003 . 
אסופה של סיפורים - אגדות ברוח " אלף לילה ולילה " , שאינם מופיעים באסופות הידועות והמוכרות . 
יוסף סדן ליקט סיפורים מכתבי - יד שונים , תירגם אותם מערבית והוסיף להם ביאורים על ההקשרים הספרותיים והתרבותיים שלהם . 
ההקדמה לספר מתארת את הגלגולים הרבים של " אלף לילה ולילה " מעולם האסלאם לאירופה ובחזרה . 
תנועות מוסלמיות רדיקליות בימינו 
עמנואל סיון , התנגשות בתוך האסלאם . 
עם עובד , 2005 . 
ספרו האחרון של עמנואל סיון מצביע על המתחים בתוך עולם האסלאם . 
בשונה מסמואל הנטינגטון , המגדיר את יחסי המערב לאסלאם כ " התנגשות הציבילזציות " ( ככותרת ספרו , בתרגום דוד בן - נחום , הוצאת שלם , 2003 ) , סיון מייחס את ההתפרצויות האלימות של קנאי האסלאם למתחים פנימיים בתוך חברות מוסלמיות . 
מספריו האחרים של סיון : קנאי האסלאם ( עם עובד , 1986 ) ; מיתוסים פוליטיים ערביים ( עם עובד , 1988 ) ; קנאות דתית מודרנית : יהדות , נצרות , איסלאם , הינדואיזם , שבו חָבר סיון לגבריאל א . 
אלמונד ולר . 
סקוט אפלבי ( מאנגלית צביה נרדי , עריכה מדעית שאול משעל , ידיעות אחרונות , 2004 ) . ? הספר מציע מבט משווה על תופעת הפונדמנטליזם המודרני בים הדתות הגדולות בעולם . 
אוריה פורמן , אסלאמיון : דת וחברה במשנתם של נאמני האסלאם בני זמננו . 
מערכות , 2002 . 
ספר העוסק בהגותם של הוגים בולטים בתנועות פונדמנטליסטיות מוסלמיות . 
הספר בוחן את תפיסותיהם לגבי הקשר שבין הפרט לחברה , צדק חברתי , נשים ומשפחה והיחס למיעוטים . 
רצח אופי 
העלילה וגיבוריה נולדו כולם במוחו של המחבר . 
כל קשר או דמיון למציאות ולאנשים חיים או מתים הם פרי המקרה בלבד . 
שם הספר באנגלית : 
1 
דוקטור שמעון אלמוג חזר מכנס האגודה הבינלאומית לקרימינולוגיה בקופנהגן . 
עוד לפני שהספיק להתיישב מאחורי המכתבה שלו , הודיעה לו נועה מזכירתו : " מלשכת ראש הממשלה התקשרו כבר פעמיים . 
הם אומרים שזה דחוף . 
" מה הם רוצים עכשיו ? 
שאשב בעוד ועדה ציבורית ? " דוקטור אלמוג ליווה את דבריו בתנועת ביטול . 
יש גבול לעיסוקים ציבוריים , חשב בינו לבין עצמו . 
הפעם אני חייב לסרב להם . 
" לקשר אותך איתם ? " 
" שום דבר לא בוער . 
איזה עניינים דחופים יש לנו ביומן ? " 
הוא רק התחיל לעיין בדברי הדואר שהצטברו בעת העדרו כשצלצל הטלפון שעל שולחנו . 
" זה עוד פעם ממשרד ראש הממשלה , " בישרה לו נועה מן החדר הסמוך , " הם אומרים שזה דחוף . 
להעביר אותם ? " 
" בסדר , נועה . 
תני לי אותם . 
נגיד להם ' לא ' ונוריד אותם מהגב . 
הוא עוד כחכך בגרונו כששמע קול גברי מעברו השני של הקו : " בוקר טוב , דוקטור אלמוג . 
ברוך הבא ... " הוא זיהה מיד את בעל הקול מדושן העונג – ראובן הלוי , מנהל לשכת ראש הממשלה . 
" הבוס מבקש להיפגש איתך בהקדם האפשרי . 
" תראה , רק חזרתי מחו"ל . 
לוח הזמנים שלי עמוס מאוד עד סוף השבוע . 
" ראש הממשלה אמר שזה דחוף מאוד , " התעקש הלוי . 
" מה הוא רוצה ממני ? 
בשנה האחרונה כבר ישבתי בשלוש ועדות . 
" אין לי מושג מה הוא רוצה , אבל נראה לי שהפעם מדובר במשהו אחר . 
דומייה קצרה השתררה משני צדי הקו . 
" אז מתי תוכל להגיע לירושלים ? " דחק בו מנהל הלשכה , ומבלי להמתין לתשובה המשיך : " אם זה בסדר מבחינתך , אקבע לך למחר בשעה עשר לפני הצהריים . 
" שיהיה ... " פלט אלמוג בחוסר התלהבות , ובלבו חשב : מוטב לגמור עם הסיפור הזה מהר ככל האפשר . 
* * * 
דוקטור אלמוג נחשב לקרימינולוג מבריק ובעל הישגים משמעותיים בתחום המחקר שלו : איתור מוקדם של נטיות לפשיעה בקרב צעירים . 
הוא עיצב מודלים לטיפול מונע בקבוצות גיל אלו , שיושמו בהצלחה בשטח ועוררו התעניינות רבה גם בקרב אנשי מקצוע בחו"ל . 
כשהרצה בכנסים בינלאומיים , והוא הוזמן לעיתים קרובות , היו האולמות מלאים תמיד . 
דעותיו המקוריות , גם בנושאים שאינם נוגעים ישירות להתמחותו הספציפית , וכושר הביטוי שלו הפכו אותו למרואיין מבוקש בעיתונות הכתובה , ברדיו ובטלוויזיה . 
עמיתיו חלקו לא פעם על דעתו , אך התקשו לסתור את מסקנותיו , שבהן שילב תיאוריות מלומדות עם ניסיון מעשי עשיר שצבר בעשרים ושתיים שנות שירות במשטרת ישראל . 
אלמוג התגייס למשטרה כברירת מחדל לאחר שעשה תואר שני בקרימינולוגיה ולא מצא עבודה אחרת שתהלום את כישוריו . 
בתוך זמן קצר התברר לו כי הגיע למקום הנכון , שבו מעריכים כראוי את יכולותיו . 
לאחר קורס קצינים מזורז , שבו התבלט מן היום הראשון , שובץ ביחידה הארצית לחקירות הונאה . 
מסלול הקידום שלו היה מהיר , ובתוך זמן קצר כבר נקשר שמו בפענוח פשעים סבוכים שעמדו בראש סדר - היום המשטרתי . 
אבל הוא לא הסתפק בקריירה המשטרתית . 
בעידודם של מפקדיו השלים תוך כדי השירות עבודת דוקטורט בנושא אקטואלי מאוד : " הרקע והנסיבות לפשיעה בקרב הדור השני של קהילות עולים ממדינות מצוקה " . 
בגיל ארבעים ושבע הגיע תת - ניצב אלמוג למסקנה שמיצה את עצמו . 
הוא היה אז סגן ראש אגף החקירות . 
נרמז לו שאם יתאזר בסבלנות יועלה בדרגה , אבל הוא חש צורך דחוף בשינוי . 
כששמע על הכוונה להקים חוג לקרימינולוגיה במכללת השרון הציע את מועמדותו כמרצה , ולמרבה הפתעתו הוזמן לעמוד בראשו . 
הוא ראה אתגר ביצירת המסגרת החדשה והשקיע בכך את כל כולו . 
מאמציו נשאו פרי , ובתוך שנים אחדות רכש לעצמו החוג הצעיר מוניטין כאחד הטובים בתחום . 
כשהוזמן לפגישה הלא צפויה עם ראש הממשלה היה אלמוג בן החמישים ושלוש קרוב לקבלת הפרופסורה המיוחלת . 
* * * 
טור ארוך של כלי רכב חסם כמדי בוקר את מבואות ירושלים . 
מכוניתו של אלמוג , שנקלעה בין אוטובוס אגד למשאית צבאית , התקדמה באיטיות מורטת עצבים . 
בחוץ שרר קור עז של אמצע דצמבר והזגוגיות התכסו באדים . 
כשהפעיל את החימום כדי לפזרם , השתרר חום מעיק . 
הוא שב ולחץ על מתג ההפעלה והפסיק את החימום . 
גל החום נמוג , אבל השמשה שלפניו הלכה והתעממה במהירות . 
הוא שלף ממחטת נייר מן הקופסה שהייתה מונחת על המושב לצדו וניגב בה את החלון . 
אלמלא התפתיתי בקלות כזאת , רטן בינו לבין עצמו , יכולתי לשבת עכשיו לשתות בנחת את קפה הבוקר שלי במכללה ולהמשיך לכתוב את המאמר . 
מאמרו על צמיחתם של ארגוני פשע בחברה מתהווה , פרי מחקר ממושך בראשותו , התקבל לפרסום בכתב - עת יוקרתי בארצות - הברית , והוא שקד על הכנסת התיקונים האחרונים לפי ההערות שקיבל לטיוטה ששלח . 
כשנחלץ לבסוף מן הפקק וחלף על פני גן הוורדים בדרכו אל קריית הממשלה הישנה , כבר חלפו שעתיים מאז החל את נסיעתו . 
מתנשף בכבדות , לאחר שמצא בקושי רב מקום חניה פנוי הרחק מן הבניין , פסע דוקטור אלמוג אל תוך לשכת ראש הממשלה מבלי לאחר . 
" אני שמח שסוף - סוף ניתנה לי ההזדמנות לפגוש אותך , " אמר ראש הממשלה ולחץ בחוזקה , יתר על המידה לטעמו של אלמוג , את ידו של האורח . 
" אתה בוודאי עסוק לא פחות ממני . 
לכן , ברשותך דוקטור , אני מציע שניגש ישר לעניין . 
בטרם הייתה לאלמוג השהות להשיב , אחז ראש הממשלה בזרועו והוליך אותו אל פינת הישיבה המרופדת . 
הוא התיישב באחת הכורסאות והחווה לו בידו להצטרף אליו . 
" יש לי בעיה קשה מאוד עם ביטחון הפנים , " פתח ראש הממשלה לאחר שהחליף עמו כמה מילות נימוסין , " הציבור איבד את אמונו במשטרה , ובמידה רבה של צדק . 
לא עובר כמעט יום בלי רצח , ארגוני הפשע חוגגים וחפים מפשע נהרגים , האלימות בבתי - הספר עולה מדרגה משבוע לשבוע , ואני כבר לא מדבר על גל הפריצות , על שוק הסמים הפורח ועל הסטטיסטיקה הנוראה של תאונות - דרכים קטלניות ... אני כמובן לא מגלה לך את אמריקה , דוקטור . 
אלמוג הסתפק בהנהון של הסכמה , מתקשה להבין לשם מה בעצם הוזמן לפגישה הזאת . 
ראש הממשלה רכן לעברו כממתיק סוד . 
" אני מתכנן שינויים בהרכב הממשלה בימים הקרובים . 
תיק ביטחון הפנים ייכלל במסגרת השינויים האלה . 
אני לא צריך לספר לך , דוקטור אלמוג , כמה חשוב לי שהתיק הזה יימצא בידיים הטובות ביותר דווקא עכשיו , בתקופה הקשה הזאת שעוברת עלינו . 
הפוליטיקאים שלנו חסרים הבנה מינימלית בתחום הזה . 
אני זקוק למקצוען , לאדם בעל רקע אקדמי מתאים משולב בניסיון מעשי , מישהו שיוכל לנווט כראוי את המערכת המורכבת הזאת . 
הוא השתתק לרגע , מנסה לבחון את תגובת האיש היושב מולו , והמשיך בטון חגיגי : " אין לי ספק , דוקטור אלמוג , שאתה האדם המתאים ביותר לכהן כשר לביטחון פנים של מדינת ישראל . 
אלמוג נשאר נטוע במקומו . 
הצעתו המפתיעה של ראש הממשלה לא סחפה אותו . 
הוא ידע היטב שכל הפוליטיקאים שקיבלו בעבר את התיק הזה , עשו זאת משום שלא הוצע להם תיק אחר , אטרקטיבי יותר . 
עכשיו , אמר לעצמו , לא נמצא כנראה אפילו מישהו כזה . 
ראש הממשלה לא המתין למוצא פיו של אלמוג , שארשת פניו שיקפה ככל הנראה את מה שעובר במוחו , והוא מיהר ליטול במהירות את המושכות . 
" אני יודע שזו אינה החלטה קלה בשבילך , " אמר , " אבל אני מבקש שתשקול את העניין בחיוב . 
אין עוד אדם שמכיר כמוך את המערכת מבפנים . 
לכן אני משוכנע שתצליח לחלץ את המשטרה מן המשבר הקשה שבו היא נתונה עכשיו . 
חיוך רחב התפשט על פניו , " אני ... בעצם לא רק אני ... אישן הרבה יותר טוב אם אדע שאתה , דוקטור אלמוג , מופקד על ביטחון הפנים שלנו . 
אלמוג תלה את מבטו בנקודה דמיונית בחלל החדר , מחפש תשובה נאותה . 
ראש הממשלה השתהה כמה שניות . 
אחר כך קם ממקומו והושיט את ידו לאורח . 
" שמחתי לפגוש אותך , ידידי , " אמר בטון לבבי , " אני אמתין לתשובתך ומקווה שלא תאכזב אותי . 
כשכבר אחז אלמוג בידית הדלת קרא ראש הממשלה לעברו : " דבר אחד אני יכול להבטיח לך בלב שלם – את הגיבוי המלא שלי לאורך כל הדרך . 
למחרת הפגישה קרא דוקטור אלמוג בידיעות אחרונות ידיעה על מועמדותו לכהונת השר לביטחון פנים , בתוספת דברי פרשנות על התאמתו לתפקיד . 
הכתב לא ציין את מקור הידיעה , אך לאלמוג לא היה ספק כי החוטים מוליכים ללשכת ראש הממשלה . 
תחבולה שחוקה שאמורה לדחוק בו לקבל את המינוי . 
כשפנה אליו כתב הערוץ השני של הטלוויזיה , לאחר פרסום הידיעה בעיתון , וביקש את תגובתו , הסתפק באמירה בלתי מחייבת . 
נועה , מזכירתו המסורה , לא זכתה למענה ענייני כששאלה אותו , ספק בצחוק ספק ברצינות , אם היא צריכה כבר להתכונן לעלות איתו לירושלים . 
" את מאמינה למה שכתוב בעיתון ? " אמר בחצי חיוך . 
הימים הבאים היו מלווים בהתחבטויות קשות , וכדרכו , הוא לא שיתף בהן איש . 
ביטחון פנים , חשב , הוא בסך הכול שם נרדף , מרשים יותר , לצירוף של משטרת ישראל ושירות בתי - הסוהר – והפרק הזה של חייו כבר מאחוריו . 
עולם הפשע המשיך אמנם לאתגר אותו , אבל בשלב זה היה לו נוח מאוד להשקיף אליו ממרומי מגדל השן האקדמי , שבו זכה להוקרה ונהנה מאורח - חיים רגוע . 
אבל לעומת זאת , עצם הצעתו של ראש הממשלה החניפה לו . 
משטרה , משטרה , אמר לעצמו , אבל אחרי הכול מדובר עכשיו לא בניצב וגם לא במפכ"ל , אלא בשר הממונה , חבר מלא בממשלה ואפילו בקבינט הביטחוני המצומצם , ולכן שותף להכרעות לאומיות מהמעלה הראשונה ולמנעמי השלטון . 
הזדמנות כזו ניתנת על מגש רק למעטים מאוד מבין אלה שאינם משתכשכים בביצה הפוליטית . 
ככל שהרהר בדבר התחזקה בו המסקנה שרק אידיוט לא יקפוץ על המציאה . 
בסוף השבוע טלפן אלמוג אל ראש הממשלה והודיע לו קצרות על הסכמתו לקבל את התפקיד . 
ראש הממשלה לא חסך במילות תודה . 
" יש לך מפכ"ל מצוין , " אמר בסיום השיחה , " אומרים שרב - ניצב אשרוב הוא לא רק איש - מקצוע מעולה . 
הוא קודם כול בן - אדם . 
" אתה לא צריך לספר לי עליו , " השיב אלמוג בנינוחות , " אני מכיר את גדעון כבר הרבה שנים , ולא רק אותו . 
רוב הניצבים של היום היו קולגות שלי והיו לי קשרים טובים איתם . 
שני ניצבים היו אפילו פקודים שלי . 
" ידעתי אל מי לפנות , " התמוגג ראש הממשלה , " אין לי ספק שתשתלט מהר מאוד על העניינים , וזה בדיוק מה שנחוץ עכשיו . 
אנחנו חייבים להחזיר לציבור את האמון במשטרה . 
אלמוג לא השלה את עצמו . 
הוא ידע בבירור שזאת לא תהיה משימה קלה . 
מניסיונו רב השנים במשטרה למד שסמכויותיו של המפכ"ל רחבות בהרבה מאלה של השר ושהקצונה הבכירה כפופה במישרין רק לו . 
נוסף לכך חשש שעמיתיו ופקודיו לשעבר ישמחו להראות לו שהוא לא בדיוק הבוס שלהם . 
אבל ראש הממשלה צדק בדבר אחד : שלא כמו כל קודמיו , הוא באמת מכיר היטב את המערכת מבפנים , כך שיהיה להם קשה לעבוד עליו , ועם מעט תחכום יצליח בכל זאת להזיז דברים . 
כשהחליט להיעתר להצעתו של ראש הממשלה , קבע לעצמו אלמוג תקופת ניסיון של שנה . 
בסיומו של פרק זמן זה גמר אומר להשלים את הקדנציה . 
הוא לא שיער עם איזו תסבוכת יצטרך להתמודד בתוך כמה חודשים . 
2 
כל העיניים היו נעוצות באיש שישב בראש שולחן הישיבות ונשען בעייפות על גב הכיסא המרופד . 
השינויים שחלו בו מאז הופעתו הפומבית האחרונה היו בולטים . 
פניו המלאות , שהיו אחד מסימני ההיכר שלו בקריקטורות , הצטמקו . 
הן אף איבדו את הגוון האדמדם . 
המדים הכחולים שתמיד נמתחו על כרסו , נראו עתה רפויים . 
גם טון הדיבור שלו היה שונה , כמעט משונה – מאופק יותר , מלווה בהפסקות , כמי שאיבד את מילותיו . 
סגל הפיקוד הבכיר של משטרת ישראל התכנס בחדר הישיבות של המטה הארצי לישיבה השבועית , שיועדה הפעם לדיון בהמלצות של ועדת מומחים למלחמה באלימות הגוברת בבתי - הספר . 
עותק בן עשרות עמודים של המסקנות , נתון בעטיפה תכולה , היה מונח לפני כל אחד מהנאספים . 
יושב - ראש הוועדה , פסיכולוג קליני צנום , היחיד בלבוש אזרחי , ישב לצדו של המפכ"ל . 
רב - ניצב גדעון אשרוב הקיש בעט על לוח השולחן כדי להסב אליו את תשומת - לבם של הנאספים , אף על פי שלא היה צורך בכך . 
הם התבוננו בו בדריכות מאז שנכנס לחדר . 
כולם ציפו שיודיע במעמד זה על פרישתו הקרובה , והיו ביניהם שאף חששו כי כבר נקבע היורש . 
הוא נכנס לתפקידו לפני כשנתיים . 
" האיש הנכון במקום הנכון , " נכתב עליו בכתבת דיוקן שפורסמה באחד העיתונים לקראת מינויו . 
והוא אכן עמד בציפיות . 
בתוך זמן קצר הצליח לנער את המשטרה מן הקיבעון המחשבתי שבו הייתה נתונה , והתוצאות החלו ניכרות בשטח . 
מספר רב של שוטרים , בהם גם קצינים בכירים שעסקו בעבודה מנהלית , שובצו בפעילות השוטפת של המחוזות ששיוועו תקופה ארוכה לתוספת כוח - אדם . 
חלק מהתפקידים שהתפנו בוטלו והתקנים שלהם נוצלו לייעול העבודה המשטרתית . 
אשרוב גם קבע קריטריונים קפדניים יותר לגיוס שוטרים חדשים , ובניגוד לחששותיהם של עמיתיו לא חסרו מועמדים מתאימים . 
אחת המשימות הראשונות שנטל על עצמו הייתה הרמת קרנם של השוטרים בעיני הציבור . 
לשם כך הנהיג סדנאות ליחסי אנוש , שמאות שוטרים כבר עברו אותן ורבים אחרים המתינו לתורם . 
אבל מחלת הסרטן שתקפה אותו לפני כשלושה חודשים , קטעה את תנופת העשייה ואת התוכניות . 
הניתוח במעי הגס הוכתר בהצלחה , וכך גם הכימותרפיה שבאה אחריו . 
אבל כעבור חודש נתגלו גרורות בחלקים אחרים של גופו . 
תחילה התחמקו הרופאים מלגלות לו את מלוא חומרת המצב ודיברו על " סיכוי סביר להחלמה " . 
אשרוב לא האמין להם . 
לאחר שיחה נוקבת עם מנהל המחלקה האונקולוגית נחשפה בפניו האמת המרה . 
למרות מעטה הסודיות נפוצו בפרוזדורי המטה הארצי השמועות על מחלתו שבועות ספורים לאחר שפרצה . 
בעצם , לא היה צורך בשמועות . 
די היה להתבונן באיש הדועך כדי לדעת שימיו ספורים . 
בימים האחרונים כבר הופיעו בעיתונים ידיעות מעורפלות על " שינויים צפויים בצמרת המשטרה " . 
הכתבים לא התייחסו ישירות למחלתו של אשרוב , אבל העלו את האפשרות שהוא עומד לפרוש בקרוב " מסיבות אישיות " . 
תמונות עדכניות של המפכ"ל , שנלוו אל הכתבות , סיפקו בבירור את הסיבה האמיתית . 
* * * 
פרישתו הצפויה של המפכ"ל באה בעיתוי בעייתי . 
הטלטלה שעברה על צמרת המשטרה בעקבות שורת המינויים שעשה רב - ניצב אשרוב בתחילת כהונתו לא נשכחה עדיין . 
קצינים בכירים ועתירי ניסיון , שסבב המינויים פסח עליהם , פרשו מן השירות . 
הקצינים הצעירים יותר שתפסו את מקומם של הפורשים , רק החלו להתבסס בתפקידיהם החדשים . 
מסע של שמועות , רינונים ובחישות היה הדבר האחרון בעולם שמשטרת ישראל נזקקה לו בשעה זו . 
הכתבים לענייני משטרה העריכו שהמועמד המועדף על המפכ"ל היוצא הוא ניצב גבריאל אלעד , מפקד המחוז הדרומי . 
אבל לכולם היה ברור שההכרעה נתונה בידי השר לביטחון פנים , דוקטור שמעון אלמוג , והוא גזר על עצמו שתיקה בעניין הזה . 
ניצב גבריאל אלעד נחשב גם בעיני יריביו לאחד הקצינים המוכשרים ביותר בסגל הפיקוד הבכיר . 
הוא היה אמנם הניצב הצעיר ביותר , רק בן ארבעים וחמש , אבל הטביע את חותמו בכל תפקיד שמילא במהלך שירותו . 
הוא סיים בהצטיינות את קורס הקצינים בשפרעם , ולא אחת זכה בציונים לשבח על עבודתו . 
מינויו למפקד המחוז הדרומי נראה בעיני רבים , וגם בעיניו , כסגירת מעגל . 
הוא נולד בבאר - שבע למשפחה שעלתה בשנות החמישים מטוניסיה . 
אביו היה פקיד במועצת הפועלים , ואמו – אחות מעשית במרפאה של קופת - חולים . 
בשכונת המגורים שלהם , אנשים רבים היו קשי - יום . 
לא מעטים מחבריו בשכונה ובבית - הספר הידרדרו לשולי החברה , ואחדים גם הסתבכו עם החוק . 
אלעד התחיל לסלול את דרכו השונה כשהצטרף לתנועת הצופים , ואף משך נערים ונערות נוספים לבוא בעקבותיו ולפעול למען הקהילה . 
הוא התגלה כמדריך כריזמטי , ובכיתה י"ב נתמנה לראש גדוד . 
הקריירה המשטרתית הייתה מבחינתו המשך טבעי של שירותו הצבאי ביחידה חשאית של מצ"ח , בסך הכול מעבר מחאקי לכחול . 
בחזותו לא היה שום תו בולט , אבל נוכחותו הרשימה תמיד . 
הוא היה ממוצע קומה , בעל כתפיים רחבות ובלורית סבוכה מסולסלת , שצדעיה האפירו בטרם עת . 
בזוויות פיו ובמצחו נחרשו קמטים דקים , שגם הם לא פגמו בחזותו הצעירה מכפי גילו . 
עיניו הכהות הישירו תמיד מבט אל עבר בני שיחו , וחיוכו חשף שיניים תואמות . 
הופעתו כולה שידרה אורך - רוח וביטחון עצמי גם כשלא פצה את פיו . 
* * * 
המפכ"ל הציג בפני הנאספים את האורח , הפסיכולוג בנימין מגן , יושב - ראש ועדת המומחים למלחמה באלימות בבתי - הספר . 
שלא כדרכו , רב - ניצב אשרוב הסתפק במילים ספורות , וניכר בו שגם כך הדבר כרוך במאמץ . 
הקצינים , שלא הסירו את מבטיהם ממנו , לא יכלו להשתחרר מן הרושם כי מחשבותיו משוטטות במקום אחר , הרחק משם . 
הפסיכולוג דיבר כחצי שעה , קורא את הרצאתו בטון חדגוני מתוך צרור ניירות שהחזיק בידו , והשמיע את הדברים הצפויים ביותר . 
אך גם אילו הטיל לחלל האוויר חידושים מסעירים , ספק אם באותו מעמד היה מישהו מלובשי המדים מטה לו אוזן . 
כשסיים לדבר רכן רב - ניצב אשרוב לעברו והודה לו בקול רפה על " הניתוח המעמיק " . 
" מישהו רוצה לשאול או להעיר משהו ? " פנה אל עמיתיו . 
אלם מוחלט השתרר בחדר . 
אחד הקצינים , בקצה השולחן , דפדף כלאחר יד בחוברת שלפניו . 
רב - ניצב אשרוב הביט בו , המתין רגע , אך לאחר שלא הרים את ידו לשאלה , אמר בנימה מצטדקת : " המרצה הנכבד סיפק לנו היום חומר רב למחשבה . 
לאחר שנעכל את הדברים , בוודאי יהיו לנו שאלות רבות אליו . 
הוא הושיט את ידו לפסיכולוג , שארשת פניו העידה על אכזבתו , והודה לו פעם נוספת . 
לאחר שהמרצה עזב את חדר הישיבות , פנה רב - ניצב אשרוב אל המסובים סביב שולחן הישיבות . 
" בימים הקרובים לא אהיה זמין , " אמר , חזר לטון הדיבור הרגיל שלו . 
" בעניינים דחופים תוכלו לפנות לבנצי . 
הוא יעמוד בקשר איתי . 
הקצינים החליפו מבטים תמהים , אחר כך הפנו אותם אל האיש שישב לשמאלו של המפכ"ל , סגנו , ניצב אהוד אלרואי . 
על פניו הייתה נסוכה ארשת של אדישות מופגנת , שנועדה להעיד כי עקיפתו על - ידי המפכ"ל בהטלת התפקיד על בנצי כלל אינה מטרידה אותו . 
ניצב אלרואי היה אמנם בעל כושר ארגוני מעולה , שהשלים את חסרונו של המפכ"ל בתחום זה , אבל ניסיונו המבצעי היה דל , כך שממילא לא נחשב ליורש ריאלי . 
" בנצי " היה כינוי החיבה של ניצב בן - ציון שמיר , מפקד מחוז תל - אביב , שישב בקצהו האחר של השולחן ושרבט , כאילו בהיסח הדעת , מעגלים ומשולשים בבלוק הכתיבה הצהוב שלפניו . 
פניו היו חתומות . 
בגל השמועות אמנם הוזכר שמו , אבל הוא לא סומן עד כה כמועמד המוביל . 
עכשיו תהו חבריו הניצבים אם בהודעתו העניינית לכאורה של מפקדם הייתה משום אמירה מפורשת בדבר האדם העתיד לרשת את מקומו . 
רב - ניצב אשרוב זקף את קומתו במאמץ ניכר . 
" זהו זה , רבותיי , " אמר בחיוך מאולץ , " סיימנו להיום . 
נתראה בקרוב . 
הניצבים קמו ממקומותיהם , אספו את ניירותיהם וניגשו בזה אחר זה אל המפכ"ל . 
איש מהם לא העז להתייחס ישירות למחלתו בעת שלחצו את ידו . 
" חופשה נעימה , " מלמל במבוכה מפקד מחוז ירושלים . 
" תהיה בריא , " איחל ראש אגף התנועה שלא מצא משהו מתאים יותר לומר . 
המפכ"ל , שנותר לשבת במקומו , הגיב על הברכות במנוד ראש מבלי לומר דבר . 
בדרכם החוצה חלפו הקצינים על פני שמיר , שהתעכב ליד הדלת והמתין למפכ"ל . 
רובם חשו צורך לומר לו משהו , אך לא ידעו מה . 
דבריו הקצרים של המפכ"ל באו להם בהפתעה מוחלטת , אך כנראה לא היו עדיין בבחינת סוף פסוק . 
גם הם ידעו שהשר לביטחון פנים הוא שיחליט בסופו של דבר , לכן סברו שעוד מוקדם לברך את שמיר , אבל הבינו שלא יוכלו להתעלם לחלוטין מן ההתפתחות האחרונה . 
אחרי הכול , הם שרויים בכפיפה אחת כבר שנים רבות , ולפחות כלפי חוץ היחסים ביניהם ידידותיים . 
הם הסתפקו אפוא באמירות כלליות , בלתי מחייבות , שניתן היה לפרשן לכאן ולכאן . 
" אני לא מקנא בך , בנצי , " מלמל מפקד מחוז המרכז , ניצב מנשה חסון , " עכשיו לא יהיו לך לא יום ולא לילה . 
שקרן וגם חנפן , אמר לעצמו ניצב גבריאל אלעד שפסע אחריו . 
חסון היה מאושר להיות עכשיו בנעליו של בנצי . 
כשעבר על פני שמיר פלט " כל טוב " סתמי ומיהר להתרחק . 
בדרך אל מגרש החניה הצטרף אליו חסון . 
" אני עדיין מוכן להתערב איתך , גבי , שלמרות הכול אתה תהיה המפכ"ל הבא , " אמר וטפח על כתפו בחיבה . 
אלעד העווה את פניו ומשך את כתפו כמבקש לנער מעליה את ידו של חסון . 
" אל תעשה לי הצגות , מנשה . 
כבוד השר בחיים לא יסכים לכך . 
אנחנו מכירים זה את זה כבר המון שנים , ואף פעם לא הסתדרנו . 
אלמוג ... סליחה , דוקטור אלמוג ... חושב שאני עקשן מדי . 
עם בנצי זה סיפור אחר . 
" לא ידעתי שאתם מכרים ותיקים כל - כך , " תמה חסון , ולא הצליח להסתיר את נימת הלגלוג בדבריו . 
" הגעתי אליו ישר מקורס הקצינים , ואני רק יכול להגיד לך שהוא לא היה חסיד גדול שלי , " אמר אלעד בקוצר - רוח . 
אלמוג היה אז רב - פקד , וכבר בחודש הראשון הצליח המפקח - משנה הצעיר לעצבן אותו . 
לאלמוג הייתה מדיניות לסגור מהר ככל האפשר תיקים שהחקירה בהם נתקעה . 
הוא רצה הישגים מרשימים , ומהר . 
לעומת זאת , לאלעד הטירון הייתה החוצפה להתעקש להמשיך לחקור . 
ברור מי ניצח בסופו של דבר . 
כשאלעד ביקש העברה אחרי שנה של עבודה משותפת , אלמוג אישר אותה בשמחה רבה . 
לאחר שאלמוג כבר עזב את המשטרה , אלעד ראה במקרה את חוות - הדעת שלו עליו . 
היא לא הייתה שונה במאומה ממה שצפה שתהיה . 
" אבל מאז כבר זרמו מים רבים בירקון , " התעקש חסון , " יש לך רקורד מצוין . 
כולם מעריכים אותך . 
אני עדיין מוכן להמר עליך . 
אלעד משך בכתפיו . 
" רק אם כל הניצבים האחרים יתרסקו בתאונת מטוס , יהיה לי סיכוי , וגם זה בספק רב . 
" למה מטוס ? 
מכונית טרנזיט תספיק . 
אמר חסון ופרץ בצחוק רועם . 
3 
ההונדה הלבנה עשתה את דרכה צפונה בכביש 6 . 
כשהגיעה למחלף עירון , פנתה לכיוון ואדי ערה . 
הערפל הכבד הִקשה על הראוּת . 
הסערה המלווה במטר סוחף הלכה והתחזקה . 
המגבים נאבקו ללא הצלחה בזרמי המים , וחריקותיהם על גבי הזגוגית רק הגבירו את עצבנותו של הנהג . 
הגשם היכה בחוזקה בגוף הפח , הרוח העזה טלטלה את הרכב וידיו של הנהג לפתו את ההגה כדי לייצב את אחיזת הגלגלים בכביש . 
במהדורת החדשות ברדיו דווח על שלוש תאונות דרכים קטלניות שנגרמו בשל מזג - האוויר הקשה . 
הקריין הזהיר את הנהגים מפני סכנת החלקה ומיד לאחר מכן בישר בחדווה על עלייה משמעותית במפלס המים בכינרת . 
" שמחת זקנתי , " רטן הנהג . 
התנועה בכביש הייתה דלילה מאוד . 
הנהג לחץ על דוושת הדלק . 
קצת יותר מהר , והסיוט הזה ייגמר , חשב והגביר את מהירות הנסיעה , מקפיד לשמור על מרחק נאות מן המונית שעקפה אותו זה עתה . 
לפתע , מן הכיוון הנגדי , הבליח מתוך הערפל אור פנסיה של מכונית מתקרבת . 
כשהבחין בה בבירור כעבור שנייה , נדמה היה לו שסטתה ממסלולה – אולי החליקה על הכביש הרטוב – ועוד רגע תפגע בו . 
אינסטינקטיבית סובב את ההגה ימינה בתנועה חדה . 
המכונית עפה אל שולי הכביש והמשיכה לדהור אל השדה הפתוח , מקפצת על אבנים ומהמורות . 
הוא לחץ על דוושת הבלמים , אך ללא הועיל . 
חסר אונים ראה את שורת עצי הברוש הגדולים שועטת מולו לעבר המכונית . 
בניסיון נואש להיחלץ בעוד מועד גיששה ידו אחר ידית הדלת שלידו , אך כשאחז בה לבסוף היה מאוחר מדי . 
הפגוש הקדמי נחבט בעוצמה רבה בגזעי העצים והמכונית הועפה הצדה . 
הוא איבד את הכרתו עוד לפני שהמכונית נחבטה בסלע חד והתהפכה . 
נהמת המנוע נבלעה בשאון הרוח השורקת . 
כעבור דקות אחדות נשנק המנוע ונדם . 
נהג המכונית האחרת , שבאה מנגד , כלל לא הבחין במה שאירע . 
* * * 
כשעתיים מאוחר יותר , לאחר שהסערה שככה מעט , טלפן מישהו למוקד המשטרה והודיע שראה מכונית הפוכה מעבר לכביש , לא הרחק ממחלף עירון . 
היומנאי ביקש פרטים מדויקים יותר , אך המטלפן , שלא הזדהה בשמו , מיהר לנתק את השיחה . 
כשהגיעו השוטרים למקום כבר ירד הלילה . 
עננים כבדים כיסו את השמים . 
בהיעדר נקודת ציון מדויקת , הם נאלצו לסרוק את הכביש לאורך כמה קילומטרים בגשם שוטף ובחשיכה מוחלטת . 
לאור הפנסים שבעזרתם סרקו את השטח , מצאו לבסוף את מבוקשם . 
המכונית החבוטה הייתה מוטלת בשדה , במרחק של כמה עשרות מטרים משולי הכביש , כשהדופן השמאלית צמודה לקרקע . 
אחד השוטרים כיוון את פנסו אל תוך המכונית . 
אלומת האור נחה על צדודיתו של הנהג . 
ראשו היה שמוט הצדה , עיניו היו פקוחות לרווחה , אך חסרות מבע . 
ידיו עדיין לפתו את ההגה . 
שוטר אחר , מפקח - משנה צעיר , טיפס על המכונית ההפוכה , ניפץ באבן את זגוגית החלון הימני והשתלשל פנימה . 
הוא הושיט יד אל עבר זרועו של האיש כדי למשש את הדופק , אבל חזר בו מיד . 
הפנים הקפואות העידו שאין בו עוד רוח חיים . 
קורבן התאונה היה גבר בשנות הארבעים לחייו . 
הוא לבש מכנסי ג'ינס , חולצת גולף ומקטורן קורדרוי חום . 
תווי פניו , ובעיקר האף הנשרי והגבות הסבוכות , נראו מוכרים לקצין הצעיר , אך הוא לא זכר מהיכן . 
בעודו בוהה אל דיוקנו של המנוח , מנסה להיזכר מאין האיש מוכר לו , קרא אליו השוטר שהיה צמוד אל מכשיר הקשר בניידת : " יש לי חדשות בשבילך : הם בדקו את המספר ואומרים שזה רכב משטרתי . 
הוא שייך למחוז תל - אביב . 
הקצין שב והאיר את פניו של הנהג המת . 
נדמה היה לו שהוא מזהה עכשיו את האיש . 
אחוז התרגשות שלח את ידו אל הכיס הפנימי של המקטורן ושלף מתוכו ארנק חום . 
היו בו כמה שטרות כסף , תצלום של ילדה קטנה חייכנית , ומתחתיו היה מונח כרטיס מגנטי מוכר מאוד . 
הוא נשא את תמונתו של האיש ומעליה הוטבע הסמל של משטרת ישראל . 
על אף שכבר ידע עתה בבירור מי האיש , הוא נעץ את מבטו בשם המודפס בתעודת השוטר , מתקשה להאמין למראה עיניו . 
המת שישב מולו במרחק של סנטימטרים בודדים היה מפקד מחוז תל - אביב , ניצב בן - ציון שמיר . 
* * * 
זמן קצר לאחר שנמצאה גופתו של ניצב שמיר , עצרה מכונית בעלת לוחית רישוי אדומה ליד ביתו של המנוח בהוד השרון . 
המפכ"ל , שישב במושב האחורי מכונס בתוך עצמו , המתין עד אשר פתח לו הנהג את הדלת ותמך בו כשיצא אל הרחוב . 
הוא פסע בצעדים כבדים אל עבר הבית הדו - קומתי , והרים את צווארון הפרווה של מעיל הדובון המשטרתי הכחול , " קור כלבים ! " אמר . 
" כן , ממש קר , " הנהן הנהג שביקש לאחוז בזרועו כדי לסייע לו בהליכתו , אך רב - ניצב אשרוב ניער מעליו את היד המושטת והמשיך ללכת בכוחות עצמו . 
הם עצרו ליד שער העץ המוגף . 
הבית היה שרוי בחשיכה . 
כפות הדקלים הנטועים מאחורי חומת האבן הגבוהה נעו ברוח החזקה . 
נביחות מקוטעות שעלו מחצר סמוכה הפרו את הדממה . 
המפכ"ל השתהה שניות אחדות בטרם לחץ על פעמון האינטרקום . 
על - פי הוראתו הוטל איפול מוחלט על התאונה עד אשר תשמע זאת יעל מפיו . 
כל זמן הנסיעה לכאן חיפש נואשות את המילים המתאימות . 
יעל שמיר הייתה לא רק אלמנתו של שוטר . 
היא עצמה שירתה במשטרה כקצינת מנהלה במחלקה לזיהוי פלילי . 
בנצי היה אחד הקצינים הקרובים לו ביותר . 
הם התגייסו למשטרה כמעט באותו מועד ושירתו תקופות ממושכות בתפקידים מקבילים . 
הייתה להם שפה משותפת . 
כשהתכוון שמיר , לפני שבע שנים , לפרוש מהמשטרה ולהצטרף לחברת האבטחה שניהל אחד מעמיתיהם לשעבר , היה זה אשרוב ששכנע אותו לא לפשוט את המדים . 
באחרונה נעכרו מעט היחסים ביניהם , לאחר שגונב לאוזניו של שמיר כי אשרוב מצדד במינויו של גבי אלעד למפכ"ל הבא . 
שמיר אמנם לא אמר לו דבר על כך , אך אשרוב חש בקרירות שנשבה ממנו . 
ההחלטה , לפני שבוע , למנות אותו לממלא מקום זמני מבלי להתחייב לגבי העתיד נועדה רק לרכך את המכה . 
ההכרעה ממילא תהיה בידיו של השר לביטחון הפנים , אמר לעצמו המפכ"ל . 
שמיר פירש זאת אחרת . 
הוא ראה במינוי הזמני רמז ברור לגבי העתיד , והיחסים ביניהם שבו לתקנם . 
אשרוב לחץ על כפתור הפעמון פעם ועוד פעם . 
באחד החדרים בקומה העליונה נדלק אור . 
" מי שם ? " עלה קול נשי מנומנם מן האינטרקום . 
" זה אני , גדעון . 
" בנצי עוד לא חזר הביתה . 
המילים נעתקו מפיו של אשרוב . 
" אני יודע , יעל ... " גמגם . 
" אתה רוצה לחכות לו ? " 
הוא שמע את זמזום הפתיחה עוד לפני שהספיק לחשוב מה לומר . 
השער נפתח , והוא פסע בצעדים מדודים לאורך השביל המרוצף המוליך אל דלת הכניסה . 
* * * 
כשצלצל הטלפון ליד מיטתו של ניצב גבי אלעד , השעה הייתה אחת אחר חצות . 
שעה קודם לכן כבר הודיעו בחדשות על מותו של ניצב בן - ציון שמיר בתאונת דרכים . 
הכתב לענייני משטרה סקר בקצרה את הקריירה המשטרתית של המנוח , ואחד מקציני המטה שהוזעק לאולפן הפליג בשבחו . 
אלעד שמע על כך עוד לפני כן מפיו של סגן המפכ"ל , שטלפן אל כל חברי סגל הפיקוד הבכיר וזימן אותם לישיבה מיוחדת במטה הארצי בירושלים , בשעה שמונה בבוקר . 
הוא עצמו התבקש להקדים במחצית השעה , מבלי שקיבל הסבר לכך . 
הוא ניסה להירדם . 
" מחכה לי יום ארוך מחר , " אמר לסמדר אשתו , אבל המחשבות הטורדניות על הצפוי החל ממחר לא הרפו ממנו . 
גם כדור - שינה חזק שבלע לא השפיע כהוא - זה . 
כשצלצל הטלפון , כבר ויתר על השינה . 
על הקו היה מפקד מחוז המרכז , ניצב מנשה חסון . 
" אתה זוכר מה שאמרת לי לפני שבוע ? " שאל לאחר שיחה קצרה על מה שאירע . 
אלעד פיהק אל תוך השפופרת . 
הוא לא זכר . 
" אמרת , גבי , שרק תאונה קטלנית יכולה לשפר את הסיכויים שלך . 
4 
המפכ"ל ישב במקומו הקבוע , מרפקו שעון על השולחן וסנטרו חפון בכף - ידו . 
בפניו היגעות ניכר כי לא עצם עין במהלך היממה האחרונה . 
זולתו לא היה איש בחדר הישיבות של המטה הארצי . 
כשנכנס אלעד לא הבחין בו עד שהלה עמד מולו ובירך אותו בבוקר טוב . 
" טוב שבאת מוקדם , גבי , " אמר רב - ניצב אשרוב , כאילו כלל לא ציפה לכך . 
" בוא , שב כאן לידי . 
אני רוצה לדבר איתך על משהו לפני שהאחרים יגיעו . 
אלעד התיישב לימינו . 
" איך אתה מרגיש ? " שאל , ונמנע מלפגוש את עיניו של המפכ"ל כי ידע מראש את התשובה . 
" יהיה בסדר , " פלט אשרוב . 
" אתה נראה היום יותר טוב , " שיקר אלעד . 
המפכ"ל הניד את ידו בתנועת ביטול . 
על שפתיו הסתמן שמץ של חיוך מפוכח , סרקסטי . 
" עוד מעט יבואו כל האחרים , " אמר בנימה עניינית , " בוא לא נבזבז זמן . 
יש לנו משהו חשוב לגמור . 
לבו של אלעד הלם בחוזקה . 
ההקדמה הקצרה נשמעה מבטיחה . 
אולי עכשיו , כששמיר כבר לא בתמונה , חשב , החליטו להציע לי את המפכ " לות . 
זוהי כנראה הסיבה שביקשו ממני להגיע מוקדם יותר . 
קולו העייף של המפכ"ל קטע את מחשבותיו . 
" הסתלקותו הפתאומית של בנצי יצרה חלל ריק , " הוא דיבר לאט . 
מבטו היה מושפל אל בלוק הכתיבה הריק שהיה מונח לפניו על השולחן , " אבל טוב שיש לי אותך , גבי . 
אלעד התאמץ מאוד להסוות את התרגשותו . 
אשרוב הרים את עיניו , בוחן את תגובתו . 
" אני מתכוון כמובן למחוז תל - אביב , " הדגיש . 
" לאלחנני , הסגן של בנצי זיכרונו לברכה , אין מספיק ניסיון לנהל לבדו את העניינים . 
ככה זה עם הקצינים שמצניחים לנו ממשמר הגבול . 
אני רוצה שאתה , גבי , תעבור באופן זמני לתל - אביב . 
הסגן שלך יוכל להסתדר בבאר - שבע תקופה מסוימת גם בלעדיך . 
מה אתה אומר על זה ? " 
הטון שבו הוצגה השאלה העיד כי המפכ"ל כלל אינו מצפה לתשובה . 
" אז סגרנו עניין , " סיכם , " אני חושב שתספיק להתארגן בתוך יום - יומיים . 
בהצלחה ! " הוא הושיט את ידו . 
פיו של אלעד יבש והוא היסס רגע לפני שהושיט את ידו . 
הוא חש בסומק העולה על פניו . 
לא היה לו ספק שהמפכ"ל משחק ברגשותיו , ועושה זאת במידה לא קטנה של ציניות . 
יותר מכול השתוקק באותו רגע להפנות לו עורף ולצאת מהחדר בטריקת דלת , אבל הוא הבין כי המדים שלבש מחייבים התנהגות הולמת – והבליג . 
בעודו חוכך בדעתו מה לומר , נכנסו לחדר ראשוני המשתתפים בישיבה , ולאחר חילופי דברים קצרים עם המפכ"ל תפסו את מקומותיהם הקבועים סביב השולחן . 
* * * 
הלווייתו של ניצב שמיר נדחתה בעשרים וארבע שעות כדי לאפשר נתיחה של הגופה . 
הדבר נעשה לבקשתה של יעל , אלמנתו , שסירבה להאמין כי תאונה מקרית גרמה למותו . 
כשדיווח לה המפכ"ל בליל התאונה על הממצאים הראשונים שאספו חוקרי אגף התנועה בשטח , קטעה את דבריו בחוסר סבלנות . 
" אל תנסה למכור לי את הסחורה הזאת , " הרימה את קולה , " בנצי לא החליק סתם ככה , גם אם הכביש היה רטוב . 
הוא היה נהג יותר מדי מנוסה . 
חוץ מזה , אין נהג זהיר יותר ממנו . 
" מה את מנסה לרמוז לי , יעל ? " שאל אשרוב ברכות . 
היא העוותה את פיה . 
" הרי אתה יודע בעצמך שיש אנשים שרצו מאוד להיפטר ממנו . 
" ואת , יעל , יודעת כמוני שזוהי האשמה חמורה , חסרת כל בסיס . 
או שאת מתכוונת למישהו מסוים ? " 
" אני יכולה לספק לך רשימה ארוכה של מועמדים לחקירה , " השיבה בטון מתריס , " אבל גם בלי הרשימה אתה יכול להיות בטוח בדבר אחד : המלחמה שלו בפשע המאורגן לא הוסיפה לו חברים . 
הנחרצות שלה , ועוד יותר מכך קור - הרוח , הדהימו אותו . 
היא לא פרצה בבכי כשבישר לה דקות אחדות קודם לכן על מות בעלה , בעודו עומד בפתח הבית , בורר בקפידה כל מילה ומילה . 
" קר בחוץ , גדעון , " אמרה לו לאחר שתיקה קצרה ואחזה בזרועו , " בוא תיכנס . 
אני אכין לך משהו חם לשתות . 
אחר כך , כשישב נבוך על הספה בסלון , היא השתהתה במטבח וחזרה עם מגש ועליו ספל קפה שחור , קנקן חלב , סוכרזית בקופסת כסף זעירה וקערית עוגיות . 
כידיד של המשפחה , אבל יותר מזה כעמית , אשרוב לא התיר לעצמו להתייחס לדבריה כאל הטחת אשמה סתמית של אישה במצוקה . 
עבודתו של בנצי באמת יכלה להקים לו אויבים חסרי מעצורים בקרב משפחות הפשע . 
" עוד הלילה אתן הוראה לחקור את העניין מכל זווית אפשרית . 
אני מבטיח לך שנהפוך כל אבן , " אמר תוך כדי שתיית הקפה ומיהר להוסיף : " למרות שאני עדיין מאמין שזאת הייתה באמת תאונת דרכים רגילה . 
יעל לא אמרה דבר . 
היא רק נעצה בו מבט נוקב . 
* * * 
בתום ישיבת סגל הפיקוד במטה הארצי , שהייתה הפעם קצרה מהמקובל , נסע ניצב גבריאל אלעד אל בית משפחת שמיר בהוד השרון . 
כמפקד בפועל של מחוז תל - אביב הוטלה עליו החקירה של נסיבות התאונה . 
כדי לשוחח עם יעל בארבע עיניים ביקש להקדים את עמיתיו , שהתכוונו אף הם לערוך ביקורי תנחומים עוד לפני ההלוויה , אבל כשהגיע למקום ראה את מכוניתו של השר לביטחון פנים חונה בחזית הבית . 
דלת הכניסה הייתה פתוחה . 
אלעד נכנס בצעדים חרישיים אל הסלון . 
יעל ודוקטור אלמוג ישבו זה מול זה בכורסאות , שקועים בשיחה . 
יעל שמיר לא נראתה כאלמנה באבל . 
היא לבשה חליפת מכנסיים בהירה ופניה היו מאופרות בקפידה . 
היא לא הייתה יפהפייה במובן המקובל של המושג , אבל נחשבה לאישה מושכת , לפחות בעיני הגברים שהקיפו אותה תמיד . 
עכשיו , בגיל שלושים ושמונה , היה לה עדיין גוף חטוב כשל נערה צעירה , והיא נהגה להבליט את נתוניה הטבעיים בחולצות הדוקות מאוד . 
גם כשלבשה מדים נותרו כמעט תמיד שלושה כפתורים פתוחים מתחת לצווארון , כאילו במקרה . 
היו לה עיניים חומות גדולות מאופרות היטב , עם ריסים ארוכים שנראו מלאכותיים – וכנראה גם היו כאלה – שפתיים מלאות , משוחות בגוון כהה ואף סולד , מעשה ידיו של פלסטיקאי ידוע . 
כשראה אותה אלעד בפעם הקודמת , גלש שערה עד לכתפיה , ובתנוחות ראש מסוימות כיסה את שלושת הכוכבים הכסופים שעל הכותפות . 
עתה היה השיער מסופר קצר מאוד וגם צבעו השתנה – מצהוב זהוב לאדמוני לוהט . 
כשקמה ממקומה וניגשה אליו , חש שבנסיבות האלה ראוי לו לחבקה . 
אבל בשנייה האחרונה נרתע מכך והסתפק בנשיקה קלילה על הלחי . 
זיכרונות מלפני כשתים - עשרה שנים חלפו במוחו . 
יעל בזרועותיו , שניהם בחדר ששכר במלון קטן בחוף הרצליה . 
הם ניהלו אז רומן סוער במשך כמה חודשים . 
היא הייתה שוטרת צעירה ששירתה תחת פיקודו ונענתה בקלות לחיזוריו . 
במבט לאחור , נאלץ להודות בינו לבין עצמו , היוזמה באה בעצם מצדה . 
אולי היה מתאהב בה ואפילו מתגרש למענה מאשתו , אלא שכעבור זמן לא רב הבין שהתמסרותה הנלהבת הייתה תכליתית מאוד . 
עד מהרה הבין שהיא מנסה לנצל אותו לקידומה במשטרה . 
כדי לנתק את הקשר ביניהם דאג להעביר אותה לתפקיד אחר , הרחק ממנו . 
כך הגיעה למרחב דן , שמפקדו היה הרווק המושבע תת - ניצב בן - ציון שמיר . 
אלעד לא הופתע כשקיבל בסוף אותה שנה הזמנה לחתונתם של השניים . 
אני מצד החתן או מצד הכלה ? 
שאל את עצמו . 
בתם היחידה , גילי , נולדה כעבור שבעה חודשים . 
* * * 
דוקטור אלמוג נשאר לשבת במקומו . 
הוא היה ממוצע קומה , בעל שיער מאפיר , תווי פנים חדים , והוא הרכיב משקפיים ללא מסגרת . 
תמיד , אפילו בימי הקיץ הלוהטים , לבש חליפה כהה , חולצה בהירה ועניבה תואמת . 
זמן קצר לאחר שהצטרף לממשלה הכתיר אותו השבועון לאשה כאחד מעשרת אנשי הציבור האלגנטיים ביותר . 
אלעד ניגש אליו , לחץ את ידו והתיישב בקצה הספה שניצבה בסמוך . 
" המפכ"ל דיבר איתי רק לפני כמה דקות , " אמר השר והצביע על הטלפון הסלולרי שהיה מונח לפניו על שולחן הקפה . 
" הוא סיפר שאתה עובר למחוז תל - אביב . 
אני מבין שזהו רק סידור זמני . 
הבעת פניו לא הותירה ספק כי הדבר אינו לרוחו . 
אבל כיוון שהחוק אוסר עליו להתערב בעבודתה השוטפת של המשטרה , ניסח בזהירות את המשך המסר שביקש להעביר לאלעד : " אני מניח שתיתן עדיפות עליונה לחקירה הזאת . 
יעל לא מאמינה שזאת הייתה סתם תאונת דרכים . 
אני , אם יורשה לי , מצטרף לדעתה . 
גם העיתוי לא היה מקרי . 
בארגוני הפשע התחילו כנראה לרעוד . 
הם ידעו מה מחכה להם . 
יעל , שחזרה בינתיים אל מקומה בכורסה , הנידה את ראשה לאות הסכמה . 
" זאת אבידה גדולה למשטרה , " נאנח אלמוג , " למי שיחליף אותו יהיה קשה מאוד להיכנס לנעליים הגדולות שלו . 
אלעד לא התקשה לקלוט את הרמז . 
טקט , אמר לעצמו , לא היה אף פעם הצד החזק של כבוד השר . 
אבל כך לפחות הוא יודע שמותו של שמיר לא פינה לו את הדרך אל כס המפכ"ל . 
" אני אעשה הכול כדי לגלות את האמת , אדוני השר , " אמר ברשמיות , מבטא בהדגשה את תוארו של האיש היושב מולו . 
" אין לי ספק בכך , ניצב אלעד , " השיב השר בטון דומה , מלווה בנימה של זלזול . 
" תשתו משהו ? " פנתה יעל אל שניהם . 
" תודה , יעל , אבל אני חייב לזוז , " השיב אלעד ומיהר לצאת . 
דוקטור אלמוג נשאר לשבת . 
" בהצלחה ! " זרק לאלעד כשחלף על פניו בדרכו אל הדלת . 
5 
הרגשת אי - נוחות השתלטה על גבי אלעד כשהתיישב לראשונה מאחורי מכתבתו הנטושה של מפקד מחוז תל - אביב המנוח . 
התצלומים , התעודות הממוסגרות ומגיני ההוקרה על הכתלים סביבו סימלו תחנות וציוני דרך בחייו של אדם אחר , חיים שלא היה לו חלק בהם , והוא חש כאילו פלש לתוכם . 
יותר מכול הפריעה לו תמונה קטנה שניצבה מול עיניו , ליד תיבת הדואר הנכנס : יעל וגילי הקטנה , ראשיהן צמודים זה לזה ועל פניהן חיוך רחב . 
הוא אחז בתמונה פעמים אחדות כדי להסירה מהשולחן , אך שוב ושוב משך את ידו בשנייה האחרונה . 
בבוקר , כשראש הלשכה קיבל את פניו , ביקש ממנו אלעד לפנות קודם כול את חפציו האישיים של הניצב המנוח . 
משום - מה , הדבר לא נעשה עדיין . 
בחדר קטן , בקצה הפרוזדור , כבר החל את עבודתו צוות החקירה המיוחד שמינה מיד לאחר קבלת המינוי הזמני . 
שלושת חברי הצח"ם – ראש הצוות סגן - ניצב עמי גולן , פקד צדוק רביב ורב - סמל אלי סגל , כולם חוקרים מנוסים – סרקו בקפידה את תיקי המסמכים שהוצאו בשעת לילה מאוחרת מחדרו של שמיר , וחיפשו קשר אפשרי בין המצוי בהם לתאונה הקטלנית . 
אלעד אמנם האמין עדיין כי זו הייתה תאונת דרכים " רגילה " , כפי שהעידו הממצאים בשטח , אבל הוראתו המפורשת של המפכ"ל – כנראה בלחצה של יעל – " להפוך כל אבן " היא שקבעה בסופו של דבר . 
גם אם היה עולה בדעתו לעגל פינות בחקירה כדי להביא לסיומה , מה שממילא לא היה עושה בשום פנים ואופן , יעל בעזרת קשריה וקסמיה הייתה מגלה זאת מהר מאוד . 
בשעות אחר הצהריים המוקדמות השלים הצח"ם את בדיקת המסמכים , וכצפוי לא מצא בהם דבר . 
ראש הצוות , סגן - ניצב עמי גולן , עבר ביוזמתו גם על תיקו הרפואי של שמיר . 
הבדיקה השגרתית האחרונה שלו נערכה לפני שמונה שבועות , והוא נמצא בריא לחלוטין . 
הייתה שם רק הערה על עודף משקל בתוספת המלצה להתחיל בדיאטה . 
לבקשתו של שמיר נשלח העתק של הדוח הרפואי לחברת הביטוח " צור איתן " לשם שדרוג פוליסת ביטוח החיים שלו . 
גולן הורה לפקד רביב שסיפר לו על כך לברר בחברת הביטוח את סכום הפוליסה החדשה . 
תוצאות הבדיקה הפתולוגית הונחו על שולחנו של ראש הצח"ם לפנות ערב . 
" על גופו של המנוח לא נתגלו שום סימני אלימות , " נאמר בדוח , " בדם וברקמות לא נמצאו שיירי אלכוהול , רעלים או סמים . 
שלוש צלעות שבורות בחזה ופגיעה בכלי דם קטנים מבססים את ההנחה שבעת התאונה נחבט המנוח בהגה . 
לפי כל הסימנים גרמה החבטה החזקה להפרעה בקצב הלב , וכתוצאה מכך לדום לב . 
* * * 
יעל שמיר ישבה על הספה בסלון , מוקפת בארבע נשים שנראו כבנות גילה . 
במבט חטוף נוצר הרושם שכל הארבע ביקרו לאחרונה אצל אותו מעצב שיער , שהעניק להן אותו טיפול גוונים . 
כולן גם היו דחוסות בתוך מכנסי ג'ינס צמודים וענדו תכשיטי זהב כבדים . 
על אף שעת הבוקר המוקדמת יחסית , האיפור שלהן היה מוקפד כאילו יצאו לאירוע חברתי . 
כניסתו של אלעד קטעה את שיחתן . 
" תכיר , גבי , אלה הן חברות טובות שלי , " אמרה לו והציגה אותן בשמותיהן . 
אחר כך פנתה אליהן : " זהו גבי ... סליחה , ניצב גבריאל אלעד . 
הוא ממלא עכשיו את מקומו של בנצי . 
חוץ מזה הוא גם ידיד ותיק . 
הנשים הנהנו . 
אחת מהן , שישבה צמודה ליעל ואחזה בידה , חייכה חיוך ממזרי ואמרה , " גבי אלעד ! 
אתה מוכר לי מהטלוויזיה . 
אלעד היה בטוח ששמו לא מוכר לה רק מהטלוויזיה . 
הוא קלט בזווית העין שקרצה לעבר חברותיה . 
היה לו ברור שהיא יודעת מה טיב " הידידות הוותיקה " שעליה דיברה יעל . 
" נעים מאוד , " פלט בהיסח הדעת והבין מיד שזו הייתה אמירה מטופשת בנסיבות האלה . 
הוא הרי בא לספר לה על תוצאות הנתיחה . 
זו הפעם השנייה שהוא בא בתקווה להיפגש עם יעל לבדה ומוצא אותה בחברת אנשים אחרים . 
בפעם הקודמת אלמוג נשאר והוא עזב את הבית בחופזה , עכשיו החליט לחכות עד שהחבורה תתפזר . 
החברה שקרצה חשה במבוכתו . 
היא הסתכלה באורלוגין העתיק על הקיר מולה וקמה ממקומה . 
" כבר מאוחר , ויעלי בטח עייפה נורא , " אמרה לחברותיה . 
" בנות , אני מציעה שניתן לה לנוח . 
היא נעצה מבט נוקב באלעד , כרומזת לו שרצוי מאוד שגם הוא לא יאריך את ביקורו יותר מדי . 
שלוש הנשים האחרות קמו מיד , ניגשו אל יעל ונפרדו ממנה בנשיקות ובחיבוקים . 
בצאתן לחצו ברשמיות את ידו של אלעד . 
* * * 
" אחותי לקחה את הילדה אליה , " אמרה יעל כשנותרו לבדם , " כל האנשים האלה במדים שנכנסים ויוצאים מזכירים לה יותר מדי את אבא שלה . 
גילי עוד לא קולטת לגמרי מה שקרה . 
אולי מוטב שכך . 
אלעד נעץ מבט אילם בערימת תמונות שנערמה על שולחן הקפה . 
אחת מהן משכה את תשומת - לבו . 
זה היה תצלום בצבעים דהויים מעט של מסדר שוטרים חגיגי . 
בנצי ניצב מתוח בשורה הראשונה . 
במרחק שני אנשים ממנו הוא זיהה פרצוף מוכר – שלו עצמו , צעיר ביותר מעשרים שנה , שופע ביטחון עצמי . 
המעמד היה זכור לו היטב : סיום קורס הקצינים בשפרעם שבו ענד לו המפכ"ל את הדרגות של מפקח - משנה , כצוער המצטיין . 
" חומר מצוין לתוכנית של חיים שכאלה , " העירה יעל שהתבוננה בו מן הצד . 
אלעד הושיט לה את דוח הבדיקה הפתולוגית . 
" אז מה עכשיו ? " שאלה לאחר שחזרה וקראה את שני העמודים שלוש - ארבע פעמים . 
" הבוחנים של אגף התנועה כבר בודקים את ההונדה . 
אולי הם יצליחו לגלות מה גרם לתאונה . 
יש להם כמה תיאוריות . 
למשל ... " 
" חבל על הזמן ועל המאמצים , " נכנסה לתוך דבריו . 
עווית עצבנית , כמעט בלתי נראית , הרעידה את זוויות פיה . 
" מה זה כבר משנה עכשיו ? 
בנצי איננו ושום דבר לא יחזיר אותו . 
תגובתה הפתיעה אותו . 
כקצינת משטרה מנוסה , ועוד במחלקה לזיהוי פלילי , היא הרי יודעת שזהו שלב הכרחי בכל חקירה מן הסוג הזה . 
מעבר לכך , רק אתמול סיפר לו המפכ"ל שיעל לחצה עליו לחקור את העניין מכל זווית אפשרית . 
הוא זכר במדויק את הוראתו : " להפוך כל אבן " . 
ועכשיו לא אכפת לה מה גרם למותו של בעלה ? 
" מצדי אפשר לוותר על כל הבדיקה הזאת , " עשתה תנועת ביטול בכף - ידה . 
האדישות המוחצנת שלה לא נראתה לו טבעית . 
משום - מה נוצר אצלו הרושם שהיא מעוניינת בהפסקת החקירה . 
הוא ניסה להדחיק את משקעי העבר , אבל למרות שעברו כבר שנים רבות , נותרו הזיכרונות חרוטים במוחו . 
הוא למד על בשרו שכל המהלכים שלה היו מחושבים היטב . 
אבל קשה להאמין , הרהר , שגם בעניין הזה יש לה כוונות נסתרות . 
יעל רפרפה בתמונות שנערמו על השולחן , הביטה בהן בחטף והחזירה אותן למקומן . 
" תראה , גבי , " קראה לפתע והושיטה את אחד התצלומים לאלעד שישב מולה מכונס בתוך עצמו , " גם כאן אתם שניכם יחד . 
התמונה צולמה , כפי שהעיד הרישום בצדה האחורי , בקיץ 1987 . 
קבוצת גברים צעירים בתלבושת ספורט אחידה נראתה בה , מצטופפת סביב גביע מוזהב . 
" זאת הייתה קבוצת הכדורסל של מרחב הירקון , " אמר אלעד , " הגענו אז למקום הראשון באליפות הארצית של המשטרה . 
אני , בכל הצניעות , קלעתי את רוב הסלים . 
היום , עם הנשימה הקצרה שלי והגב הדפוק , לא הייתי מצליח אפילו להגיע לכדור . 
" בנצי השתמר יותר טוב , " העירה יעל . 
" לא היו לו שום בעיות רפואיות . 
" אני יודע , ראיתי את התיק הרפואי שלו . 
התיק הרפואי שעליו דיבר עמי גולן ... איך לא קישרתי בין השניים , שאל את עצמו עוד לפני שסיים את המשפט . 
עצם המחשבה העבירה בו חלחלה . 
לא , זה לא מתקבל על הדעת , ניסה לשכנע את עצמו . 
גם לרעיונות מטורפים יש גבול . 
אבל משהו בקרבו בכל זאת לא נתן לו מנוח . 
" בנצי באמת היה בריא כמו שור , " התנסח בזהירות , נמנע מלפגוש את עיניה , " אני מתאר לעצמי שלא הייתה לו כל בעיה לשדרג את ביטוח החיים שלו . 
היא כאילו לא שמעה את דבריו . 
על החיים ועל המוות , גמלה ההחלטה בלבו של אלעד . 
" ידעת שלפני שמונה שבועות בנצי ביקש מחברת הביטוח להגדיל את הפוליסה ? " שאל ישירות . 
היא משכה בכתפיה . 
" בנצי דיבר על משהו כזה ... " ענתה בטון רגוע , כאילו העניין כלל אינו נוגע לה , " הוא אמר שהעבודה שלו נעשית מסוכנת יותר מיום ליום , והוא רוצה להבטיח את העתיד שלי ושל הילדה אם יקרה לו משהו . 
" ומה את אמרת לו ? " 
" שלא ידבר שטויות . 
היא נשמעת כנה , נאלץ אלעד להודות , אבל לך תדע . 
פעם היא כבר כמעט הצליחה לעבוד עליי . 
6 
דוקטור אלמוג הסיר את משקפיו , נשף עליהם עד שנעשו מעורפלים וניגב את העדשות בממחטת נייר הרבה מעבר לנדרש . 
למשקיף מן הצד נראו תנועות היד הנמרצות שלו כפייתיות משהו , אבל מי שהכיר אותו מקרוב ידע שזו דרכו לעכל מידע מטריד . 
" אני פשוט לא מבין את הבן - אדם הזה , " רטן , " מחוז תל - אביב קורס תחת העומס . 
העולם התחתון מחסל חשבונות , ילדות קטנות נאנסות , גברים רוצחים את בנות - הזוג שלהם , נרקומנים שודדים זקנות , סוחרי הסמים חוגגים . 
אובדן שליטה מוחלט , והוא מתעסק לו עם האלטע זאכען שלו . 
השר לביטחון פנים מעך את ממחטת הנייר , השליך אותה לסל וחזר והרכיב את משקפיו . 
שלמה גסטון שישב מולו , כפות ידיו שעונות על ברכיו , לא ציפה לתגובה נסערת כל - כך . 
מעתה , החליט , יקפיד לסנן טוב יותר את המידע שהוא מעביר לבוס . 
גסטון נשא תואר מרשים – " ראש המטה המבצעי " – אבל ללא כיסוי ממשי . 
השר לביטחון פנים לא עסק במבצעים , והמטה לא היה אלא צוות משרדי מצומצם . 
גסטון היה קצין משטרה ותיק , אפור למדי , שהקריירה שלו נתקעה לאחר שהגיע לדרגת תת - ניצב . 
מכיוון שנותרו לו עוד כעשר שנים עד לפנסיה והסיכויים לקידום היו אפסיים , ראה בתפקיד שהוצע לו במשרד לביטחון פנים , מבלי שייאלץ לפרוש מהמשטרה , פתח מילוט מכובד . 
לאלמוג , לעומת זאת , הייתה סיבה טובה להיות מרוצה מן המינוי . 
החוק הגביל מאוד את מעורבותו בפעילות השוטפת של המשטרה , וכדי להתעדכן בנעשה נאלץ להסתפק – לפחות רשמית – בסקירות השבועיות של המפכ"ל . 
כאן נכנס לתמונה גסטון . 
תפקידיו בלשכת השר הותירו לו זמן פנוי בשפע , שאפשר לו לשמור על קשרים טובים עם עמיתיו לשעבר . 
רובם ראו בו עדיין אחד משלהם ודיברו איתו בדרך כלל בחופשיות . 
כך שימש מקור מידע חיוני לשר . 
בזכותו הצליח אלמוג להביך מדי פעם את המפכ"ל , כשדרש ממנו הסברים בנושאים שלא הובאו לידיעתו . 
המידע שהרתיח את אלמוג הגיע לאוזניו של ראש המטה שלו בערב הקודם , לגמרי במקרה . 
הוא נקלע לחברתם של כמה קצינים ממחוז תל - אביב במסיבת בר - מצווה שערך אחד מעמיתיהם לבנו . 
מישהו סיפר על הצגה טובה שראה בזמן האחרון והמליץ לשכנו לשולחן , קצין מהיחידה המרכזית , לא להחמיץ אותה . 
" הצחקת אותי , " השיב הלה , " מי בכלל יכול לחשוב עכשיו על תיאטרון ? 
לא מספיק שגם ככה אני בקושי מספיק לראות את הילדים שלי , השבוע ירדה עליי צרה חדשה . 
בא מטאטא חדש ומתחיל לפתוח תיקים ישנים . 
" רואים שאתה לא מכיר את אלעד , " התערב בשיחה קצין מהמחוז הדרומי שהצטרף לשולחן , " ככה הבן - אדם הזה עובד . 
בכל מקום חדש שאליו הוא מגיע , דבר ראשון הוא מבקש רשימה של תיקים חשובים שהוקפאו מחוסר הוכחות . 
הוא בוחר חלק מתוכם , בעיקר כאלה שבקרוב תחול עליהם התיישנות , ודורש לחדש את החקירה . 
אצלנו הוא פתח יותר משלושים תיקים כאלה . 
חשבנו שנצליח איכשהו להתחמק מזה , אבל לא ידענו עם מי יש לנו עסק . 
אלעד לא הפסיק ללחוץ עלינו . 
" ומה היו התוצאות ? " שאל מישהו . 
" לא תאמין . 
ביותר מעשרים תיקים הוגשו כתבי - אישום . 
הצלחנו אפילו לפענח פרשת רצח ישנה . 
הרוצח הסתובב חופשי יותר מארבע שנים עד שהצלחנו לשים עליו את היד . 
אנחנו מסרנו לאלעד רשימה של בערך שישים תיקים , " סיפר הקצין מהיחידה המרכזית , " הוא בחר מתוכם עשרים ושלושה שעומדים להתיישן בתוך חודשיים - שלושה ודרש לתת להם עדיפות ראשונה . 
סגן - ניצב מאגף התנועה , שהיה טרוד בהרחקת האדרה ממנת הדג שלו , הרים את ראשו מן הצלחת ואמר : " לנו היה כנראה יותר מזל . 
מתוך רשימה של ארבעים וחמישה תיקים אלעד הסתפק בשמונה . 
כולם של תאונות פגע וברח קטלניות . 
הוא אמר לנו שצריך לעשות כל מאמץ לתפוס את הבני - זונה האלה . 
" שמונה , " גיחך הקצין מהמחוז הדרומי , " עוד יצאתם בחסד . 
" זה מה שאתה חושב , " ענה קצין התנועה , " לך תחפש עכשיו את האשמים . 
וגם אם תמצא אותם , יכול מאוד להיות שכלי הרכב שלהם כבר הורדו מזמן מהכביש – אז איזה הוכחות יש לנו נגדם ? " 
" יש לי עצה טובה אחת בשבילכם , ותאמינו לי , אין חכם כבעל ניסיון , " סיכם את השיחה הקצין מהמחוז הדרומי , " אל תנסו לחפף . 
אלעד יישב לכם על הגב . 
הוא לא יוותר עד שיראה תוצאות ממשיות בשטח . 
* * * 
פניו של השר לביטחון פנים לבשו ארשת של טינה . 
" אני לא מסוגל להבין את אלעד , " חזר ואמר , " זאת פשוט אובססיה . 
אין לי הגדרה אחרת לשיגעון הזה שלו . 
הוא התחיל לפתוח תיקים ישנים עוד כשעבדנו יחד , אבל חשבתי שהתבגר מאז . 
נימת האיבה של אלמוג הדהימה את גסטון . 
ההתעסקות של אלעד בתיקים ישנים הייתה ידועה לכל הקצינים שעבדו במחיצתו בשלב זה או אחר של הקריירה המשטרתית שלו . 
היו שגיחכו על כך מאחורי גבו , אבל כשחקירה מחודשת נשאה פרי – והיו רבות כאלה – מיהרו לשבח אותו . 
אלמוג כאילו קרא את מחשבותיו . 
" אני יודע מה אתה חושב , " הרים את קולו , " אתה חושב שאני מגזים , שאני בכלל חורג מסמכותי . 
אבל אם מישהו העלה על דעתו שאני אסתפק בלחיצות ידיים לחניכים מצטיינים בשפרעם , אז יש לו טעות גדולה . 
מצד אחד בוכים – ובצדק – על מחסור בכוח - אדם ורוצים שאני אלחם על תוספת תקציב . 
מצד שני , מבזבזים בצורה מודעת משאבים על חיטוטים בארכיונים מאובקים . 
אז אתה חושב שאני צריך לשבת פה ולסתום את הפה ? " 
גסטון חכך בדעתו מה להשיב , והחליט שמוטב לשתוק . 
השר נשען אחורה בכורסתו ושילב את כפות ידיו מאחורי ראשו . 
" כן , אני יודע שאסור לי להתערב בפעילות השוטפת של המשטרה , " המשיך , " אבל אם אני נדרש לקבל על עצמי את האחריות המיניסטריאלית על כל אוזלת - יד של המשטרה , אי - אפשר שלא להתחשב בדעתי . 
" המפכ"ל יודע מה עמדתך בעניין ההתעסקות בתיקים הישנים ? " שאל גסטון בחצי פה . 
אלמוג הניד את ראשו מצד אל צד . 
" אשרוב בקושי חי . 
חוץ מזה , כפי שאתה כבר יודע בעצמך , אני נמנע משיחות ישירות בנושאים כאלה עם לובשי מדים . 
גסטון שם לב להדגשת המילה " ישירות " ולא התקשה להבין את הרמז . 
" נראה מה אני יכול לעשות , " צחקק . 
" אבל תיזהר לא להביא דבר בשם אומרו . 
" תסמוך עליי , שמעון . 
גסטון הרשה לעצמו לפנות אל השר בשמו הפרטי , כפי שעשה כששירתו יחד במשטרה , רק שלא בנוכחות זרים . 
* * * 
כמה דקות מאוחר יותר צלצל הטלפון בלשכתו של ניצב אלעד . 
על הקו היה שלמה גסטון . 
" אני מקווה שאני לא מפריע לך , גבי , " פתח בקול מהוסס . 
" זה בסדר , שלמה . 
מה העניינים ? " 
" תשמע , אני לא יודע איך להגיד לך את זה . 
אלמוג שמע שנתת הוראה לפתוח תיקים ישנים ... " 
" נו , אז מה ? " קטע אותו אלעד בקוצר - רוח . 
" הוא לא כל - כך מרוצה מזה . 
" זאת הבעיה שלו ! " 
" אל תתעצבן , גבי . 
חשבתי שתרצה לדעת . 
אל תשכח שעניין המפכ " לות נשאר פתוח . 
" תגיד לי , שלמה , כבוד השר ביקש שתעביר לי את המסר ? " 
" חס וחלילה , הוא לא יסלח לי אם ישמע שדיברתי איתך . 
" מזל שיש לי חברים כמוך , שלמה . 
לגסטון היה נדמה שהדברים נאמרו בנימה של לגלוג . 
אבל אולי אני סתם חשדן מדי , ניסה לשכנע את עצמו . 
7 
רב - סמל בכיר ניסן מויאל , בוחן מנוסה באגף התנועה , הצליח להשתחל אל תוך ההונדה החבוטה רק לאחר שפחח הרחיב את הפתח בדלת הקדמית המעוכה . 
המכונית עמדה ליד גדר התיל בשולי מגרש החניה המשטרתי ברחוב יהודה הלוי בתל - אביב , לשם נגררה ממקום התאונה עוד באותו לילה שבו אירעה . 
בבוקר , לפני שיצא אל מגרש החניה , זימן אותו למשרדו קצין הבוחנים , רב - פקד קליין , והורה לו לבדוק את המכונית ביסודיות מרבית . 
" לא אכפת לי אם זה ייקח לך כל היום , אפילו גם יומיים , " אמר , " תבדוק כל בורג , כל צינור , כל שסתום . 
אני רוצה אחר כך דוח מפורט , הכי טוב שאתה יכול . 
" אני תמיד בודק הכי טוב שאני יכול , " מחה מויאל . 
" אני יודע , אבל הפעם תבדוק הכי טוב באופן מיוחד . 
" בשביל מה ? 
הכול ברור . 
הייתה תאונת דרכים . 
מפקד המחוז זיכרונו לברכה החליק על הכביש הרטוב , איבד את השליטה על ההגה – וטראח . 
הוא המחיש את התיאור בחיכוך אגרוף יד ימין בתוך כף - יד שמאל . 
" להגיד לך את האמת , זאת גם דעתי , " ענה לו הקצין , " אבל קיבלנו הוראה מפורשת ממפקד המחוז החדש , ומי אני שאנסה להתווכח איתו ? " 
מויאל משך בכתפיו . 
" רוצים בדיקה סופר - יסודית – יקבלו אותה . 
הזגוגית הקדמית הייתה מנופצת , אבל פנים המכונית לא נפגע כמעט . 
רק ההגה הוסט ממקומו מעוצמת ההתנגשות . 
מויאל סילק בזהירות את שברי הזכוכית שכיסו את מושב הנהג , פרש עליו ליתר ביטחון את הדובון שלו והתיישב . 
הוא אחז בהגה בשתי ידיו וניסה לסובב אותו , אך לא הצליח . 
ידית ההילוכים , לעומת זאת , נעה בקלות . 
בתא הכפפות , מתחת למשקפי שמש וחפיסת סוכריות מנטה , היה יומן הרכב . 
מויאל עלעל בו ומצא שהמכונית עברה טיפול עשרת אלפים עשרה ימים לפני התאונה . 
מנהל המוסך אישר בחתימת ידו שהכול נמצא תקין . 
מויאל השקיף ממקום מושבו אל קדמת המכונית . 
מכסה המנוע היה מעוך והוא שיער ששוב יזדקק לעזרתו של הפחח כדי לפתוח אותו . 
גשם החל לרדת וטיפות גדולות ניתזו פנימה מבעד לחלון השבור . 
הוא התרומם כדי לאסוף את הדובון שעליו ישב , ובתוך כך נחה רגלו הימנית על דוושת הבלמים . 
היא שקעה פנימה כמעט מאליה עד הסוף . 
היה לי יותר מזל משכל , אמר לעצמו . 
הוא שלף את הטלפון הסלולרי שלו וחייג אל מפקדו . 
" תשמע , קליין , מצאתי את התקלה , " בישר לו , " זה לא היה קשה . 
הבלמים לא פעלו . 
הדוושה מחליקה פנימה כמו על חמאה . 
עכשיו צריך רק לבדוק למה . 
" כל הכבוד , מויאל , " באה התשובה , " ידעתי שתעשה עבודה טובה . 
תמשיך לבדוק ותחזיק אותי בתמונה . 
מויאל עשה הערכת מצב מהירה . 
מניסיונו ידע שכדי להבין מה גרם לתקלה , כדאי לבדוק קודם כול את צינוריות השמן של הבלמים , ולשם כך יצטרך לזחול אל מתחת למכונית הדפוקה . 
הוא התבונן החוצה . 
הגשם פסק , אבל השמים היו קודרים , כמעט שחורים , ורוח טלטלה את העצים . 
למראה השלוליות שנקוו מסביב שקל לרגע לדחות הבדיקה עד שהקרקע תתייבש קצת , אבל במחשבה שנייה חזר בו . 
מזג - האוויר עלול להיות גרוע עוד יותר , אמר לעצמו , ושם , בחדרים המחוממים , מחכים לתוצאות . 
לכן מוטב לגמור את העניין מהר ככל האפשר ולשכוח מכל הסיפור . 
הוא סינן קללה בין שיניו , עטה עליו את הדובון לאחר שניער את רסיסי הזכוכית שנאחזו בו וחילץ עצמו בקושי רב מבעד לפרצה בדלת הלכודה . 
הוא השתטח על גבו בצד הגלגל הקדמי הימני ותחב את ראשו אל מתחת למכונית . 
על משטח הבטון נקוותה שלולית שמן גדולה . 
כף - ידו החליקה על קטע הצינורית שמעל לשלולית ונתקלה בקרע . 
הוא היה עדיין רטוב משמן . 
עכשיו לא נותרו עוד ספקות : התאונה נגרמה כתוצאה מנזילת שמן הבלמים . 
* * * 
רב - פקד קליין היה בוגר הפקולטה להנדסת מכונות בטכניון . 
כשקרא את הדוח המפורט של מויאל , הטרידה אותו נקודה אחת . 
עם קרע כזה בצינורית , הרהר , היה השמן כולו נשפך עוד הרבה לפני שהמכונית הנגררת הגיעה לתל - אביב . 
אם כך , איך ייתכן שנוצרה שם שלולית שמן גדולה כזו ? 
לכל היותר יכלו להיות שם טיפות בודדות . 
הוא שאל על כך את מויאל . 
" אין לי מושג , " מלמל הבוחן הוותיק במבוכה , " הייתי צריך לחשוב על זה בעצמי . 
" איך , לדעתך , נגרם הקרע ? " גישש קליין . 
הבוחן משך בכתפיו . 
" אני יודע רק דבר אחד : המכונית עברה טיפול עשרה ימים לפני התאונה והכול נמצא תקין . 
מאז בקושי נסעו בה . 
" בכל זאת , צריך לבדוק איך נוצר הקרע הזה . 
אולי נהיה קצת יותר חכמים . 
תנתק את הצינורית ושלח אותה למעבדת הסיבים במז " פ . 
מויאל , שלא שש להזדחל פעם נוספת אל מתחת למכונית ולהתעסק עם צינוריות נוטפות שמן , העווה את פניו אך לא העז להתנגד . 
* * * 
" משונה , משונה מאוד , " הגיב אלעד כשדיווח לו ראש הצח"ם , סגן - ניצב עמי גולן , על המידע שקיבל מאגף התנועה . 
" אני לא מומחה גדול בענייני רכב , אבל איך שלא תסתכל על זה , משהו לא מסתדר כאן . 
" זה בדיוק מה שאומר קליין . 
הוא לא אמר את זה במילים מפורשות , אבל התרשמתי שגם הוא לא תולה תקוות גדולות בבדיקת הסיבים . 
אלעד לקח עט שהיה מונח לפניו על השולחן וגלגל אותו בין אצבעותיו בהיסח - הדעת . 
" להגיד לך את האמת , אני קצת חושש מהבדיקה הזאת במז " פ , " אמר מהורהר , " אין לי כמובן בעיות עם הבדיקה עצמה . 
יכול להיות שהממצאים בכל זאת יפקחו לנו את העיניים . 
אבל לא הייתי רוצה שיעל תדע מכל הסיפור הזה לפני שיהיו בידינו מסקנות סופיות חד - משמעיות . 
" אז מה הבעיה ? " תמה גולן . 
" יש לה יותר מדי חברים טובים במז"פ . 
כולם שם מתים עליה , בעיקר הקצינים הנשואים . 
אלעד עצר לרגע , " אני לא רוצה להתעסק ברכילויות , אבל זה משהו שצריך להביא בחשבון . 
די שמישהו שם יפלוט משהו כדי שהיא תדרוש להשתתף בחקירה , וזה הדבר האחרון שאנחנו צריכים עכשיו . 
היא תרוץ מיד אל המפכ"ל , וכמו שאתה מכיר אותו הוא לא יסרב לה . 
גם בלי הנדנודים שלה הוא בקושי עומד על הרגליים . 
" לפחות בעניין הזה אין לך מה לדאוג . 
קליין , ביוזמתו , לא קישר את הבדיקה עם שמיר . 
הוא המציא להם תאונה דמיונית בתאריך אחר . 
הרגיע אותו גולן . 
" אתה רוצה להגיד לי שגם הוא חושש מהאלמנה ? " 
" לא , הוא פוחד מהדלפה לתקשורת . 
" איך שלא יהיה , יעל קמה בעוד ארבעה ימים מהשבעה . 
אני מקווה שעד אז כבר יהיה כל הסיפור הזה מאחורינו . 
גולן אסף את תיק החקירה שהביא איתו לפגישה ובתוך כך נזכר במשהו . 
" דיברתי עם סוכן הביטוח של שמיר , " אמר , " הפוליסה החדשה של ביטוח החיים היא על שלושה מיליון שקלים . 
הסוכן היה מופתע מאוד מגובה הסכום , אבל הוא כמובן לא אמר דבר . 
הוא היה מרוצה מהעמלה שיקבל . 
ויש עוד משהו ... " הוא השפיל את מבטו אל התיק , חוכך בדעתו אם להמשיך . 
" נו , למה אתה מחכה ? " האיץ בו אלעד . 
" ממה ששמעתי בימים האחרונים הבנתי שהנישואים של שמיר זיכרונו לברכה לא היו אידיאליים ... " הוא השתתק , ממתין לתגובה . 
" תמשיך , גולן , " דחק בו אלעד , " אתה לא מגלה לי את אמריקה . 
" יעל רמזה לא פעם בשיחות עם חברים לעבודה שהיא מחפשת שינוי בחיים . 
" מי מאיתנו לא מחפש דבר כזה ? " גיחך אלעד . 
" זאת לא הייתה סתם אמירה . 
החברים שלה במז"פ הבינו שהיא מעוניינת להיפרד משמיר . 
היא רמזה שהוא בוגד בה . 
חיוך רחב עלה שפתיו של אלעד . 
היא כנראה מאמינה שההתקפה היא ההגנה הטובה ביותר , חשב בינו לבין עצמו , אבל היא מן הסתם יודעת היטב על מה היא מדברת . 
" חכה , זה עוד לא הכול , " המשיך גולן . 
" לפני כשלושה חודשים שמיר עזב את הבית ועבר לגור אצל אמו הזקנה . 
זה נעשה כנראה בהסכמה הדדית , כי שניהם השתדלו להסתיר את הפרידה . 
ובאמת , רק מעטים ידעו על כך . 
אבל הסידור הזה לא החזיק מעמד הרבה זמן . 
לפני בערך שמונה שבועות הוא חזר פתאום הביתה . 
אלעד התרווח בכורסתו " אתה יודע מה , גולן ? " פלט , " אם תרצה פעם להחליף מקצוע , תוכל לכתוב טור רכילות באחד המקומונים . 
גולן חש שהדברים נאמרו ברוח טובה והתעלם מן העקיצה . 
" עוד פרט קטן אחד , ברשותך , " אמר , " השינוי בפוליסת הביטוח שלו נעשה בשבוע ששמיר חזר הביתה . 
8 
עיניה של פקד נעמי ליבר דמעו מן האבק שעלה מתוך תיק הקרטון הבלוי . 
מתחת למספר הסידורי שעל העטיפה היה רשום בדיו שחורה " לגניזה – עבריין לא ידוע " . 
עשרות הדפים והתצלומים שגדשו את התיק התייחסו לתאונת פגע וברח קטלנית שאירעה בגבעתיים לפני כחמש שנים . 
על שולחנה בחדרון הדחוס בבניין אגף התנועה ביפו נערמו יותר מעשרים תיקים שאליהם הוצמדו פתקים עם הכיתוב " לטיפול דחוף " . 
כשקיבלה לידיה לפני יומיים את התיק הנוסף , תחבה אותו אל תחתית הערימה . 
" אם חיכו כבר כל - כך הרבה זמן , " אמרה בלבה , " שיחכו עוד קצת . 
אבל מהר מאוד התברר לה שזו הייתה תקוות שווא . 
עוד באותו יום קרא לה ראש האגף המחוזי , סגן - ניצב קלדרון , והורה לה לתת עדיפות ראשונה לתיק הישן . 
היא ניסתה להסביר לו שגם בלי התיק הזה היא בקושי מספיקה לנשום . 
כבר לפני חודשיים הבטיחו לה עזרה ושום דבר לא זז מאז . 
" החבר שלי כבר כמעט התייאש ממני , " הצטחקה , " אם אשאר רווקה זקנה , תדע שזה באשמתך . 
" העניין הזה לא מדאיג אותי , " ענה לה קלדרון בטון נינוח , " אני כבר רואה את עצמי לועס את הרבע עוף בחתונה שלך . 
אבל ברצינות , אילו הדבר היה תלוי בי , לא היינו מתעסקים מחדש עם התיק הזה ועם עוד שבעה כאלה . 
ההוראה באה ישירות ממפקד המחוז החדש , והוא רוצה תוצאות – ומהר . 
נעמי הבינה שגם אם תפעיל עליו את קסמיה הנשיים – כפי שעשתה לא פעם בהצלחה – הפעם זה לא יעבוד . 
אבל המבט חסר האונים שנשקף מעיניה השיג בכל זאת משהו . 
" ראיתי את התיק , " אמר קלדרון ברוך , " ואני מודה : הוא הרבה יותר מסובך מכל האחרים . 
עוד היום אארגן לך עוזר . 
" אפשר אולי שניים ? " 
" בסדר , תקבלי שניים , " התרצה קלדרון . 
* * * 
נעמי ליבר התגייסה למשטרה עם תואר ראשון בחינוך ורצתה להיות חוקרת נוער , אולם בסיום קורס הקצינים שובצה משום - מה באגף התנועה . 
עולם הרכב היה זר לצעירה החייכנית בעלת הגזרה הנערית , עד כדי כך שנאלצה לגשת פעמיים למבחן התיאורטי לפני שקיבלה רישיון נהיגה . 
בניגוד מוחלט לציפיותיה , היא מצאה עניין בעיסוק החדש שלה , ובתוך זמן לא רב נחשבה לחוקרת תאונות מעולה , בעלת חשיבה מקורית . 
עמיתיה , גם אלה שבתחילה נהגו להתלוצץ על חשבונה , נועצו בה מדי פעם כשחקירותיהם נקלעו למבוי סתום . 
כשניסה מישהו מהם לחרוג מהתחום המקצועי ולעבור לפסים אישיים , ידעה להעמיד אותו במקומו בהחלטיות , אך מבלי לפגוע בו . 
סגן - ניצב קלדרון מיהר לקיים את הבטחתו . 
שעתיים לאחר השיחה עם נעמי כבר התייצבו שני העוזרים בחדרה . 
אחד מהם , רב - נגד סמי צרפתי , היה החונך שלה בימיה הראשונים באגף , והיא חשה אי - נוחות כלפיו . 
אבל הוא , מצדו , קיבל את העניין ברוח טובה . 
השני היה סמל צעיר מהיחידה המרכזית בתל - אביב , שהושאל לבקשתו של קלדרון . 
" אורי שקד , " הציג את עצמו . 
" שקד כמו העיניים שלך , " הוסיף בחיוך . 
" נעים מאוד , " פלטה נעמי ביובש מופגן , " פקד ליבר . 
החיוך שעלה על פניו נעלם באחת . 
צרפתי הצביע על התיק המהוה שהיה מונח על השולחן . 
" אני עוד זוכר את התאונה הזאת , " העיר , " אפילו השתתפתי בשלבים הראשונים של החקירה . 
ואני הייתי אז בשנה האחרונה באוניברסיטה , חישבה נעמי . 
" אני מציעה שנתחיל ללמוד יחד את החומר , " פנתה אל עוזריה , " בואו , שבו . 
השניים התקשו למצוא מקום פנוי בחדרון הצר . 
בלית ברירה התיישבו על התיקים שנערמו על הכיסאות . 
* * * 
התאונה , כפי שהתברר מן הרישומים בתיק , אירעה בשעה 6:45 בבוקר . 
מכונית שיצאה מרחוב ריינס בגבעתיים פנתה שמאלה ברחוב בן - גוריון , תוך התעלמות מתמרור עצור . 
בעת הפנייה היא פגעה בדופן השמאלית של פיאסטה שנסעה ברחוב בן - גוריון . 
נהגת הפיאסטה נפצעה קשה ואיבדה את הכרתה . 
מעוצמת החבטה נזרקה המכונית ימינה והדופן הימנית פגעה בעמוד חשמל . 
נוסעת שישבה ליד הנהגת נפגעה גם כן אנושות . 
המכונית הפוגעת המשיכה בדרכה מבלי לעצור . 
שתי הפצועות – עובדות הייטק שהיו בדרכן למקום העבודה שלהן בקריית עתידים – הובהלו במצב קשה למרכז הרפואי שיבא . 
" פקד ליבר , מה קרה לשתי הנשים ? " שאל אורי שקד לאחר שנעמי סיימה את קריאת הדוח הראשוני . 
" אתה יכול לקרוא לי נעמי , " אמרה והמשיכה לדפדף בתיק . 
" אני אגיד לך מה קרה , " אמר סמי צרפתי , " הנהגת נפטרה לאחר שעתיים . 
היא הייתה אלמנה צעירה , בעלה נהרג בשירות מילואים . 
היו להם כמה ילדים ... שלושה , נדמה לי . 
נעמי , שמצאה בינתיים את מסמכי בית - החולים , הנהנה . 
" כל הכבוד , סמי , " החמיאה לו , " איך אתה מצליח לזכור פרטים כאלה אחרי כל - כך הרבה תאונות ? " 
" זאת הייתה אחת התאונות הקשות ביותר שראיתי , ודבר כזה לא שוכחים . 
באתי לשם כמה דקות אחרי שהוציאו את שתי הנשים מתוך הפיאסטה . 
המושבים היו מכוסים בדם . 
עמוד החשמל מעך את הצד הימני של המכונית הקטנה . 
היו צריכים להביא מנוף כדי לחלץ אותן . 
" גם האישה השנייה מתה , " אמרה נעמי , בעודה מעיינת בדוח הרפואי . 
" זה קרה אחרי שעברה שני ניתוחים והונשמה יומיים . 
היא הייתה בת שלושים ואחת , אם לשני ילדים . 
בעלה הסכים לתרום את הלב שלה , הכליות והקרנית . 
" מה אנחנו יודעים על הנהג שהתנגש בפיאסטה ? " התעניין שקד . 
נעמי נאנחה . 
" שום דבר , וזאת כל הבעיה . 
" המנוול לא עצר אפילו , " סיפר צרפתי , " כמו שאתם כבר יודעים , זה קרה מוקדם בבוקר והרחוב היה ריק ... בעצם כמעט ריק . 
מצאנו בכל זאת עד - ראייה אחד , מישהו שיצא לטייל עם הכלב שלו , אבל הוא לא עזר לנו הרבה . 
הכלב המחורבן שלו נבהל מההתנגשות והתחיל להשתולל . 
האיש הסתבך עם הרצועה של הכלב ועד שהצליח להשתחרר ממנה , הסובארו כבר נעלמה . 
" אז מאיפה אתה יודע שזאת הייתה דווקא סובארו ? " תמה שקד . 
" עד - הראייה שלנו הצליח בקושי לקלוט את שתי הספרות האחרונות בלוחית - הרישוי – 03 . 
זאת הייתה אז הסיומת של מכוניות סובארו . 
צרפתי נטל לידיו את התיק , הרכיב משקפי קריאה והחל לעלעל . 
" הנה , זאת העדות שלו , " הצביע על אחד הדפים , " הוא ראה גם שזאת הייתה מכונית לבנה ושהחזית שלה נפגעה די קשה . 
אבל הוא לא ידע לומר מי ישב מאחורי ההגה – גבר או אישה . 
הוא המשיך לעיין בדף . 
" אם זה מעניין אתכם , יש לנו כאן את שמו של עד - הראייה הדפוק הזה וגם את הכתובת שלו . 
נעמי העוותה את פיה . 
" העד הזה , לצערי , כבר מיצה את עצמו . 
" אז לאן הולכים מכאן ? " שאל שקד . 
" שאלה מצוינת ! 
הלוואי והייתה לי תשובה , " ענתה , " תנו לי לקרוא את התיק בשקט , אולי יעלה לי איזשהו רעיון . 
אבל זה כמובן לא פוטר אתכם מלאמץ את הראשים שלכם . 
צלמו לעצמכם העתקים של הדפים ותלמדו את החומר ביסודיות . 
ניפגש כאן שוב מחר בבוקר בשעה שמונה בדיוק . 
* * * 
כשעמדו אחר כך ליד מכונת הצילום ומיינו את העותקים שהצטברו במגש , שאל שקד את צרפתי : " בינינו , סמי , אתה מאמין שנצליח לתפוס את הבן - זונה הזה ? " 
צרפתי הניח יד על כתפו של הסמל הצעיר . 
" להגיד לך את האמת , לא . 
אבל מי יודע , אולי יקרה נס . 
" ואתה , אחרי כל התאונות האלה שראית , עדיין מאמין בניסים ? " 
" לפעמים אין ברירה אחרת . 
9 
ראש מעבדת הסיבים במז"פ , רב - פקד צוריאל , התבונן בצינורית הבלמים לאורה של מנורת שולחן חזקה . 
" אני לא מבין בשביל מה הם בכלל שלחו לנו את זה , " קבל באוזני סגנו , " לא צריך להיות מומחה גדול בשביל לראות מיד מה קרה כאן . 
הסגן שלף זכוכית מגדלת מאחת המגירות ובחן את הצינורית מקרוב . 
" הפעם , לשם שינוי , אני חייב להסכים איתך , " הנהן , " לפי כל הסימנים זה חתך שנעשה במכוון במכשיר חד . 
מישהו כנראה חיבל במכונית . 
זה נראה כמו ניסיון לחיסול חשבונות בין ארגוני פשע . 
של מי בעצם המכונית הזאת ? " 
צוריאל הביט בטופס שהגיע יחד עם הצינורית . 
" מישהו בשם אברהם פלד , " השיב , " השם הזה אומר לך משהו ? " 
" מצטער , שום דבר . 
מתי קרתה התאונה ? " 
" הצינורית התקבלה אתמול אחר הצהריים מאגף התנועה בתל - אביב . 
זה כל מה שאני יודע . 
למען האמת , אני גם לא רוצה לדעת יותר . 
הם דורשים בדיקת מעבדה , אז זה מה שיקבלו . 
הוא הושיט את הצינורית לסגן , " קדימה לעבודה ! " 
* * * 
ממצאי הבדיקה המעבדתית הגיעו עוד באותו יום לידיו של סגן - ניצב גולן , ראש צוות החקירה המיוחד . 
הן לא היו שונות מן ההערכה הראשונית של אנשי המז"פ . 
" קטע הצינורית היה תקין לחלוטין . 
לכן נשללה מראש האפשרות של בלאי , " נאמר במסקנות , " החתך בוצע במכשיר חד , כנראה בסכין יפנית . 
הוא מיהר אל מפקד המחוז בפועל ודיווח לו על ההתפתחות החדשה . 
אלעד חידד את מבטו אליו , כאילו מחפש בעיניו הסבר לתעלומה . 
" מה אתה מבין מכל הסיפור הזה ? " שאל . 
" אני מבולבל , " הודה גולן . 
" בוא ננסה להכניס קצת סדר בעניינים , " הציע אלעד , " כך אולי נצליח למצוא איזושהי נקודת אחיזה . 
הוא הניח לפניו דף נייר , נטל עט ופנה אל גולן : " אז מה היה לנו עד עכשיו ? " 
" ההנחה הראשונית של אגף התנועה הייתה ששמיר החליק בכביש הרטוב , איבד את השליטה על ההגה , סטה ימינה לתוך השדה והתנגש בעץ . 
אלעד רשם לעצמו כמה מילים . 
" נשמע הגיוני , " העיר , " תאונות מן הסוג הזה קורות בחורף . 
" אחר כך , כמו שאתה יודע , גילה הבוחן של אגף התנועה את החתך בצינורית הבלמים . 
אלעד המשיך לרשום . 
" וזה כמובן שינה את התמונה , " אמר . 
גולן הניד את ראשו מצד אל צד . 
" זה גם מה שהם חשבו בהתחלה . 
אבל החתך הזה לא גרם לתאונה . 
במצב הזה שמיר היה מוצא את עצמו בלי בלמים הרבה לפני שעלה על כביש 6 . 
השמן כולו היה נשפך ... " 
תנועת יד נמרצת של מפקד המחוז קטעה את דבריו . 
" את זה הבנתי בעצמי , " אמר בקוצר - רוח , " אבל לאיזו מסקנה הגיונית אפשר להגיע מכל זה ? " 
" שאלה קשה , " נאנח ראש הצח"ם , " המסקנה האפשרית היחידה היא שמישהו חתך את הצינורית אחרי התאונה . 
יותר מזה , שלולית השמן הגדולה שנוצרה במגרש החניה מעידה שזה נעשה כבר אחרי שהמכונית הגיעה לשם . 
" אתה צודק , עמי . 
זוהי בעצם המסקנה ההגיונית היחידה , אבל היא לא מובילה אותנו לשום מקום . 
תחשוב רגע : איזה אינטרס יכול היה להיות למישהו לחבל במכונית הרוסה , שבלאו הכי תימכר לגרוטאות ? " 
" השאלה הזאת מציקה גם לי . 
כדי לחתוך את הצינורית צריך היה להתגנב אל תוך מתקן משטרתי באמצע העיר . 
מי שעשה את זה הביא בחשבון את האפשרות שייתפס בשעת מעשה – וזה סיכון לא קטן . 
" אתה שוב צודק , וזה רק מחריף את השאלה . 
" ההסבר היחיד שעליו אני יכול לחשוב הוא שמישהו רצה להציג את התאונה כחבלה מתוכננת . 
במילים אחרות : כהתנקשות בחייו של שמיר . 
" גם אני חשבתי ככה , אבל זה נראה לי כל - כך מופרך ... " 
גולן הביט ארוכות בתמונתו של נשיא המדינה שהייתה תלויה מאחורי ראשו של מפקד המחוז . 
ניכר היה שהוא מתלבט בינו לבין עצמו אם לומר את מה שהתבשל במוחו . 
רק הנקישות של טיפות הגשם על החלונות הפרו את הדממה שהשתררה בחדר . 
אלעד , שסיים לרשום הערותיו , רכן לעברו . 
" נו , תגיד משהו , " האיץ בו . 
" זאת רק מחשבה ... " אמר גולן בחוסר נוחות , " יכול מאוד להיות שאין משהו ממשי מאחוריה ... " 
" זה בסדר גמור , " עודד אותו אלעד , " מי כמוך יודע שאסור לשלול שום דבר מראש . 
הכול אפשרי , הכול ייתכן . 
" כדאי אולי לבדוק את פוליסת ביטוח החיים של שמיר . 
אני לא בטוח לגמרי שהיא מכסה גם מוות כתוצאה מתאונת דרכים , " גולן דיבר בטון מהוסס , נמנע מלפגוש את מבטו של אלעד . 
" מה אתה מנסה לרמוז ? " אלעד עיקם את פניו , " שהאלמנה חששה שלא תקבל את הכסף , ולכן הזמינה לאחר מעשה את החבלה כדי ליצור את הרושם שזה היה רצח ? 
תוציא את השטות הזאת מהראש שלך . 
" אתה בעצמך אמרת שאסור לשלול שום דבר מראש ... " גולן דיבר בקול נמוך , כמעט בלחש . 
אלעד חש חרטה כבר ברגע שנזף בגולן , והתגובה המאופקת של פקודו רק הוסיפה לתחושתו זו . 
" תשכח ממה שאמרתי , " חזר בו בחיוך מתנצל , " אני לא מאמין אמנם שיעל קשורה לסיפור הזה , אבל המפכ"ל דרש שנהפוך כל אבן – וזה בדיוק מה שנעשה . 
גולן הנהן בהסכמה , " את עניין ביטוח החיים אפשר לברר בשיחת טלפון אחת , " אמר . 
" אז קדימה ! " זירז אותו אלעד . 
* * * 
ראש הצח"ם חזר כעבור רבע שעה בפנים חתומות . 
" נו , מי צודק ? " שאל אלעד . 
" אתה , " ענה , " אבל לא לגמרי . 
העניין קצת מסובך . 
ביטוח החיים של שמיר , כמו שאנחנו כבר יודעים , הוא על שלושה מיליון שקל וחל גם על מוות בתאונה . 
" אם כך הוסר החשד , " אמר אלעד ונשען לאחור בכיסאו בתחושת הקלה . 
" זה עוד לא הכול . 
שמיר רכש תוספת לפוליסה שמכפילה את סכום הביטוח במקרה של מוות בלתי צפוי ... " 
" תאונה היא לכל הדעות מוות בלתי צפוי , " נכנס אלעד לדבריו . 
" אני מסכים איתך . 
אבל תשמע איך מוות בלתי צפוי מוגדר בפוליסה . 
הוא פרש דף פקס , שהחזיק עד כה מגולל , והחל לקרוא : " אירוע פתאומי ובלתי צפוי מראש , הנגרם במישרין על - ידי גורם חיצוני הגלוי לעין , המהווה את הסיבה היחידה , הישירה והמיידית לחבלה . 
" אני אמנם לא משפטן , " הגיב אלעד , " אבל זה נשמע כמו הגדרה מדויקת של תאונה . 
" אני לא חולק עליך בעניין הזה . 
גולן חכך בדעתו לפני שהמשיך . 
" אבל בכל הסעיף הזה לא מוזכרת המילה המפורשת ' תאונה ' . 
מדובר שם רק בחבלה . 
אולי מישהו בעל עניין , " התנסח בזהירות , " שאין לו הבנה בדקויות כאלה , החליט ללכת על בטוח ולדאוג לכך שהתאונה תיראה כחבלה . 
" מה שאתה בעצם רוצה להגיד הוא שיעל שלחה מישהו לחתוך את הצינורית אחרי התאונה . 
" כמו שאמרת לי , אסור לנו לשלול שום אפשרות , " מיהר גולן להסתייג . 
" בכל מקרה , מה שצריך לעשות עכשיו זה למצוא את מי שחתך את הצינורית . 
הבן - אדם הזה הוא המפתח לכל הסיפור . 
10 
הסימונים בדיו אדומה על הדף המודפס שהיה מונח לפני דוקטור אלמוג הבהירו מיד לראש המטה שלו מדוע נקרא לבוא בדחיפות ללשכתו . 
עוד לפני שהספיק לשבת הושיט לו השר את הדף . 
" תקרא , שלמה , " פקד עליו בעיניים רושפות . 
גסטון זיהה מיד את המסמך . 
הוא עבר דרכו , כמו כל דברי הדואר האחרים שמגיעים ללשכת השר . 
כשקרא את הדף הניח אמנם שאלמוג לא יעבור בשתיקה על הכתוב , אך לא ציפה לתגובה נזעמת כל - כך . 
הוא , מכל מקום , החליט שלא ליטול את היוזמה לידיו , אלא להשאיר אותה לבוס שלו . 
" קראתי ... " מלמל גסטון . 
" זה כל מה שיש לך להגיד ? " התרתח השר , " חשבתי שאתה , ראש המטה המבצעי שלי , " הוא ביטא את המילים האחרונות בנימה סרקסטית , " תפנה את תשומת - לבי לכך . 
" התכוונתי ... " פלט גסטון במבוכה . 
" ואולי גם היו לך הצעות מעשיות , " קטע אותו אלמוג בלעג . 
" צריך להזמין את המפכ"ל לדיון ... " 
אלמוג עשה תנועת ביטול בידו . 
" רעיון מקורי מאוד , " גיחך . 
" תאר לעצמך שזה כבר עלה בדעתי , אבל הודיעו לי שהוא נמצא בבדיקות . 
בעצם , זה לא משנה הרבה . 
בינינו לבין עצמנו , בזמן האחרון אני מטיל ספק בשיקול - הדעת שלו . 
גסטון לא התקשה להבין לאן חותר השר . 
הוא אחז בידיו את הדוח השבועי על פעילות המשטרה , והסימונים האדומים של אלמוג התייחסו לגידול התלול בפשיעה במחוז תל - אביב . 
" מהרגע הראשון ידעתי שהמינוי של אלעד הוא משגה גדול , " המשיך השר , " אבל אני מודע למגבלות שהחוק מטיל עליי , לכן לא התערבתי . 
" הוא עוד לא הספיק להתארגן בתל - אביב , " ניסה גסטון לשכך את זעמו , " אלעד הוא קצין מנוסה עם רקורד מצוין . 
צריך לתת לו צ'אנס . 
" לא הספיק להתארגן ? " עיקם השר את פניו , " אתה מצחיק אותי , שלמה ! 
ומה עם כל התיקים הישנים האלה שהוא פותח ? 
לזה יש לו תמיד מספיק זמן ! " 
" ממה ששמעתי , היו לו קריטריונים ברורים מאוד בעניין הזה , " המשיך גסטון במאמציו להרגיע את השר , " אלעד עבר אישית על הרשימה ובחר מתוכה רק את התיקים שנראו לו משמעותיים במיוחד . 
הנימוק שלו הוא שמדובר בפושעים כאלה , שצריך לעשות כל מאמץ למצות איתם את הדין . 
אלמוג העווה את פניו . 
" שיפתור קודם את הבעיות הבוערות של היום ומחר . 
אחר כך , אם עוד יישאר לו זמן , שיתעסק לו עם הפרינציפים שלו . 
" דאגתי להביא לידיעתו את דעתך על העניין . 
" ואיך הוא הגיב ? " 
גסטון היסס לרגע . 
" לדעתי , הוא ימשיך בשלו . 
השר הישיר את מבטו אליו בפנים קפואות , מתאמץ להסוות את זעמו . 
" אולי אתה יודע במקרה משהו קונקרטי על התיקים האלה ? " 
" לא הרבה , " השיב גסטון , " אני מבין שמדובר בכמה עשרות תיקים , ביניהם השוד המזוין בבנק בנתניה , זה שנהרג בו לקוח ; תאונת פגע וברח ההיא בגבעתיים , זאת שנהרגו בה שתי נשים ; ההצתה השיטתית של חנויות ביפו - כנראה בגלל סירוב לשלם דמי חסות ; המעילה של המיליונים בחברת פרטיקום , אתה בטח זוכר את הסיפור , ואיזה תשלום שוחד להפשרת קרקעות חקלאיות . 
זה כל מה שאני זוכר כרגע . 
אלמוג קפץ את אגרופיו . 
" נוצר פה מצב אבסורדי , " אמר בטון מריר , " אני השר הממונה על המשטרה ונושא באחריות מיניסטריאלית לכל כישלון שלה , אבל המעורבות שלי בפעילות השוטפת מוגבלת לקבלת דיווחים . 
אתה יודע בעצמך מה אני יכול לעשות עם הדיווחים האלה . 
כל סיפור התיקים הישנים נראה חסר חשיבות בעיניו של גסטון . 
משום כך לא הצליח להבין מדוע השר נטפל לעניין הזה בלהיטות כמעט אובססיבית . 
לרגע עלה בדעתו להעיר לו על כך בצורה טקטית , אך מיד חזר בו . 
הוא קיווה עדיין לחזור לשירות פעיל במשטרה , ואלמוג הוא האדם היחיד שיוכל לסייע לו בכך . 
לכן , חשב , מוטב להפגין מידה מסוימת של הבנה . 
" דברים שרואים מפה לא רואים משם , " זרק לאחר שלא מצא משהו חכם יותר לומר . 
" תגיד לי , שלמה , " נזכר אלמוג לפתע , " שמעת משהו חדש בעניין התאונה של שמיר ? 
יעל קמה מחר מהשבעה . 
הזמנתי אותה אליי ואני רוצה להיות מעודכן . 
" הבוחנים מצאו תקלה במערכת הבלמים , " ענה גסטון , שמח לשנות את נושא השיחה , " אני מניח שבכך תסתיים החקירה . 
" ואז יהיה להם יותר זמן להתעסק עם הענתיקות של אלעד , " זרק השר לביטחון בכעס . 
11 
ההונדה החבוטה נגררה מהחניון המשטרתי ברחוב יהודה הלוי אל מגרש גרוטאות , ומשם הועברה בחשכת הלילה אל חצר משטרת מרחב דן , לאחר שהוסרו ממנה לוחיות הרישוי . 
יום לפני כן , בידיעה קטנה בשולי אחד העמודים הפנימיים של מעריב , דווח כי בוחני אגף התנועה סיימו את בדיקתם והגיעו למסקנה שתאונת הדרכים הקטלנית של ניצב שמיר נגרמה בגלל תקלה במערכת הבלמים . 
דוברת המחוז , שמסרה את המידע לכתב העיתון , נאלצה להבטיח לו סקופ ממשי בעתיד הקרוב כדי לשכנעו לפרסם את הידיעה . 
היא עצמה לא הבינה מדוע ייחס אלעד חשיבות רבה כל - כך לעניין . 
" התאונה הזאת היא כבר סיפור מת , " העזה לומר לו כשביקש ממנה לדאוג לפרסום . 
הוא התעלם מטענותיה . 
" יש לנו שיקולים משלנו , " היה כל מה שאמר לה , והיא הבינה שאין טעם להמשיך להתווכח . 
מעטה המסתורין הזה נולד במוחו של ראש הצח"ם , סגן - ניצב גולן . 
" אין לנו כבר שום ספק שצינורית הבלמים נחתכה אחרי התאונה , אבל אנחנו עדיין לא יודעים מתי בדיוק ומי עשה את זה , " הסביר לאלעד , " המעורבות של יעל בסיפור הזה היא לפי שעה לא יותר מספקולציה . 
" ספקולציה פרועה , הייתי אומר , " העיר אלעד . 
" נכון , פרועה . 
אבל בינתיים אין לנו משהו יותר טוב . 
בדבר אחד , על כל פנים , אין לי כמעט ספק : מי שעשה את החתך הזה רצה ליצור את הרושם שהתאונה נגרמה מחבלה . 
אלעד הנהן . 
" בנקודה הזאת אני נאלץ להסכים איתך . 
שום הסבר הגיוני אחר לא מתקבל על הדעת . 
" אם ככה , כדאי לנו לשדר לאותו אלמוני שאנחנו בטוחים שזאת הייתה תקלה . 
אם היה לו אינטרס – וכנראה היה לו – לשכנע אותנו שמדובר בחבלה , הוא יצטרך לעשות משהו כדי להוכיח לנו שטעינו . 
זהו אולי הסיכוי היחיד שלנו לחשוף אותו . 
מצד שני , מכיוון שאנחנו צריכים להמשיך בבדיקות וכל אחד יכול לראות מה קורה ביהודה הלוי , צריך לסלק את המכונית משם . 
נעביר אותה בהתחלה בגלוי למגרש גרוטאות , וממנו , באמצע הלילה , לחצר של משטרת מרחב דן . 
שם , רחוק מעיניים לא רצויות , המז"פ יוכל לעבוד בשקט . 
כבר עשיתי את כל הסידורים הדרושים . 
גולן הגיע לחצר משטרת מרחב דן כשעתיים לאחר שאנשי המז"פ התחילו לבדוק את המכונית . 
" נו , כבר מצאתם משהו ? " שאל . 
" משהו ? " גיחך ראש הצוות , " הרכב מכוסה בטביעות אצבעות . 
רק על ההגה מצאנו חמש טביעות שונות . 
" ויותר מעשר על מכסה המנוע , " התערב בשיחה אחד החוקרים . 
" זה בכלל לא מפליא אותי , " המשיך ראש הצוות , שנחשב לאחד מטובי המומחים בתחום זה , " רק תחשוב כמה אנשים טיפלו במכונית מאז התאונה ותוסיף לזה את כל טביעות האצבעות שכבר היו שם קודם . 
חלק מהחדשות טשטשו את הישנות יותר . 
עם כל הבלגן הזה , ייתכן מאוד שהטביעות שבהן אתם מעוניינים כבר נמחקו . 
חוץ מזה , אם העבריין שאתם מחפשים הוא מקצוען , מתקבל על הדעת שהשתמש בכפפות . 
הוא שלח מבט מחויך אל הכיפה הסרוגה על ראשו של גולן והוסיף : " אני במקומך הייתי מתפלל לנס . 
* * * 
" פקד שמיר נמצאת כאן אצלי . 
היא מבקשת לראות אותך , " הודיעה מזכירתו של אלעד בטלפון הפנימי . 
זה היה יום העבודה הראשון שלה לאחר השבעה , והוא הניח שתימצא כרגיל במחלקה לזיהוי פלילי בירושלים . 
ביומן הכיס שלו רשם לעצמו עוד לפני ימים אחדים להתקשר אליה – מטעמי נימוס בלבד – כדי להתעניין בשלומה . 
עוד לפני שהספיק לענות נפערה הדלת ויעל נכנסה לחדר בצעדים מהירים . 
הופעתה הייתה מטופחת כתמיד . 
המדים הדוקים לגופה ומגוהצים היטב , תספורת רעננה ופנים מאופרות בקפידה . 
נעליים אופנתיות מחודדות בעלות עקבים דקיקים היו החריגה היחידה מתקן הלבוש המשטרתי . 
מבעד לדלת שנותרה פתוחה הציץ ראשה של מזכירתו . 
" מצטערת , לא יכולתי לעצור אותה , " לחשה מאחורי גבה של יעל . 
אלעד קם לקראתה . 
" שבי בבקשה , " החווה בידו אל כיסא מעברה השני של המכתבה . 
יעל התייצבה מולו , מתעלמת מן ההזמנה , כפות ידיה אוחזות במותניה . 
" התכוונתי לקפוץ אלייך פעם נוספת בשבעה , אבל הייתי עסוק עד מעל לראש , " חייך אליה במבוכה , " את יודעת איך זה בימים הראשונים במקום חדש . 
יעל שמטה את ידיה , אך נשארה עומדת . 
" אתה לא חייב לי שום התנצלויות , גבי , " אמרה בקרירות מופגנת , אבל אתה חייב לי משהו אחר – את האמת . 
למי אתם מנסים לספר שבנצי נהרג בתאונת דרכים ? " 
" עוד אין לנו מסקנות סופיות , " גמגם אלעד , שלא היה מוכן להתקפת הפתע הזאת , " הבוחנים עדיין בודקים את המכונית . 
" זה לא מה שקראתי אתמול בעיתון , " התריסה . 
" אנחנו לא היינו המקור לידיעה הזאת . 
" אל תצחיק אותי , גבי . 
אני מכירה יותר מדי טוב את כל השיטה הזאת של הדלפות . 
אל תשכח למי הייתי נשואה ועם מי הסתובבתי לפני זה . 
" תאמיני לי , יעל , החקירה עוד לא הסתיימה . 
יעל נעצה בו מבט עוין . 
" אל תספר לי סיפורים . 
נוח לכם יותר להציג את מה שקרה לבנצי כתאונת דרכים . 
כך אפשר לסגור את התיק הזה אחת - שתיים . 
אבל אם תודו שזאת הייתה חבלה , לא ייתנו לכם מנוח עד שתתפסו את האשמים – והמלחמה בפשע המאורגן , כמו שאתה יודע יותר טוב ממני , היא לא בדיוק הצד החזק של משטרת ישראל . 
ההתפרצות הבוטה עוררה את חמתו של אלעד . 
" את מאלצת אותי לדבר אלייך בצורה שלא התכוונתי , " אמר בטון נוקשה מבלי להרים את קולו , " אני מבין את כאבך , אבל כנראה שכחת שאת קצינה במשטרת ישראל – כך שזה לא ' אני ' ו ' אתם ' אלא ' אנחנו ' . 
ואנחנו , " הדגיש את המילה , " נעשה כל מאמץ לגלות את האמת , גם אם תהיה כואבת . 
יעל , שהבינה כי הגדישה את הסאה , שינתה באחת את הטון . 
" אני מצטערת , גבי . 
לא התכוונתי למה שאמרתי . 
כל המתח הזה של השבוע האחרון גרם לי לאבד את השליטה על עצמי . 
אם לא אכפת לך , בוא נמחק מהפרוטוקול את כל מה שאמרנו עד עכשיו . 
החיוך שליווה את דבריה המיס פעם את לבו . 
עכשיו הותיר אותו אדיש . 
" מקובל עליי , יעל , " אמר אלעד . 
" אבל תעני לי בבקשה על שאלה אחת : מדוע בעצם חשוב לך כל - כך לקבוע שמותו של בנצי נגרם כתוצאה מחבלה ? " הוא בחן מזווית עינו את תגובתה . 
שום שינוי לא חל בהבעת פניה מלבד רטט קל בזוויות הפה . 
תשובתה המהירה הפתיעה אותו . 
" חשוב לי שגילי , הבת שלי , תדע שאבא שלה נפל במילוי תפקידו . 
מוות בתאונת דרכים טיפשית זה לא משהו שאפשר להתגאות בו . 
משום - מה קשה היה לאלעד להשתחרר מן הרושם שהיא מדקלמת טקסט משונן היטב . 
החשדות בעניין פוליסת הביטוח לא חדלו להטריד אותו . 
השיחה עם יעל לא סיפקה אמנם נקודת אחיזה לביסוסם , אבל גם לא הסירה אותם . 
היא רק הציבה סימני שאלה נוספים . 
* * * 
" בקיצור , לא נעשינו חכמים יותר , " סיכם סגן - ניצב גולן לאחר ששמע מפיו של אלעד דיווח מפורט על השיחה . 
12 
לרב - נגד סמי צרפתי לא היו ציפיות גדולות כשעשה את דרכו בכביש העמוס אל משרד הרישוי בחולון , אבל הוא לא שיער שתוצאות הביקור שם יהיו מאכזבות עד כדי כך . 
לאחר שסרק את מאגר המידע הממוחשב של המשרד פלטה המדפסת את מספרי הרישוי של 2,751 מכוניות סובארו לבנות שהיו בשימוש בעת שאירעה תאונת הפגע וברח הקטלנית בגבעתיים . 
כ - 300 מהן נמכרו מאז לשטחים , ומספר דומה הפך בינתיים לגרוטאות . 
אילו הצליח אותו עד - ראייה שלומיאלי לקלוט לפחות עוד ספרה אחת או שתיים מלוחית הרישוי , הייתה הרשימה מצטמצמת באופן משמעותי . 
אבל במצב העניינים הקיים , ידע מניסיונו , הסיכויים לאתר את הנהג העבריין כמעט אפסיים . 
פקד נעמי ליבר , ראש צוות החקירה , הייתה שותפה לדעתו . 
היא גם ניסתה לשכנע את הממונים עליה לרדת מהעניין , אבל נענתה בסירוב מוחלט . 
" אם את מתעקשת , תבקשי ריאיון עם מפקד המחוז . 
אולי תצליחי לשכנע אותו , " יעץ לה הבוס שלה , " אבל אני לא הייתי רוצה להיות נוכח במעמד הזה . 
היא כמובן שללה את הרעיון בו במקום . 
החקירה המקורית , התברר מן התיק , התנהלה על - פי כל הנהלים . 
הבוחנים סרקו ביסודיות את מקום התאונה ואספו שברים של פנס קדמי ו " גריל " פלסטיק , שניהם של סובארו , כדי שישמשו חומר ראיות כשתימצא המכונית הפוגעת . 
חוקרים עברו בכל בתי - החולים באזור , לבדוק אם הגיע לשם הנהג הדורס . 
שוטר הוצמד למיטתה של הפצועה שהובאה במצב אנוש למרכז הרפואי שיבא , בתקווה שתחזור להכרה ותוכל לספק פיסת מידע מועילה , אבל היא נפטרה לאחר שנותחה פעמיים . 
החוקרים גם ניסו להתחקות אחר עקבותיו של הנהג הנמלט בעשרות מוסכים , בעיקר כאלה המתמחים בשיפוץ מכוניות לאחר תאונה , בחנויות לחלפים ובמגרשי גרוטאות . 
יחידות המודיעין של תחנות משטרה אזוריות אחרות שולבו אף הן בחקירה . 
המחשב של משרד הרישוי , שעדיין לא שודרג באותה התקופה , סיפק רשימה חלקית בלבד של 1,323 מכוניות . 
מכיוון שלא היה אפשר לחקור את כל בעלי הרכב האלה הוחלט , כמקובל במקרים כאלה , להסתפק במדגם שֶמנה כמאה שמות וכלל גם את כל בעלי הסובארו הלבנות שהתגוררו סמוך למקום התאונה . 
לאחר שלושה חודשים של עבודה מבוקר עד ערב הגיעה המשטרה למסקנה שהחקירה נקלעה למבוי סתום . 
הדוח המסכם הועבר לפרקליטות המחוז , שהחליטה לגנוז את התיק . 
העילה נרשמה על העטיפה – " עבריין לא ידוע " . 
אילולא התעקש אלעד לחדש את החקירה , התיק היה ממשיך להעלות אבק עד מועד ההתיישנות ונשלח לגריסה . 
פקד נעמי ליבר העבירה את מבטה על פני ים השמות ברשימה של משרד הרישוי ונאנחה . 
" מה עושים עכשיו , סמי ? " שאלה את רב - נגד צרפתי , " יש כאן 2,751 שמות . 
רק בערך מאה מהם נחקרו אחרי התאונה . 
אם נתחיל לחקור עכשיו את כל האחרים , לא נסיים את העבודה לפני שאצא לפנסיה . 
" וזה יקרה , לפי החישובים שלי , רק בעוד עשרים וחמש שנים , " אמר סמל שקד . 
" תודה על המחמאה , אורי , " החזירה לו . 
" אף אחד לא מצפה לדבר כזה מאיתנו , אפילו לא מפקד המחוז בכבודו ובעצמו , " אמר צרפתי , " יש רק דרך אחת להמשיך את החקירה , וגם היא לא נראית לי מי - יודע - מה . 
הוא השתתק ונעץ מבט שואל בנעמי . 
" תמשיך , סמי , " עודדה אותו , " אנחנו חייבים להתקדם איכשהו . 
" אז ככה , מכיוון שהתאונה קרתה מוקדם מאוד בבוקר באזור מגורים צפוף , אפשר להניח שנהג הסובארו התגורר קרוב לשם וכנראה היה בדרך לעבודה . 
חקרנו אז בערך עשרים נהגים שגרו ברדיוס של קילומטר וקצת יותר ממקום התאונה . 
ברשימה החדשה מצאתי עוד שלושה - עשר אנשים כאלה . 
אני מציע שנאתר אותם , נדבר איתם ונבדוק את הרכבים . 
נעמי כיווצה את שורש אפה . 
" יש כאן כמה בעיות , ואני לגמרי לא בטוחה שנוכל להתגבר עליהן , " אמרה . 
" ייתכן שכמה מהם כבר נפטרו או עזבו את הארץ . 
מתקבל גם על הדעת שהסובארו החליפה ידיים מאז . 
אולי היא אפילו הגיעה לאחת ה ' משחטות' בשטחים ופורקה שם . 
לחלפים של המכוניות האלה היה ביקוש רב . 
" את צודקת , " הנהן צרפתי , " אבל לא הכול אבוד . 
דבר ראשון , המתים יימחקו מהרשימה . 
גם עם אלה שעזבו את הארץ לא נוכל כמובן להתעסק . 
המכוניות הן כבר סיפור אחר . 
במשרד הרישוי , כמו שאת יודעת , רשומות כל העברות הבעלות , כך שיש סיכוי טוב לאתר את רובן , בתנאי שהן לא פורקו מאז . 
" בסדר , שכנעת אותי , " נעמי קיפלה את הרשימה והושיטה לו אותה , " נקדיש לפרויקט הזה את כל הזמן הדרוש . 
אני אמנם לא אופטימית כמוך , סמי . 
אבל לפחות נוכל להגיד שמיצינו את כל האפשרויות . 
אורי שקד , שעסק כל העת בשזירת מהדקים לשרשרת כאילו העניין כולו אינו נוגע לו , הרים את ראשו אליהם . 
" אני כבר רואה את התיק הזה חוזר לארכיון , " העיר משועשע , " לפחות יהיה עליו פחות אבק , ואת ההישג הזה לא יוכלו לקחת מאיתנו . 
" גם זה משהו ... " אמרה נעמי בחיוך נוגה . 
* * * 
במעבדת המז"פ בירושלים קיבל לידיו אחד הטכנאים את המעתקים של טביעות האצבעות שנלקחו ממכוניתו של שמיר , וסרק אותן כנגד חצי מיליון הטביעות שבמאגר . 
כעבור דקות ספורות כבר נמצאו טביעות תואמות . 
הן הועברו מיד למחוז תל - אביב וסגן - ניצב גולן הוזעק מהשטח לעיין בהן . 
הצצה חטופה בשמותיהם של בעלי הטביעות הספיקה לו כדי להשליך את הדפים המודפסים אל סל הניירות . 
" אכלנו אותה , " בישר לאנשי הצח"ם שלו בפגישת העבודה היומית , " כמעט כל טביעות האצבעות הן של ניצב שמיר זיכרונו לברכה ושל הנהג שלו . 
מצאו שם גם טביעות של השוטרים מבקה - אל - גרבייה שהגיעו ראשונים למקום התאונה ושל רב - נגד צרפתי , בוחן מאגף התנועה בתל - אביב . 
הבן - זונה שאנחנו מחפשים היה מספיק חכם לא להשאיר לנו את כרטיס הביקור שלו . 
כנראה שיש לנו כאן עניין עם מקצוען . 
" אני לגמרי לא בטוח , " אמר סגנו , פקד צדוק רביב , קצין חקירות ותיק שהושאל לצח"ם ממרחב דן , " קשה להאמין שמקצוען אמיתי יהיה חסר השראה כל - כך . 
מה הוא חשב לעצמו ? 
שלא יגלו מיד שהצינורית נחתכה אחרי התאונה ? " 
" יש בזה משהו , " הסכים איתו גולן , " לכן , אם הוא לא בעל מקצוע מעולה כל - כך , אולי הוא בכל זאת השאיר עקבות בשטח . 
שווה לבדוק . 
" אני מסופק מאוד . 
אבל במחשבה שנייה , מה יש לנו להפסיד ? 
המכונית עצמה כבר נבדקה מכל הכיוונים . 
נשאר רק מגרש החניה ביהודה הלוי , וגם זה רק אם לא ניקו שם מאז . 
תארגן לך שניים - שלושה אנשים ותסרקו את השטח . 
אם אתה שואל אותי , זה כמעט כמו לחפש מחט בערימה של שחת . 
" קורה שמצליחים למצוא גם אותה , " זרק רביב . 
גולן טפח על כתפו . 
" תיזהר , האופטימיות שלך עוד תהרוג אותך יום אחד . 
13 
עוד לפני שעלה השחר פשטו שלושה שוטרים מצוידים בפנסים על מגרש החניה ברחוב יהודה הלוי . 
גולן , שהגיע לשם לפניהם , הורה להם ללבוש כפפות ולאסוף בזהירות כל חפץ חשוד שייתקלו בו . 
כפפת פלסטיק נוטפת שמן שנמצאה ליד פרצה בגדר ענתה איכשהו על ההגדרה הזאת יותר מהממצאים האחרים . 
אחד השוטרים הטיל אותה לתוך ארגז עץ שכבר היו בו שתי קופסאות סיגריות ריקות , כרטיס טלכרט משומש , מצית ועיפרון שבור . 
שעה עברה עד שהשוטרים הקיפו שוב את כל מגרש החניה , אבל הם לא מצאו חפצים אחרים . 
גולן , שקיבל מידיהם את הארגז , רשם בפירוט את התכולה לפני שהעביר אותה למעבדת מז"פ בירושלים . 
" טוב שיש להם שם את המחשב הזה . 
התוצאות יגיעו אלינו עוד היום , " אמר לסגנו תוך כדי ניגוב הידיים בממחטת נייר . 
" אני עוד זוכר איך השוו טביעות אצבעות בשיטה הידנית . 
קשה להאמין , כדי לסרוק את כל חצי מיליון טביעות האצבעות שיש היום במאגר הממוחשב , היה טכנאי צריך לעבוד ארבע וחצי שנים , שמונה שעות ביום . 
למזלם של הטכנאים היו אז באוסף כולו רק שישים אלף טביעות , וגם הבדיקות היו חלקיות מאוד . 
* * * 
בשעת ערב מוקדמת , כשגולן כבר חבש את כובעו והתכונן לעזוב את המשרד , פלט מכשיר הפקס בחדר הסמוך דף מודפס . 
מזכירתו , שסיימה את יום העבודה שלה באיחור של שעתיים , אספה אותו והניחה אותו במגש הדואר הנכנס שעל שולחנה . 
שום דבר לא יברח עד מחר בבוקר , אמרה לעצמה . 
בדרכו החוצה נתקלו עיניו של גולן בדף הנייר שבמגש ובו תצלום של פנים מוכרות . 
הוא הרים אותו , עיין בו , ואחוז התרגשות התקשר אל הטלפון הסלולרי של מפקד המחוז . 
" יש לנו פריצת דרך , " צהל עוד לפני שהזדהה בשמו . 
" אנחנו יודעים מי חתך את הצינורית . 
שלחנו לבדיקה במז"פ כפפת פלסטיק מכוסה בשמן שמצאנו במגרש החניה ביהודה הלוי . 
טביעות האצבעות בצד הפנימי של הכפפה תואמות באופן מושלם את הטביעות של קליינט ותיק שלנו . 
אני אפילו מכיר אותו אישית . 
" והוא כבר הודה ? " 
" עוד לא הספקנו לעצור אותו . 
קיבלתי את ההודעה ממז"פ רק לפני כמה דקות . 
אני מתחיל לפעול מיד . 
" בהצלחה , עמי ! 
תחזיק אותי בתמונה . 
גולן הפעיל את המחשב שעל שולחנו , נכנס למאגר המודיעיני והקליד , כדרכו , באצבע אחת : " נסים בן משה שם - טוב " . 
לאחר שניות אחדות הופיע על הצג תצלום מטושטש מעט , זהה לזה שראה קודם לכן . 
הפנים הנפולות , המבט המיוסר והשפתיים המשורבבות כלפי מטה בהבעה של חוסר אונים יצרו את הרושם כי הפרטים הביוגרפיים הנלווים שייכים למישהו אחר . 
לנסים שם - טוב בן השלושים ושתיים היה עבר פלילי עשיר . 
בגיל שש - עשרה הנהיג כנופיית פורצים צעירים שמיררה את חייהם של בעלי החנויות בשכונת מגוריו באור - יהודה . 
כשנתפס והועמד לדין , הסתפק השופט בהטלת מאסר על - תנאי כדי לאפשר לו " לפתוח דף חדש " ולהתגייס לצה"ל . 
אבל שירותו הצבאי לא נמשך יותר משישה חודשים , שאת מחציתם בילה בכלא צבאי לאחר שהנחית מהלומות אגרוף על מפקד המחלקה שלו מפני שריתק אותו לשבָּת . 
כשיצא מהכלא שוחרר על סעיף 21 . 
מאז הפכה האלימות לסמל המסחרי שלו . 
הוא גבה דמי - חסות מבעלי עסקים בגוש דן , ואלה מביניהם שלא נענו לו נאלצו להזעיק את מכבי האש . 
קורבנותיו נשמו לרווחה כשנפל לידיו של מארב משטרתי ונידון לשלוש שנות מאסר . 
לאחר שיצא לחופשי – שליש מתקופת המאסר קוצץ בשל התנהגות טובה – התמחה בגניבת כלי - רכב יקרים ובהברחתם אל מעבר לקו הירוק . 
הוא נעצר בעקבות הלשנה של שותף לשעבר , שאותו פצע בדקירות סכין , ונשלח לארבע שנות מאסר . 
בכלא טיפח קשרים עם עבריינים שהשתייכו לארגוני פשע ורכש את אמונם . 
מאז לא שב לשם , אבל מידע מודיעיני החשיד אותו בביצוע משימות של חיסול חשבונות בשירותן של משפחות פשע שונות . 
כל המאמצים למצוא ראיות לפעילותו הפלילית לא צלחו . 
הוא נעצר אמנם פעמים אחדות בעקבות רציחות ומעשי חבלה בעולם התחתון , אך תמיד הצליח להערים על חוקריו . 
רכז המודיעין האזורי הגדיר אותו כ " זאב בודד " , המקפיד לשמור על עצמאותו ומשכיר את שירותיו לכל מי שמוכן לשלם לו כראוי . 
בין מאסר למאסר הספיק להתחתן , להוליד שני ילדים ולהתגרש . 
הוא נהג לשנות את מקום מגוריו לעיתים קרובות מאוד , וכתובתו הנוכחית לא הייתה ידועה . 
בחודשיים האחרונים לא התקבל שום מידע חדש על אודותיו . 
לכן גם לא היה במעקב . 
עוד באותו ערב הגיעו שוטר ושוטרת בלבוש אזרחי לדירת הוריו של שם - טוב בקומה העליונה של בית משותף ישן באור - יהודה . 
לאחר המתנה ארוכה בחדר המדרגות החשוך נפתחה מעט הדלת , ומבעד לרווח הצר בינה לבין המשקוף הציצו פנים חרושות קמטים של אישה קשישה . 
" מה אתם רוצים ? " שאלה בטון חשדני . 
" אנחנו רוצים לדבר עם הבן שלך , " ענתה השוטרת . 
" אתם מהמשטרה ? " שאלה בקול רועד . 
השוטרת הנהנה והציגה תעודת שוטר מול עיניה . 
מבטה המבוהל של האישה שוטט בין שני השוטרים . 
" הוא לא עשה שום דבר רע ... " מלמלה , " היו לו קצת עניינים , אבל עכשיו , ברוך השם , הוא באמת בסדר . 
הוא בחור טוב . 
" אנחנו יודעים , גברת שם - טוב . 
רצינו רק לשאול אותו כמה שאלות . 
אנחנו חושבים שהוא יכול לעזור לנו במשהו . 
הוא נמצא במקרה בבית ? " 
פניה של האישה לבשו ארשת נינוחה יותר . 
" נסים בן - אדם מבוגר . 
הוא כבר מזמן לא גר פה . 
" מתי ראית אותו בפעם האחרונה ? " שאל השוטר . 
" לא זוכרת בדיוק ... חושבת שזה היה בערך לפני שבועיים , אולי קצת יותר . 
" אולי את יודעת איפה נוכל למצוא אותו ? " 
אמו הנידה את ראשה מצד אל צד . 
" לא נפריע לך יותר , " אמרה השוטרת , " אבל יש לנו בקשה אלייך . 
אם תשמעי ממנו , תגידי לו שיתקשר אלינו . 
היא הוציאה פנקס קטן מארנקה , תלשה ממנו דף ורשמה עליו את שמו של סגן - ניצב גולן ואת מספר הטלפון הישיר שלו . 
האישה נטלה את הפתק ומבלי להתבונן בו תחבה אותו לכיס חלוק הפלנל שלה . 
" בטח , אני יגיד לו , " מלמלה ומיהרה לטרוק את הדלת . 
גם את דירת גרושתו של נסים שם - טוב בבת - ים פקדו באותו לילה שני שוטרים בלבוש אזרחי . 
אישה צנומה , כמעט נערה , בעלת עיניים עצובות ושיער בלונדיני צבוע שהשורשים הכהים מציצים ממנו , פתחה להם את הדלת מיד לאחר הצלצול הראשון על אף השעה המאוחרת . 
" באתם לכתובת הלא הנכונה . 
נסים כבר לא גר כאן מזמן , " הטיחה בפניהם עוד לפני שהספיקו להציג את עצמם . 
היא עמדה מולם בקומה זקופה , כפות ידיה צמודות למותניה . 
" אולי את יודעת איפה הוא נמצא ? " שאל אחד השוטרים . 
היא פרצה בצחוק לעגני . 
" מצאתם את מי לשאול . 
אתם לא היחידים שמחפשים אותו . 
אם תמצאו אותו , אל תשכחו להודיע גם לי . 
כבר חודשיים הבן - זונה לא שילם מזונות . 
" נעשה הסכם בינינו , " אמר בחיוך השוטר השני , " אם נשמע ממנו , נודיע לך . 
אבל גם את תודיעי לנו אם תשמעי ממנו . 
" בשמחה רבה . 
מה הוא עשה עכשיו ? " 
" אנחנו רק רוצים לשאול אותו כמה שאלות ... " 
" תנסו לשקר קצת יותר בשכל , " קטעה את השוטר , " בשביל כמה שאלות לא באים ככה באמצע הלילה . 
היא אחזה בידית הדלת , " ועכשיו תגידו יפה שלום ותסתלקו בשקט לפני שתעירו לי גם את הילדים . 
14 
מפקד המחוז לא התלהב תחילה מהרעיון שהעלה סגן - ניצב גולן . 
" ראית כנראה יותר מדי סרטים הוליוודיים , " עקץ אותו . 
" תאמין לי , היא לא תיפול בפח הזה . 
אני מכיר אותה יותר טוב ממך . 
גולן , כמו רבים אחרים , ידע על הרומן שאלעד ניהל בשעתו עם יעל שמיר . 
" אני חושב שאתה צודק , " אמר נבוך במקצת , " ובכל זאת , הייתי רוצה לעשות את הניסוי הזה . 
אם לא ייצא מזה שום דבר , אדע לפחות שניסיתי הכול . 
" ליעל יש יחסים מצוינים עם המפכ"ל בזכות בעלה . 
השניים , אם לא ידעת , היו מיודדים מאוד . 
עכשיו , אחרי מותו של שמיר , הוא יעשה הכול לעזור לאלמנה שלו , " הבהיר לו אלעד , " לכן די שהיא תחשוד במשהו כדי ששנינו – ובעיקר אתה – נקבל על הראש . 
" אני מוכן לקחת על עצמי את הסיכון . 
" אז קדימה , אבל אל תגיד אחר כך שלא הזהרתי אותך . 
מיד כשחזר לחדרו התקשר גולן ליעל והזמין אותה לפגישה . 
" חשבתי שתרצי לשמוע על מהלך החקירה ואולי גם תוכלי לעזור לנו , " נימק את ההזמנה . 
היא לא נשמעה מופתעת . 
" לומר לך את האמת , די התפלאתי שלא פניתם אליי עד עכשיו , " אמרה , " אבל מוטב מאוחר מאשר בכלל לא . 
אני אהיה אחר הצהריים בתל - אביב . 
אם זה מתאים לך , אבוא אליך בסביבות ארבע . 
גולן לא היסס לדחות פגישה אחרת שקבע לשעה זו . 
* * * 
יעל נכנסה לחדרו בצעדים בוטחים , חיוך מנומס נסוך על פניה . 
כובע - המצחייה המשטרתי שהיה שמוט מעט הצדה שיווה לה מראה שובבני . 
במדים הכחולים המוקפדים היא נראתה ככרזת תעמולה מהלכת של משטרת ישראל . 
על כותפותיה נצצו שלושת הכוכבים , ובמוחו של גולן חלפה המחשבה שעתה , לאחר מה שקרה , הם כנראה יוחלפו בקרוב בעלה תאנה מוכסף . 
" לא הצלחתי לגשת אלייך בהלוויה . 
היו שם כל - כך הרבה אנשים סביבך , " אמר כשלחץ את ידה , " רציתי אחר כך לבוא לשבעה , אבל החקירה הזאת ... " 
" אתה לא צריך להצטדק , עמי , " שיסעה את דבריו , מחייכת עדיין , " החקירה הזאת חשובה יותר . 
בלאו הכי אני לא מסוגלת לזכור מי בא ומי ולא . 
הביטחון העצמי שהקרינה שיבש את תוכניתו של ראש הצח"ם . 
" איך מתמודדת הילדה עם האסון ? " שאל כדי להרוויח זמן , בתקווה שימצא דרך לנתב את השיחה לכיוון הרצוי . 
" גילי עוד לא מעכלת את מה שקרה . 
היא רק ילדה קטנה , בת עשר בסך הכול . 
היא מספרת לחברים שלה על אבא הגיבור שלה והם מעריצים אותה . 
" היא מספרת להם את האמת . 
יעל נדה בראשה . 
" עזוב את זה , עמי . 
כל החודשים האחרונים חששתי שההצהרות שלו על מלחמת חורמה בארגוני הפשע , " היא השמיעה את ארבע המילים האחרונות בטון סרקסטי , " יעלו לו ביוקר , אבל לא תיארתי לעצמי שעד כדי כך . 
בוא אגלה לך משהו . 
אחרי ההופעה שלו בטלוויזיה בעניין הזה קיבלתי איום בטלפון . 
זה היה בערך שבוע לפני החבלה . 
קול גברי , שדיבר עברית טובה , בלי שום מבטא זר , אמר ' תגידי לבעלך שמשחק באש יכול להיות מסוכן מאוד . 
סיפרתי את זה כמובן לבנצי , אבל הוא לא התרגש . 
' סתם דיבורים , ' אמר , ' אנחנו עדיין מדינת חוק ' . " 
גולן נדרך . 
" היו לו חשדות ספציפיים ? " 
" לא עד כמה שאני יודעת . 
פחדתי שמישהו עלול לפגוע בילדה , אבל הוא ביקש ממני לסמוך עליו . 
בנצי היה משוגע על גילי , לכן באמת סמכתי עליו . 
השיחה הזאת אינה מובילה לשום מקום , חשב גולן . 
מאחר שיעל היא לא רק אלמנתו של שמיר , אלא בעצמה קצינת משטרה מנוסה , קשה להאמין שזה כל מה שהיא יודעת . 
לכן עולות שתי אפשרויות : או שהיא מסתירה משהו מסיבה לא ברורה עדיין , או שהמציאה את כל הסיפור כדי לחזק את גרסת החבלה . 
" אילו לפחות היה לנו קצה חוט , " ניסה למשוך אותה בלשונה . 
" קצה חוט , " גיחכה יעל , " שכחת כנראה שאני יושבת במז"פ ושיש לי שם לא מעט חברים . 
היית צריך להביא בחשבון שאשמע משהו על טביעות האצבעות האלה שאתם בודקים . 
תגובתה הלא - צפויה היכתה אותו בתדהמה , אך לא אפשרה לו לדעת עד כמה היא מעודכנת בעניין . 
" אין לנו שום דבר קונקרטי . 
אנחנו מגששים עדיין באפילה , " זרק . 
יעל קמה ממקומה . 
" אני לא רוצה לעכב את החקירה , " אמרה , " אני מקווה שמעכשיו תחזיקו אותי בתמונה . 
אני לא חושבת שזאת בקשה מופרזת . 
גולן החליט שזה הרגע המתאים לשלוף את הקלף שלו . 
הוא הושיט את ידו לפרידה ובתוך כך נתקל מרפקו , כאילו במקרה , בצרור הניירות שנערם לפניו על השולחן ופיזר אותם . 
כשאסף אותם והגיע לדף עם תמונתו של נסים שם - טוב , פנה אליה כבדרך אגב : " אם אני לא טועה , לפני מז"פ היית קצינת חקירות בתחנת מסובים . 
הטיפוס הזה היה קליינט קבוע שם . 
זוכרת אותו ? " 
היא התבוננה בתצלום . 
" הוא מאור - יהודה , " אמרה בטון ענייני , " קוראים לו נסים שם - טוב . 
די קשה לזכור את השמות והפרצופים של כל האינדיאנים האלה , אבל יש כאלה שלא שוכחים . 
" כל הכבוד על הזיכרון שלך . 
אחרי הכול עברו כמה שנים וכמה פרצופים מאז . 
" מה הוא עשה ? " 
" אנחנו לא בטוחים , אבל יכול להיות שהוא קשור לסיפור של חיסול חשבונות . 
מבטה האדיש לא לימד את גולן אם באמת אין לה שום קשר לאיש , או שהתיאטרון הפסיד שחקנית מוכשרת במיוחד . 
* * * 
לאחר שיעל נפרדה ממנו בקרירות מופגנת , קרא גולן לסגנו , פקד רביב , והטיל עליו לבדוק מה ידוע במטה המחוז בנוגע לאיומים על חייו של ניצב שמיר בחודשים האחרונים והאם ננקטו בתקופה הזאת אמצעים כלשהם להגנה על משפחתו . 
" אל תשכח אפילו לרגע שכל העניין סודי ביותר , " הזהיר אותו , " יותר מדי אנשים כבר דוחפים את האף שלהם לדייסה הזאת . 
15 
נסים שם - טוב נעלם . 
בלשי היחידה המרכזית חיפשו אחריו במקומות שבהם נהג להימצא ושבו בידיים ריקות . 
מקורות מודיעיניים שהוכיחו בעבר את יעילותם , לא ידעו דבר על אודותיו . 
שוטרים שהוצבו במארבים ליד בית הוריו באור - יהודה ודירת גרושתו בבת - ים התייסרו לשווא בקור העז . 
גם הציתותים לטלפונים שלהם לא העלו דבר . 
החוקרים הצליחו לגלות את כתובת המגורים האחרונה שלו , דירה שכורה בגבול רמת - גן – בני - ברק , אך מצאו אותה נעולה . 
דיירי הדירות הסמוכות כלל לא הכירו את שם - טוב . 
הטלפון הסלולרי שלו , שהיה תקוותם האחרונה של החוקרים , לא הופעל בשבועיים האחרונים . 
בישיבות העבודה של צוות החקירה המיוחד שררה אווירת נכאים . 
" זוהי החקירה המשונה ביותר בכל עשרים ושלוש השנים שלי במשטרה , " נאנח סגן - ניצב גולן באחת הפגישות היומיות , לאחר שעבר בחופזה על הדיווחים העקרים מן השטח . 
" תחשבו מה יש לנו כאן : חבלה שלומיאלית במכונית הרוסה לאחר תאונה ; מניע מפוקפק ; חשוד אחד שעקבותיו נעלמו ; חשודה אפשרית נוספת שהיא עצמה קצינת משטרה ואלמנתו של מפקד המחוז שנהרג בתאונה . 
" תיזהר . 
אני במקומך לא הייתי מגדיר עדיין את יעל שמיר כחשודה , " חלק עליו סגנו , פקד רביב , " ובעצם גם אי - אפשר לבסס שום חשד למניע סביר . 
זוהי לכל היותר ספקולציה בלי שום ראיות ממשיות . 
" ואם כל זה לא מספיק , " תרם את חלקו רב - סמל אלי סגל , הצלע השלישית בצוות החקירה המיוחד , " החשודה - לא - חשודה שלנו מסוגלת לעקוב אחר מהלך החקירה . 
" היא כבר עושה את זה , " תיקן אותו רביב . 
" שמתם לב שאנחנו יושבים כאן ובוכים כמו איזה זקנות ? 
לא בשביל זה משלמים לנו משכורת , " היסה גולן את אנשיו , " אין לנו ברירה , החקירה הזאת חייבת להימשך . 
אחרי הכול , אל תשכחו שנהרג ניצב במשטרת ישראל , שהיו לו כל הסיכויים להיות גם המפכ"ל הבא . 
זה מזכיר לי , " פנה אל סגנו , " שמעת משהו בעניין האיומים על שמיר ? " 
" בינתיים שום - כלום , אבל אני ממשיך לבדוק . 
החדר הצר היה אפוף בעשן סיגריות . 
המאפרה הגדושה העידה על מידת הרצינות שייחסו משתתפי הישיבה לשלט " אסור לעשן " שהוצמד לדלת . 
רביב , הלא - מעשן היחיד מבין השלושה , פתח את החלון . 
רוח קרה נשבה פנימה והעיפה את הניירות שהיו מונחים לפניהם . 
" הבנתי את הרמז , " חייך סגל וכיבה את הסיגריה שלו . 
גולן המשיך לעשן , עיניו נשואות אל מפה דהויה של מחוז תל - אביב שהייתה תלויה על הקיר מולו , כאילו חיפש שם מוצא מן הסבך . 
" אם אין לכם רעיונות מבריקים , " אמר לאחר שתיקה ממושכת , " נלך לאכול ארוחת צהריים . 
* * * 
רב - סמל סגל , שבֵע מהחומוס עם שמן זית שניגב במזנון מעבר לכביש , דפדף ללא מטרה ברורה בתיק החקירה שנותר מונח על השולחן . 
הוא כבר ידע כמעט בעל - פה את כל מה שנכתב בדוחות הרבים שמילאו אותו . 
אבל מכיוון שלא היה לו עיסוק אחר , שב וקרא את הדפים הראשונים . 
התאונה אירעה במרחק של כ - 400 מטרים אחרי היציאה ממחלף עירון לכיוון ואדי ערה . 
כביש 6 . 
בטיול משפחתי בקיץ האחרון הם נסעו צפונה בכביש הזה . 
הוא הסביר לבנו מהו כביש אגרה , והוסיף שבארץ זה בינתיים כביש האגרה היחידי , ושבחו"ל זו שיטה יותר מקובלת . 
בנו שאל איך יכולים לדעת שהמכונית שלהם נסעה שם , והוא הסביר לו שמצלמות אוטומטיות מצלמות את לוחיות הרישוי של כל כלי - הרכב שנכנסים לכביש ונוסעים בו , ואחר כך שולחים את החשבון בדואר . 
מצלמות אוטומטיות ? 
איך לא חשבתי על כך עד עכשיו , שאל את עצמו מופתע . 
אולי אפשר למצוא כאן כיוון חדש לחקירה . 
אם מישהו חיפש את שמיר , ייתכן שעקב אחריו , וייתכן שעשה זאת גם בנסיעה האחרונה שלו . 
לכן , אם נמצא ברישומים של מפעילי הכביש מכונית שנכנסה מיד אחרי המכונית של שמיר וגם יצאה מיד אחריה באותם מחלפים , שווה לבדוק אם זה היה יותר מצירוף מקרים . 
אם תפוענח התעלומה בזכות הרעיון המבריק שלו , קיווה , יכירו סוף - סוף ביכולתו המקצועית ולא יוכלו עוד להשהות את העלאתו בדרגה . 
בו במקום ביקש את אישורו של גולן והתקשר למוקד של חברת " דרך ארץ " המפעילה את הכביש . 
מכיוון שלא ידע היכן נכנסה מכוניתו של שמיר לכביש , ביקש את מספרי הרישוי של כל המכוניות שיצאו ביום התאונה ממחלף עירון . 
הרשימה המלאה הגיעה עוד באותו יום . 
היא כללה 32,127 מספרי רישוי . 
לאחר סריקה ממושכת , סגל מצא בה את מבוקשו : ההונדה של שמיר נכנסה לכביש במחלף קסם בשעה 15:48 . 
אחריה , בהפרש של 12 שניות , נכנסה לכביש האגרה באותו מחלף מכונית שמספר הרישוי שלה הוא 28 - 834 - 28 . 
שתי המכוניות גם נכנסו אחר כך בזו אחר למקטע האחרון , בקה אל גרבייה - עירון , הפעם בהפרש של 23 שניות . 
ראש הצח"ם עיין ארוכות ברשימה שהגיש לו סגל , ואחר כך , מבלי לומר מילה , החל לשרבט מעגלים . 
סגל , שעקב מן הצד אחר תנודות העט , ממתין עדיין למילות הערכה על יוזמתו , ראה שגולן סימן את המועדים שבהם חלפו שתי המכוניות בתחנות האגרה . 
הוא גם ראה את הזיק שהתעורר לפתע בעיניו . 
גולן הרים את ראשו מן התדפיס ופנה אל סגל : " תגיד לי , כמה זמן , לדעתך , נמשכת נסיעה במהירות רגילה ממחלף קסם עד למחלף עירון ? " 
סגל שב ושחזר במוחו את הנסיעה עם משפחתו בכביש , 6 ולאחר חישוב מהיר ענה : " הייתי אומר , בערך חצי שעה . 
" זה גם מה שאני חשבתי . 
גולן קימט את מצחו . 
ניכר היה שהוא מתקשה להבין משהו . 
" שמת לב באיזו שעה נכנסו שתי המכוניות למקטע האחרון ? " 
סגל משך בכתפיו . 
קצה העט של גולן נח על מעגל הדיו התחתון . 
" ההונדה של שמיר נכנסה למקטע בקה אל גרבייה - עירון בשעה 17:12 , והמכונית האחרת ¬ – 23 שניות אחריה . 
סגל שוב משך בכתפיו במבוכה . 
" נו , מה אתה מבין מזה ? " דחק בו ראש הצח"ם והסיט את העט אל המעגל העליון . 
" תסתכל שוב בשעה ששניהם נכנסו לכביש , אולי תסיק מזה משהו בעצמך . 
מבט קצר הספיק לסגל להבין את כוונתו של ראש הצח"ם . 
איך לא חשבתי על כך , שאל את עצמו בפעם השנייה באותו יום . 
" מוזר מאוד , מוזר מאוד ... " מלמל גולן . 
וזה באמת היה מוזר מאוד . 
ניצב שמיר והאלמוני שנסע בעקבותיו השתהו בכביש 6 כמעט שעה וחצי . 
" גם אם נניח ששניהם נסעו לאט יותר בגלל מזג - האוויר הגרוע , " הרהר גולן בקול , " עדיין אין לי הסבר למשך הזמן הארוך הזה . 
הוא הצביע על מספר רישוי אחר ברשימה . 
" תראה , סגל , גם המכונית הזאת נכנסה לכביש במחלף קסם ולקח לה רק 33 דקות להגיע למקטע בקה אל גרבייה - עירון . 
בקיצור , צריך למצוא את הנהג שנסע אחרי שמיר . 
רק הוא יכול לעזור לנו עכשיו . 
* * * 
המאגר הממוחשב של רשות הרישוי סיפק בתוך כמה דקות את פרטי המכונית המסתורית . 
זו הייתה סוזוקי בבעלותה של חברת השכרה קטנה , לא מוכרת , בפתח - תקווה . 
סגל יצא לשם מיד . 
המכונית שחיפש חנתה בחצר שמאחורי המשרד . 
" העסקים על הפנים , " נאנח בעל החברה הקשיש , " היא תקועה שם כבר כמעט שבועיים . 
הקליינט האחרון שכר אותה לשבוע , אבל החזיר אותה אחרי שלושה ימים . 
מזל שחייבתי אותו מראש על כל הסכום . 
סגל ביקש לדעת את התאריך המדויק שבו הוחזרה המכונית . 
בעל החברה שלף כרטסת מאחת המגירות והציב אותה על השולחן . 
" אני מהדור הישן , לא מסתדר עם מחשבים , " הצטדק . 
הוא מצא את הכרטיס המבוקש לאחר חיטוט קצר בקופסת הקרטון הבלויה ונקב בתאריך . 
זה היה למחרת התאונה של שמיר . 
" הוא הסביר לך מדוע החזיר את המכונית מוקדם יותר ? " שאל סגל . 
" כן . 
הוא אמר שהוא צריך לנסוע בדחיפות לחו"ל . 
הוא באמת נראה קצת לחוץ . 
אפילו לא ביקש ממני להחזיר לו חלק מהכסף . 
" מה שמו של השוכר הנדיב הזה ? " 
" תראה , אני מקפיד לשמור על הפרטיות של הקליינטים שלי . 
לכן הם גם חוזרים אליי . 
סגל שילב את ידיו על חזהו . 
" אם אתה מעדיף צו חיפוש של בית - המשפט , מבחינתי זה בסדר גמור , " אמר בקול שקט . 
בעל חברת ההשכרה כבש את מבטו בכרטיס שהחזיק בידו , ולאחר כמה שניות הניח אותו על השולחן . 
סגל לקח אותו , העיף מבט בכתוב ורק בקושי הצליח להסוות את התרגשותו . 
" אם לא אכפת לך , אני אחזיק את הכרטיס אצלי כמה ימים , " אמר בטון שלא הותיר ספק לגבי נחישותו . 
פניו של האיש מעברו השני של השולחן החווירו . 
" מה קרה ? " שאל בקול רפה . 
" תירגע , אדוני . 
אני רק רוצה לבדוק משהו , וזה לא קשור בך , " באה התשובה , " תודה על שיתוף הפעולה . 
רב - סמל סגל קם ממקומו ויצא בצעדים מהירים אל הרחוב . 
כשנסגרה הדלת מאחוריו , מיהר להוציא את הטלפון הסלולרי מכיסו , סוכך עליו בכף - ידו מפני טיפות הגשם הגדולות והתקשר אל גולן . 
" אתה לא תאמין כשתשמע מי עקב אחרי שמיר . 
" אני באמת לא מאמין , " השיב ראש הצח"ם לאחר ששמע את השם . 
16 
בערב חנוכה התכנסו אנשי היחידה המרכזית ובנות - זוגם באולם הגדול של בית השוטר בדרום תל - אביב למסיבה המסורתית . 
כמו בכל שנה , זה היה אירוע פנימי שנועד לטפח את רוח היחידה , לאפשר לאנשיה לפרוק את המתח המצטבר ולצחוק מעט על עצמם , על ה " קליינטים " שלהם ועל מפקדיהם . 
כשהסבו לאחר הדלקת הנר הראשון לארוחת הערב החגיגית , הופתע אלעד למצוא בכיסא שלידו את שלמה גסטון . 
נראה לו מוזר ש " ראש המטה המבצעי " של השר לביטחון פנים נכלל ברשימת המוזמנים . 
אלעד עצמו התלבט אם להיענות להזמנה מחשש שנוכחותו תפגע באווירה האינטימית , ונעתר לה לבסוף רק לאחר שסיכם עם המארגנים כי יעזוב מיד לאחר סיום החלק הרשמי של הערב . 
" אני רואה שנקלטת יפה מאוד במחוז , " טפח גסטון על כתפו , " עברו רק שלושה שבועות ואף אחד כבר לא זוכר את מפקד המחוז המנוח . 
אלעד ניער את ידו בתנועת כתף חדה . 
" אל תקפוץ למסקנות נמהרות . 
גם אני וגם מפקד הימ"ר נדבר עליו בהמשך הערב . 
חוץ מזה , תתפלא לשמוע , החבר'ה אספו סכום די יפה כדי לרהט חדר מנוחה על שמו , וזאת הייתה יוזמה שלהם . 
שיחתם נקטעה כשמפקד הימ"ר קם ממקומו וקרא לנאספים להרים כוס לחיי מדינת ישראל , משטרת ישראל ו " אחרונה חביבה היחידה המרכזית המהוללה של מחוז תל - אביב . 
גסטון הסתפק בלגימה קצרה מהיין המתוק ועיקם את שפתיו . 
" יינות הם לא בדיוק הצד החזק שלהם . 
" זה דווקא בסדר שהם לא מבינים ביינות . 
אם שותים לא חוקרים , ובוודאי לא חוקרים כמו שצריך . 
" טוב שאלמוג לא שומע אותך מדבר על חקירות ' כמו שצריך ' , " צחקק גסטון , " גם בלי זה יש לו מה להגיד על כל התיקים האלה שפתחת . 
במוחו של אלעד נפל האסימון . 
עכשיו הבין מה בעצם הביא את גסטון למסיבה שככל הנראה כלל לא הוזמן אליה . 
" אולי אתה יכול להסביר לי את האובססיה שלו בכל הנושא הזה ? " שאל . 
" תהרוג אותי אם אני יודע . 
כל אחד והקפריזות הקטנות שלו . 
וזה נכון כנראה לגבי שניכם . 
השליחות שנטל על עצמו גסטון , ועוד יותר מכך לשונו החלקלקה , הרתיחו את אלעד . 
" אולי כדאי שתסביר לבוס שלך אחת ולתמיד שקיים הבדל מהותי בין שנינו , " אמר בטון מאופק , " הוא , עם כל ההתערבויות שלו בעבודה שלנו , חורג מסמכותו . 
אני , לעומת זאת , פועל בדיוק על - פי הספר . 
מצפים ממני להפעיל שיקול - דעת – וזה מה שאני עושה . 
אני חייב דין וחשבון רק לאדם אחד – למפכ"ל . 
ותאמין לי , אם משהו לא מוצא חן בעיניו , הוא יודע מה לעשות . 
" אל תיתמם , גבי . 
אתה יודע כמוני שאת אשרוב מעסיקים עכשיו דברים אחרים לגמרי . 
" ואלמוג לא מחמיץ את ההזדמנות לנצל את המצב . 
אני מכיר את השיטות שלו לא מאתמול . 
גסטון , שהעסיק את עצמו בקיפול מפית הנייר שהייתה מונחת ליד הסכו"ם שלו , הרים את מבטו אליו . 
" למה אתה חושב תמיד שכל העולם נגדך ? 
אני מנסה לעזור לך , ואתה עם העקשנות הטיפשית שלך הורס במו ידיך את הסיכויים שלך ... " 
" סיכויים למה ? " שיסע אלעד את דבריו . 
" שכחת כנראה שמותו של בנצי יצר מצב חדש . 
אלמוג עוד לא החליט מי יהיה המפכ"ל הבא – ואתה , במקום לקפוץ על ההזדמנות הזאת , ממשיך עם המשחקים שלך . 
תאמין לי , גבי , עם קצת שכל ועם אגו פחות מנופח , אתה יכול להיות מועמד רציני . 
" בחיים לא . 
" חוץ מזה , בוא נדבר גלויות , גם מחוז תל - אביב לא נמצא עדיין בידיים שלך . 
שכחת כנראה שאתה כאן רק ממלא מקום . 
אלעד הסיט את הצלחת המלאה ורכן אל ראש המטה . 
" אני באמת לא מבין אותך , שלמה . 
עד לא מזמן היית אחד משלנו . 
זה לפחות מה שחשבתי . 
עכשיו החלטת לחצות את הקווים ולהיות יותר קתולי מהאפיפיור . 
תיזהר רק שלא תישאר קירח מכאן ומכאן . 
אני לא צריך לספר לך ששר בא ושר והולך , וכל שר מביא איתו את האנשים שלו . 
עם המנטליות החדשה שסיגלת לך אצל המיניסטר שלך , יהיה לך קשה מאוד לעשות את התפנית חזרה . 
איך שלא יהיה , כדי שאלמוג יתרשם שאתה עושה את מה שהוא אומר לך , אתה יכול לדווח לו שקלטתי את המסר . 
שום דבר מעבר לזה , אם תרצה להקפיד על האמת . 
החיוך המאולץ שהעלה גסטון על שפתיו לא תאם את המבט העוין בעיניו , גם לא הרעד הקל בקולו . 
" כרצונך , גבי . 
אבל אני רוצה שתדע : לא באתי הנה הערב להעביר לך מסרים . 
אחרי הכול , יש לנו עבר משותף ארוך במדים הכחולים . 
לכן רציתי לעזור לך , אבל לא הבאתי בחשבון שאתה לא מסוגל להשתנות . 
אתה צריך תמיד להיות הכי חכם , הכי צודק . 
קולו הרם של מפקד היחידה המרכזית שישב במרחק שני כיסאות מהם בשולחן הנכבדים , קטע את השיחה בטרם הספיק אלעד לשחרר את המענה הבוטה שכבר היה מונח על לשונו . 
מפקד הימ"ר קם על רגליו , הקיש בסכין על גביע , וכשהשתררה סוף - סוף דממה באולם הכריז בטון חגיגי : " חג אורים שמח , רבותיי . 
לפני שיוגש הקינוח אני מזמין את אורח הכבוד שלנו , ניצב גבריאל אלעד , לשאת את דברו . 
בהזדמנות זו אני גם רוצה לאחל לו בשם כולנו הצלחה בתפקיד הקשה הזה . 
בבקשה , ניצב אלעד . 
מחיאות כפיים סוערות קידמו את אלעד בקומו . 
ראש המטה המבצעי כבש את מבטו במגש הלביבות שהתקררו בינתיים . 
* * * 
קולות שירה רמים , שבישרו את תחילתה של " התוכנית האמנותית " , בקעו מבעד לחלונות המוגפים כשיצא אלעד אל הלילה החורפי הסוער . 
לאחר השהייה הממושכת באולם המוסק יתר על המידה נעם לו משב הרוח הצונן שטפח בפניו . 
בדרכו אל המכונית התחבט עדיין היכן יעשה את הלילה . 
הישיבה השבועית של סגל הפיקוד המחוזי נקבעה לשמונה בבוקר , כך שאם ייסע הביתה לבאר - שבע יספיק בקושי לעצום את העיניים . 
במרחק של כמה דקות נסיעה עמדה לרשותו דירה משטרתית זמנית , נוחה למדי . 
שם , קיווה , יוכל לשקוע מהר מאוד בשינה שתשכיח ממנו , לפחות למשך שעות אחדות , את התסבוכת המאיימת על עתידו . 
אבל ההחלטה לא הייתה קלה . 
בזמן האחרון הוא נעדר לילות רבים מהבית בבאר - שבע , לעיתים גם לא בגלל העבודה שאילצה אותו להישאר בתל - אביב . 
השינוי הפתאומי שחל בנסיבות חייו לאחר קבלת הפיקוד הזמני על מחוז תל - אביב , עורר בו הרהורים על מצבו הפרטי , ובמיוחד על הזוגיות שלו . 
אשתו סמדר הייתה צעירה ממנו בשבע שנים . 
כשהייתה בת תשע - עשרה , חיילת חסרת יומרות שהוצבה לשירות בתחנת המשטרה בעפולה , הוא היה קצין סיור שאפתן במרחב העמקים . 
הם נישאו שנה לאחר שחרורה מהצבא והיא נדדה איתו ברחבי הארץ בעקבות התפקידים השונים שקיבל . 
תוך כדי כך ילדה לו בן ובת , שלחה את ידיה בכמה עיסוקים וגם עברה קורס מזורז לקוסמטיקאיות . 
כשהשתקעו בבאר - שבע , פתחה מכון יופי . 
חייהם המשותפים התנהלו בנחת . 
לשניהם לא היו דרישות גדולות זה מזה . 
היא נהנתה ממעמדה כאשתו של קצין משטרה בכיר ומוערך , ומעולם לא התלוננה על שעות העבודה הארוכות שלו . 
הוא היה מרוצה מהאווירה החמימה שהשרתה בבית ומכך שנטלה על עצמה את הטיפול בילדים ובכל הסידורים היומיומיים . 
כשניהל את הרומן הסוער עם יעל , חשש שהיא חושדת בו , אבל היא לא אמרה לו מילה . 
כשבאה איתו להלוויה של שמיר , הבחין שהיא שולחת מבט נוקב באלמנה , אך הסתפקה בכך . 
אם אמנם ידעה משהו , לא התייחסה לכך גם הפעם . 
חידוש הקשר בינו לבין יעל בנסיבות הטרגיות הלא - צפויות , עורר בו אי - שקט . 
הוא לא יכול היה להימנע מהשוואה בין הקצינה החטובה בעלת ההופעה הפרובוקטיבית , שנראתה צעירה בהרבה מגילה , לבין אשתו שדאגה ליופיין של נשים אחרות , אבל לא הצליחה במיוחד לשמר את המראה הנאה שלה עצמה . 
אילו הייתה אישה זרה , נאלץ להודות בינו לבין עצמו , ספק אם היה טורח להפנות את ראשו אחריה . 
הוא לא שכח איך ומדוע הסתיים הרומן שלו עם יעל , איך שקל לפרק את נישואיו ולהתחתן איתה לפני שהתברר לו כי היא משתמשת בו לקידומה האישי . 
אבל הוא גם זכר את הלילות הסוערים שלהם . 
עכשיו , דקות אחדות לאחר שהתניע את המכונית , הפנה אותה כמעט מבלי משים לכיוון ביתה של יעל . 
הוא לא ידע בדיוק מה יעשה כשיגיע לשם , אבל התקשה להתגבר על הדחף לראות אותה . 
אחרי שעבר שלושה רמזורים סובב את ההגה בחדות . 
השתגעת , אמר לעצמו , אתה לא רואה לאיזו תסבוכת אתה נסחף ? 
כמו בהרבה מצבים אחרים בחייו שב ההיגיון להשתלט על מוחו . 
הוא התקשר בטלפון הסלולרי לאשתו והעיר אותה משנתה . 
" מצטער , סמדר , " אמר ברוך , " אם אתחיל לנסוע עכשיו לבאר - שבע , אצטרך לצאת לדרך חזרה שעתיים - שלוש אחרי שאגיע הביתה . 
" אני מבינה , אל תתאמץ , " השיבה בקול רדום , " חלומות נעימים . 
שום חלום לא הפריע לאלעד בשנתו העמוקה בדירה המשטרתית ברחוב וייזל בתל - אביב . 
17 
חזותו חסרת הייחוד של רב - סמל רובי גבאי אפשרה לו להיבלע בנקל בכל התקהלות . 
איש נמוך קומה וצנום , שחוח מעט , בעל עיניים מימיות ושיער מדולדל , לבוש תמיד ברישול . 
זרים שנתקלו בו לראשונה התרשמו שהוא שומע אותם בחצי אוזן ואינו טורח לעכל את מה שנאמר . 
הוא היה שולח אליהם מבט מנומנם , כמי שהתעורר זה עתה משינה עמוקה , ומגיב באדישות מעצבנת . 
" סתוּם , " לחשו לא פעם מאחורי גבו . 
אבל אנשים שהצליחו להתקרב אליו , והם לא היו רבים , למדו לדעת שהופעתו האפורה והתנהלותו נעדרת הרגישות הן רק מעטה חיצוני . 
גבאי בן הארבעים ושתיים ניחן באינטליגנציה גבוהה , כושר הבחנה חד וזיכרון מעולה – תכונות שהיו לו לעזר רב בעבודתו כרכז מודיעין במשטרת מחוז תל - אביב . 
הוא הצליח לגייס מקורות מודיעיניים מהימנים מקרב העולם התחתון ולהפיק מהם את מירב התועלת . 
הייתה לו יכולת מיוחדת להשיג מידע פנימי על משפחות הפשע הגדולות , שאפשר לא אחת לסכל מעשי פשע חמורים ולהציל את חייהם של אזרחים תמימים . 
חבריו לעבודה לא ידעו עליו הרבה . 
הוא הקפיד לשמור על יחסים תקינים איתם , שלא גלשו למישור האישי . 
בשיחות של החבר'ה נהג לשבת בצד ולהאזין בשקט . 
הסתגרותו לא הטרידה את מפקדיו . 
הוא אף פעם לא עשה בעיות , תמיד סיפק את הסחורה – וזה כל מה שעניין אותם . 
שגרת השירות המשטרתי של גבאי לא הייתה נקטעת לפתע אלמלא נחקרו לפני כשנתיים אי - סדרים כספיים בסניף בנק ברמת - גן , שכלל לא היו קשורים בו . 
במסמכים שהוחרמו על - ידי מפלג ההונאה נמצאו רישומים על העברות כספים מחו"ל לחשבונותיהם של לקוחות בסניף . 
ביניהם הייתה הפקדה בסך עשרים אלף דולר בחשבונו של מישהו בשם ראובן גבאי . 
החוקרים לא קישרו בין בעל החשבון לבין חברם לעבודה , שאותו הכירו כ " רובי " . 
יותר מכך , גם ראובן וגם גבאי הם שמות שכיחים למדי . 
החשד התעורר רק לאחר שהוחלט לגבות עדויות מכל בעלי החשבונות שברשימה . 
החוקר שהגיע לביתו של ראובן גבאי נותר פעור - פה כשמצא מולו , בפתח דירה צנועה בשולי רמת - גן , את רב - סמל רובי גבאי , מופתע לא פחות ממנו . 
לרגע חשב השוטר שגם רובי הזדמן לשם לצורך החקירה , אבל הצצה חטופה בפניו הספיקה לו כדי לעמוד על טעותו . 
הקצין הממונה על החקירה לא נסחף בהתרגשותו של החוקר שדיווח לו על הפגישה הלא - צפויה והעלה את האפשרות כי מדובר בתשלום לא כשר שקיבל גבאי . 
" אל תמהר לקפוץ למסקנות , " הזהיר אותו , " קשה לי להאמין שהוא היה מתפתה לדבר כזה . 
אולי זאת בסך הכול מתנה מקרוב משפחה עשיר בחו " ל . 
אבל כדי להסיר כל ספק התיר לבדוק בחשאי את חשבון הבנק שלו . 
תוצאות הבדיקה החריפו את החשדות : במהלך השנתיים האחרונות הופקדו בחשבונו של גבאי 150 אלף דולרים בשבעה תשלומים . 
כל הכספים הגיעו מבנק בהמבורג . 
גבאי , שזומן למחלקה לחקירת שוטרים במשרד המשפטים , מחה על החדירה לפרטיות שלו וסירב תחילה לשתף פעולה עם חוקריו . 
מאוחר יותר , כשאיימו עליו בהשעיה , טען כי ירש את הכסף מדוד ערירי שנפטר בגרמניה והגיש מכתב מעורך - דין בהמבורג שאישר את גרסתו . 
היה לו גם הסבר לכך שסכום הירושה פוצל לשבעה תשלומים : המוציא לפועל של העיזבון לא הצליח לממש מיד את נכסיו של המנוח . 
קרוב לוודאי שהתיק היה נסגר בשלב זה של החקירה , אלמלא גילה אחד החוקרים שהתשלום הראשון נכנס לחשבונו חודש לאחר שנתמנה לרכז מודיעין וחשב שכדאי לבדוק את סמיכות המקרים . 
מידע שהתקבל ממשטרת המבורג אושש את החשדות . 
עורך - הדין הגרמני שסיפק את האישור לגבאי היה על הכוונת של חוקרי המחלקה הפלילית שם זה זמן רב . 
שמו נקשר בעסקאות של הלבנת הון עבור ארגוני פשע , אך לא נמצאו עדיין ההוכחות הדרושות להעמדתו לדין . 
ככל שהתקדמה החקירה הצטברו יותר ויותר ראיות נסיבתיות . 
בלשים ביחידה המרכזית נזכרו בפשיטות כושלות על מכוני ליווי ובתי - הימורים , שהסתמכו על מידע שסיפק גבאי . 
אחד מרכזי המודיעין האזוריים סיפר לחוקרים שכבר לפני כמה חודשים הגיעה לאוזניו שמועה כי משפחת פשע גדולה , שבשמה נקב , מצליחה להערים על המשטרה בעזרתו של מודיע מבפנים . 
הדוח שלו נגנז בשעתו מכיוון שלא נמצאו בו ראיות ממשיות . 
מפקד מחוז תל - אביב , ניצב שמיר , זימן אליו את החשוד ודרש ממנו להשעות את עצמו עד לסיום החקירה . 
גבאי טען בתוקף שמדובר בעלילת דם שהפיץ עמית קנאי או מישהו בעולם התחתון שמעוניין להיפטר ממנו . 
" זכותכם להאמין להם , אבל לי אין יותר מה לעשות כאן , " הטיח בשמיר בסיומה של השיחה וזרק על השולחן את תעודת השוטר שלו . 
" אתם עוד תשמעו ממני , " איים לפני שיצא בטריקת דלת . 
מפקד המחוז לא עצר בעדו . 
תיק החקירה הועבר לפרקליטות המחוז , שהחליטה לגנוז אותו מחוסר ראיות מוצקות . 
אבל היה שיקול נוסף , שעליו לא דובר בפה מלא , והוא שהכריע כנראה בסופו של דבר : החשש מפני הנזק שייגרם למשטרה כתוצאה מחשיפת הפרשה . 
גם גבאי החליט לשמור על שתיקה . 
הוא פרש מהמשטרה מבלי לדרוש פיצויים ופתח משרד חקירות קטן , שהתעסק בעיקר בבגידות של בני - זוג . 
כשנתקל בעמיתיו לשעבר , היה מתעלם מהם באופן מופגן . 
* * * 
שום דבר לא השתנה בבניין הישן בקצה רמת - גן מאז ביקר שם סגל בפעם הקודמת . 
הבית רק נראה לו אפור יותר ומוזנח יותר . 
הוא לא האמין שגבאי , עם כל הכסף שלו , ממשיך לגור שם . 
אבל התווית הצבעונית על אחת מתיבות הדואר החלודות , בצד שמו של בעל הדירה , עם הכתובת " עין חדה - חקירות , בילוש , מעקבים " , הסירה את הספק מלבו . 
גבאי פתח את הדלת מיד לאחר הצלצול הראשון וזיהה ללא קושי את האיש שחשף את תיבת השרצים שלו לפני יותר משנתיים . 
" אם באת להתנצל על זה שהרסת לי את החיים , איחרת את המועד , " אמר בקרירות , " תגיד יפה שלום ותסתלק . 
אני בן - אדם עסוק . 
" מר גבאי , " סגל הקפיד על נימה רשמית , " אנחנו סבורים שאתה מעורב בתאונה שבה נהרג מפקד מחוז תל - אביב , ניצב בן - ציון שמיר . 
גבאי פרץ בצחוק מלגלג . 
" אולי אני גם מעורב בפיגוע במגדלי התאומים ? " 
" אני במקומך הייתי מתייחס לעניין הזה קצת יותר ברצינות . 
" ואני במקומך הייתי אוסף את הרגליים שלי ומסתלק מכאן במהירות . 
" חשבתי שנוכל לברר כמה דברים . 
אבל אם אתה מעדיף שנפנה לבית - המשפט – לי אין בעיות עם זה . 
" האמת , גם לי לא , אבל אני מוכן להקדיש לך חמש דקות . 
בתנועה תיאטרלית הזמין את סגל להיכנס פנימה והצביע על כיסא עץ שחוק בפינת אוכל ישנה . 
לאחר שסגל ישב , הוא התיישב מולו . 
" אז מה אתה בעצם רוצה ממני ? " 
" ב - בדצמבר נסעת במכונית סוזוקי שכורה שמספר הרישוי שלה הוא ... " 
" אתם השתגעתם לגמרי , " קטע אותו גבאי , קופץ את אגרופיו בזעם , " מה זה בכלל עניינכם באיזו מכונית נסעתי , מתי , מאיפה ולאן ? " 
" אתה נכנסת לכביש 6 במחלף קסם , וחלפת במקטע האחרון , בקה אל גרבייה - עירון , כך שיצאת מהכביש במחלף עירון , " המשיך סגל בנימה עניינית . 
" נסיעה כזאת נמשכת בערך חצי שעה , אבל לך זה לקח כמעט שעה וחצי . 
" אז מה ? " הרים גבאי את קולו , " אתם עומדים לי עם הסטופר ביד ? " 
סגל לא ענה . 
הוא רק הניד את ראשו והמתין . 
" תשמע סגל , מה כל הסיפור הזה ? 
נכון , נסעתי בכביש , 6 היה מזג - אוויר מחורבן , ירד גשם שוטף והראוּת הייתה נוראה . 
לפני מחלף בקה אל גרבייה יש תחנת דלק ובית - קפה – אז נכנסתי , שתיתי קפה וחיכיתי עד שהגשם נחלש קצת . 
עכשיו אתה מרוצה ? " 
" לא לגמרי . 
איך אתה מסביר את העובדה שגם ניצב שמיר התעכב באותו קטע של הכביש כשעה וחצי , וזה היה בדיוק באותו זמן ? " 
" שאלה טובה ! 
חבל שלא הספקתם לשאול אותו . 
גבאי ליווה את דבריו בצחקוק עצבני . 
סגל נעץ בו מבט נוקב . 
" אבל מכיוון שהדבר כבר בלתי אפשרי , תצטרך אתה לספק לנו את התשובה . 
" תראה , סגל , לא נולדתי אתמול . 
בכל השנים האלה שבזבזתי במשטרה ניהלתי מאות חקירות , ודבר ראשון תמיד שאלתי את עצמי מהו בעצם המניע של הבן - זונה הזה . 
גבאי בחן את תגובתו של האיש העומד מולו וכשזו לא באה המשיך : " אתה בא וזורק לי בפרצוף שאני מעורב במותו של שמיר . 
אז תגיד לי אתה : איזה מניע יכול להיות לי בעניין הזה ? " 
רב - סמל סגל הישיר את מבטו אליו והשיב בקול מדוד : " אני יכול לחשוב לפחות על מניע אחד , רובי : ניצב שמיר זיכרונו לברכה סילק אותך מהמשטרה . 
18 
השיפור שחל במצב בריאותו של רב - ניצב אשרוב היה גלוי לעין . 
ישיבתו מאחורי המכתבה הגדולה הייתה זקופה יותר , לחייו נראו נפולות פחות , הקשתות הכהות מתחת לעיניו כאילו דהו ומבטו היה ממוקד יותר . 
אלעד אמנם שמע מפי מקורביו של המפכ"ל שהטיפול הכימי הנוסף הוכתר בהצלחה , אך לא שיער שהתוצאות יהיו בולטות כל - כך . 
גם לחיצת היד שלו הייתה איתנה יותר , כמעט כמו בימים הטובים שלו . 
" אתה נראה מצוין , " החמיא לו אלעד מיד כשנכנס ללשכתו . 
" תודה , גבי . 
אני גם מרגיש יותר טוב . 
גם קולו של אשרוב נשמע חד יותר . 
" אבל אני לא משלה את עצמי , זה רק זמני . 
אלעד פתח את פיו לומר משהו מעודד , אבל המפכ"ל עצר בעדו בתנועת יד . 
" עזוב , גבי . 
בוא נהיה מציאותיים . 
הרופאים נותנים לי לכל היותר עוד כמה חודשים , ומי אני שאתווכח איתם ? " 
אלעד השפיל את עיניו במבוכה אל הכובע המשטרתי שהיה מונח על ברכיו והעסיק את עצמו בהסרת כתם מדומה . 
" זאת שיחה בארבע עיניים , " פתח המפכ"ל , " תתייחס לדברים שלי כאל עצה ידידותית . 
כמה שנים אנחנו כבר מכירים ? " 
" בערך עשרים שנה . 
צל של חיוך עלה על פניו של אשרוב . 
" הייתי אומר שאנחנו ידידים . 
נכון , גבי ? " 
אלעד נשא את עיניו , אך לא מיהר להשיב . 
מן הטון שבו נאמרו הדברים התרשם שהמפכ"ל אינו מצפה לתשובה . 
ההקדמה הרכה , שלא כדרכו של אשרוב , לא בישרה לו טובות . 
המפכ"ל קרא את ההיסוס במבטו . 
" תאמין לי , גבי , אני רוצה לעזור לך , " אמר בקול נינוח , " אבל אתה , עם ההתעקשויות שלך , רק מקשה עליי . 
אלעד חשק את שיניו בחוזקה , מתאמץ שלא להגיב עדיין . 
" הרשה לי להזכיר לך , " המשיך אשרוב , " שעדיין לא נקבע מי יהיה המפכ"ל הבא , אבל אלמוג בלחץ . 
אני רוצה 
לפנות את מקומי מהר ככל האפשר . 
כל הטיפולים האלה לא מאפשרים לי לעבוד כמו שצריך . 
לפעמים נדמה לי שהמחלה הארורה הזאת פגעה גם בשיקול - הדעת שלי . 
אני כבר לא אותו בן - אדם . 
עיניו נתלו באלעד כשניסה לבחון את הרושם שהותיר הווידוי הקצר שלו . 
" אני מעריך את זה שאתה משתף אותי בעניין אישי כל - כך , " הפר אלעד את השתיקה המעיקה שהשתררה בחדר . 
הדברים נאמרו בקול מדוד , אך האיש העייף מעברה האחר של המכתבה קלט את המבט הציני משהו שנלווה אליהם . 
אשרוב העווה את פיו . 
" זאת לא הייתה הכוונה שלי . 
כשאזדקק לשיחות - נפש , אפנה לפסיכולוג . 
הזמנתי אותך אליי רק משום שרציתי לומר לך שאתה הורס במו ידיך את העתיד שלך . 
כשתגלה שנמחקת סופית מרשימת המועמדים למפכ " לות , תוכל לבוא בטענות רק אל עצמך . 
כמעט באותן מילים , הרהר אלעד במרירות , הגיבה אשתו כשסיפר לה לפני יומיים בפעם הראשונה על הלחצים המופעלים עליו . 
" מה תעשה כשמישהו אחר יקבל את התפקיד ? " הטיחה בו , " אתה בעצמך יודע שאחרי העלבון הגדול הזה לא תוכל להישאר במשטרה . 
ואז מה תעשה עם עצמך ? 
תסתובב לי פה כל היום בין הרגליים ? 
אל תשלה את עצמך שבגילך , בלי מדים , יתעניינו בך . 
הוא ניסה לדבר איתה על כבוד עצמי , על עקרונות , אבל היא לא השתכנעה . 
" אני מבטיחה לך שלא תגיע רחוק עם הפרינציפים האלה שלך , " רטנה , " כבר ראינו גיבורים כמוך . 
חוץ מזה , אולי תחשוב פעם לשם שינוי גם על המשפחה שלך . 
הוא לא התקשה להבין את משמעותו של המשפט האחרון . 
לא החשש מפני אובדן הביטחון הכלכלי מדאיג אותה . 
היא הרי יודעת כמוהו שהפנסיה שלו תאפשר להם להתקיים בכבוד גם אם לא ימצא תעסוקה מתאימה . 
מה שמטריד אותה באמת , אמר לעצמו , הוא הפגיעה הצפויה במעמדה . 
היום , כאשתו של מפקד המחוז , היא מוזמנת לכל האירועים החשובים בעיר , מתייחסים אליה ביראת כבוד ומכון היופי שלה משגשג . 
לאחר שיפשוט את המדים היא תהיה סתם קוסמטיקאית בינונית , אפילו ללא תעודת הסמכה . 
מותש לאחר יום העבודה הארוך והנסיעה מורטת העצבים בכביש המפוקק מתל - אביב לבאר - שבע – כדרכו , נמנע מלהפעיל שלא לצורך את הפנס הכחול המהבהב – לא טרח להתווכח איתה . 
הוא גם ידע שעכשיו , כשהיא קרובה כל - כך אל פסגת חלומותיה : להיות רעיית המפקח הכללי , היא לא תוותר על מימוש החלום הזה . 
הם אכלו את ארוחת הערב במטבח מבלי להחליף כמעט מילה . 
פניה נותרו זעופות כשביקש ממנה להעביר אליו את המלחייה . 
כשנכנס למיטה בשעת לילה מאוחרת , לאחר אין - ספור שיחות טלפון מייגעות עם קצינים במחוז תל - אביב , היא כבר שכבה בעיניים עצומות מתחת לשמיכת הפוך . 
הוא הפנה את גבו אליה , משתוקק להירדם . 
להפתעתו היא התגלגלה לעברו בחשיכה , הצמידה את גופה אליו והחלה ללטף אותו . 
מניסיון השנים האחרונות ידע שזו לא תשוקה ספונטנית . 
חיי המין שלהם , שמלכתחילה לא היו מרגשים במיוחד , הפכו כבר מזמן לשגרה , בתדירות הולכת וקטנה , יותר מתוך הרגשת חובה מאשר מתשוקה ממשית , וכמעט תמיד הוא יזם את המגע . 
היא מנסה להשפיע עליי בדרך היחידה שנותרה לה , אמר לעצמו . 
ידה ירדה אל שיפולי בטנו . 
אלעד נותר קפוא , נושם קצובות כמי ששקוע בתרדמה . 
סמדר הסירה את ידה ממנו והסתובבה לצד השני . 
המחשבות על התסבוכת שלתוכה נקלע הדירו שינה מעיניו על אף העייפות המצטברת . 
כשקם השכם בבוקר , הקפיד להתלבש בחשיכה כדי לא להעיר את סמדר . 
ההתייחסות הבוטה שלה הכאיבה לו והוא רצה לחסוך מעצמו עימות נוסף , חסר תועלת , איתה . 
עתה , כשהתחוור לו שאפילו אשתו אינה עומדת לצדו במאבק הקשה ביותר בחייו , חש בודד מאי - פעם . 
* * * 
המפכ"ל נשא את עיניו אל התקרה , כמחפש את מילות הריכוך הנכונות לפני שפנה שוב אל אלעד : " אני לא אומר לך לוותר על העקרונות שלך . 
אני גם לא אומר לך לשלוח את התיקים הישנים האלה לגריסה . 
כל מה שאני מציע לך זה להיות קצת גמיש יותר . 
התיקים האלה חיכו כל - כך הרבה שנים – אז שיחכו עוד קצת . 
אתה יודע , גבי , שאני עומד לצדך , אבל בינינו : גם השר שלנו צודק . 
הוא בסך הכול מציע סדר עדיפויות הגיוני . 
אם אחרי שתפתור את כל הבעיות העכשוויות יישאר לך זמן וכוח אדם – לך תחטט גם בעבר . 
ככה כולם ייצאו צודקים בסיפור הזה , ואתה תשב בעוד כמה שבועות על הכיסא שלי . 
אלעד לא מיהר להשיב . 
הוא ביקש להאמין שהמפכ"ל אכן תומך בו . 
אחרי הכול , הם עובדים יחד שנים רבות כל - כך ואף פעם לא היו ביניהם חיכוכים . 
יותר מכך , הוא חייב את קידומו לא מעט לאשרוב , שהעדיף אותו על פני קצינים ותיקים ממנו וגרם בכך לפרישתם של שניים מהם . 
" אז מה אתה אומר , גבי ? " דחק בו המפכ"ל , וכשנכח שאלעד אינו מגיב רכן לעברו כממתיק סוד : " אתה יודע מה ? 
יש לי רעיון . 
אני אציע לשר לערוך סיור באחד המתקנים של מחוז תל - אביב . 
כמו ששנינו מכירים אותו , הוא אוהב לצאת לשטח ולהתחכך בלובשי מדים . 
אתה , כמפקד המחוז בפועל , תהיה כמובן המארח שלו . 
ככה תוכלו לשוחח קצת ביניכם באווירה לא רשמית . 
הוא יתעניין לדעת מה קורה במחוז . 
אתה תדווח לו בפרוטרוט על החקירות החשובות שמתנהלות עכשיו ולא תזכיר את התיקים הישנים . 
הוא כמובן גם כן לא יתייחס אליהם באופן ישיר , אבל אתה תיצור אצלו את הרושם שירדת מכל העניין הזה . 
אלעד חידד את מבטו אל אשרוב ואמר בקול נוקב : " אתה , גדעון , המפקד הישיר שלי , ואם אתה רוצה שאדחה את הטיפול בתיקים הישנים – תן לי הוראה מפורשת . 
אבל תביא בחשבון שאם לא נזדרז , תחול התיישנות על רובם . 
המפכ"ל כאילו התכנס בתוך עצמו . 
ראשו היה שקוע בין כתפיו ופניו לבשו ארשת של עייפות . 
" אני לא רוצה להתערב בשיקולים המקצועיים שלך , " אמר בנימה עניינית , " אתה מקצוען לא פחות ממני . 
רק אל תבוא אליי אחר כך ותגיד לי שלא הזהרתי אותך . 
19 
רובי גבאי עיקם את פיו . 
" די . 
כל הסיפור הזה כבר נמאס עליי , " רטן . 
" אתם הזמנתם אותי לבוא , ואני , מרצוני החופשי , עניתי על השאלות שלך . 
עכשיו אני מסתלק מכאן . 
הוא קם ממקומו בתנועה חדה והחל לפסוע לעבר הדלת . 
רב - סמל סגל שישב מעברו השני של שולחן המתכת הירקרק , עקב אחריו במבטו מבלי לומר מילה . 
רק כשכבר אחז בידית הדלת אמר לו בטון מאופק : " כרצונך , רובי . 
הדלת לא נעולה . 
אתה יכול לצאת מכאן , ואני מבטיח לך שהיומנאי בכניסה לא יעכב אותך . 
גבאי הפנה את ראשו אליו וגיחך : " תודה , רב - סמל סגל . 
תמיד נעים להיפגש עם ידידים ותיקים . 
אני רק מצטער שלא יכולתי לעזור לך יותר . 
תהיה לי בריא . 
" בן - אדם כנראה לא משתנה , " סינן סגל באדישות מופגנת , " אתה לא רוצה לשתף פעולה – לא צריך . 
רק אל תתפלא אם בקרוב מאוד יתברר לך שזו לא הייתה הפגישה האחרונה שלך עם משטרת ישראל . 
גבאי שמט את ידו מידית הדלת ופרץ בצחוק מעושה . 
" על מה בדיוק תעצרו אותי ? 
על זה שנסעתי במכונית שכורה בכביש ? 6 לכל היותר תוכלו לטעון שלא שילמתי את האגרה . 
אבל אפילו בעניין הזה אין לכם קֵייס נגדי , מפני שעוד לא קיבלתי את הוראת התשלום מחברת ההשכרה . 
" צוחק מי שצוחק אחרון , " מלמל סגל , כאילו משיח עם עצמו , " ובכל זאת , מה דעתך , רובי , שנעשה ניסיון נוסף ? " 
גבאי משך בכתפיו . 
" אתה יודע מה ? 
אני אלך לקראתך . 
בלאו הכי כבר הרסת לי יום עבודה . 
רק אל תצפה למי - יודע - מה . 
הוא חזר בצעדים מאוששים אל מקומו מול סגל , שב ושילב את זרועותיו על החזה . 
רב - סמל סגל שלף רשמקול ממגירת השולחן , הניח אותו לפניו ולאחר שווידא שסרט ההקלטה נמצא במקומו , לחץ על מתג ההפעלה ודיבר אל המיקרופון : " יום ראשון , 20 בדצמבר , שעה 13:20 . 
חקירתו של ראובן גבאי . 
שם החוקר : רב - סמל אליהו סגל . 
אחר כך פנה אל האיש שישב מולו באדישות מוחלטת , " מר גבאי , אני חייב להזהיר אותך שכל מה שתאמר מעכשיו עלול לשמש כחומר ראיות נגדך . 
אתה כמובן רשאי לשמור על שתיקה . 
גבאי עשה תנועת ביטול חדה בידו . 
" סגל , תעזוב אותי עם כל השטויות האלה . 
שכחת שאת הבלה - בלה הזה דקלמתי מאות פעמים כשאתה עוד הרטבת את החיתולים שלך . 
סגל נטל עיפרון והחל להעבירו מיד אל יד ועקב במבטו אחר תנועתו . 
בחדר הקטן נשמע רק רחש הסיבוב של סרט ההקלטה . 
סבלנותו של גבאי פקעה כעבור דקות ספורות . 
" נו , אולי תתחיל כבר ? " אמר בקול נרגן , " לי לא משלמים בשביל לא לעשות שום דבר . 
" אם כבר נגענו בנקודה הזאת , " התרווח סגל בכיסאו , " בעד מה כן משלמים לך ? " 
" אתה יודע במה אני עוסק . 
" אתה מוכן לפרט למען הפרוטוקול ? " סגל הורה בעיפרון אל עבר הרשמקול . 
גבאי הפנה את פיו אל הרשמקול ואמר בנימה רשמית מעושה : " אני חוקר פרטי ... " 
" ועד כמה שידוע לי , אין לך רישיון לעסוק בחקירות . 
גבאי נדרך . 
ההערה הלא צפויה הותירה אותו חסר מענה לכמה שניות . 
" וזה , כמו שאתה בוודאי גם יודע , עבירה על חוק חוקרים פרטיים ושירותי שמירה תשל " ב , " המשיך סגל . 
" הופה ! 
אחד אפס לטובתכם , " גבאי שוב פרץ בצחוק לגלגני , " סוף - סוף מצאתם משהו נגדי . 
" זאת רק תוספת קטנה . 
ועכשיו , אחרי כל ההקדמות האלה , אני מציע שניגש לעצם העניין . 
גבאי הניח את זרועותיו על השולחן והמשיך לחייך . 
סגל הקיש בעיפרון על השולחן ואמר בטון רשמי : " מר גבאי , כפי שכבר אמרתי לך , ידוע לנו שב - 2 בדצמבר השנה נהגת במכונית סוזוקי שכורה בכביש 6 . 
" אז מה ? 
באותו יום עברו שם עוד כמה אלפי מכוניות . 
סגל התעלם מן ההערה , פתח את תיק הקרטון שהיה מונח לפניו ועלעל בו קצרות . 
" ליתר דיוק : נכנסת לכביש במחלף קסם בשעה שלוש אחר הצהריים , 48 דקות ו - 12 שניות ולמקטע בקה אל גרביה - עירון בשעה חמש , 12 דקות ו - 23 שניות . 
זה אומר שכמה דקות מאוחר יותר ירדת מכביש 6 במחלף עירון . 
" גם אם זה נכון , מה זה משנה ? " 
החוקר נעץ מבט נוקב באיש שישב מולו . 
" הסוזוקי שלך , " אמר לאחר שתיקה קצרה , מדגיש כל מילה , " נכנסה לכביש מיד אחרי המכונית של מפקד מחוז תל - אביב , ניצב בן - ציון שמיר זיכרונו לברכה , ויצאה משם כמה שניות אחריו . 
" ונניח שגם זה נכון , מה זה מוכיח ? " 
" זה כשלעצמו עדיין לא מוכיח שום דבר . 
אבל תסכים איתי שבהתחשב בעובדה שניצב שמיר נהרג מיד אחר כך , מתעורר כאן חשד מסוים . 
גבאי שלח את ידו אל הרשמקול ובטרם הספיק סגל לעצור בעדו לחץ על מתג הכיבוי . 
" עד כאן ! " שאג , " אני מבין למה אתה חותר . 
תיכף תגיד שאני הרגתי את שמיר . 
" שמעת אותי אומר משהו בכיוון הזה ? 
בסך - הכול רציתי להיות בטוח שצירוף המקרים המוזר הזה היה באמת רק צירוף מקרים . 
פניו של גבאי האדימו מזעם . 
" אני יודע בדיוק למה אתה רומז , אבל אל תצפה לשיתוף פעולה מצדי . 
אם יהיה לכם משהו ממשי נגדי – תשימו את הקלפים על השולחן . 
אבל עד אז תרדו ממני ותתעסקו עם דברים חשובים יותר . 
אני יכול לספק לכם רשימה ארוכה של נושאים . 
" כרצונך , רובי . 
חשבתי שתוכל להסביר לנו מה עשית בכביש 6 דווקא בזמן שמפקד המחוז היה שם . 
" צירוף מקרים . 
אתה בעצמך הרי אמרת את זה . 
" יכול להיות . 
אבל איך תסביר את העובדה , שקטע נסיעה של פחות מחצי שעה בכביש המהיר ביותר במדינה נמשך אצלך יותר משעה וחצי ? " 
" כבר אמרתי לך . 
עצרתי בדרך לשתות קפה ולנוח קצת . 
" בסדר , שתית קפה , קראת עיתון ואולי אפילו נמנמת קצת . 
מקובל עליי . 
מעניין שגם ניצב שמיר התעכב בקטע הזה של כביש 6 בדיוק באותו זמן . 
גבאי העווה את פניו בבוז . 
" איך זה בכלל קשור אליי ? 
מה לי ולו ? " 
" אני יכול להזכיר לך עוד פעם , במקרה ששכחת : הוא זרק אותך מהמשטרה . 
" אף אחד לא זרק אותי . 
אני פרשתי מרצוני – וזה היה הדבר הכי טוב שעשיתי . 
חבל רק שלא חשבתי על האפשרות הזאת כמה שנים קודם . 
ואם כבר , הייתי צריך לבוא ולהגיד לו תודה על שפקח לי את העיניים . 
סגל נשען אחורה בכיסאו והציץ בשעון היד שלו . 
עברו כבר כמעט שעתיים , הרהר , ואנחנו עדיין דורכים במקום . 
גם אם נשב פה כל הלילה שום דבר לא יזוז . 
גבאי מכיר היטב את כל הטריקים ואי - אפשר להפתיע אותו . 
איך , שאל את עצמו , קוטעים את החקירה מבלי לתת לו את התחושה שהוא שולט במצב ? 
גבאי כאילו קרא את מחשבותיו . 
" להגיד לך את האמת , סגל , " פנה אליו בטון סלחני , " אני מרחם עליך . 
אתה פשוט קטן עליי בכמה מספרים . 
את מה שלמדת בכל הקורסים האלה , אני כבר הספקתי לשכוח מזמן . 
הוא הרים את עיניו אל מנורת הניאון הצמודה לתקרה והצביע על נקב עגול בבסיס הפח שלה . 
" הי , אתם שם , " קרא בלגלוג , " אני יודע שאתם עוקבים אחרי החקירה במצלמת וידיאו . 
אבל גם זה לא יעזור לכם . 
אני את שלי כבר אמרתי : אין לי – ולא היה לי – שום קשר עם התאונה של שמיר , ותסלחו לי אם לא אוסיף ' זיכרונו לברכה ' . " הוא השתתק לרגע והפנה את מבטו לסגל . 
" אתה יודע מה , " המשיך , " אני מוכן לעבור בדיקת פוליגרף . 
אין לי מה להסתיר . 
אם הבוסים שלך יחליטו לקבל את ההצעה שלי – ואני מציע להם להזדרז לפני שאתחרט – אתה יודע איפה למצוא אותי . 
אל תדאג , סגל , אני לא מתכוון להיעלם . 
* * * 
בקצה הפרוזדור , מאחורי דלת פלדה נעולה , צפו שני קצינים בכירים במרקע טלוויזיה שחור - לבן . 
הם ראו את גבאי קם , מושיט את ידו לסגל כשחיוך של ניצחון נסוך על פניו וצועד זקוף לכיוון דלת היציאה . 
עתה קלטה המצלמה רק את החוקר שנותר נטוע במקומו , משעין את ראשו העייף על כפות ידיו . 
20 
רב - נגד צרפתי רשם במשיכת עט נזעמת " אין הוכחות " על תיק הקרטון הדק והשליך אותו אל ערימת התיקים שהצטברה על הכיסא לידו . 
הסליל הבודד בתנור החשמלי הישן התלוי על הקיר מנגד , לא סייע להפיג את הצינה , והוא נאלץ להתכרבל בדובון שלו . 
הנחקר הרביעי יצא זה עתה לאחר שיחה מייגעת , שכמו כל קודמותיה הסתיימה בלא כלום , והותיר ריח כבד של עשן סיגריות בכוך חסר החלונות בקצה הקומה העליונה של בניין אגף התנועה . 
האיש , מנהל חשבונות בעל הבעה קפואה , עישן שלוש סיגריות בזו אחר זו . 
צרפתי , שנגמל רק באחרונה , לאחר טיפול ממושך ויקר , מהתמכרות רבת שנים לעישון , ומאז לא יכול היה לשאת אפילו את המראה של סיגריה בוערת , התאפק בקושי מלהעיר לו על כך . 
מניסיונו ידע שאין אדם עצבני יותר ממעשן כרוני שנאסר עליו לעשן . 
לכן לא מחה גם כשהאיש ניער את האפר אל הרצפה , בהעדר מאפרה על השולחן . 
בדומה לנחקרים הקודמים הוא היה בעליה של סובארו לבנה בעת שקרתה התאונה הקטלנית והוא התגורר אז בקרבת מקום . 
הבא בתור , האחרון לאותו יום , היה אביגדור גלמן , מתווך דירות כבן חמישים . 
הנתונים שאסף צרפתי לקראת הפגישה הפיחו בו שביב של תקווה שאולי שיחק לו המזל והוא נמצא סוף - סוף בכיוון הנכון . 
האיש התגורר במרחק שני רחובות ממקום התאונה ועקר משם זמן קצר לאחר מכן . 
באותה עת הייתה בבעלותו מכונית סובארו לבנה מדגם 1993 שרכש מיד שנייה . 
מועד חידוש הרישיון חל שלושה שבועות לאחר התאונה , אבל הוא לא חודש למרות שנשלחה אליו הודעה בעוד מועד . 
כעבור שנה נעלמה המכונית כליל מרישומי משרד התחבורה . 
צרפתי , כדרכו , לא ניגש ישר לעניין . 
תחילה התנצל על שנאלץ להטריח אותו במזג - אוויר קשה כזה והודה לו על בואו . 
" החזאי אומר שמחר - מחרתיים כבר יהיה נוח יותר , " אמר בקלילות , " אבל מה לעשות ? 
אי - אפשר לשבת ולחכות עד שהשמש שוב תזרח . 
האיש מעברו השני של השולחן חייך קלות . 
הוא לא היה רגיל לשוטרים מנומסים כל - כך . 
אדיבותו של צרפתי , שאפילו הציע להכין לו כוס תה כדי להתחמם קצת , הדביקה גם אותו . 
" זה בסדר , זה בסדר ... " חזר ואמר , " בסך הכול קצת גשם ... במה אני יכול לעזור לכם ? " 
" זה בעניין הסובארו שלך , " השיב צרפתי , בוחן בתוך כך את תגובתו של גלמן . 
החיוך נמחק מעל פניו . 
" בשביל זה הזמנתם אותי הנה , ועוד במזג - אוויר מחורבן כזה ? " התרעם , " הטרנטה הזאת כבר מזמן לא אצלי . 
הוא הושיט את ידו אל מעיל הגשם הלח שהיה מונח על הכיסא לידו . 
" בפעם הבאה , לפני שאתם מזמינים בן - אדם באמצע יום העבודה , כדאי שתכינו שיעורים . 
" אתה רשאי כמובן לקום וללכת . 
אף אחד לא יעכב אותך , " השיב לו צרפתי בקול שקט , " אבל אודה לך מאוד אם תואיל בטובך לעזור לנו . 
" טוב , אם כבר הגעתי הנה ... " התרצה גלמן . 
הוא שפשף את כפות ידיו הקרות זו בזו ונשף עליהן , " תשאל את מה שאתה רוצה לדעת ותן לי להסתלק מהמקרר הזה לפני שאקפא לגמרי . 
" אמרת קודם שהסובארו כבר מזמן לא אצלך , " פתח צרפתי בנימה רשמית , " מה עשית עם הסובארו ? " 
" מה אתה חושב שעושים עם מכונית ישנה ? 
נפטרתי ממנה . 
צרפתי פתח את התיק שהיה מונח על השולחן והיטה אותו אליו , כך שהאיש היושב מולו לא יוכל לראות את תכולתו . 
היה בו רק התדפיס של רישומי רשות הרישוי במשרד התחבורה . 
כל הפרטים היו זכורים לו היטב , אך הוא עיין בו ארוכות בכובד ראש , כדי להותיר את איש - שיחו במתח לקראת הצפוי לבוא . 
בתוך כך הגניב מדי פעם מבטים אל עבר גלמן , שכבר נראה דרוך במקצת . 
" אני רואה שהמכונית עברה תאונה קשה , " אמר צרפתי לאחר שתיקה מתמשכת והצביע על אחת השורות בתדפיס . 
גלמן , ממקום מושבו , לא יכול היה לראות כי באותה שורה הופיע רק מספר השלדה של הסובארו . 
גלמן העווה את פיו . 
" זה קרה לפני חמש שנים . 
מה פתאום נזכרתם בזה עכשיו ? " 
צרפתי , מרוצה מהצלחת התכסיס החבוט שנקט , עטה ארשת נוקשה . 
" עם כל הכבוד , מר גלמן , עכשיו תורי להציג שאלות . 
למה לא דיווחת על התאונה ? " 
השאלה הלא צפויה הפריחה סומק בלחייו של גלמן . 
" תראה , אני נוהג כבר יותר מעשרים שנה . 
קרה לי , כמו כמעט לכל נהג , שדפקתי מכונית חונה . 
תמיד השארתי את הפרטים שלי – ואחר כך שילמתי על הנזק . 
בי נכנסו לפחות פעמיים , והסתלקו בלי להשאיר עקבות . 
אז פשוט נמאס לי להיות פראייר . 
צרפתי נעץ בו מבט נזעם . 
" איך אתה בכלל מסוגל לעשות השוואות כאלה ? " 
" איזה השוואות ? " 
" בין הנזק שנגרם לרכב שלך לבין התאונה שאתה גרמת . 
צרפתי הרים את קולו . 
" למה לא ? 
תאונה זאת תאונה . 
השתומם גלמן . 
צרפתי אסף את עצמו . 
" טוב . 
על התאונה עצמה נדבר בעוד כמה דקות . 
איפה תיקנת את המכונית ? " 
" מי בכלל חשב על תיקון ? 
הכנף הימנית הלכה לגמרי , הפנס הימני נשבר , מכסה המנוע התכופף והגריל הקדמי התרסק . 
התיקון היה עולה יותר ממה שכל המכונית הישנה הזאת הייתה שווה . 
המראה של הפיאסטה המעוכה על מושביה הספוגים בדם עלה שוב בזיכרונו של רב - נגד צרפתי , שהשתתף אז בשלביה הראשונים של חקירת התאונה . 
הוא זכר היטב שהמכונית הקטנה נחבטה בדופן השמאלית לפני שהתנגשה בעמוד החשמל . 
הפגיעה הקשה שספגה הסובארו בכנף הימנית שלה , הרהר , יכולה הייתה להיות התוצאה של אותה התנגשות אומללה . 
זה עשוי כמובן להיות לא יותר מאשר צירוף מקרים . 
אבל באותה מידה ייתכן שסוף - סוף נפל לידיו קצה החוט המיוחל . 
כחוקר מנוסה הספיקה לו הצצה חטופה בפניו של גלמן כדי להניח שייתכן שזה האיש שהוא מחפש , אך באותה מידה אסור לו לשלול את האפשרות שבכל זאת מדובר בשתי תאונות שונות . 
הוא מיקד את מבטו בעיניו . 
" אם לא מסרת את המכונית לתיקון , מה עשית איתה אחרי התאונה ? 
אולי זרקת אותה לים כדי להעלים ראיות ? " 
" תסלח לי , אבל הטון התוקפני הזה מתחיל להרגיז אותי , " מחה גלמן . 
" מה עשית עם המכונית ? " חזר ושאל צרפתי בשקט אבל בתקיפות . 
" מכרתי אותה כמו שהיא לסוחר מכוניות . 
הוא בטח תיקן אותה ומכר אותה לערבים בשטחים . 
צרפתי שב ועיין בתדפיס שלפניו , ומבלי להפנות את מבטו אל גלמן זרק כבדרך אגב : " איפה בדיוק קרתה התאונה ? " 
" אתה שואל אותי איפה קרתה התאונה ? 
חשבתי שמבין שנינו , לפחות אתה יודע למה זימנתם אותי לחקירה . 
כבר שמעתי הרבה סיפורים על משטרת ישראל , אבל דבר כזה עוד לא שמעתי . 
בשבוע האחרון נהרגו בכבישים שישה אנשים , ויותר משלושים נפצעו – רק הבוקר שמעתי על זה ברדיו – ואתה מזמין אותי , ועוד בדחיפות , לדבר על תאונה טיפשית שקרתה לפני חמש שנים . 
בטלוויזיה היו קופצים על הסיפור הזה ... " 
" ועוד איך היו קופצים על הסיפור הזה , " נכנס צרפתי לדבריו בחיוך רחב , " תאונה קטלנית ... שתי הרוגות ... נהג שנמלט מהמקום ... " 
" רגע , רגע , על מה אנחנו בכלל מדברים כאן ? " גלמן רכן בתנועה חדה קדימה . 
ארשת פניו העידה על תדהמה מוחלטת . 
" מה אתם מנסים להדביק לי ? " מלמל בהתרגשות , " המכונית הייתה ריקה . 
אני מוכן להישבע על כך בכל בית - משפט . 
" מכונית ריקה ... " גיחך צרפתי , " מי נהג בה ? 
אליהו הנביא ? " 
" אין לי מושג מי נהג בה . 
כשאני התנגשתי בה היא הייתה ריקה , כמו כל המכוניות האחרות מסביב . 
רב - נגד צרפתי מעולם לא איבד את שלוותו , לפחות לא כלפי חוץ , במהלך חקירה . 
היכולת לשלוט בעצמו לאורך זמן , גם כשהיה ברור לו שהחשוד מנסה להוליך אותו שולל , הקנתה לו מוניטין של אחד החוקרים היעילים ביותר במחוז תל - אביב . 
עתה , לראשונה זה זמן רב , חש כי סבלנותו הולכת ופוקעת . 
הוא מנה בראשו באיטיות עד חמישים – שיטה בדוקה לבלימת התפרצויות – ופנה אל גלמן בטון מאופק : " מר גלמן , אני חוזר על שאלתי : איפה בדיוק קרתה התאונה ? " 
גלמן הביט בו ארוכות , כמתלבט בינו לבין עצמו , אחר כך אמר : " אתה בעצמך הרי יודע את התשובה , אבל אם אתה מתעקש , אני אענה . 
אז תקשיב טוב , ובזה בבקשה נסיים את העניין : התאונה הייתה בחניון התת - קרקעי של מרכז עזריאלי בתל - אביב . 
ליתר דיוק , בקומה מינוס שתיים . 
המילים נעתקו מפיו של צרפתי . 
תחושת העליונות שלו , שאפשרה לו תמיד לחשב מבעוד מועד את צעדיו הבאים במהלכן של חקירות , התערערה . 
מצד אחד , קשה להעלות על הדעת שגלמן אלתר את תשובתו המפתיעה . 
סביר יותר להניח ששיער מלכתחילה לשם מה הוזמן לחקירה , כך שיכול להכין את עצמו מראש . 
אבל קיימת גם האפשרות שגלמן דובר אמת . 
" אתה יודע מה ? " אמר צרפתי , " ספר לי בבקשה במילים שלך מה בדיוק קרה . 
" בסדר . 
שיהיה . 
אני אספר לך הכול מההתחלה ועד הסוף , ובזה נסיים . 
נענה לו גלמן . 
" אתה תרשום , ואני אחתום לך אחר כך על הכול בעיניים עצומות . 
צרפתי ישב קפוא במקומו , מסרב עדיין להשלים עם המפלה . 
אם גלמן אמנם לא קשור בתאונה הקטלנית , אין טעם להמשיך בעימות הזה , אבל אם יתברר שההיפך הוא הנכון , עדות השקר שלו עשויה להיות לתועלת . 
פניו לא הסגירו את מחשבותיו כשאחז בעט והחל לרשום . 
גלמן דיבר בקצב של הכתבה : " כשנכנסתי לחניון טלפנו אליי מהמשרד כי עסקה גדולה שעליה עבדנו כמה חודשים התבטלה . 
הייתי מה - זה - מעוצבן . 
חוץ מזה גם לא מצאתי מקום חניה פנוי והייתי נורא לחוץ בזמן . 
הסתובבתי והסתובבתי , כולי עצבים . 
אחר כמה דקות ראיתי סוף - סוף מכונית יוצאת . 
התקרבתי במהירות למקום שהתפנה כדי שלא יקדים אותי מישהו אחר . 
בדיוק באותו רגע שוב צלצל הטלפון הסלולרי שלי . 
חיפשתי עם היד את המכשיר . 
הייתי בטוח שהוא מונח על המושב לידי , אבל לא מצאתי אותו . 
הסתכלתי לרגע על המושב – וזבנג , התנגשתי במיצובישי מסחרית שחנתה מצד ימין . 
ראיתי שאין אף אחד בסביבה והסתלקתי משם מהר . 
אמרתי לך כבר שנמאס לי להיות פראייר , והאמת , הנזק שנגרם לסובארו שלי היה גדול יותר מהנזק של המיצובישי . 
הוא השתתק , בחן מזווית העין את תגובתו של צרפתי והמשיך בטון מתגרה : " אם הייתם מזדרזים קצת יותר , יכולתם אולי להדביק לי שתי עבירות : שימוש בטלפון סלולרי תוך כדי נסיעה ואי - דיווח על תאונה . 
אבל עד שתעמידו אותי לדין על הסעיפים האלה , כבר תחול עליהם התיישנות . 
אתה רואה , לא הסתרתי שום דבר . 
סיפרתי לך הכול . 
ועכשיו , אם לא אכפת לך , אני אגיד לך יפה שלום ואסתלק מכאן . 
צרפתי , המום עדיין , הושיט לו את העט . 
" תקרא בבקשה את מה שכתבתי ותחתום , " אמר ברשמיות מוגזמת , " אני מודה לך על שיתוף הפעולה . 
אם נזדקק לך בעתיד , ניצור איתך קשר . 
גלמן נטל את העט , סלסל את חתימתו בשולי הדף מבלי שטרח לקרוא את נוסח העדות , לבש את מעיל הגשם ופסע אל עבר הדלת מבלי להביט אחורה . 
* * * 
פקד נעמי ליבר , ראש הצח"ם , האזינה בדריכות לדיווח של צרפתי , מחפשת לשווא נקודות תורפה בעדות שגבה זה עתה . 
" צר לי לאכזב אותך , סמי , " אמרה מהורהרת , " אבל אני מתרשמת שהבן - אדם דיבר אמת . 
" אני עדיין לא לגמרי בטוח , " השיב צרפתי בקול רפה , " האיש נראה לי חלקלק מדי . 
היה לו מספיק זמן לתפור סיפור עמיד . 
" גם אם אתה צודק , אין לנו אפילו צל של ראיה נגדו . 
אילו לפחות היינו מצליחים לאתר את הסובארו שלו , היינו אולי מגלים משהו – וגם זה בספק גדול . 
צרפתי עלעל בדפי העדות . 
" החסרתי פרט חשוב , " אמר , " התאונה של גלמן קרתה , על - פי עדותו , יום אחרי התאונה שלנו . 
הסמיכות הזאת נראית לי חשודה . 
הקצינה עשתה תנועת ביטול בידה . 
" זאת דווקא נקודה לזכותו של האיש שלך . 
אם הוא באמת האדם שאנחנו מחפשים , הוא היה ממציא תאריך רחוק יותר כדי להסיר את החשד . 
סמל אורי שקד , הצלע השלישית של הצח"ם המתוסכל , שהיה שקוע , כדרכו בישיבות הצוות , ביצירת שרשראות של מהדקים , לפת לרגע את זרועו של צרפתי . 
" רגע , דווקא התאריך הזה יכול להציל אותנו , " אמר , בולע כמו תמיד חצאי מילים , " תנו לי לבדוק במאגר המידע של חברות הביטוח אם באותו יום או יום - יומיים אחר כך הגיש מישהו תביעה על נזק שנגרם למיצובישי שלו בתאונת פגע וברח בחניון של קניון עזריאלי . 
אם באמת נמצא תביעה כזאת , לא יהיה מנוס מהמסקנה שהאיש לא עבד עלינו . 
אז אולי נוכל להגיד שבגלל הנסיבות המיוחדות , כמו שאומרים בבתי - המשפט , אנחנו נאלצים לסגור את התיק הזה . 
פקד ליבר הנידה את ראשה מצד אל צד . 
" דווקא בגלל הנסיבות המיוחדות האלה , " אמרה , " אין סיכוי שניצב אלעד יסכים לסגירת התיק . 
רק השבוע נודע לי שאחיו הצעיר נהרג לפני שלוש שנים בתאונת פגע וברח . 
מאז הוא נעול על הנושא הזה . 
21 
הזעם הפריח סומק בלחייו הנפולות של רב - ניצב אשרוב . 
ידיו , רועדות מעט , לפתו בחוזקה את קצות לוח השולחן כדי לייצב את עצמו בעודו רוכן קדימה . 
" אני מתפלא עליך , אדוני השר , " אמר בקול סדוק , " מי כמוך מכיר את סולם הפיקוד של המשטרה . 
אתה עצמך הרי היית חלק מהמערכת הזאת במשך יותר מעשרים שנה . 
הרשה לי להזכיר לך שבראש הסולם הזה עומד המפכ"ל – ולפי שעה זה עדיין אני – והשר לביטחון פנים , עם כל הכבוד , אינו נמצא שם בכלל . 
" אני לא מבין על מה כל הרעש הזה . 
מה קרה בסך הכול ? " השיב דוקטור אלמוג מעברה השני של המכתבה הרחבה , " יעל ביקשה לשוחח איתי , ובמצבה הקשה לא יכולתי לסרב לה . 
חוץ מזה , כפי שאתה עצמך יודע , היא לא רק אלמנתו של בנצי שהיה ידיד שלי . 
אני מכיר אותה כבר הרבה שנים ובתקופה מסוימת אפילו עבדנו יחד . 
אז תגיד אתה , יכולתי להגיד לה לא ? " 
ניצב אשרוב התנשם בכבדות . 
לפגישה השבועית עם השר הגיע היישר מטיפול כימי בבית - החולים איכילוב . 
הוא התקשה לעבור בכוחות עצמו את המרחק הקצר בין שער בית - החולים למכוניתו , אך דחה בתוקף את זרועו של נהגו האישי שביקש לתמוך בו . 
" עוד מעט גם תציעו לי לקחת פיליפינית , " פלט בחיוך מריר ופסע בצעדים כבדים אל עבר הרחוב ההומה . 
שוטר שנקרה בדרכו הצדיע לו ביראת כבוד . 
המפכ"ל התמתח ובתנועה חדה קירב את יד ימינו אל שולי המצחייה , כאילו ניצב על מגרש מסדרים . 
" גם אני הייתי מיודד עם בנצי , ולא פעם התארחנו זה אצל זה . 
פקד יעל שמיר , " אשרוב הקפיד להגות ברשמיות את דרגתה , " יודעת שהיא תמצא אצלי תמיד דלת פתוחה . 
אני המפקד שלה , לכן הייתה חייבת לפנות אליי עם הבעיות שלה . 
" לא התכוונתי , חלילה , לפגוע בסמכותך , " השיב אלמוג בטון מרגיע , " לא עלה בדעתי שתעשה מזה עניין גדול כזה . 
בסך הכול נתתי לה לשפוך קצת את הלב וחסכתי לך את הטרחה הזאת . 
גם ככה , גדעון , אתה בקושי חי ... " בשבריר השנייה שהמילים יצאו מפיו תפס שזו הייתה פליטת פה אומללה . 
הוא השתתק , בחן את תגובתו של אשרוב , וכשזו לא באה מלמל : " תסלח לי , גדעון . 
אמרתי שטות . 
המפכ"ל נפנף ביד רפה ואמר בשלווה : " עזוב , שנינו הרי יודעים את האמת . 
בלשכה המרווחת השתררה דממה מעיקה . 
שלמה גסטון , ראש המטה המבצעי של השר , שישב , כדרכו בפגישות אלה , בצדה השמאלי של המכתבה , שרבט צורות גיאומטריות בבלוק הכתיבה הצהוב שהיה מונח לפניו . 
לרגע חשב לומר משהו לא מחייב , איזו הערה קלילה , כדי להפיג את המתיחות . 
הוא כבר עשה זאת לא פעם בהצלחה , אבל קוצר - הרוח שגילה הבוס שלו בימים האחרונים לא נראה לו כרקע מתאים להתבדחויות . 
הייתה לו תחושה ברורה שמשהו בעל משמעות מציק לאלמוג , מעבר לנושאים הקשורים בעבודה השוטפת של המשרד לביטחון פנים , והוא לא אהב להיות שרוי באפילה . 
זה פשוט לא התאים לאופיו . 
הוא חייב להיות תמיד במרכז העניינים , לדעת מה נעשה בחדרי חדרים . 
כך גם הגיע למשרה הנוכחית שלו , לאחר שהקריירה שלו במדים הכחולים עמדה בפני סיום . 
מי כמוהו ידע ש " המטה המבצעי " שלו חסר משמעות מבחינתו של השר . 
אלמוג נזקק לשירותיו רק לצורך אחד – לספק לו מידע פנימי על המתרחש בשורות המשטרה . 
הוא עצמו אמר לו פעם ברגע של גילוי לב : " אתה , שלמה , העיניים והאוזניים שלי . 
בלי המידע שלך אני לא הרבה יותר מאשר בובה תקועה בכורסת עור מרופדת . 
השר , כך התרשם , לא ייחס חשיבות רבה לרמזים הברורים של יעל , שבעלה לא נהרג בתאונת דרכים , אלא חוסל . 
מותו של ניצב שמיר הטריד אותו רק מהיבט אחד : הוא טרף את הקלפים בכל הקשור למינויו של מפכ"ל חדש , והשעה דוחקת . 
לכן התקשה להבין מדוע אלמוג אינו מגיע להחלטה מיידית באשר למינוי , ומה בעצם אכפת לו כל - כך אם המפקד הזמני החדש של מחוז תל - אביב , שלכל הדעות ראוי לכהן כמפכ"ל הבא , מתעסק עם מה שאלמוג מגדיר כ " אלטע זאכען " ? 
מעניין לראות , אמר לעצמו גסטון , איך יגלוש השר בהמשך השיחה מן ההתעסקות בפגישה עם האלמנה הנוצצת לעניין פתיחת התיקים של אלעד . 
קולו העייף של רב - ניצב אשרוב ניתק את חוט המחשבה של גסטון . 
" צדקת , אדוני השר . 
בשיחות ביניהם שלא בפני אנשים מן החוץ , נהג אשרוב לפנות אליו בשמו הפרטי . 
עתה חרג ממנהגו ועשה זאת בנימה סרקסטית , " אני באמת בקושי חי , וגרוע מכך - אני לא יודע לכמה זמן . 
הרשה לי להזכיר לך שרציתי להגיש את התפטרותי מיד כשנודע לי על המחלה , ואתה ביקשת שאשאר עד שתסדיר את סבב התפקידים בפיקוד הבכיר כדי למנוע גל נוסף של זעזועים . 
לרוע המזל , מותו של בנצי שיבש את התוכנית שלך ... " אשרוב השתתק לרגע ונשם בכבדות . 
הפגישה הזאת סחטה את שארית כוחותיו . 
" שמעון , בוא לא נלך סחור - סחור , אנחנו הרי מכירים זה את זה כמו את כף היד שלנו , " המשיך המפכ"ל בקול רגוע יותר וזרק מבט לעברו של ראש המטה המבצעי . 
זה נותר לשבת במקומו בפנים קפואות , ממשיך לשרבט צורות גיאומטריות . 
השר , שלא נעלם ממנו כי אשרוב פנה אליו לראשונה בפגישה זו בשמו הפרטי , פנה אל גסטון : " שלמה , אם לא אכפת לך , את השיחה הזאת אני מעדיף לנהל בארבע עיניים . 
" זה בסדר , אדוני , " אמר גסטון ברשמיות וקם ממקומו , " לא חסרה לי עבודה . 
הוא תלש את הדף המשורבט מבלוק הכתיבה , מולל אותו בידו והשליכו אל תוך סל הניירות שניצב בסמוך לו . 
" אני אבקש מהמזנון לשלוח לכם תה . 
אתה שותה אותו עם שני סוכרזית . 
נכון , גדעון ? " הוא פנה אל הדלת מבלי להמתין למענה ויצא מהחדר . 
המפכ"ל המתין עד ששמע את הדלת נסגרת מאחוריו ואז אמר : " שמעון , אתה עצמך הרי יודע שגבי אלעד הוא האדם המתאים ביותר לשבת על הכיסא שלי . 
הוא מקצוען אלף - אלף , קצין כריזמטי , בעל חוש מפותח ליחסי ציבור ומה שחשוב לא פחות , אדם ללא רבב . 
מילא , כששמיר היה עדיין בחיים , היה מקום להתמודדות . 
אבל עכשיו , במצב הנוכחי , כל המועמדים האפשריים לא מגיעים לקרסוליו . 
הוא נדם לרגע , ממתין לתגובה , וכשזו לא באה שב לדבר . 
" תגיד לי שמעון , אחת ולתמיד ובמלוא הפתיחות , מה יש לך בעצם נגד גבי ? 
אני מבין שאתה לא אוהב את העניין הזה של פתיחת תיקים ישנים . 
אם תשאל אותי , גם אני לא מתלהב מזה . 
אבל לכל אחד מאיתנו יש קפריזות משלו . 
אם להיות כנים לגמרי , השיטה הזאת שלו אפילו הוכיחה את עצמה במחוז הדרומי אחרי שאלעד קיבל את הפיקוד שם . 
הם הצליחו לפענח כמה תיקים , ביניהם גם אחד על רצח , שנחשבו מזמן לסחורה מתה . 
" תסלח לי , גדעון , " נכנס השר לדבריו , " אתה לא צריך לספר לי על הקריירה המפוארת של אלעד . 
דאגתי להכין שיעורי - בית . 
חוץ מזה , אל תשכח שאני מכיר אותו מקרוב . 
עבדנו יחד זמן מסוים . 
אני הייתי המפקד הישיר שלו ועקבתי אחרי שיטות העבודה שלו . 
אומר לך את המסקנות שלי בקיצור נמרץ : כל ההתנהלות שלו אינה לרוחי . 
העניין הזה עם התיקים הישנים הוא רק סימפטום . 
התעניינת קודם בשיחה שלי עם יעל שמיר . 
אז , בבקשה , תן לי לספר לך מה היא אמרה . 
אולי זה יעזור לך להבין את ההתנגדות שלי למינוי של אלעד . 
רק ממנה נודע לי שבימים האחרונים התעורר חשד במחוז תל - אביב שהמוות של בנצי לא היה תוצאה של תאונת דרכים רגילה . 
הם לא שוללים את האפשרות שמישהו חיבל במכונית שלו ושהמישהו הזה פעל בשליחותה של אחת ממשפחות הפשע ... " 
" אז איך זה מתקשר עם אלעד ? " תמה המפכ"ל . 
" טוב ששאלת , " גיחך דוקטור אלמוג בארשת של ניצחון , " תאר לעצמך איזו סערה תתעורר אם הסיפור הזה יודלף לתקשורת , ואצלנו , כידוע לך , אין סודות לאורך זמן . 
אני כבר יכול לראות את הכותרות הענקיות ואת התמונות הגדולות של שנינו כאחראים למחדל נורא בעמודים הראשונים . 
אשרוב משך בכתפיו . 
" לי זה כבר לא משנה , " מלמל . 
" אבל לי זה כן משנה , ובראש וראשונה אני דואג לשמה הטוב של משטרת ישראל . 
" עדיין לא קיבלתי תשובה לשאלה הבסיסית שלי : איך זה קשור לניצב גבי אלעד ? " 
" אלעד הוא עכשיו המפקד בפועל של מחוז תל - אביב , ומה הוא עושה שם בעניין הזה ? 
במקום 
לתת עדיפות עליונה לחקירה הזאת , שתשתק – לפחות זמנית – את כל משפחות הפשע באזור , הוא מקים צח " מים עלובים של שלושה אנשים – ותסלח לי על הביטוי – שמגרדים את הביצים . 
בשביל להתעסק באלטע זאכען שלו אף פעם אין לו מחסור בכוח - אדם . 
אתה רוצה דוגמאות ? " השר הידק את משקפיו אל שורש האף , פתח את אחת המגירות במכתבה , הוציא מתוכה פתק והחל מעיין בו . 
" ובכן , תשמע . 
דוגמה אחת : במקום להתמודד עם העלייה התלולה במספר תאונות הדרכים הקטלניות , הושיבו שלושה חוקרים מנוסים לחקור תאונת פגע וברח מלפני חמש שנים , כשאין להם אפילו קצה חוט . 
שמעתי תלונות שהם מזמינים לחקירה אנשים רק משום שלפני כך וכך שנים הייתה להם סובארו לבנה והתגוררו אז קרוב למקום התאונה . 
השר העווה את פניו , " באמת שיקול - דעת מקצועי של מועמד ראוי למפכ " לות . 
אשרוב חש סחרחורת חזקה ונשך את שפתיו . 
השר , מעודד משתיקתו של המפכ"ל , המשיך בטון בוטח : " דוגמה מספר שתיים : צוות חקירה מיוחד חוקר על - פי הוראתו של המועמד המבריק שלך , פרשת שוחד עלובה מלפני שש שנים . 
מישהו טען אז שבעלי קרקע חקלאית באזור חולון – בת - ים נתנו שוחד של מאתיים וחמישים אלף שקל לחבר בוועדת בניין ערים המחוזית כדי שיתמוך בבקשתם להפשיר את האדמות לבנייה . 
אתה יודע למה סגרו אז את התיק ? 
משום שהמתלונן , סוחר קרקעות , נפטר בינתיים , והחקירה לא העלתה שום ראיות משמעותיות . 
אז מה חושב לעצמו אלעד ? 
שעכשיו , אחרי שכבר עבר כל - כך הרבה זמן , יגלו פתאום מה שלא התגלה עד עכשיו ? 
ועל מה כל הרעש ? 
על מאתיים וחמישים אלף שקלים עלובים . 
שיחקור קודם את השחיתויות הגדולות של מיליוני דולרים . 
" אני רואה שבאמת הכנת שיעורי - בית , " אמר המפכ"ל , " אבל לא הצלחת לשכנע אותי . 
אני עדיין מחזיק בדעה שגבי אלעד הוא המועמד המתאים ביותר . 
אם תעלה שמות אחרים , קרוב לוודאי שתמצא אצלם פגמים משמעותיים יותר . 
אבל מה אני יכול לעשות ? 
אתה הוא המחליט בסופו של דבר . 
אני , מכל מקום , לא אתמוך בשום מועמד אחר . 
הוא קם ממקומו בכבדות , נתמך במסעד הכיסא , והתעלם מידו המושטת של השר . 
בדרכו למעלית חלף רב - ניצב אשרוב על פני חדרו של גסטון . 
הדלת הייתה פתוחה . 
" ולמלשינים אל תהי תקווה , " פלט מבלי להתעכב . 
ראש המטה המבצעי הביט בו בפנים חתומות . 
22 
החיפושים אחר נסים שם - טוב , שטביעות האצבעות שלו נמצאה בכפפת הפלסטיק הזרוקה במגרש ביהודה הלוי , לא נשאו פרי . 
שוטרים סמויים ארבו לו ימים ולילות ליד בתי הוריו וגרושתו , עקבו אחריהם ללא לאות וצותתו לשיחות הטלפון שלהם . 
הטלפון הסלולרי שלו נדם כליל מאז היעלמו . 
חוקרת נוער חייכנית ביקרה בבית - הספר שבו למד בנו הבכור של שם - טוב , ובנוכחות המנהלת ניסתה לדובב אותו . 
" לא ראיתי את אבא המון זמן . 
בכלל לא אכפת לו ממה שקורה לנו , " ייבב הילד בן השבע , והשוטרת המנוסה השתכנעה שדיבר אמת . 
אנשי היחידה המרכזית ששולבה במבצע החיפושים , נפגשו עם כל מי שעשוי היה להכיר את שם - טוב והבטיחו תגמול נדיב על מידע שיביא למעצרו . 
מדי פעם חזרו החוקרים מעודדים מפגישות אלה , אך כשנבדקו פיסות המידע התברר עד מהרה כי הן חסרות שחר . 
" קשה להאמין שבן - אדם יכול להיעלם סתם ככה בארץ הקטנה הזאת , " העיר סגן - ניצב עמי גולן באוזני אנשיו בצח"ם באחת מישיבות הבוקר שלהם . 
" מי יודע , אולי הקליינט שלנו בכלל כבר לא נמצא בארץ , " הציע סגנו פקד צדוק רביב . 
" בדקתי כבר את האפשרות הזאת , " אמר רב - סמל אלי סגל , " ברשימות של ביקורת הגבולות בנמלי התעופה ובתחנות המעבר היבשתיות מופיע אמנם נסים שם - טוב , שיצא מהארץ יומיים לאחר התאונה . 
אבל מדובר באדם אחר . 
וידאתי את זה באופן חד - משמעי . 
פקד רביב שלח אליו חיוך סלחני . 
" זה עדיין לא אומר שום דבר . 
אתה עצמך הרי יודע כמה קל להשיג דרכון מזויף . 
זה לוקח בסך הכול כמה שעות ועולה רק כמה מאות דולרים . 
סגל לא ויתר עדיין . 
" תיאורטית זה נכון , " אמר , " אבל מדוע הוא בכלל היה צריך לברוח ? 
הוא בוודאי האמין שעשה עבודה נקייה . 
כולם הרי היו משוכנעים מההתחלה שזאת הייתה תאונת דרכים . 
במעריב אפילו פורסמה ידיעה על כך . 
" העניין לא פשוט כל - כך , " קטע גולן את חילופי הדברים בין פקודיו , " בואו נכניס קצת סדר בעניינים : נקודת - המוצא שלנו בפרשה המשונה הזאת היא ששם - טוב לא פעל על דעת עצמו . 
תחשבו רגע ותגידו לי אתם : איזה עניין יכול היה להיות לפושע העלוב הזה עם מפקד מחוז תל - אביב ? 
בעל הדרגה הגבוהה ביותר שהתעסק איתו אי - פעם היה בקושי רב - סמל . 
חוץ מזה , מהרקורד המרשים שלו משתמע ששם - טוב התפרנס בעיקר מביצוע עבודות מלוכלכות על - פי הזמנה . 
הוא כנראה לא היה בררן גדול בדברים האלה . 
מי ששילם בסדר , נחשב אצלו לקליינט רצוי . 
לכן סביר מאוד להניח שגם את העבודה המוזרה הזאת הזמין אצלו מישהו – אבל לשם מה ? 
זוהי שאלת - המפתח בכל הפרשה הזאת , ולזה עוד אין לנו אפילו שמץ של פיתרון ... " הוא העביר מבט על פני שני האנשים שישבו מולו בארשת משועממת וראה שסגל מחפה בכף - ידו על פיהוק בלתי נשלט . 
" ועכשיו , אחרי שהבהרנו לעצמנו קצת את התמונה , " המשיך בטון מהורהר , כאילו מדבר אל עצמו , " אני חוזר לשאלה של סגל : מדוע הוא בכלל היה צריך לברוח ? " 
" תרשה לי להציע תשובה אפשרית , " נכנס רביב לדבריו , " שם - טוב לא היה צריך לברוח . 
לאורך הקריירה המפוקפקת שלו הוא כבר עשה דברים הרבה יותר גרועים – ולא נעלם אחר כך . 
אבל מתקבל על הדעת כי מי ששלח אותו לחתוך את הצינורית לא רצה לקחת את הסיכון ששם - טוב יפתח את הפה . 
הוא הרי היחיד שיכול לשפוך אור על הפרשה המוזרה הזאת . 
" אתה מתכוון לומר שמזמין העבודה אולי הבריח אותו לחו " ל ? " שאל סגל . 
רביב גיחך . 
" אפשר להניח שהוא פתר את הבעיה בצורה הרבה יותר פשוטה ... " 
גולן לא נתן לו לסיים דבריו . 
" רביב צודק , " פנה אל סגל , " תבדוק עוד הבוקר במכון הפתולוגי אם הגיעה אליהם מאז התאונה של ניצב שמיר גופה לא מזוהה של גבר . 
בכל מקרה , כדי לחסוך זמן , קח איתך תמונה של שם - טוב . 
" אני במקומך לא הייתי מפתח ציפיות גדולות בכיוון הזה , " מיהר רביב לצנן את התלהבותו של ראש הצח"ם . 
" אם התיאוריה שלי אמנם נכונה , מוטב לחפש את שרידי הגופה בחולות ראשון - לציון למשל . 
אם הכוונה הייתה להעלים ראיות , מזמין העבודה נראה לי מתוחכם מדי מכדי לעשות רק חצי עבודה . 
סגן - ניצב גולן הניף את ידו . 
" עד כאן , רבותיי , " אמר בטון ענייני , " אנחנו מאבדים זמן יקר בפטפוטים . 
במחשבה שנייה , אני מאמין ששם - טוב עדיין בחיים . 
לא נראה לי שהעניין חמור עד כדי כך שילכו וירצחו אותו . 
אבל לך תדע , בעבודה שלנו תמיד יש הפתעות . 
" אני מציע , " הרים סגל את קולו כדי למשוך את תשומת - לבו של גולן , " אני מציע , " חזר ואמר לאחר שראש הצח"ם הפנה את מבטו אליו , " שבכל זאת אקפוץ עכשיו למכון הפתולוגי . 
איך אמרת לנו ? 
' אל תשאירו אפילו אבן אחת לא הפוכה . 
" 
גולן הסתפק בהנהון עייף . 
סגל נטל לידיו את תיק הקרטון שהיה מונח על השולחן , שלף מתוכו את תצלומו של נסים שם - טוב ותחב אותו לכיס החולצה . 
" לפחות אחד מאיתנו יעשה היום משהו פרודוקטיבי , " זרק רביב לראש הצח"ם לאחר שסגל סגר מאחוריו את הדלת . 
" שמע רביב , גם אתה יכול לעשות משהו פרודוקטיבי , " אמר גולן , " שב על התיק של רובי גבאי ותראה מה אפשר לעשות כדי לאלץ אותו לפתוח את הפה . 
עד שנצליח לשים את היד על שם - טוב , הבן - זונה הזה הוא היחיד שיכול לעזור לנו . 
חסר רק שגם הוא ייעלם לנו עכשיו ... " 
" כמו שאני מכיר אותו , ותאמין לי שאני מכיר אותו לא רע ... עבדנו כמה שנים יחד ... אם נמצא את הגופה של שם - טוב , יהיה קל יותר לדובב אותה מאשר את גבאי . 
* * * 
בישיבת בוקר אחרת שנערכה אותה שעה בחדר דחוס ומחומם עד מחנק באגף התנועה , לא שררה אווירה אופטימית יותר . 
סמל אורי שקד , החבר הזוטר של צוות החקירה המיוחד לעניין התאונה הקטלנית , מצא את מבוקשו לאחר יומיים של נבירה במצבורי תיקים ישנים של חברות הביטוח , שנשלפו למענו מן הארכיונים . 
" אני חושב שחטפתי דלקת מכל האבק הזה , " פתח את הדיווח שלו ושפשף אגב כך את עיניו בממחטת נייר . 
" אם אתה סובל כל - כך , כדאי אולי שתיגש לרופא עיניים , " עקצה אותו נעמי , " אבל רצוי שזה יהיה אחרי שעות העבודה . 
" בסדר , בסדר , אמשיך לסבול בשקט , " שקד פלט אנחה מעושה , " טוב , לעניין . 
צר לי לבשר לכם שהגלמן הזה דיבר אמת . 
בחברת הביטוח ' עוז' מצאתי תביעה של בעל מכונית מיצובישי , שהוגשה בדיוק בתאריך שציין גלמן . 
המכונית שלו חנתה בקניון של מרכז עזריאלי . 
מכונית אחרת התנגשה בה , כנראה תוך כדי ניסיון לחנות לידה , וגרמה לה נזקים קשים . 
הנהג הפוגע הסתלק מהמקום מבלי להשאיר את הפרטים האישיים . 
עשיתי גם השוואה בין הנתונים בדוח של השמאי לבין מה שסיפר גלמן על הנזקים שנגרמו לסובארו שלו . 
הכול מתאים בול . 
" אני מהרגע הראשון האמנתי לו , " אמרה נעמי , " אבל בכל זאת היינו חייבים לעשות את הבדיקה הזאת . 
היא פנתה אל שקד בנימה מפייסת : " תודה , אורי . 
עשית עבודה טובה . 
שקד קיבל את המחמאה הלא צפויה בשמחה ובחיוך נבוך כשל ילד . 
" אז מה עושים עכשיו ? " שאל רב - נגד צרפתי , " אני חושב שהגיע הזמן לסגור את התיק הזה אחת ולתמיד . 
אנחנו יכולים לומר בלב שלם שמיצינו את כל האפשרויות . 
פקד ליבר פלטה אנחה כבדה . 
" אני יותר מאשר מסכימה איתך , סמי . 
אבל ניצב אלעד , בגלל הטרגדיה האישית שלו , לא יסתפק בכך . 
כל מי שמכיר אותו שמע אותו חוזר ומדבר על האח המבריק שלו , שנהרג בתאונת פגע וברח והשאיר אחריו אלמנה ושני ילדים קטנים . 
מישהו מאגף התנועה בבאר - שבע שסיפרתי לו על התיק הזה , הציע לי להמשיך לחקור גם אם אנחנו יודעים שהסיכויים לגלות משהו שואפים לאפס . 
אלעד , כך הוא טוען , פשוט אובססיבי בעניין הזה . 
" אז מה בכל זאת עושים ? " חזר ושאל צרפתי . 
" מרחיבים את המעגל , " השיבה ראש הצח"ם , " עכשיו נתחיל לחקור גם בעלי סובארו שגרו אז במרחק גדול יותר ממקום התאונה . 
" נשארו לי עוד שלוש שנים עד הפרישה שלי , " גיחך צרפתי , " אני מקווה שעד אז נסיים את החקירה הזאת . 
לא הייתי רוצה להשאיר לכם את כל העבודה . 
שקד טפח על כתפו . 
" זה בסדר , סמי . 
לי נשארו עוד יותר מעשרים שנה . 
23 
סגן - ניצב גולן הציץ בשעונו , קירב אותו אל עיניו של רובי גבאי והצביע על לוח המחוגים . 
" תראה , רובי , " פנה אליו בטון ידידותי מעושה , " השעה כבר כמעט חמש . 
אנחנו לא יכולים להחזיק אותך כאן יותר מעשרים וארבע שעות בלי להוציא פקודת מעצר . 
עשרים ושתיים שעות כבר עברו , אז הגיע הזמן שתחליט מה עושים הלאה . 
גבאי לא מיהר להשיב . 
הוא שלף סיגריה מתוך החפיסה שהייתה מונחת לפניו , הצית אותה באיטיות מופגנת , ולאחר שנטל נשימה עמוקה נשף את העשן לעבר גולן . 
ראש הצח"ם העווה את פניו , אך לא אמר דבר . 
" אז מה עושים , רובי ? " חזר על שאלתו . 
גבאי צחקק . 
" אני אגיד לך מה עושים : אומרים לי יפה שלום , מבקשים סליחה שגזלתם את הזמן היקר שלי , מלווים אותי לדלת – וביי ביי . 
" קיימת עוד אפשרות : אני שם עליך אזיקים , מביא אותך לבית - המשפט . 
עכשיו צפוף שם מאוד , כך שתיתקל בוודאי בכמה ידידים . 
אנחנו נעלה אל שופט המעצרים התורן ואני אבקש לעצור אותך לשבעה ימים להמשך החקירה . 
קשה לי להאמין שכבוד השופט לא ייעתר לבקשתי אחרי שאציג לו כמה ראיות מעניינות . 
אז מה דעתך , רובי ? " 
גבאי עישן בניחותא . 
" אל תנסה למכור לי סיפורים כאלה , " סינן בעוד הסיגריה נעוצה בזווית הפה . 
" תאמין לי , השתמשתי בכל ההפחדות האלה מאות פעמים ועשיתי את זה בצורה הרבה יותר משכנעת . 
הראיה היחידה שיש לכם היא שנסעתי ביום מסוים בכביש , 6 אבל את זה עשו באותו יום עוד כמה אלפי נהגים . 
אז מה , תעצור את כולם לחקירה ? 
אתה יודע מה , כמו שאני מכיר את משטרת ישראל – ואני מכיר אתכם טוב - טוב – אתם בהחלט מסוגלים לזה . 
סגן - ניצב גולן חש שסבלנותו הולכת ופוקעת במהירות . 
הדו - שיח הזה , בשינויים קלים בלבד , נמשך מאז שגבאי נלקח במפתיע מביתו והובא למשטרת מסובים . 
תחנת המשטרה הזאת נבחרה בשל ריחוקה מהמרכז הסואן , בהנחה שכך יהיה קל יותר להסתיר את דבר המעצר . 
זאת הייתה גם הסיבה ששני השוטרים שנשלחו לעצור אותו לא לבשו מדים והמכונית שלהם נשאה לוחיות רישוי אזרחיות . 
הם כבלו אותו באזיקים רק לאחר שהמכונית התרחקה מאזור מגוריו . 
החקירה התנהלה ברציפות שעות ארוכות . 
שלושת אנשי הצח"ם החליפו זה את זה – אחד מולו ושניים שצפו בנעשה , כפי שהוקרן על מרקע טלוויזיה בחדר סמוך . 
ראש הצח"ם שילב את אצבעותיו מתחת ללוח השולחן , מתקשה יותר ויותר לשמר את קור - הרוח שהפגין עד כה בנחישות . 
לכן גם נמנע מלפגוש את עיניו של גבאי ששידרו תחושת עליונות וזלזול . 
הוא ידע כי גבאי , שבשעתו נודע כחוקר מתוחכם , מנסה לקרוא את מחשבותיו כדי להימצא כל העת לפחות צעד אחד לפניו . 
גבאי , מעודד משתיקתו המתמשכת של גולן , שילב את זרועותיו על חזהו . 
" נו , קדימה . 
אמרת שיש לך ראיות נגדי – בוא נשמע אותן . 
הבן - זונה כנראה יודע שאין לנו שום דבר בידיים , חשב גולן , ובעצם זאת לא חוכמה גדולה , ניחם את עצמו . 
" נו , אז למה אנחנו מחכים ? " האיץ בו גבאי , " אם יש לכם משהו , שים את הקלפים על השולחן . 
אני הייתי תמיד בעד משחק הוגן . 
גולן יישר את משקפיו , הסיט את הכיפה הסרוגה למרכז הקרקפת . 
מבטו המשועשע של גבאי שעקב בדריכות אחר תנועותיו , החריף את תחושת האי - נוחות שלו . 
כשכבר התכונן לשנות , מחוסר ברירה , את הטקטיקה שלו , צץ רעיון במוחו של גולן . 
לא גאוני במיוחד , הודה בינו לבין עצמו , גם לא מקורי , אבל השתיקה הארוכה שלי גרועה יותר . 
היא מבהירה לו איפה אנחנו בעצם עומדים . 
הוא נעץ את עיניו בגבאי . 
" ממך , רובי , הייתי מצפה לעבודה נקייה יותר , " פנה אליו בקול רך , " אבל אם גם מוח מבריק כמוך משאיר עקבות אחריו , כנראה שבאמת אין פשע מושלם . 
הוא הפסיק לדבר , התרווח בכורסה המשרדית שלו ושלח חיוך רחב אל מעבר לשולחן . 
פניו של גבאי נותרו קפואות , אך משהו בשפת הגוף שלו שידר מצוקה . 
" אני יודע שאין לכם שום דבר נגדי מפני שלא עשיתי שום דבר , " אמר באדישות מעושה , " אבל אתה הרי חייב להוכיח את עצמך , אחרת תישאר תקוע לתמיד עם דרגת הסגן - ניצב שלך . 
אז חיפשת לך שעיר לעזאזל – מישהו שהיה מסוכסך עם מפקד המחוז המנוח – כדי להפיל עליו את התיק . 
ומה מצאת ? 
נזכרת ברובי גבאי ששמיר כאילו הרס את הקריירה שלו . 
אבל כאן אתה ממש טועה . 
לא הייתה לי שום סיבה לחסל אותו . 
אם כבר , כמו שאמרתי לכם , הייתי צריך להודות לו , לשלוח לו זר פרחים עם בונבוניירה ואולי גם לצרף בקבוק ויסקי טוב . 
הוא השתתק ובחן מזווית עינו את תגובתו של גולן . 
גבאי קם ממקומו . 
" טוב . 
אז אם אין לך יותר מה להגיד לי , תחזיר לי את החפצים שלי ותן לי להסתלק מכאן . 
אם תחליט להביא אותי הנה פעם נוספת , תצטרך להתעסק עם העורך - דין שלי . 
גולן היסה אותו בתנועת יד . 
" שב , גבאי , " הורה לו בתקיפות . 
גבאי היסס שניות אחדות וחזר למקומו . 
גולן השעין את זרועותיו על השולחן ושילב את אצבעותיו . 
" עכשיו תקשיב טוב - טוב , " הוא דיבר באיטיות , מדגיש כל מילה , " המשחק שלך נגמר . 
מצאנו את טביעות האצבעות שלך על המכונית של שמיר . 
אם מעניין אותך המיקום המדויק , הן היו מרוחות על הדלת הקדמית , בצד של הנהג . 
גבאי התנשם עמוקות , אך לא אמר דבר . 
ראש הצח"ם נדהם אף יותר ממנו . 
עצם העובדה שגבאי אינו מתכחש מיידית לסיפור הבדוי מעידה שלא רק עקב אחר שמיר בנסיעתו האחרונה , אלא גם נגע במכוניתו . 
אבל מתי – לפני התאונה או אחריה ? 
ייתכן שחיבל במכונית בחשכת הלילה כשחנתה ליד ביתו של שמיר ואחר כך עקב אחריה כדי לראות מקרוב את התוצאות . 
מניע מתקבל על הדעת היה לו , למרות הפרשנות המתחכמת שלו , אבל העיתוי היה מוזר . 
אם אמנם רצה להתנקם בשמיר , מדוע המתין זמן רב כל - כך ? 
אולי , הרהר גולן , ניצתה בו אש הנקמה אחרי ששמע כי שמיר עומד להיות המפכ"ל הבא , והוא לא יכול היה להשלים עם כך שהאיש אשר זרק אותו מהמשטרה יגשים את חלומו הגדול . 
אם כך , מדוע היה צורך לחבל במכונית פעם נוספת אחרי התאונה , כפי שקבעו חד - משמעית מומחי אגף התנועה ? 
ייתכן שנסים שם - טוב , שטביעות האצבעות שלו נמצאה על כפפת הפלסטיק המושלכת , פעל בשירותו של גבאי – אבל שוב : לשם מה , לעזאזל ? 
גבאי הוא אדם אינטליגנטי מאוד , בכך לא היה לגולן ספק . 
בשנות עבודתם המשותפת במשטרה הוא התפעל לא פעם מן ההברקות ששלף בקלות מהשרוול . 
אם אמנם הזמין גבאי את העבודה הזאת לאחר שכבר ידע ששמיר נהרג , הייתה צריכה להיות לו סיבה טובה לכך . 
שיעול עצבני של גבאי קטע את מחשבותיו . 
הוא החזיר את מבטו אליו . 
האיש , שרק לפני דקות ספורות הקרין ביטחון עצמי שופע , ישב עתה מולו ממולל את אצבעותיו . 
גולן שוב הציץ בשעונו . 
" צריך למהר , " אמר בטון נינוח , " בבית - המשפט לא יחכו לנו כל הלילה עם פקודת המעצר . 
אתה יודע מה , רובי , אני אהיה לארג' איתך . 
אתן להם לא לכבול לך את הידיים והרגליים , אבל בתנאי שתבטיח לי להיות ילד טוב . 
" אתה יודע מה , גולן , " סינן רובי , והעווה את פניו . 
" אני אספר לך מה באמת קרה , אפילו בלי לבקש לראות הוכחה לטביעות האצבעות . 
אבל אל תשמח עדיין , כי זה לא מה שאתה חושב . 
הוא הפנה את ראשו אל עבר מצלמת הווידיאו המוסתרת . 
" היי , אתם שם , " אמר בחיוך מריר , " תנו לי סימן כשתהיו מוכנים . 
24 
סגן - ניצב גולן הפעיל את הרשמקול ששלף ממגירת השולחן , ופתח בנימה רשמית : " יום רביעי , 23 בדצמבר , שעה 17:30 . 
חקירתו של ראובן גבאי . 
החוקר : סגן - ניצב עמי גולן . 
גבאי , שישב מולו , עטה ארשת של אדישות . 
" מר גבאי , אני חייב להזהיר אותך , " המשיך גולן , " שכל מה שתאמר מעכשיו עלול לשמש כחומר ראיות נגדך . 
זכותך כמובן לשמור על שתיקה . 
גבאי עשה תנועת ביטול בידו . 
" אני יודע טוב מאוד מה אתם מסוגלים לעשות אחר כך עם ההקלטה הזאת . 
עם קצת ניסיון לא קשה להפוך לבן לשחור . 
אבל הבטחתי סיפור , אז תן לי לדבר . 
גולן רכן אל הרשמקול ועצר אותו . 
" תודה , רובי , " אמר , " טוב שהזהרת אותי . 
שכחתי לרגע עם מי יש לי כאן עסק . 
אתה תבוא אחר כך ותגיד שחתכו את הסרט והוציאו את הדברים מהקשרם , אבל אני לא אתן לך את ההזדמנות הזאת . 
הוא הרים את שפופרת הטלפון וחייג שלוש ספרות . 
" אלי , בוא תיכנס , " אמר , ותביא איתך עט ודפי חקירה . 
רב - סמל אלי סגל כבר סיים את יום העבודה שלו כשהזעיק אותו הבוס . 
היו לו כרטיסים להצגה ב " בית לסין " ומניסיונו ידע איך תגיב אשתו כשיבשר לה שגם הפעם תיאלץ לחפש ברגע האחרון חברה כדי ללכת איתה לתיאטרון . 
לכן החליט להטיל את המשימה על מזכירתו של גולן . 
" תעשי טובה , קרן , " ביקש ממנה בדרכו לחדר החקירות , " צלצלי לאשתי ותגידי לה שאגיע הביתה מאוחר מאוד . 
תסבירי לה שקראו לי למשהו לא צפוי . 
את הרי מומחית בעניינים האלה , " חייך אליה . 
קרן , שהייתה שקועה בפיתרון תשבץ , החזירה לו חיוך . 
" אתם כולכם גיבורים גדולים עד שזה מגיע לנשים שלכם . 
אשתך עוד מסוגלת לחשוב שיש לך רומן איתי . 
" הלוואי , " פלט סגל ומיהר להסתלק . 
גבאי עיקם את פניו כשראה את סגל נכנס לחדר , אך לא אמר מילה . 
" מר גבאי הסכים סוף - סוף לשתף פעולה איתנו , " הסביר ראש הצח"ם בנימה של גננת סבלנית , " הוא לא סומך על הרשמקול . 
לכן אני מציע שתרשום פרוטקול . 
" יום רביעי , 23 בדצמבר , שעה 17:38 ... 
שב ודקלם גולן , מפנה את מבטו אל סגל , הרכון על צרור הניירות שלפניו . 
גבאי בהה אל חלל החדר כאילו כל הנעשה סביבו אינו נוגע לו . 
" טוב , אנחנו מתחילים , " פנה אליו גולן לאחר שחזר והזהיר אותו כי הוא עלול להפליל את עצמו . 
" אז מה עשית במועד הנדון בכביש ? " 6 
" מה עשיתי ? " גיחך גבאי , " קטפתי כלניות . 
גולן הביט בשעונו . 
" הזמן אוזל , רובי , " אמר בטון נינוח , " בעוד רבע שעה נצטרך להוציא צו מעצר נגדך . 
לנו , כמו שאתה בוודאי מבין , אין בעיות עם זה , אבל אתה רצית לספר לנו איך הגיעו טביעות האצבעות שלך לדלת של ההונדה של שמיר . 
גבאי שילב את זרועותיו על חזהו . 
" מה אתה מתרגש כל - כך ? 
שאלת שאלה טיפשית , אז קיבלת תשובה טיפשית . 
" מר גבאי , " אמר ראש הצח"ם בקול שקט , מקפיד על נימה רשמית , " אני חוזר על שאלתי ומבקש הפעם תשובה עניינית : מה עשית בכביש 6 במועד הנדון ? " 
גבאי בלע את רוקו כמה פעמים והשרירים בצווארו נמתחו . 
" נסעתי אחרי המכונית של ניצב שמיר זיכרונו לברכה , " אמר בקצב הכתבה . 
" מדוע עקבת אחריו ? " שאל גולן . 
" אל תכניס לי מילים לפה , " התרעם גבאי , " לא אמרתי שעקבתי אחריו . 
הוא פנה לכיוונו של סגל . 
" תכתוב , כמו שאמרתי : נסעתי אחריו , אחרת לא אחתום על כל הקשקוש הזה שלך . 
" בסדר , לא אתווכח איתך בעניין הזה , " ויתר גולן , " מבחינתי זה בדיוק אותו דבר . 
גבאי זקף את ראשו . 
" תחשוב מה שאתה רוצה , אבל גם אם עקבתי אחריו , זאת לא הייתה עבירה . 
" בתנאי שלא התקרבת אליו יותר מדי ולא הטרדת אותו , " אמר גולן בהדגשה . 
" תאמין לי שהקפדתי על זה , אני מכיר את החוקים לא פחות טוב ממך , " גיחך גבאי והשפיל את מבטו אל כפות ידיו שהיו מונחות על ברכיו , אוחזות זו בזו . 
" הנסיעה בקטע הזה של כביש 6 נמשכת בערך חצי שעה , " המשיך גולן , " נניח שבגלל מזג - האוויר הגרוע היית זקוק לעוד עשר דקות , אפילו לעוד עשרים דקות . 
אבל איך אתה מסביר את העובדה שהתעכבת שם בערך שעה וחצי ? " 
" כבר אמרתי לסגל בפעם הקודמת . 
בן - אדם לפעמים עייף או שסתם קשה לו לנהוג בגשם שוטף , לכן הוא עוצר ליד מזנון , שותה קפה חזק ונח קצת . 
" וזה מה שעשה גם ניצב שמיר ? " 
" מסתבר שכן . 
" טוב , רובי . 
אני אמשיך מהנקודה הזאת , " אמר גולן . 
" ניצב שמיר ירד מהכביש לשתות קפה במקום היחידי שיש בו מזנון לפני מחלף עירון . 
אתה ירדת מהכביש בעקבותיו , החנית את המכונית שלך וחיכית עד ששמיר ייכנס פנימה . 
לא חששת שהוא יזהה אותך ממרחק של כמה עשרות מטרים בתנאי הראות הגרועים באותו יום . 
גבאי לא הניד עפעף . 
" אחרי שווידאת שניצב שמיר יושב ושותה את הקפה שלו ואולי גם קורא עיתון , ניגשת למכונית שלו , " גולן דיבר בפסקנות . 
" בגלל הגשם היית כנראה גם האדם היחיד בחוץ , בחניון , כך שיכולת לעשות את מה שרצית מבלי לחשוש . 
" לעשות מה ? " 
" לחבל במכונית של שמיר . 
" למה לעזאזל שאעשה דבר כזה ? " 
חיוך רחב התפשט על פניו גולן . 
" אל תעשה את עצמך תמים כל - כך , רובי . 
רצית לביים תאונת דרכים ויצאת מתוך הנחה שבמזג - האוויר המחורבן הזה שמיר לא ייצא חי ממנה . 
טעית רק בדבר אחד . 
השארת את טביעות האצבעות שלך מרוחות על המכונית . 
אני מתפלא עליך , רובי . 
איך אתה מכל האנשים לא חשבת ללבוש כפפות ? " הוא השתתק , ממתין בדריכות לתגובתו של גבאי . 
אולי נסחפתי מדי עם הסיפור הדמיוני הזה , חשב . 
תשובתו המגומגמת של גבאי הדהימה את גולן . 
" הממ ... יכול להיות שנשענתי על המכונית כשהצצתי לתוכה . 
אבל הוא התאושש מיד ופנה אל סגל , " אלי , תכתוב שאני מצהיר באופן חד - משמעי שלא חיבלתי ברכב של שמיר וגם לא בשום רכב אחר . 
גולן רכן על תיק הקרטון שהיה מונח לפניו , עלעל בו ארוכות ולבסוף שלף מתוכו תצלום מטושטש בשחור - לבן והציב אותו מול עיניו של גבאי . 
גבאי העיף מבט חטוף בדיוקנו של נסים שם - טוב , שעקבותיו נעלמו מאז שנמצאו טביעות האצבעות שלו נמצאו על כפפת הפלסטיק . 
" מכיר אותו ? " שאל ראש הצח"ם . 
גבאי קימט את מצחו ועצם את עיניו . 
מאמציו לנסות להיזכר נראו לגולן כהצגה שנועדה להרשימו . 
" אני זוכר את הפרצוף , אבל לא את שמו , " פלט לבסוף , " נתקלתי בו כמה פעמים . 
אם אני לא טועה , הוא היה פושע קטן , די עלוב , שעשה עבודות מלוכלכות בשביל פושעים גדולים יותר . 
" מתי ראית אותו בפעם האחרונה ? " 
" מה כל השאלות האלה ? 
איך הוא קשור אליי ? " מחה גבאי . 
" אני מבקש תשובה , " התעקש גולן . 
גבאי משך בכתפיו . 
" לך תזכור ... אולי לפני שלוש - ארבע שנים , אבל גם אז לא התעסקתי עם נמושות מהסוג הזה . 
אין לי ברירה אלא להמר על כל הקופה , הרהר גולן . 
אם הבלוף של טביעות האצבעות עבד , אולי גבאי יבלע עוד תרגיל כזה . 
" תקשיב , רובי , " אמר בטון נחרץ ונופף מול עיניו פעם נוספת בתצלום של נסים שם - טוב , " גם טביעות האצבעות שלו נמרחו על המכונית של ניצב שמיר , ואל תתפלא אם אספר לך שיש לנו מידע על שיתוף פעולה ביניכם . 
פניו של גבאי התרוקנו מכל הבעה . 
" אני חושב , " המשיך ראש הצח"ם , " שיש לנו מספיק חומר כדי להרכיב תיק מבוסס נגדך . 
קשה להאמין שבית - המשפט יתייחס בקלות לרצח של מפקד מחוז במשטרת ישראל . 
גבאי ישב מכונס בתוך עצמו , ראשו שקוע בין כתפיו . 
לאחר דקות ארוכות של שתיקה מעיקה לחש : " בסדר , גולן . 
אני מרים ידיים . 
" אז תתחיל לדבר ! " הורה לו סגן - ניצב גולן בתקיפות . 
" רק רגע , " ניסה גבאי להציל את שארית כבודו העצמי , " אני מציע שנקבע מראש את כללי המשחק : אתה תיתן לי לדבר בלי להפריע עם שאלות . 
אם אחר כך תרצה לדעת עוד משהו – תגיד לי . 
סגן - ניצב גולן , מרוצה מהתפתחות העניינים , התרווח בכורסתו ושילב את זרועותיו על חזהו . 
" אל תבוא אליי עם הצעות , רובי , " ענה בטון מאופק , " אתה כנראה עוד לא מבין שבמצב המחורבן שלך אתה לא יכול להכתיב שום תנאים . 
פשוט תתחיל לדבר . 
" אז ככה , " פתח גבאי , מסווה בחיוך מעושה את העלבון שספג , " בערך שבוע לפני התאונה של שמיר מצאתי בתיבת הדואר שלי מעטפה עם השם שלי עליה , בלי כתובת ובלי בול . 
בתוכה היה מכתב קצר , לא חתום , מופנה אליי . 
לא זיהיתי את כתב - היד שהיה די עקום . 
הרושם שלי היה שמישהו כתב בכוונה ביד שמאל כדי להסתיר את הזהות שלו ... " 
" אולי תוותר על כל ההקדמה הזאת ותספר לנו מה היה כתוב שם , " קטע אותו גולן . 
" כמו שאמרת , אתה מכתיב את התנאים . 
אז בקיצור , מישהו שהעברית שלו די דפוקה כתב לי שהוא יודע איך שמיר התנהג אליי ושלא הגיע לי יחס כזה מצדו . 
לכן הוא נותן לי צ'אנס חד - פעמי , כמו שהוא כתב , לסגור את החשבון איתו . 
" זהו זה , " לא התאפק גולן , " אז מצאת לך קבלן חיסולים , את נסים שם - טוב . 
התפרץ גולן . 
" צר לי לאכזב אותך , " השיב גבאי בחיוך מתנשא , " אבל במכתב הזה לא היה אפילו רמז לאפשרות של חיסול . 
גבאי נשען אחורה בכיסאו , " ואתה בטח רוצה לדעת מה כן היה כתוב שם , " המשיך לאחר שמיצה את מלוא ההנאה ממבוכתו השקופה של גולן , " טוב , אז האלמוני הזה סיפר לי שניצב שמיר מזיין כבר כמה חודשים את החברה של סוחר סמים שיושב בכלא . 
הוא לא מסר שום פרטים על האיש . 
להיפך , הוא כתב שאם אני מעוניין לעשות משהו בנדון , אני אצטרך להזיז את התחת שלי ולברר את הפרטים בעצמי . 
הוא רק הוסיף שמדובר בחתיכה צעירה , בלונדינית , כנראה יבוא מאוקראינה . 
" יש לך השערה מי שלח לך את המכתב ? " שאל גולן . 
" לפי העברית הדפוקה ושגיאות הכתיב , זה היה כנראה מישהו ממשטרת ישראל , " גיחך גבאי , " ולא הייתי מתפלא אם יתברר שהוא אפילו קצין , " הוסיף בעליצות . 
" מה עשית עם המידע הזה ? " שאל גולן בנימה עניינית . 
" בהתחלה לא עשיתי שום דבר . 
אמרתי לעצמי את מי זה בכלל מעניין . 
שיזיין את מי שהוא רוצה – ושיהיה לו לבריאות . 
אחרי יומיים - שלושה , כשכבר שכחתי מכל העניין , מצאתי את המכתב בכיס שלי . 
קראתי אותו עוד פעם והמילים ' צ'אנס חד - פעמי ' עשו לי משהו . 
חשבתי שבאופן לגמרי לא צפוי נפלה לידי ההזדמנות לסגור חשבון עם שמיר על ההתנהגות הנבזית שלו , על זה שהכתים את השם שלי ... " 
" אני אספר לך את ההמשך , ותקן אותי אם אני טועה , " נכנס גולן לדבריו , " החלטת לסחוט אותו , אבל משהו השתבש . 
שמיר , כפי שאני מכיר אותו , לא נסחט . 
להיפך , הוא אפילו התכוון לעצור אותך , ואתה נכנסת לפאניקה - וכמוצא אחרון חיסלת אותו או שלחת מישהו לעשות את העבודה . 
" הדמיון שלך , גולן , עובד שעות נוספות " , צחקק גבאי , " אבל המציאות הרבה פחות דרמטית . 
בסך הכול רציתי לצלם אותו עם החתיכה הבלונדינית ולשלוח את התמונה לאשתו או לאחד העיתונים . 
תאמין לי שזה היה מחסל אותו , אבל לא בצורה שאתה חושב . 
התאוששותו המהירה של גבאי היכתה את ראש הצח"ם בתדהמה . 
הסיפור שלו , נאלץ להודות בינו לבין עצמו , נשמע הגיוני ועד עכשיו לא הצליח למצוא בו חורים . 
אבל אין פירוש הדבר שהוא גם דובר אמת . 
הדרך היחידה לנסות לדחוק אותו אל הקיר היא לדרוש ממנו הוכחות . 
אם לא יוכל לספק אותן , קיווה , נצליח אולי לשבור אותו . 
" אני חייב להודות , רובי , שבנית סיפור יפה , " אמר בחיוך מאולץ , " אבל אנחנו לא הוצאת ספרים ואתה לא סופר . 
אנחנו , כפי שאתה בעצמך יודע , דורשים הוכחות . 
" כמו מה , למשל ? " היתמם גבאי . 
" בתור התחלה הייתי רוצה לראות את המכתב האנונימי הזה . 
גבאי , מבלי לומר מילה , תחב את ידו לכיס הפנימי של מעיל העור שלו ושלף מתוכו דף נייר מקופל . 
" מוצג מספר אחת , " אמר בנימה סרקסטית והושיט אותו לגולן . 
ראש הצח"ם פרש את הנייר על השולחן ועיין בו ארוכות . 
זה היה דף שנתלש מיומן - כיס . 
המסר לגבאי נרשם על צדו האחורי ותאם את סיפורו . 
כתב - היד אכן נראה מעוות במתכוון כדי למנוע את זיהויו של הכותב , גם שגיאות הכתיב הגסות שובצו כנראה לאותה מטרה . 
שיתוף הפעולה הלא צפוי של גבאי עורר את חשדו של גולן . 
" גם אתה , רובי , יכולת לפברק את המכתב הזה , " אמר בזלזול והפך את פיסת הנייר אל צדה המודפס . 
" לא אתפלא אם נמצא את היומן הזה כולו אצלך בבית . 
גבאי משך בכתפיו . 
" זאת הבעיה שלך , " פלט באדישות , " מבחינתי , אתה יכול לשלוח את המכתב לבדיקה גרפולוגית . 
" נחליט על כך מאוחר יותר , " אמר גולן והכניס את הדף לתוך תיק הקרטון , " מה קרה אחר כך , רובי ? " 
" התלבטתי . 
שמיר כבר מזמן הפסיק לעניין אותי , אבל המכתב הזה , כמו שאמרתי , עורר אצלי מחדש את כל הרוגז עליו . 
בסופו של דבר הגעתי למסקנה שזאת באמת הזדמנות חד - פעמית להכניס לו . 
חשבתי גם שאם אפעל בזהירות , הסיכון יהיה מינימלי . 
" ואז מה עשית ? " 
" קודם כול ניסיתי לברר מי הבלונדינית הזאת ששמיר מתעסק איתה . 
הפעלתי קשרים מתקופת השירות שלי במשטרה , ולא גיליתי שום דבר . 
בתי - הסוהר מלאים בסוחרי סמים , ולרובם יש חברה בלונדינית חתיכה . 
אחר כך התחלתי לאסוף מידע על שמיר , וזה לא היה קשה . 
שמעתי שהוא עזב את הבית לפני כמה חודשים . 
זה לא היה סוד שהיו לו כל הזמן רומנים מהצד . 
היו שמועות על גירושים , אבל אחרי כמה שבועות הוא חזר אל אשתו ... " 
" כשיתחשק לי לשמוע ממך רכילות אזמין אותך לבית - קפה , " קטע אותו גולן , " עכשיו תמשיך לספר לנו מה עשית אחרי שקיבלת את המכתב . 
" את ההמשך אתה כבר יודע בעצמך . 
התחלתי לעקוב אחריו . 
בהתחלה נסעתי במכונית שלי . 
אחר כך , כדי לא לעורר חשד , השתמשתי במכונית שכורה . 
עקבתי אחריו מהבוקר עד מאוחר בלילה ולא גיליתי שום דבר מעניין . 
בסוף כל יום כזה רציתי לוותר על כל העניין , אבל ברגע האחרון החלטתי תמיד לנסות עוד יום ... " 
" עד ליום שבו נהרג ניצב שמיר , " אמר גולן בהדגשה ונעץ את מבטו בגבאי . 
" כן , עד לאותו יום מחורבן , " נד גבאי בראשו , " מזג - האוויר היה סוער מאוד . 
חשבתי שביום כזה שמיר לא יוציא את האף שלו מהמשרד והתכוונתי להישאר בבית . 
אבל משהו שקשה לי להסביר אותו דחף אותי החוצה ... בקיצור , אחרי שחיכיתי כמעט שעתיים , ראיתי את שמיר יוצא ממגרש החניה של מטה המחוז . 
בדרך כלל הוא נסע ברכב משטרתי עם נהג . 
הפעם הוא נהג בעצמו במכונית עם מספר אזרחי . 
והיה עוד משהו יוצא דופן : שמיר לא לבש מדים . 
התחלתי לנסוע אחריו . 
יצאנו מתל - אביב ועלינו על נתיבי איילון . 
בגלילות פנינו לכיוון ראש העין והגענו לכניסה לכביש 6 . 
בגלל מזג - האוויר הדפוק התנועה הייתה דלילה מאוד . 
ברגעים מסוימים היינו היחידים בכביש . 
למזלי היה ערפל , כך שלא חששתי שיזהה אותי . 
בכל זאת , ליתר ביטחון , הקפדתי לשמור על מרחק גדול יותר בינינו . 
כשהתקרבנו למחלף בקה אל גרבייה , ראיתי ממש ברגע האחרון שהוא פונה ימינה , אל המתחם של תחנת הדלק והמזנון . 
נסעתי אחריו . 
שמיר החנה את המכונית שלו בחניון ורץ בגשם השוטף למזנון . 
חניתי בקצה השני של המגרש , המתנתי כמה דקות וניגשתי למכונית שלו . 
קיוויתי למצוא שם משהו . 
אחזתי בידית הדלת וניסיתי לפתוח אותה , אבל המכונית הייתה נעולה . 
אני חייב להודות שזה היה צעד לא הגיוני , אבל כך כנראה השארתי שם את טביעות האצבעות שלי והסתבכתי איתכם . 
" אני משתתף בצערך , " זרק גולן . 
" התקרבתי למזנון והצצתי פנימה דרך השמשה שהייתה מכוסה באדים , " התעלם גבאי מההערה הצינית של ראש הצח"ם , " כך שהכול היה מטושטש מאוד . 
" ואז ראית את ניצב שמיר שותה קפה , " שוב התערב גולן בסיפור . 
" גם זה , אבל הוא לא היה שם לבדו . 
מולו ישבה אישה והיא הייתה בלונדינית . 
הראשים שלהם היו קרובים מאוד זה לזה , כמעט צמודים . 
היה לי רושם שהם מתלחשים . 
מה - זה התרגשתי . 
סוף - סוף מצאתי את מה שחיפשתי . 
יש לי מצלמה דיגיטלית טובה , וחשבתי לארוב להם בחוץ וכשייצאו מהמסעדה לתפוס מרחוק תצלום משותף שלהם . 
אבל מה יהיה , אמרתי לעצמי , אם כל אחד מהם ייצא משם לבדו . 
בסופו של דבר נשארה לי רק אופציה אחת . 
ידעתי שאין ממש טעם לנסות לצלם דרך הזכוכית המכוסה באדים , אבל לא הייתה לי ברירה . 
חיפשתי מקום שבו היו הכי מעט אדים , הצמדתי את המצלמה לזכוכית , וצילמתי אותם . 
הסתלקתי משם מהר , בלי לבדוק את התוצאה בצג . 
שמיר היה שקוע כל - כך בשיחה שהוא לא הרגיש בי בכלל . 
" הייתי מבסוט , אבל לא הסתפקתי בכך , כי מה בעצם מוכיחה תמונה של שני אנשים שיושבים ומשוחחים ? 
שמיר יכול היה לטעון , למשל , שפגש במקרה מישהי שהוא מכיר וישב לדבר איתה . 
הייתה לי הרגשה ברורה שאני נמצא בכיוון הנכון , אבל חסרה לי הוכחה נוספת , חזקה יותר . 
לכן החלטתי להמשיך לעקוב אחריהם . 
חזרתי למכונית שלי וחיכיתי . 
חיכיתי וחיכיתי , עד שסוף - סוף ראיתי אותם יוצאים . 
עכשיו ראיתי את הבלונדינית בצורה ברורה יותר . 
היא לבשה מעיל ארוך והחזיקה מעל הראש מטרייה שקצת הסתירה אותה , אבל ראיתי שיש לה יופי של פנים ושהיא שאפה אמיתית וגם צעירה . 
לא הייתי נותן לה יותר משלושים . 
הרמתי את המצלמה כדי לתפוס תמונה טובה יותר של שניהם , אבל לא היה לי מזל . 
שמיר הזיז פתאום את הראש והסתכל לכיוון שלי . 
הורדתי מיד את המצלמה והתכופפתי מאחורי המכונית . 
גולן , שהאזין בדריכות , שאל , " ומה קרה אחרי זה ? " 
" האמת , שום דבר . 
שמיר הניח יד על הכתף של הבלונדינית , אמר לה משהו ולחץ לה את היד , כאילו הוא מודה לה על משהו . 
רציתי לצלם את הסצנה הזאת , אבל פחדתי לקחת סיכון . 
אחר כך כבר היה מאוחר מדי . 
הם פנו כל אחד למכונית שלו . 
לבלונדינית הייתה פיאט ישנה , די דפוקה . 
אני חייב להודות שזה נראה לי קצת מוזר . 
חשבתי שחברה של סוחר סמים גדול תיסע במשהו יוקרתי יותר . 
שמיר התניע את המכונית שלו וחזר לכביש . 
המתנתי כמה שניות ונסעתי בעקבותיו . 
במראה הקדמית שלי הספקתי לראות שהפיאט נשארה בחניה . 
בטח לא רצו שיראו אותם יוצאים יחד מהחניון . 
" התאונה של שמיר קרתה כמה דקות מאוחר יותר . 
ראיתי איך הוא עף מהכביש . 
זה היה בערך חצי קילומטר ממחלף עירון לכיוון ואדי ערה . 
הייתי במרחק של כמה עשרות מטרים מאחוריו . 
לרגע חשבתי לעצור , לראות אם הוא נפגע ולהגיש לו עזרה , אבל מהר מאוד שיניתי את דעתי . 
היה ברור לי שאם ימצאו אותי שם , יחשדו מיד שאני איכשהו קשור לתאונה . 
במקום הכי קרוב שיכולתי הסתובבתי , נתתי גז והסתלקתי משם בכל המהירות . 
גבאי השתתק , נשם עמוקות כמי שפרק זה עתה מטען כבד , " צר לי לאכזב אתכם , אבל זהו כל הסיפור . 
" סיפור יפה , אני חייב להודות , " אמר גולן , מתרווח בכורסתו , " אבל עם קצת דמיון כל אחד יכול להמציא משהו כזה . 
תן לי לפחות הוכחה אחת . 
" כמו מה , למשל ? " 
" למשל , התצלום . 
גבאי לא מיהר להשיב . 
הבעת פניו העידה כי הוא שוקל את העניין בכובד ראש . 
" אני מוכן , " אמר לבסוף , " לתת לכם לא רק את התמונה אלא גם את המצלמה עם הכרטיס שלה , כדי שלא תגידו אחר כך שקיבלתם ממני תצלום מזויף . 
" מה פתאום החלטת להיות נדיב כל - כך ? " תמה ראש הצח"ם . 
גבאי הניף את ידו . 
" תן לבן - אדם לסיים את מה שיש לו להגיד . 
אתה הרי יודע , גולן , שאני לא פראייר . 
אני מציע לכם עסקה הוגנת : אני , כמו שאמרתי , אתן לכם את המצלמה . 
אתם , בתמורה , תתנו לי התחייבות בכתב לסגור את התיק נגדי . 
גולן שוב יישר בידו את הכיפה הסרוגה שלו . 
רב - סמל סגל , שישב בקצה השולחן שקוע בכתיבה ולא פצה את פיו בכל מהלך החקירה , שם לב כבר מזמן שזאת תנועה אינסטינקטיבית שלו כשהוא מבקש להרוויח זמן או כשהוא במבוכה . 
סגל לא טעה . 
" זאת החלטה לא קלה , " פנה גולן אל גבאי , " צא לכמה דקות לחדר הסמוך . 
אני צריך להתייעץ עם מישהו . 
רב - סמל סגל ילווה אותך . 
אם תבקש ממנו יפה , הוא אולי גם יסכים להכין לך כוס תה . 
סגל קם ממקומו , אסף את הניירות שהיו מונחים לפניו ופסע בצעדים מהירים אל עבר הדלת . 
גבאי קם בכבדות והצטרף אליו . 
* * * 
לאחר שנסגרה הדלת אחריהם הרים גולן את שפופרת הטלפון וחייג שלוש ספרות . 
" אז מה אתה אומר ? " שאל לאחר ששמע את הקול המוכר מצדו השני של הקו . 
" הרושם שלי הוא שגבאי , לשם שינוי , דובר אמת , " אמר ניצב אלעד , שראה את הדובר אליו על מרקע הטלוויזיה מולו . 
" אבל משהו יותר מסתם תחושת בטן אומר לי שזה לא כל הסיפור . 
יכול להיות שלמרות כל התחכום שלו , מישהו עבד על גבאי . 
" למה אתה מתכוון ? " 
" אני לא מוציא מכלל אפשרות שמישהו רצה שגבאי יהיה בקרבתו של שמיר ברגעים האחרונים של חייו , כך שאפשר יהיה להפיל עליו את התיק . 
" מחשבה יצירתית מאוד , גולן . 
אם נמשיך את קו המחשבה שלך , ייתכן שהבלונדינית המסתורית הייתה הפיתיון . 
תפקידה על - פי התיאוריה הזאת היה לגרור את גבאי לסיפור הזה . 
משהו בכל זאת לא מסתדר כאן , הרהר גולן . 
שמיר הרי נהרג בתאונת דרכים . 
הוא החליק בכביש הרטוב מבלי שמישהו התנגש בו . 
זה היה בלתי צפוי לחלוטין . 
אם כך , שאל את עצמו , איך יכול היה מישהו לתכנן מראש פרויקט מתוחכם כזה ? 
אלעד כאילו קרא את מחשבותיו . 
" בכל הסיפור הזה יש יותר מדי חורים שחורים , " העיר , " המומחים קבעו חד - משמעית שצינורית השמן במכונית של שמיר נחתכה אחרי התאונה . 
אני יכול לחשוב רק על הסבר אחד לכך : מישהו רצה ליצור את הרושם ששמיר נרצח . 
אני יכול להבין שמנסים להציג רצח כתאונה . 
כבר נתקלתי בדברים כאלה בעצמי . 
אבל להפוך תאונה לרצח , זה נראה לי חסר היגיון לחלוטין . 
" גם לי כמובן מציקה הנקודה הזאת , " השיב ראש הצח"ם , " אבל העובדות בשטח מדברות בעד עצמן . 
כנראה שעוד צפויות לנו הפתעות גדולות . 
" ובינתיים אנחנו מגששים באפילה מוחלטת , " נאנח אלעד , " אין לנו אפילו קצה חוט . 
" אולי הבלונדינית תספק לנו אותו . 
" לשם כך אנחנו זקוקים קודם כול לתצלום שלה . 
" אני שונא לעשות עסקאות עם חשודים , " אלעד נשמע מהוסס , " אבל הפעם אין לנו כנראה ברירה אחרת . 
תן הבטחה לגבאי , אבל שום דבר בכתב ! 
עוד חסר לנו להסתבך אחר כך עם פרקליטות המחוז . 
* * * 
גבאי סירב להסתפק בהבטחה בעל - פה . 
הוא לא שינה את דעתו גם לאחר שראש הצח"ם הזהיר אותו שבתוך שעה יוכל לקבל צו - חיפוש בביתו על כל הכרוך בכך . 
" אתה באמת חושב שלא הבאתי בחשבון את האפשרות הזאת ? " שאל בחירוק שיניים , " אבל גם אם תהפוך את הבית והמשרד שלי עם בולדוזר לא תמצא שום דבר . 
" חבל , רובי . 
אני מנסה לעזור לך , " השיב גולן , " לפרקליטות יהיה קל מאוד לבסס את כתב האישום על המעתק של טביעות האצבעות שלך . 
גבאי הביט בו ארוכות , כמתלבט בינו לבין עצמו . 
" הצלחתם לדחוף אותי לפינה , " אמר לבסוף , " אבל אני מקווה שתזכור שהתחייבות תקפה גם אם היא ניתנת בעל - פה . 
מחר בבוקר תקבל את התמונה . 
גולן הניד את ראש מצד אל צד . 
" לא מחר בבוקר . 
עכשיו , מיד . 
רב - סמל סגל ייסע איתך להביא את המצלמה . 
" בסדר , " נאלץ גבאי להיכנע , " היום , מחר – מה זה כבר משנה . 
* * * 
איכותו של התצלום הייתה ירודה מאוד . 
שתי הדמויות שישבו זו מול זו , כאילו מסתודדות ביניהן , היו מטושטשות . 
גולן התקשה אפילו לזהות את ניצב שמיר שאותו היטיב להכיר . 
השיער הבלונדיני הארוך של האישה , שהייתה קרובה יותר למצלמה , נראה בבירור , אבל הצדודית שלה נבלעה ברקע הכהה . 
סגל נטל לידיו את המצלמה , העלה את התצלום על הצג הקטן , הגדיל אותו ובחן אותו בעין חדה . 
" טוב שאתה לא צריך להתפרנס מצילום , " העיר לגבאי . 
גולן שב והתבונן בתמונה . 
" אולי במעבדה של מז"פ יצליחו לחדד קצת את תווי הפנים שלה , " אמר . 
" סיפקתי לכם את הסחורה , " אמר גבאי לראש הצח"ם , " עכשיו תורך לקיים את ההסכם בינינו . 
אני מקווה שתפסיקו להטריד אותי . 
ליתר ביטחון , קח לתשומת - לבך שהשארתי אצלי העתק של התמונה . 
אם תמשיכו להציק לי , אדאג לכך שהוא יגיע לטלוויזיה , " הוא פרץ בצחוק קולני , מוגזם , " אני חושב שכאזרח טוב , זאת בעצם חובתי . 
גולן , שבינתיים שלף את כרטיס הזיכרון מהמצלמה , הכניס אותו למעטפה חומה ורשם עליה באותיות גדולות " מז"פ – מעבדת צילום " . 
בתוך כך , מבלי להרים את מבטו אל גבאי , זרק : " אולי יעניין אותך לשמוע , רובי , שבכלל לא מצאנו את טביעות האצבעות שלך על המכונית של ניצב שמיר . 
עכשיו אתה יכול ללכת . 
* * * 
" ספק רב אם זה היה שווה את כל ההשקעה שלנו , " רטן גולן לאחר שגבאי סגר את הדלת מאחוריו , " קשה לי להאמין שהתמונה הדפוקה הזאת תעזור לנו למצוא את הגברת . 
" נכון , אבל למעשה היא כבר עזרה לנו במשהו , " השיב סגל , מהורהר , " היא לפחות הבהירה לנו כמה דברים בעניין הרישום שמצאנו ביומן של שמיר . 
קודם כול , כעת אנחנו יודעים שהפגישה שהוא קבע לשעה ארבע וחצי עם מישהו ששמו מתחיל באות א' באמת התקיימה , ואנחנו גם יודעים שזאת הייתה אישה , כנראה הבלונדינית הזאת . 
" עכשיו רק צריך למצוא אותה , " קטע אותו גולן , " וכמו שאמרתי לך , אני חושש מאוד שעם התצלום המטושטש הזה לא נגיע רחוק . 
" נראה בעוד יום - יומיים , כשבמעבדת הצילום יגמרו להתעסק עם התמונה , " ניסה סגל לעודד אותו , אבל הטון שבו נאמרו הדברים לא שידר מידה רבה של אופטימיות . 
25 
בכל פעם שנתקלה יעל שמיר ברב - פקד דוד גבעון , ראש מעבדת הצילום במז"פ , הקפידה להחיש את צעדיה ולחמוק ממנו . 
הקצין העגלגל לא ניסה אמנם לקשור איתה שיחה , אבל עיניו לא הותירו ספק כי הוא מפשיט אותה בדמיונו . 
הוא לא היה יוצא דופן בקרב הגברים , חבריה לעבודה , שמבטיהם העידו ברורות על כוונותיהם כלפיה . 
היא עצמה תרמה לכך בהופעתה המתגרה , אבל מכיוון שהייתה אשתו של מפקד מחוז , איש מהם לא העז לנקוט שום יוזמה . 
היא הופתעה כשטלפן אליה גבעון למשרדה . 
" תיכנסי אליי לרגע , " אמר בנימה של מכר ותיק , " יש לי משהו בשבילך . 
ההזמנה נראתה לה תמוהה . 
כקצינת המנהלה של מז"פ היו לה אמנם קשרי עבודה איתו , אך היא העדיפה תמיד לקיים אותם באמצעות העוזרים שלה . 
גם עתה חשבה תחילה לשלוח אליו אחד מהם , אך חזרה בה . 
היא ידעה שגבעון חש כבר מזמן בהסתייגותה ממנו . 
לכן , אמרה לעצמה , נמנע גם הוא מלפנות אליה ישירות . 
אם העז לחרוג מכך , הייתה לו כנראה סיבה טובה , אבל ליתר ביטחון רכסה שניים משלושת הכפתורים העליונים של חולצתה , שהותירה פתוחים תמיד . 
כשנכנסה כעבור דקות אחדות למשרדו , התרומם גבעון מכיסאו והושיט לה את ידו . 
" אני משתתף בצערך , יעל , " אמר ברשמיות מעושה , " שבי בבקשה . 
יעל התיישבה בקצה הכיסא , מעברה השני של המכתבה , מקפידה להצמיד את ירכיה זו לזו . 
" אני מצטער שלא הגעתי לשבעה , " המשיך , " הייתי בחו"ל עם אשתי . 
חזרתי רק השבוע . 
" איך היה ? " שאלה מטעמי נימוס , תמהה עדיין מדוע הטריח אותה למשרדו . 
" קשה להגיד שנהניתי . 
" זה בסדר , גבעון , " השיבה יעל , מתעלמת מן הרמז השקוף כל - כך , " באו כל - כך הרבה אנשים שבלאו הכי לא יכולתי לזכור מי הגיע ומי לא . 
" לצערי , לא יצא לי להכיר את בעלך מקרוב , " המשיך גבעון , " אבל ממה ששמעתי , אין לי ספק שזאת אבידה גדולה לא רק לך . 
קשקשן בלתי נלאה , אמרה לעצמה יעל . 
היא חשה שהוא מבקש לומר לה משהו , אך אינו מוצא את הדרך הנאותה לכך . 
" אני מתאר לעצמי שהיה לך קשה לחזור לעבודה , " שמעה אותו מדקלם . 
היא מיהרה להיאחז בדבריו האחרונים כדי לשים קץ לשיחה חסרת התכלית . 
" בזמן שלא הייתי כאן הצטברה לי המון עבודה , " אמרה ובתוך כך הציצה בשעונה , " אני בקושי יכולה להרשות לעצמי הפסקת קפה קצרה . 
גבעון קלט את הרמז . 
" אני לא רוצה לגזול מזמנך , יעל , " אמר בטון רך , " לכן גם לא אציע לך עכשיו קפה . 
נעשה זאת בפעם אחרת , " נדמה היה לה שהבחינה בקריצה . 
הוא הושיט את ידו אל תיק קרטון שהיה מונח לפניו על השולחן ושלף מתוכו תצלום צבעוני גדול . 
" חשבתי שזה יעניין אותך , " הושיט לה אותו . 
" קיבלנו הוראה ממחוז תל - אביב לחדד את האיכות , וזה לא קל . 
האורגינל היה מטושטש מאוד , " הסביר . 
" אנחנו עדיין עובדים על זה . 
בתמונה נראו שני ראשים סמוכים זה לזה . 
האחד של גבר והאחר של אישה . 
על אף איכותו הירודה של התצלום , ליעל היה די בהצצה חטופה כדי לזהות את בעלה המנוח . 
היא לא יכלה לטעות באפו הנשרי ובסנטרו הבולט . 
לעומת זאת , צדודיתה של האישה שלידו הייתה מטושטשת לגמרי . 
הפרט היחיד שנראה בבירור היה שיער בלונדיני שופע . 
ניכר היה כי התמונה צולמה מרחוק מבלי שהשניים הבחינו בכך . 
" שמת לב לתאריך ולשעה בתחתית התמונה ? " שאל רב - פקד גבעון לאחר שתיקה קצרה . 
יעל שלחה מבט והוכתה בתדהמה . 
" זאת התמונה האחרונה של בנצי , " מלמלה , " היא צולמה ביום התאונה , כמה שעות לפני שמצאו אותו מת בתוך המכונית . 
גבעון הסתפק בהנהון חרישי . 
פניו הביעו סיפוק . 
" אני לא מבינה , אני לא מבינה ... " חזרה ואמרה יעל בקול חלוש , " מה זה צריך להיות ? " 
" אין לי מושג . 
ההוראה שקיבלנו הייתה לחדד את הפרצוף של האישה כמה שרק אפשר . 
שמו של בעלך בכלל לא הוזכר במכתב שצורף לכרטיס הזיכרון של המצלמה . 
" מיהי האישה הזאת ? " דחקה בו יעל . 
גבעון משך בכתפיו . 
" תאמיני לי , אין לי שמץ של מושג . 
כבר מזמן למדתי לא לשאול שאלות מיותרות . 
נתנו לי הוראה לחדד את התמונה , אז זה מה שאנחנו עושים עכשיו . 
יעל אחזה בתצלום בשתי ידיה ובחנה אותו ארוכות , מתעלמת מקיומו של גבעון . 
החולשה של בנצי לנשים הייתה סוד גלוי , הרהרה בכאב , אבל אף פעם לא דיברו על כך בנוכחותה . 
עכשיו עוסקים בזה באופן רשמי . 
צוות חקירה מיוחד , לא פחות ולא יותר , עושה מאמצים כבירים לברר מיהי הבלונדינית האלמונית שניצב בן - ציון שמיר השכיב או רצה להשכיב לפני מותו . 
זאת לא הייתה כנראה הפסיכולוגית הצעירה שבגללה עזב את הבית לפני כמה חודשים , אמרה לעצמה . 
כשחזר על ארבע אחרי כמה שבועות הוא הבטיח שהסיפור נגמר . 
חוץ מזה , לה היה שיער חום . 
אבל זה בעצם לא אומר שום דבר . 
צבע שיער קל מאוד לשנות . 
מי יודע , אולי זאת הייתה בכלל מישהי אחרת , זיון חדש שהוא תפס לו . 
" תגיד לי דוד , אתה חושב שתצליחו לשפר את החדות ? " שאלה בטון מתחנחן . 
" נעשה כמיטב יכולתנו . 
לא מזמן פיתחנו תוכנה חדשה שיכולה להיות שימושית מאוד בעניין הזה . 
יעל עדיין החזיקה בתמונה בחוזקה , מתקשה להיפרד ממנה . 
איזה זיכרון עלוב ממנו , הרהרה . 
גבעון חייך אליה . 
" את יכולה לקבל את התמונה הזאת . 
אין לי שום בעיה לעשות העתק נוסף ממנה . 
" אם תוכל ... " מלמלה יעל במבוכה . 
" מובן מאליו , יעל , " אמר בנועם , " את לא צריכה להוסיף מילה . 
אם נגיע למשהו ברור יותר , את תהיי הראשונה לדעת . 
אבל זה חייב כמובן להישאר בינינו . 
הוא חכך את ידיו בהנאה . 
מעכשיו , אמר לעצמו , היא תלויה בו . 
אם יפעל בתבונה , ישיג אולי את שלו . 
הוא הושיט לה מעטפה גדולה . 
" תכניסי את התמונה , " הורה לה , " שלא יראו אותך יוצאת איתה מכאן . 
" אני מעריכה מאוד את מה שאתה עושה למעני , " אמרה ברכות , " אני לא יודעת איך להודות לך . 
עוד תהיה לך הזדמנות , חייך לעצמו גבעון , ולה אמר : " זה בסדר , יעל . 
אחרי הכול אנחנו ידידים ותיקים . 
יד רוחצת יד . 
בדרכה חזרה למשרדה גמלה בלבה ההחלטה לנסות לפענח בעצמה את תעלומת הבלונדינית המסתורית . 
לחברים של בנצי , נימקה בינה לבין עצמה את החלטתה , יש אינטרס ברור לטייח את הפרשה . 
הם רוצים להגן על שמו הטוב . 
אבל מה שחשוב להם יותר הוא שמה הטוב של המשטרה . 
לכן , עוד לפני שהסתיימה החקירה הם כבר הדליפו לתקשורת שנקבע באופן ברור כי מדובר בתאונת דרכים . 
אם יתברר בסופו של דבר שהפגישה עם הבלונדינית לא הייתה רומנטית , גם היא תרצה כמובן לטהר את שמו . 
במקרה ההפוך , שנראה סביר יותר , היא תצטייר כאלמנה הנבגדת . 
עם קצת שכל תוכל להפיק מכך תועלת . 
תמיד אפשר יהיה לתרגם את הסכמתה לשתוק לקידום במשטרה . 
26 
חלומו הגדול של מפקח משה אסנקה היה להיות חוקר . 
לכן גם החליט ללמוד קרימינולוגיה באוניברסיטת בר - אילן במקביל לשירות במשטרה . 
בריאיון האישי לקראת סיום קורס הקצינים בשפרעם הובטח לו כי בקשתו להשתלב בתחום החקירות תישקל ברצינות . 
אבל לאחר טקס הענקת הדרגות התברר לו , לאכזבתו , כי הוחלט לשבצו כקצין סיור במרחב איילון . 
הוא היה מאוכזב שבעתיים כשנודע לו ששלושה צוערים אחרים , שציוניהם היו נמוכים משלו , מונו לקציני חקירות . 
הייתה לו תחושה ברורה כי קופח בגלל צבע העור שלו . 
אסנקה נולד בכפר נידח באתיופיה ועלה ארצה בגיל חמש . 
קליטתו כאן הייתה סיפור הצלחה . 
הוא סיים את לימודיו התיכוניים בציונים מעולים , גויס למשמר הגבול , נשלח לקורס סמלים וסיים אותו כחניך מצטיין . 
זמן קצר לאחר מכן לכדה היחידה שעליה פיקד שני מחבלים שהיו בדרכם לפיגוע בכפר - סבא . 
אסנקה , שנפצע באורח קל , קיבל צל"ש . 
בכתבה עליו בידיעות אחרונות , שבה כונה מטעמי צנזורה " סמל מ . 
, סופר כי הפירוש של שם המשפחה האמהרי שלו הוא " נעשה טוב יותר מאחרים " . 
המעבר למשטרה הכחולה בתום שירות החובה היה צעד טבעי מבחינתו . 
חיי השגרה ביחידת הסיור לא היו לרוחו . 
הוא אמנם מילא את תפקידו במסירות וזכה לא אחת לשבחים ממפקדיו , אבל בכל הזדמנות הפציר בהם לאפשר לו לממש את שאיפתו לעסוק בחקירות . 
התגובה , בשינויי נוסח קלים , הייתה תמיד " קצת סבלנות , הכול יסתדר . 
עסקן אתיופי , שכן של הוריו , הציע לו לטפל בעניינו . 
" המקרה שלך הוא דוגמה לקיפוח של העדה כולה , " ניסה לשכנעו , " עם הרקע שלך יהיה להם קשה מאוד למצוא תירוצים . 
אבל אסנקה סירב לשתף פעולה . 
הוא עדיין האמין שיומו יגיע . 
כשנקרא בוקר אחד להתייצב בדחיפות באגף החקירות של מרחב איילון , הלם לבו בחוזקה . 
הוא חש כמהלך בחלום כשהוכנס למשרדו של ראש האגף , סגן - ניצב שאול דגון , שבישר לו כי בשל המחסור החמור בכוח - אדם הוחלט לספח אותו אליו . 
" בינתיים זה רק זמני , " הסביר לו , " אם תוכיח את עצמך , אשתדל להשיג לך העברה . 
אסנקה הצליח בקושי רב להסתיר את התרגשותו כשדגון מסר לידיו תיק קרטון עב כרס , תיק החקירה הנכסף כל - כך . 
" זה הבייבי שלך עכשיו , " אמר דגון בחיוך , " אני מצפה לתוצאות בקרוב . 
אם תזדקק לעזרה , תוכל לקבל מישהו . 
אבל אני מציע שקודם כול תלמד היטב את התיק . 
מזכירתו של ראש האגף הוליכה אותו לחדר צר בקומת הקרקע . 
שני שולחנות עירומים , צמודים זה לזה בצורת רי"ש , מילאו את כל חללו . 
היא הצביעה על אחד מהם . 
" כאן תוכל לעבוד בשקט , " אמרה , " השכן שלך מסתובב רוב הזמן בשטח . 
אסנקה פשט את הדובון הרטוב , וכשלא מצא מקום לתלות אותו לייבוש פרש אותו על השולחן השני . 
התיק , שבו התבונן עתה לראשונה , נראה בלוי . 
הצצה חטופה בעטיפה הבהירה לו את הסיבה . 
הוא נפתח לפני יותר משש שנים ועבר ידיים רבות , אבל הטיפול האחרון בו , כך גילה להפתעתו , היה לפני ארבע שנים . 
הוא שקע בקריאת הדפים שגדשו את התיק , וכשסגר אותו לאחר כשעה , חש מועקה כבדה . 
החקירה הוקפאה בהיעדר הוכחות , למרות שצוות מנוסה בראשותו של רב - פקד השקיע בה עבודה רבה . 
הפרשה כשלעצמה הייתה משמימה , לא מסוג החקירות שאליהן השתוקק . 
החקירה החלה לאחר שכמה עשרות דונמים של אדמה חקלאית בגבול חולון – בת - ים הופשרו במפתיע לבנייה . 
ההחלטה נתקבלה בוועדה המחוזית לתכנון ולבנייה על חודו של קול . 
הייתה זו הפעם החמישית שהעניין הובא בפני הוועדה , ובכל ארבע הפעמים הקודמות נדחתה בקשת ההפשרה . 
המתלונן , סוחר הקרקעות , טען שהמפנה הפתאומי התחולל לאחר שאחד מחברי הוועדה , שבהצבעות הקודמות נמנה עם המתנגדים , קיבל שוחד של 250 אלף שקלים מבעלי הקרקע ושינה את דעתו . 
החוקרים גבו עדויות מכל המעורבים בפרשה , ולא הגיעו למסקנה חד - משמעית . 
כעבור כשנתיים נפטר המתלונן . 
החשד אמנם לא הוסר , אך מכיוון שחרף כל המאמצים לא נמצאו ראיות ממשיות , הופסק הטיפול בתיק . 
במפה שצורפה לתיק סומן השטח בטוש צהוב . 
אסנקה זיהה את המקום . 
לא מכבר נחנך שם מרכז מסחרי גדול . 
הוא עצמו היה שם עם חברתו והם קנו בגדים באחת החנויות . 
הוא לא הבין מה גרם להתעניינות המחודשת בתיק הישן הזה , במיוחד לאחר שרק זה עתה שמע מפי סגן - ניצב דגון על המחסור המשווע בכוח - אדם . 
לשווא שב ועיין בו בתקווה למצוא קצה חוט . 
כעבור שעה , כשהסתיים יום העבודה , פגש בפרוזדור את מזכירתו של ראש אגף החקירות . 
" איך אתה מסתדר ? " שאלה אותו . 
" לא מסתדר . 
אני לא מוצא את הידיים ואת הרגליים . 
אני בכלל לא מבין מדוע הוחלט להתעסק עכשיו בסיפור הישן הזה . 
" לא רק אתה לא מבין , " אמרה לו בחיוך , " אגלה לך סוד . 
גם הבוס לא מבין . 
אבל הוא קיבל הוראה מפורשות ממפקד המחוז החדש לפתוח כמה תיקים עתיקים כאלה . 
זה המזל הדפוק שלי , אמר לעצמו כשיצא לרחוב . 
כשכבר הגעתי לחקירות , קיבלתי תיק מחורבן כזה . 
אבל בו במקום גמלה בלבו ההחלטה לא להרים ידיים . 
* * * 
מפקח אסנקה לא היה קצין החקירות היחיד שחש תסכול עמוק באותו יום . 
במשרדה הדחוס באגף התנועה ביפו , ישבה פקד נעמי ליבר תקועה במבוי סתום בתיק ישן אחר – זה של תאונת הפגע וברח הקטלנית בגבעתיים . 
אנשי הצח"ם שלה , רב - נגד צרפתי וסמל שקד , איתרו בקושי עוד שמונה נהגים שבעת התאונה הייתה בבעלותם מכונית סובארו , חקרו את כולם וניקו אותם מכל חשד . 
" זהו זה , הגענו לתחתית הבור , והפעם זה סופי , " הכריז צרפתי בישיבת הבוקר הקבועה , שהלכה והתקצרה מיום ליום . 
" אני מציע , נעמי , שתבקשי מראש האגף לשחרר אותנו מהעונש הזה . 
" זה לא פשוט כל - כך , " השיבה בקול עייף , " גם הוא מנסה להיפטר מהתיק , אבל כמו שאתם כבר יודעים , מפקד המחוז החדש לא מוכן לוותר . 
אלעד חושב שהתאונה האיומה הזאת היא רצח כפול – והוא רוצה לראות את הרוצח הנמלט בכלא . 
אלה המילים שלו . 
" אז מה בכל זאת עושים עכשיו ? " שאל צרפתי לאחר שתיקה ממושכת . 
פקד נעמי ליבר תלתה את עיניה בתקרה , כמחפשת שם מוצא מן הסבך . 
סמל שקד היה שקוע , כדרכו , בחיבור מהדקים לשרשרת ארוכה . 
" אולי לך , אורי , יש מה לתרום לנו מלבד יצירות האמנות שלך ? " פנה אליו צרפתי בטון משועשע . 
" אני לא יודע ... יש לי איזשהו רעיון ... אבל אולי הוא לא רלוונטי למקרה שלנו ... " גמגם מבלי להרים את עיניו משרשרת המהדקים ההולכת ומתארכת . 
" נו , דבר כבר , " האיץ בו צרפתי . 
" פתחתי אתמול בערב את הטלוויזיה בערוץ המדע ... " החל שקד בהיסוס . 
" כנראה שבאמת כבר אין לך מה לעשות עם הזמן הפנוי שלך , " זרק צרפתי . 
" זה היה לגמרי במקרה , " אמר שקד בנימה של הצטדקות , " ראיתי שם כתבה מעניינת ... זה היה משהו על חקירה של מקרה רצח , נדמה לי שזה קרה באריזונה . 
מצאו שם בתוך חורשה גופה של אישה צעירה עם דקירות סכין . 
מישהו שגר בסביבה סיפר לחוקרים שראה טנדר פורד אפור חונה לא רחוק ממקןם הרצח , אבל הוא לא זכר את מספר הרישוי שלו . 
כל הניסיונות לרענן את הזיכרון שלו לא הצליחו ... " 
" גם עלינו אפשר לעשות כתבה כזאת , " גיחך צרפתי . 
" בחייך , סמי , " היסתה אותו ראש הצח"ם בתנועת יד , " תן לבן - אדם אפשרות להתבטא . 
" טוב , בסוף הם התייעצו עם פסיכולוגים , " המשיך שקד , מעודד מהתערבותה של נעמי , " והחליטו לנסות להפנט אותו . 
" וזה עבד ? " לא התאפק צרפתי . 
" ועוד איך , האיש שִחזר בראש שלו לא רק את מספר הרישוי , הוא אפילו זכר שעל הצד האחורי של הטנדר היה סטיקר של יצרן רהיטים . 
בקיצור , נהג הטנדר אותר , נחקר והודה ברצח . 
פקד נעמי ליבר נדרכה . 
" גם לתאונה שלנו היה עד - ראייה אחד . 
ההוא עם הכלב . 
" והוא זכר רק את שתי הספרות האחרונות בלוחית הרישוי , " השלים צרפתי , " כך , לפחות , אנחנו יודעים שזאת הייתה סובארו . 
לא שזה עוזר לנו הרבה . 
ראש הצח"ם עלעלה בתיק החקירה הגדוש ועצרה באחד הדפים . 
" הנה , מצאתי , " אמרה , " שמו איתמר שבתאי , הוא מדען , פרופסור לפיזיקה או משהו כזה . 
למה בעצם לא דיברתם איתו עד עכשיו ? " תהתה . 
" הוא בשנת שבתון באמריקה , " הסביר אורי שקד , " יצרתי קשר עם הבן שלו , גם איזה פרופסור . 
הוא היה קצת חשדן בהתחלה , אבל אחרי שיחת ריכוך הסכים להגיד לי שאבא שלו יגיע בקרוב לחופשת מולדת קצרה . 
" מתי זה יקרה ? " 
אורי שקד קימט את מצחו . 
" אם אני לא טועה , בעוד שבועיים בערך . 
אגב , יש לי את מספר הטלפון שלו בארצות - הברית . 
הוא שרבט את המספר על פתק והושיט אותו לראש הצח"ם . 
" אני אנסה להתקשר אליו ואבקש ממנו לשתף פעולה איתנו כשיגיע ארצה , " אמרה פקד ליבר . 
" אני מציע שבינתיים לא תדברי איתו על היפנוזה , " העיר צרפתי , " זה בטח ירתיע אותו . 
ראש הצח"ם נעצה בו מבט נוזף . 
" עד כדי כך אתה לא סומך עליי ? " 
" אם יורשה גם לי להציע משהו , " התערב שקד , " כדאי לברר קודם כול אם בכלל יש כאן מישהו שיוכל להפנט את הקליינט שלנו . 
" זאת תהיה המשימה הבאה שלך , אורי , " אמרה נעמי , " דבר עם מי שצריך ודווח לנו מחר בישיבת הבוקר . 
מיד לאחר שהשניים יצאו מהחדר היא חייגה אל המרכזייה וביקשה לקשר אותה בדחיפות עם מספר הטלפון האמריקני שרשם לה אורי . 
" תצטרכי לחכות , " שמעה את קולה של המרכזנית , " אני חייבת לקבל אישור מוקדם לשיחות חוץ . 
כמובן , אמרה לעצמה פקד ליבר , משטרת ישראל נלחמת בפשע בשיא היעילות . 
27 
במעבדת הצילום של מז"פ הצליחו לשפר במעט את חדות התצלום של ניצב שמיר והבלונדינית האלמונית . 
צדודיתה של האישה הצעירה הייתה עתה מעט ברורה יותר , אך עדיין נתקבלה תמונה חלקית בלבד של תווי פניה . 
רב - פקד גבעון עיקם את אפו כשראה לראשונה את התצלום המעובד . 
" הפרצוף הזה יכול להתאים כמעט לכל בלונדינית , אמיתית או צבועה , שמסתובבת בשטח , " רטן באוזני הטכנאי שהשקיע שעות ארוכות בעיבוד התצלום . 
" עשיתי את המקסימום , אבל אתה אף פעם לא מרוצה , " מחה הטכנאי , " תאמין לי , מי שמכיר את הנקבה הזאת יוכל לזהות אותה על - פי התמונה . 
" זאת כל הבעיה , " סינן גבעון , " לך תמצא מישהו שמכיר אותה . 
עותק של התצלום המשופר הגיע לידיה של יעל שמיר עוד לפני שהונח על שולחנו של ראש הצח"ם , סגן - ניצב גולן . 
גבעון , שניצל את ההזדמנות להזמין אותה פעם נוספת למשרדו , הציע לסייע לה גם באיתורה של הבלונדינית . 
" בואי נדון בזה בערב על כוס קפה , " אמר . 
יעל , אף - על - פי שקלטה מיד את הרמז החבוי בהזמנתו , החליטה לא לענות בסירוב בוטה . 
היא חששה לאבד את שירותיו כמקור מידע . 
" ברצון , " השיבה בקלילות מעושה . 
" מתי ? " 
" קשה לי לומר לך , " התחמקה , " בינתיים אני צריכה להיות כל ערב עם הבת שלי . 
היא לא יכולה להשלים עם המצב החדש . 
" אני מבין , " אמר לה גבעון ובלבו הוסיף : זה לא סוף פסוק , היא עוד תזדקק לי . 
* * * 
כששבה למשרדה בהתה יעל ארוכות בתמונתה של הבלונדינית . 
מה , לעזאזל , מצא בה בנצי , הציקה לה השאלה . 
נכון , היא כנראה צעירה ממני בכמה שנים , נאלצה להודות . 
אבל אני לא נראית פחות טוב ממנה . 
אז מה , השיבה לעצמה באותה נשימה , בנצי אף פעם לא היה בררן גדול . 
אמרו עליו שהוא משכיב כל מה שזז . 
זה בעצם מה שקרה גם איתי . 
אבל אני הייתי יותר חכמה . 
אני סחבתי אותו לחופה . 
מבלי משים סר מבטה מצדודיתה של האישה אל דיוקנו של שמיר . 
היא בחנה אותו לראשונה בתשומת - לב . 
פניו היו חמורי סבר ושפתיו קפוצות . 
ראשו היה מוטה מעט לעברה של הבלונדינית , כמי שמאזין לה בדריכות . 
משקיף מן הצד , הרהרה , לא היה מתרשם שזו פגישה רומנטית . 
כשחזרה והתבוננה בתמונה ביתר ריכוז החל הספק מכרסם בלבה . 
מי יודע , אולי , אחרי הכול , חשדה בו לשווא . 
היא ידעה שלא תמצא מנוח עד שתחשוף את האמת . 
היא גם הבינה שרק אותה בלונדינית אלמונית מסוגלת לעזור לה בכך , ועליה לאתר אותה בכוחות עצמה . 
היה ברור לה שלא תוכל לסמוך בעניין הזה על גולן והצוות שלו . 
להם יש אינטרסים משלהם . 
כשניסתה לתכנן את המהלכים הבאים , חשה חסרת אונים . 
מסע חיפושים ללא נקודת אחיזה נראה לה חסר סיכוי . 
* * * 
קולו של ניצב אלעד מעברו השני של קו הטלפון נשמע כעוס למרות שהקפיד לשמור על איפוק . 
" לא ידעתי , גולן , שקיבלת תגבורת לצח"ם שלך , " אמר , " הבחירה אמנם לא נראית לי , אבל אולי גם אתה לא ידעת מזה . 
סגן - ניצב גולן נותר המום . 
הוא לא הבין למה התכוון מפקד המחוז , אך הבחין בנימה הסרקסטית שלו . 
" לא ביקשתי שום תגבורת ... " גמגם במבוכה . 
" תירגע , גולן . 
רציתי רק להביא לידיעתך שהאלמנה מסתובבת במז"פ עם התמונה של הבלונדינית ומנסה לברר אם מישהו מכיר אותה . 
לא קשה לנחש מי נתן לה את התצלום , אבל החלטתי לעבור על כך בשתיקה . 
כמו שאני מכיר אותה , היא מסוגלת לרוץ מיד לשר ולהתלונן שאני מתנכל לה ומנסה למנוע את גילוי האמת . 
רק זה חסר לי עכשיו . 
גילוי הלב הפתאומי הפתיע את גולן . 
לאלעד יצא שם של אדם מסוגר , וכך התרשם ממנו גם הוא . 
בפגישותיהם בשבועות האחרונים אלעד הפגין תמיד חביבות , האזין לו באורך - רוח , אך הקפיד לשמור על ריחוק מסוים . 
שיחותיהם אף פעם לא גלשו אל המישור האישי . 
" שמעתי שפקד יעל שמיר , " המשיך אלעד , מדגיש את דרגתה בטון לגלגני , " גזרה את בעלה מתוך התצלום . 
האישה בתמונה , כך היא מספרת , היא העוזרת שלה שנעלמה עם תכשיטים שלה ולא מעט כסף מזומן . 
סיפור לא ממש משכנע , אבל היא עם כל השטיקים שלה מצליחה תמיד לסובב את כולם סביב האצבע הקטנה שלה . 
חיוך קל עלה על פניו של גולן . 
אין חכם כבעל ניסיון , הרהר . 
הרומן הסוער של אלעד עם יעל לפני נישואיה עם שמיר , היה בזמנו סוד גלוי . 
עתה , כשקיבל את הפיקוד על מחוז תל - אביב , הוא שב ועלה פה ושם בשיחות הפרוזדורים . 
" אולי היא תצליח יותר מאיתנו . 
אנחנו תקועים בינתיים , " אמר בעצב , " בכל עשרים וכמה השנים שלי במשטרה לא נתקלתי בפרשה מוזרה כזאת . 
כל מי שמסוגל לתת לנו קצה חוט , נעלם . 
בהתחלה זה היה נסים שם - טוב , שכנראה חתך את צינורית השמן . 
עכשיו זאת גם הבלונדינית שלנו , שנפרדה משמיר כמה דקות לפני מותו , בבית - הקפה ההוא בכביש 6 . 
האדמה כאילו בלעה אותם . 
אלעד פלט אנחה . 
" אני מוכן להתערב איתך שהשניים האלה קשורים זה בזה , אבל אין לי מושג באיזו צורה . 
אני גם כמעט בטוח שרובי גבאי קשור אליהם איכשהו . 
אולי הוא יוביל אותנו אליהם . 
" גבאי נמצא במעקב קבוע מהרגע שיצא מכאן . 
אנחנו גם מצותתים לטלפונים שלו . 
אבל הוא לא נופל בפח שלנו . 
הבן - אדם מתנהג בזהירות , כמו אחד שהולך על זכוכית . 
" תגיד לי , גולן , " אלעד נשמע מהורהר , " חשבת פעם מדוע הם בעצם נפגשו דווקא שם ? 
אם רוצים להיפגש בארבע עיניים , לא חסרים מקומות קרובים הרבה יותר . 
" חשבנו על זה לא פעם ולא פעמיים , אבל יש לנו רק השערות . 
אולי הבלונדינית שלנו גרה באחד היישובים בסביבה ... " 
" אולי היא בכלל ערבייה מוואדי ערה ... " המשיך אלעד את קו המחשבה שלו , " רק כשנמצא אותה , נהיה חכמים יותר . 
גולן לא נמנע מלהטריח את מפקדו בפרטי - הפרטים של " מבצע הבלונדינית " שכבר נכנס ליומו הרביעי ולא הניב בינתיים כל תוצאות . 
צוות החוקרים התבסס על ההנחה שהצעירה האלמונית אכן הייתה בת - זוגו של סוחר סמים היושב בכלא , כפי שנטען במכתב שמצא רובי גבאי בתיבת הדואר שלו . 
לאחר שהורכבה רשימה שמית מפורטת של כל סוחרי הסמים הכלואים , נשלחו אנשי מפלג המודיעין , שנרתם אף הוא למשימה , לברר אם יש למישהו מהם יש בת - זוג – רעיה חוקית , ידועה בציבור או סתם חברה למיטה – שחזותה דומה , ולו במעט , לזו של האישה בתצלום . 
במהלך הבדיקות והמעקבים הלכה והצטמקה הרשימה , וכעבור שבוע נותרה בה רק שורה קצרה אחת : " שמעון חיון , כתובת אחרונה : רחוב הפרחים , 23 יהוד " . 
גולן , למוד אכזבות , לא היה שותף לאופטימיות של פקד רביב , סגנו , שבישר לו בפנים זוהרות : " אני חושב שמצאנו את מה שחיפשנו . 
חיון היה יבואן סמים , מהגדולים שתפסנו . 
הוא נעצר כשהגיע לנתב"ג לקבל משלוח מוסווה של הרואין מהולנד . 
לפני כמה חודשים דנו אותו לשמונה שנות מאסר . 
יש לו בת - זוג , ספרית צעירה מבאר - שבע . 
קוראים לה סיגל אלבז והיא עכשיו בלונדינית . 
היא נשארה לגור בבית שלו ביהוד ובאה אליו לבית - הסוהר באופן קבוע . 
היא נמצאת בקשר עם החברים של חיון , שדואגים לה . 
מישהו ממפלג המודיעין ראה אותה מרחוק והוא אומר שהיא מה - זה - דומה לבחורה בתמונה . 
גולן הנהן אך לא הוציא הגה . 
" אז מה אתה אומר , עמי , " דחק בו רביב בהתלהבות , " שנעצור אותה לחקירה ? " 
" מה בוער לך ? " השיב ראש הצח"ם במתינות , " בינתיים זאת רק ירייה באוויר . 
אנחנו עדיין בכלל לא בטוחים שהמידע במכתב של גבאי נכון . 
הסיפור שלו עושה אמנם רושם אמין , אבל לך תדע . 
הבן - זונה הזה מתוחכם מאוד . 
אבל גם אם נניח שהכול נכון , כדאי לעקוב אחריה עוד כמה ימים ולצותת לטלפון שלה . 
רב - סמל סגל , שישב בפינת החדר ועלעל ללא מטרה מוגדרת בתיק החקירה הגדוש , הרים את ראשו . 
" אני מציע , " אמר , " שלפני כל המעקבים האלה נוודא שזאת באמת הבלונדינית שאנחנו מחפשים . 
" רעיון מצוין , איך לא חשבנו על כך , " גיחך רביב , " אולי יש לך במקרה גם הצעה מעשית ? " 
סגל התעלם מן הטון המתנשא , " יש לי , " אמר , שואב עידוד מחיוכו הרחב של גולן , " אפשר לצלם אותה כשתצא מהבית ולשלוח את התצלום למז"פ . 
הם יוכלו להשוות בין שתי התמונות ולתת לנו תשובה ברורה יותר . 
" באמת רעיון מצוין , " אמר ראש הצח"ם . 
" רוץ עם זה , אלי , " הורה לסגל . 
* * * 
רב - פקד גבעון שלף זכוכית מגדלת מהמגירה ובחן בקפידה את התמונה החדשה . 
האישה הצעירה שנשקפה ממנה הייתה בעלת הופעה מרשימה : תווי פנים רכים , שיער בלונדיני גולש וקומה תמירה . 
היא נראתה צועדת על רקע של בתי - מגורים אפורים . 
הוא הניח את התצלום לצד תמונתה של הבלונדינית האלמונית , הדליק את מנורת השולחן וכיוון אליהן את אלומת האור . 
שתי התמונות צולמו מזוויות שונות , כך שלא היה אפשר לערוך השוואה מדויקת . 
איכותה הירודה של התמונה הראשונה , ששופרה רק במעט , היוותה מכשול נוסף . 
אבל כבר במבט ראשון היה ברור לו שקיים דמיון רב בין שתי הנשים . 
יעל הגיעה למשרדו כעבור דקות אחדות על - פי הזמנתו , אחוזת התרגשות . 
בכל זאת היה לו טעם טוב , הרהרה במרירות לאחר שהתבוננה ארוכות בתמונה , לא פלא שהוא נגרר אחריה רחוק כל - כך . 
רב - פקד גבעון עמד מן הצד , מרוצה . 
כאב הבגידה של הניצב המנוח , קיווה , יפעל לטובתו . 
הוא ראה את הדמעות זולגות על לחייה ומיהר להושיט לה ממחטת נייר . 
" מי זאת ? " ביקשה יעל לדעת , תולה בו מבט רך . 
גבעון משך בכתפיו . 
" לא סיפרו לי . 
בעבודות מהסוג הזה בדרך כלל לא מוסרים לנו פרטים . 
הם כנראה מאמינים שכך נהיה יותר אובייקטיביים . 
לא היה לו קשה להבחין באכזבה העמוקה שהצטיירה על פניה . 
" זה לא יהיה קל , אבל אנסה לברר לפחות את שמה , " הבטיח ונרתע בשנייה האחרונה מלהניח את ידו על כתפה . 
יעל שבה והתבוננה בתצלום . 
" אתה בטוח שזאת אותה אישה ? " שאלה בקול סדוק , מתאמצת להשתלט על הבכי . 
" אני חושב שכן , אבל לא במאה אחוז . 
במעבדה עושים עכשיו בדיקה נוספת , יסודית יותר , " השיב והושיט לה ממחטה נוספת , " אני כמובן אודיע לך מיד מה התוצאות . 
" אני יכולה לקבל את התמונה ? " שאלה יעל בחיוך מתחנחן . 
גבעון החזיר לה חיוך . 
" קשה לי לסרב לך ... " 
28 
דוקטור אבינועם גרוסמן זקף את גבותיו בתהייה . 
נראה היה שהוא מתקשה להגיע לכלל החלטה . 
גם קודם לכן , כשביקש סמל אורי שקד להיפגש איתו , היסס בטרם נתן את הסכמתו . 
" אני משתמש בהיפנוזה אך ורק כטכניקה טיפולית , " אמר לאחר ששמע את מבוקשו , " חקירות משטרתיות הן לא התחום שלי . 
" זהו מקרה מיוחד במינו , " ניסה שקד לדבר על לבו , " נהג דרס למוות שתי נשים ונמלט . 
חייהן של שתי משפחות נהרסו והוא עדיין מסתובב חופשי . 
" טוב , בוא אליי ונשוחח , " התרצה לבסוף , " אבל אינני מתחייב לשום דבר . 
דוקטור גרוסמן היה פסיכיאטר שעסק גם בהיפנוזה ועמד בראש מרפאה לבריאות הנפש בפתח - תקווה . 
שקד פנה אליו לאחר שקרא באינטרנט על מחקריו והתרשם עמוקות מן התוצאות . 
עתה , כשישב מולו במשרדו , התרשם לא פחות מחזותו . 
מקריאת הביוגרפיה שלו ידע שקד שהפסיכיאטר בעל המוניטין כבר עבר את גיל השישים , אך הוא נראה צעיר בהרבה . 
מבנה גופו היה חסון כשל ספורטאי ובלורית מאפירה סבוכה גלשה אל מצחו הגבוה . 
עיניו הביעו חמימות , וכך גם לחיצת היד שלו . 
הוא דיבר עברית רהוטה , חגיגית משהו , במבטא אמריקני קל . 
" אני נוטה להתייחס בחיוב להצעתך , " אמר לאחר שתיקה בת כמה דקות , " הרוצח הזה , ואין לי הגדרה אחרת לאדם שכמותו , חייב לבוא על עונשו . 
אבל העניין כלל אינו פשוט . 
אני אזדקק לשיתוף פעולה מלא של עד - הראייה שלכם . 
היפנוזה נעשית במצב של רגיעה מוחלטת , כשהאדם מודע לעצמו . 
מי שאינו רוצה להתהפנט , לא יתהפנט . 
הוא יכול לחשוב על דברים אחרים , ואי - אפשר לשלוט על מחשבותיו של אדם , כפי שאי - אפשר להכריח אותו לבלוע תרופה בניגוד לרצונו . 
" מבחינה זו אין שום בעיות , " הבטיח לו שקד , מעוּדד , " דיברנו איתו והוא מסכים לשתף פעולה . 
דוקטור גרוסמן הנהן . 
" שיתוף פעולה מצד המהופנט הוא כמובן תנאי הכרחי , " אמר , " אבל לא התנאי היחידי . 
קיימת אפשרות שזהו לא סתם מקרה של שכחה . 
ייתכן שעד - הראייה לא קלט את כל הספרות בלוחית הרישוי של המכונית , וזה סביר לחלוטין . 
אני אפילו חושש שכך אמנם היה . 
אבל זאת נוכל לדעת רק כשהאיש יישב מולי . 
כשדיווח שקד למחרת , בישיבת הצח"ם , על הסכמתו של הפסיכיאטר לשתף פעולה , מיהרה נעמי לצנן את התלהבותו . 
" דיברתי עם היועצת המשפטית שלנו , " אמרה , " והיא קבעה חד - משמעית שעדויות הנגבות במהלך היפנוזה אינן קבילות בבית - המשפט . 
" זה לא צריך להרתיע אותנו , " טען צרפתי , " אני מאמין שאם נמצא את הנהג ונציג בפניו את העובדות , נצליח להוציא ממנו הודאה עוד לפני שנגיע לבית - המשפט . 
נעמי הרהרה קצרות ופסקה : " נשמע הגיוני , סמי . 
חוץ מזה , מה יש לנו להפסיד ? " 
* * * 
דוקטור אלמוג האזין בפנים חתומות לסקירתו של המפכ"ל . 
התיפוף העצבני של אצבעותיו על לוח השולחן הבהיר לרב - ניצב אשרוב שמחשבותיו של השר לביטחון פנים משוטטות במקום אחר . 
זו הייתה פגישתם הראשונה לאחר הפסקה של שבועיים שבהם עבר המפכ"ל סדרה נוספת של טיפולים כימיים . 
בין טיפול למשנהו הוא התקרח כמעט לחלוטין ואיבד ממשקלו עד שמדיו נראו כתלויים עליו , אבל מבטו היה צלול וקולו יציב . 
הוא הקפיד , כרגיל , לזקוף את קומתו , אך ניכר היה שהדבר כרוך במאמץ רב . 
אלמוג , כדרכו בכל פגישותיהם מאז פרצה המחלה , החמיא לו בחיוך מלאכותי על מראהו . 
אשרוב , גם הוא כדרכו , הגיב בחיוך נוגה . 
הוא לא שכח לרגע שימיו ספורים . 
המפכ"ל דיווח על העלייה התלולה במספר עבירות הרכוש בגוש דן . 
" ברור לנו , " הסביר , " שהדבר נובע ממחסור קשה בכוח - אדם . 
גל הפיגועים החדש מחייב להפנות הרבה שוטרים למחסומים ולפעילויות רלוונטיות אחרות . 
השר נדרך לפתע . 
" אבל כל זה לא נוגע לאלעד , " התפרץ באגרופים קמוצים , " הוא ממשיך עם השטויות שלו . 
במקום להתעסק עם פושעים , האנשים שלו שקועים בתיקים הישנים . 
" אתה קצת מגזים ... " מלמל המפכ"ל והשתעל אל תוך כף - ידו . 
אלמוג מיהר להושיט לו כוס מים ושינה באחת את טון הדיבור שלו . 
" לא רציתי לבלבל לך את המוח עם הסיפור הזה , " פנה אליו בנימה מפויסת , " גם ככה יש לך עכשיו מספיק בעיות . 
אבל אל מי יבואו בטענות על המחדלים של המשטרה ? 
אותך , במצבך , לא יעזו להטריד . 
" לכן , שמעון , באמת הגיע הזמן שתמצא לי מחליף , " אמר אשרוב לאחר שלגם מהמים ומחה את פיו בממחטת נייר . 
הדשדוש האובססיבי של אלמוג בהתעקשותו של אלעד לנבור בתיקים ישנים , כבר נמאס עליו לגמרי . 
" אני יודע כמה קשה לך , אבל תן לי עוד שבוע - שבועיים . 
אסור לי לקבל החלטה נמהרת . 
" אתה יודע טוב כמוני שיש רק מועמד ראוי אחד ... " 
" והמועמד הזה יורה לעצמו כל הזמן ברגל , " שיסע אותו השר בזעם , " עכשיו הוא גם פתח סדנה לניסויי היפנוזה . 
אשרוב , שלא ידע במה דברים אמורים , הבין מיד שגסטון , ראש המטה המבצעי של אלמוג , שוב רחרח במחוז תל - אביב ומיהר לעדכן את הבוס . 
" על מה אתה מדבר ? " שאל מופתע . 
" סליחה , גדעון . 
שכחתי שאתה כבר לא כל - כך בעניינים בזמן האחרון . 
הנימה הסלחנית הרתיחה את אשרוב , אבל הוא החליט להבליג . 
כל אמירה שלו , הבין , רק תאריך את השיחה חסרת התוחלת . 
אילו האמין שקיים ולו שמץ של סיכוי לשנות את דעתו של השר לגבי אלעד , היה מתאמץ לנסות ולשכנע אותו . 
אבל מכיוון שהכיר את אלמוג היטב , ידע שהעניין אבוד מלכתחילה . 
" כן , גדעון , אני לא מתלוצץ , " המשיך השר , מרוצה מחוסר התגובה של אשרוב , " בן - החסות שלך , אלעד , אישר לחוקרים באגף התנועה לשכור את שירותיו של מהפנט מקצועי כדי לנסות לרענן את זיכרונו של עד - ראייה לתאונת דרכים מלפני כמעט חמש שנים . 
אתה תופס , גדעון , לאיזה מצב אבסורדי הגענו ? 
מחוז תל - אביב קורס , אבל למפקד החדש יש סדר עדיפויות משלו . 
הוא העווה את פניו בבוז . 
" הוא מבזבז כוח - אדם , כסף וזמן על ערימות ניירת ישנות . 
" זה לא סתם ערימות ניירת , " העיר המפכ"ל . 
לאחר שבשיחה קודמת אלמוג כבר הזכיר את התיק הזה , הוא טרח לבדוק את פרטיו . 
" מדובר במקרה חמור במיוחד . 
נהג שהתעלם מתמרור ' עצור ' הרג שתי נשים ונמלט מהמקום . 
הוא אפילו לא עצר לראות אם אפשר להושיט להן עזרה . 
" אבל אין להם שום דבר ממשי בידיים , " השר ליווה את דבריו בתנועת ביטול , " חוץ מזה , לך תדע אם הנהג הזה עוד חי בכלל . 
אני , במקומו של אלעד , הייתי משקיע את כל האנרגיות האלה בחקירות אקטואליות יותר . 
רוצה דוגמה ? " 
המפכ"ל שמט את עיניו אל כפות ידיו , מתאמץ להסתיר את הרטט שאחז בהן שוב . 
" אני בכל זאת אתן לך דוגמה , " המשיך אלמוג מבלי להמתין לתשובה . 
הוא האט את קצב הדיבור והרים את קולו , כאילו חשש שהמפכ"ל מתקשה לעקוב אחר דבריו . 
" למשל , תיק החקירה בעניין התאונה של שמיר . 
כפי שאני שומע , כל הסיפור זה מריח לא טוב . 
אם הוא יודלף לפני שנדע בוודאות מה באמת קרה שם , התקשורת תחגוג בגדול , וזה בדיוק מה שחסר לנו עכשיו . 
הוא חידד את מבטו אל אשרוב . 
" תגיד לי , גדעון , איפה בעצם עומדת החקירה הזאת ? " 
אשרוב לא השיב . 
הוא הסיק מן הטון שהשר כלל אינו מצפה ממנו למענה . 
ואכן , הוא לא טעה . 
" החקירה תקועה ! " רעמה התשובה מפיו של אלמוג . 
" אם אלעד לא מבין בעצמו מה עליו לעשות , כדאי שמישהו יסביר לו , " הוסיף בפסקנות . 
השיחה המתישה החלה לתת את אותותיה במפכ"ל . 
הוא התנשם בכבדות והרטט בידיו גבר . 
רק חסר לי שהוא יתפגר לי כאן במשרד , חלפה מחשבה בראשו של השר . 
הוא העיף מבט בשעונו . 
" איך שהזמן רץ , " אמר כאילו בהשתאות , נמנע מלפגוש את עיניו של אשרוב , " אני מצטער , אבל מחכים לי במשרד ראש הממשלה . 
נמשיך את השיחה בפעם אחרת . 
העיקר , גדעון , תרגיש טוב . 
" אני כבר מרגיש יותר טוב ... " מלמל אשרוב וקם בכבדות מכיסאו . 
הוא הקפיד לחבוש כראוי את הכובע המשטרתי שהניח קודם על הכיסא לצדו , קירב את יד ימינו אל המצחייה במעין הצדעה חפוזה ופסע אל עבר הדלת . 
מה מטריד כל - כך את השר , שאל את עצמו בעת שהמתין למעלית , נתמך בשתי ידיו בקיר . 
אלמוג הרי יודע שאלעד שולט היטב במחוז תל - אביב , אלא אם כן איש הקשר שלו , שלמה גסטון , מסלף את העובדות מתוך אינטרס אישי . 
אולי , הרהר , הוא חותר לקבל את הפיקוד על המחוז ורוצה לפנות לעצמו את הדרך . 
במחשבה שנייה הוא שלל את האפשרות הזאת . 
גסטון , ידע על סמך היכרות רבת שנים עמו , תמיד שוקל את צעדיו בזהירות רבה . 
לכן קשה להעלות על הדעת שירחיק לכת עד כדי כך . 
הוא כנראה מסתפק בחנופה שיטתית לשר . 
מן הסתם הכול נובע מאיבה אישית . 
אשרוב משך בכתפיו . 
" לך תדע ... " מלמל לעצמו . 
הוא זכר שאלעד שירת תקופה מסוימת תחת פיקודו של אלמוג , ובין השניים לא שררה אידיליה , בלשון המעטה . 
אבל מאז כבר עברו שנים , ואין ספק שאלמוג מבין בעצמו כי אלעד הוא המועמד היחיד שמינויו למפכ"ל לא יגרום לטלטלות בצמרת הפיקוד . 
* * * 
באותה שעה צלצל הטלפון הסלולרי של יעל שמיר שהייתה בדרכה למגרש החניה בסיומו של יום העבודה . 
היא זיהתה מיד את קולו המתקתק של רב - פקד גבעון , ראש מעבדת הצילום . 
" מזל שעוד הצלחתי לתפוס אותך , " אמר , " סיימנו את הבדיקה לפני כמה דקות . 
" ומה התוצאות ? " 
" את יודעת מה ? 
בואי ניפגש על כוס קפה ונדבר . 
" לצערי , זה בלתי אפשרי . 
אני ממהרת הביתה אל הבת שלי . 
היא לבד בבית . 
" אז אולי אקפוץ אלייך בערב , " ניסה , " אני גר לא רחוק ממך . 
נו , די כבר , אמרה יעל לעצמה . 
מתי הוא יקלוט סוף - סוף שאני לא סובלת אותו ? 
" אז מה את אומרת ? " דחק בה גבעון . 
" מצטערת , דוד , זה לא יסתדר , " השיבה במתיקות , " אני צריכה להיות לבדי עם הילדה . 
אנחנו כמעט לא מתראות . 
אחר כך אני אהיה עייפה נורא . 
" אז נתראה מחר , יעל . 
לילה טוב . 
" רגע , דוד . 
אתה לא יכול להשאיר אותי במתח עד מחר . 
תגיד לי , מה היו תוצאות הבדיקה ? " 
היא שמעה את צחוקו המתגלגל . 
" רעות אבל גם טובות . 
תלוי איך מסתכלים על זה . 
" למה אתה מתכוון ? " שאלה בחוסר סבלנות . 
" מבחינת המשטרה הן רעות , כי שתי התמונות הן של שתי נשים שונות . 
אני לא צריך לספר לך שבשבילך זאת בשורה טובה . 
" לך לעזאזל , " סיננה יעל בלחש וניתקה את השיחה בלחיצת אצבע נמרצת . 
29 
שני השוטרים שהופקדו על המחסום בכניסה לקריית מלאכי כמעט קפאו בקור העז . 
הרוח שהלכה והתחזקה הצליפה על פניהם . 
הדובונים המרופדים ספגו את גשמי הלילה החורפי ורק העיקו על לובשיהם – סמל ותיק ובוגר טרי של קורס השוטרים . 
" משוגע מי שיוצא מהבית בלילה כזה , " זרק הסמל , פוסע אנה ואנה לרוחב הכביש , ידיו תחובות עמוק בכיסים , מנסה לחמם עצמו מעט . 
" משוגע עוד יותר מי ששלח אותנו לבדוק רישיונות רכב במזג - אוויר כזה , " רטן שותפו הצעיר , שגילה זה עתה כי הקפה החם בתרמוס שלו אזל . 
בחמש לפנות בוקר , לאחר שכבר החלו לפנות את הדוקרנים מן הכביש ופנו לאסוף את שלטי ה " עצור " הזוהרים , הבליחו מתוך החשיכה אורותיה של מכונית שהתקרבה אליהם בנסיעה מהירה . 
הסמל הדליק את הפנס שלו ונופף בו ימינה ושמאלה . 
בשל הערפל הכבד הבחין הנהג באיתות רק ברגע האחרון ועצר בחריקת בלמים במרחק של מטרים ספורים משני השוטרים . 
הסמל הפנה את אלומת האור אל קדמת הרכב . 
הנהג , שהיה האדם היחיד במכונית , מיהר לכסות את עיניו בכף - ידו . 
" רישיונות , בבקשה , " פנה אליו הסמל . 
הנהג , גבר צנום שקשה היה לאמוד את גילו , השפיל את ראשו בתנועה חדה , כאילו ביקש שלא לחשוף את פניו . 
" ביקשתי את הרישיונות , " חזר ואמר הסמל . 
האיש מאחורי ההגה הושיט את ידו בחופזה אל הכיס הפנימי של מעיל הרוח שלו . 
הסמל נרתע אחורה . 
חברו שלף אקדח וכיוון אותו אל הנהג . 
" שכחתי את הניירות ... " מלמל הנהג מבלי להפנות את ראשו אל השוטרים . 
" תעודת זיהוי בבקשה , " אמר הסמל בטון נוקשה , בעוד השוטר הצעיר מוסיף לכוון את האקדח . 
" אין לי עליי ... " גמגם הנהג . 
ניכר היה שהוא שרוי במצוקה . 
" פקח עין עליו , " הורה הסמל לחברו ונכנס לניידת שחנתה בסמוך . 
הוא רכן אל מסוף מחשב שהותקן ברכב המשטרתי והקליד את מספר הרישוי של המכונית . 
" המכונית גנובה , " אמר לשותפו כשחזר אליו כעבור כמה דקות . 
" צא מהמכונית ושים את הידיים על הראש , " פקד על הנהג ופתח את הדלת שלידו . 
הנהג קם באיטיות , הרים את ידיו כפי שנצטווה ויצא אל שולי הכביש . 
לאורו הצהבהב של הפנס נגלו פנים נפולות מכוסות בזיפי זקן בני כמה ימים . 
שפתיו היו משורבבות כלפי מטה ועיניו הביעו איבה מהולה בפחד . 
הסמל ערך חיפוש על גופו . 
הוא לא היה חמוש . 
בכיסיו נמצאו רק חפיסת סיגריות מרלבורו , מצית וממחטת בד קמוטה ומוכתמת . 
אחר כך הם אסרו את ידיו באזיקים והכניסו אותו לניידת . 
* * * 
החוקר התורן במשטרת קריית מלאכי העיף מבט בנהג הרכב הגנוב . 
פניו נראו לו מוכרות , אך הוא לא זכור מהיכן . 
" שב ! " הורה לו לאחר שהיומנאי הסיר את האזיקים , " קודם כול תגיד לי מה שמך . 
" משה צוריאל . 
" מה מספר תעודת הזיהוי שלך ? " 
הנהג עצם את עיניו כמנסה להיזכר במספר . 
" אל תספר לי ששכחת , " הטיח בו החוקר . 
פניו של הנחקר התרוקנו מכל הבעה . 
" אז מה , נשב פה עכשיו ונחכה עד שתואיל בטובך להיזכר ? " 
הנהג הביט בו בעיניים עייפות . 
" תרשום , " אמר באדישות ונקב במספר בן שבע ספרות . 
היומנאי , שקיבל לידיו את הפתק עם השם והמספר , חזר כעבור כמה דקות . 
" בדקתי במאגר של משרד הפנים , " לחש באוזנו של החוקר , " השם והמספר מתאימים , אבל הצוריאל הזה עזב את הארץ לפני שמונה שנים ולא חזר מאז . 
" תיארתי לעצמי , " סינן החוקר ופנה אל הנהג בפנים זעופות : " בוא נפסיק עם המשחק האידיוטי הזה . 
תגיד לי איך קוראים לך ונזוז הלאה . 
" כבר אמרתי לך ... " 
" זה לא יעזור לך , " קטע אותו החוקר בקוצר - רוח , " בעוד כמה דקות נדע הכול . 
הוא הוליך אותו לחדר סמוך והצמיד שם את אצבעותיו לצג קטן של מסוף . 
לאחר דקות אחדות קיבל את האישור המבוקש ממז"פ : טביעות האצבעות של החשוד נקלטו במאגר המרכזי . 
עברו עוד כמה דקות וממז"פ הגיעה הודעה נוספת : האיש זוהה כנסים שם - טוב , עבריין ותיק . 
הודעה שלישית לא איחרה לבוא : שם - טוב מבוקש בדחיפות על - ידי מחוז תל - אביב . 
הסיבה לא פורטה . 
עכשיו הבין החוקר מדוע נראה לו הפרצוף מוכר . 
תמונתו של שם - טוב הופיעה בחוזר האחרון של המבוקשים שהופץ במחוזות השונים . 
במכונית המשטרתית , בדרך למחוז תל - אביב , היתמם שם - טוב . 
" בשביל מה כל הבלגן הזה ? " שאל את רב - סמל סגל , איש הצח"ם של גולן שנשלח להביאו , " בסך הכול קניתי מכונית מחבר שלי ולא תיארתי לי שהיא גנובה . 
אני בטוח שגם הוא בעצמו לא ידע . 
סגל , שישב לצדו במושב האחורי , משך בכתפיו ולא ענה . 
כשהתארכה הנסיעה שוב פנה שם - טוב למלווה שלו : " תגיד לי , לאן אתם בעצם לוקחים אותי ? " 
" לפנסיון על חשבון משלם המיסים , " זרק לו סגל . 
שעתיים קודם לכן , כשהתקבלה הידיעה על מעצרו של שם - טוב , כינס סגן - ניצב גולן את הצח"ם שלו להתייעצות דחופה . 
" אני מציע לא לגלות לו בשלב זה על מה בעצם אנחנו עוצרים אותו , " אמר להם , " הוא משער כנראה שאנחנו יודעים משהו , אחרת לא היה מסתתר . 
אבל לדעתי הוא לא מתאר לעצמו שיש לנו ראיות מוצקות כל - כך נגדו . 
אז ניתן לו להתבשל קצת במיץ של עצמו . 
אני לא חושב שיהיה קשה להשיג צו מעצר לכמה ימים על גניבת רכב . 
נוכל גם לטעון שהוא ניסה לדרוס את השוטרים שעצרו אותו במחסום ליד קריית - מלאכי . 
זאת תהיה המילה שלהם נגד המילה שלו . 
מה דעתכם ? " 
" כמובן , בתנאי ששם - טוב עצמו לא יעלה את העניין , " העיר פקד רביב . 
" הוא לא טיפש עד כדי כך , " סבר רב - סמל סגל , " למה לו לשחק לידיים שלנו ? " 
" אני מקווה שבקרוב נגלה את התשובה , " סיכם ראש הצח"ם את הדיון . 
* * * 
עורך - הדין הצעיר מטעם הסנגוריה הציבורית ביקש למחות כשלמחרת בבוקר ביקש התובע המשטרתי מבית - המשפט לעצור את נסים שם - טוב לעשרה ימים . 
" מעצר ממושך כל - כך אינו עומד בשום יחס לחומרת העבירה המיוחסת למרשי , " טען בארשת של חשיבות , " הוא גם מכחיש את טענת התביעה שניסה לדרוס שוטרים . 
התובע , רב - סמל מבוגר , הסיר את משקפיו שגלשו במורד אפו והניחם על השולחן . 
" כבודו , " פנה אל השופט , " יש לנו חשד מבוסס שהחשוד משתייך לרשת עבריינים שהתמחתה בהברחת מכוניות גנובות אל שטח הרשות הפלשתינית . 
מעצרו יאפשר לנו להעמיק את החקירה . 
כשסיים את דבריו , הפנה את מבטו כאילו באקראי אל שורות הספסלים שמאחוריו , לעבר סגן - ניצב גולן שישב בקצה האולם . 
השופט , שעקב בארשת קפואה אחר חילופי הדברים , הורה לשם - טוב לקום . 
" ברצונך לומר משהו ? " שאל אותו בטון משועמם . 
" קניתי את המכונית מחבר שלי ולא חשדתי שהיא גנובה , " חזר שם - טוב בקול רפה על טענתו . 
ניכר היה שהוא עצמו אינו מאמין למוצא פיו . 
" אין לי שום קשר עם הרשת שעליה דיבר התובע . 
אני בן - אדם עובד . 
בקושי מפרנס את המשפחה שלי . 
הוא תלה מבט מעורר רחמים בשופט והוסיף בקול סדוק : " עושים לי עוול נוראי . 
לא ניסיתי לדרוס שוטרים . 
היה חושך וערפל . 
בקושי ראיתי אותם כשכבר הייתי קרוב אליהם , אבל הצלחתי לעצור בזמן . 
השופט התרווח בכורסתו , שילב את ידיו על חזהו והכתיב לקלדנית שישבה לצדו : " גניבות רכב הפכו לנגע במדינה . 
עלינו לעשות הכול כדי לצמצם את ממדי התופעה המדאיגה הזאת . 
לכן אני מורה לעצור את החשוד לשמונה ימים כדי לאפשר למשטרה להמשיך בחקירה ללא הפרעות . 
שוטר שישב ליד העציר מיהר לכבול את ידיו באזיקים . 
שם - טוב הידק את לסתותיו . 
פניו לבשו ארשת של טינה . 
סגן - ניצב גולן , בקצהו האחר של האולם , שפשף את ידיו בהנאה . 
30 
שמו של צחי שליט הלך לפניו ככתב פלילי שקדן ומהימן . 
הידיעות הבלעדיות התכופות שלו , שלא הופרכו אף פעם , עוררו את קנאת עמיתיו בעיתונים המתחרים . 
סיפוריו העסיסיים על עולם הפשע הקנו לו קהל קוראים נאמן בעיתון רב התפוצה שבו עבד . 
הוא היה בסוף שנות השלושים לחייו , גרוש פעמיים , כבד גוף , אך נמרץ בתנועותיו . 
יחסיו עם המשטרה ידעו עליות וירידות בגלל הביקורת שלא חסך מקצינים בכירים , אבל איש מהם לא פקפק בכישוריו העיתונאיים . 
הוא היה איש סודם של הרבה שוטרים בשטח והכיר מקרוב גם את הדמויות הבולטות בעולם התחתון . 
אלה גם אלה סמכו עליו משום שידעו כי הוא מקפיד על חיסיון המקורות . 
" לא זכור לי שהתגייסתי למשטרה , " נהם בעיניים עצומות למחצה כשדוברת המחוז , רב - פקד נורית דגן , העירה אותו בשעת בוקר מוקדמת , על - פי מושגיו , והזמינה אותו אליה בדחיפות . 
שליט היה עדיין מותש ממשחק הפוקר הלילי , שרוקן את הארנק שלו ומילא את כרסו במנה גדושה של אלכוהול . 
הוא פלט פיהוק עמוק אל תוך שפופרת הטלפון ושמט אותה מידיו . 
הטון הנרגן שלו לא הדאיג את רב - פקד דגן . 
היא ידעה שסקרנותו המקצועית והחשש להחמיץ סיפור טוב לא ייתנו לו מנוח והוא יגיע אליה מהר ככל האפשר . 
היא לא טעתה . 
" אני מקווה שהייתה לך סיבה טובה להוציא אותי מהמיטה באמצע הלילה , " רטן כשפרץ כעבור עשרים דקות בסערה למשרדה , חובש עדיין את קסדת האופנוען שלו . 
" במקרה שלא שמת לב , השעה כבר תשע וחצי , " חייכה אליו הדוברת , " אני כאן כבר יותר משעתיים . 
" כל אחד והבחירה שלו , " השיב בנימה מפויסת , " ועכשיו , נורית יקירתי , ספרי לי סוף - סוף בשביל מה הזעקת אותי . 
רב - פקד דגן שלפה דף נייר מתוך תיבת הדואר הנכנס שעל שולחנה והושיטה לו אותו . 
שליט הסיר בינתיים את הקסדה , הניחה למרגלותיו והרכיב משקפי קריאה במסגרת מתכת אופנתית . 
" אני לא מאמין ... אני לא מאמין ... " מלמל לאחר ששלח מבט חטוף בכתוב , " אבל למה ניסחת בעצמך את הידיעה ואפילו נתת לה כותרת ? " 
" אני ... זאת אומרת אנחנו , " השיבה בהיסוס , מחפשת את המילים המתאימות , " מבקשים שתכניס את הידיעה הזאת מחר לעיתון . 
" הייתי מכניס אותה גם אם לא היית מבקשת . 
זה סיפור מצוין לעמוד הראשון . 
" כן , אבל הוא לא נכון . 
עיניו של שליט נפערו בתמיהה . 
" מה לעזאזל קורה כאן ? " רעם קולו . 
" כנראה שהצגתי את העניין בצורה לא נכונה , " הצטדקה דוברת המחוז בקול רפה , " העובדה הבסיסית נכונה . 
אנחנו באמת לא בטוחים עדיין שתאונת הדרכים של ניצב שמיר הייתה מקרית ... " 
" זאת אומרת שאולי הוא נרצח ? " קטע אותה שליט בהתרגשות . 
" האפשרות הזאת נבדקת , " התנסחה בזהירות , " קיים חשד מסוים ... " 
שליט הצביע על הכותרת . 
" אם אין לכם אפילו חשדות מבוססים , איך אתם מצפים ממני לפרסם דבר כזה ועוד בשמי ? " 
" תירגע , צחי . 
לא התכוונתי , חלילה , שתפרסם ידיעה לא נכונה . 
אנחנו מבקשים שתדפיסו לנו גיליון אחד של העיתון הרגיל ותשתלו בתוכו במקום בולט את הידיעה הזאת . 
" אתם מכינים מתיחה למישהו ? " 
" לא בדיוק . 
עיתון כזה דרוש לחוקרים כדי לנסות להזיז דברים . 
" שמעתי שעושים דברים כאלה , אבל לטובות מהסוג הזה יש מחיר . 
בקיצור , מה ייצא לי מזה ? " 
" למה תמיד צריך לצאת לך משהו ? " נורית הדגישה את המילה ' לך ' בנימה ארסית . 
" פעם בעשרים שנה מותר גם לך להיות סתם אזרח טוב . 
החיוך הסרקסטי שעלה על פניו לא הותיר מקום לספקות בלבה של נורית לגבי הסיכוי לשיתוף פעולה ללא תמורה . 
" אז מה אתה מציע , צחי ? " שאלה בנימה עניינית . 
" את מה שמובן מאליו : בלעדיות על הסיפור , אם בכלל ייצא מזה משהו . 
" איך אני יכולה בכלל להתחייב לדבר כזה ? " 
שליט קם ממקומו , הרים את קסדת האופנוען וטמן אותה תחת בית - השחי . 
" מצדי את יכולה לפנות למתחרים שלי . 
אולי תמצאי ביניהם נשמות טובות יותר , " אמר , מחייך עדיין , " אני בכל אופן יוצא מכאן עם סיפור טוב . 
תודה , נורית . 
אם אקבל בונוס מהעורך , אתחלק איתך . 
דבריו של שליט , שנאמרו בטון משועשע , הקפיצו את דוברת המחוז . 
" שכחתי , צחי , עם מי יש לי עסק , " אמרה , " הפרסום הכי קטן בשלב זה יהרוס הכול . 
היא פלטה אנחה , " אני עם האמון שלי בבני - אדם ... " 
" אז אנחנו חוזרים לנקודת המוצא , " אמר שליט והניח את הקסדה על השולחן , " אני מספק לך עותק אחד של העיתון המפוברק , ואת מבטיחה לי בלעדיות על הסיפור . 
נורית תלתה בו מבט נוגה . 
" איזו ברירה נשארה לי ? " 
שליט קיפל את דף הנייר וטמן אותו בכיס האחורי של מכנסי הג'ינס הבלויים שלו . 
" להגיד לך את האמת , נורית , במחשבה שנייה אני בכלל לא בטוח שעשיתי עסק מוצלח כל - כך . 
ויתרתי על סיפור מצוין , שכבר היה לי בידיים , תמורת משהו לגמרי לא ברור בעתיד . 
" ככה זה בחיים , צחי , " זרקה נורית , מעודדת מהתפתחות העניינים , " לפעמים צריך לדעת לקחת סיכונים . 
אם מישהו היה מספר דבר כזה בפגישת ליל שבת של החבר ' ה , הרהרה מחויכת לאחר ששליט יצא מהחדר , אף אחד לא היה מאמין לו . 
* * * 
שליח מטעם העיתון הביא למחרת את הגיליון המיוחד של העיתון בתוך מעטפה חתומה . 
סגן - ניצב גולן קרא פעם אחר פעם את הידיעה ששובצה בהבלטה בראש אחד מעמודי החדשות . 
חשד : העולם התחתון תכנן את התאונה הקטלנית של מפקד מחוז ת"א , זעקה הכותרת הענקית שתפסה את כל רוחב העמוד . 
כותרת המשנה בישרה : נסים שם - טוב , עבריין בעל עבר פלילי עשיר , נעצר כחשוד ברצח ניצב שמיר . 
בגוף הידיעה , שעליה היה חתום צחי שליט , דובר על " מפנה דרמטי בחקירת נסיבות המוות של ניצב בן - ציון שמיר : צוות חקירה מיוחד , בראשותו של סגן - ניצב עמי גולן , הגיע למסקנה כי התאונה שבה מצא מפקד המחוז המנוח את מותו לא הייתה מקרית אלא תוצאה של חבלה במכוניתו . 
לאחר שנאספו הראיות הדרושות , נעצר בימים אלה חשוד בביצוע החבלה . 
המשטרה הטילה איפול על פרטי החקירה , אך לכתבנו נודע כי החשוד הוא נסים שם - טוב , בן , 32 עבריין בעל עבר פלילי עשיר . 
ככל הידוע , בשנים האחרונות הוא ביצע משימות של חיסול חשבונות עבור משפחות פשע שונות . 
תיק החקירה כבר הועבר לפרקליטות המחוז ובקרוב יוגש נגדו כתב אישום על רצח ניצב שמיר . 
" עבודה מצוינת , " התמוגג גולן באוזני רב - סמל סגל , " עכשיו צריך לעבור לשלב הבא . 
תזמין את פלגי להופעה . 
יורם פלגי סיים את לימודי המשחק שלו ב " בית צבי " לפני יותר מעשר שנים ומאז לא חדל לחפש את דרכו המקצועית . 
הוא לא פסח על שום אודישן , ואם שיחק לו המזל הופיעה ליד שמו בתוכנייה ההגדרה " חייל א ' " או " זקן ב ' " . 
כשהציע לו הסוכן שלו הופעה בבסיס ההדרכה של המשטרה בשפרעם , הרכיב לעצמו תוכנית בת שעה , שבה קיווה להפגין את מלוא כישרונו . 
אך כשהתייצב בשעה היעודה , מצויד בתיק האיפור שלו , בפני קצין החינוך של הבסיס , נכונה לו אכזבה מרה . 
הוא הוזמן , כך הוסבר לו , להשתתף בתרגיל הדמיה של קורס החוקרים , שבו הוטל עליו לגלם את דמותו של פדופיל חמקמק . 
גולן , אז עדיין רב - פקד , שניהל את התרגיל , התרשם ממשחקו ובעיקר מיכולת האלתור שלו , והחל להיעזר בו בכל תרגילי ההדמיה . 
מעטים הם השחקנים שהרפרטואר שלהם כלל מגוון תפקידים כמו זה של פלגי . 
הוא היה כייס , פורץ , מועל , אנס , סחטן , בעל מכה וגם מוכה ועוד כהנה וכהנה . 
גולן המשיך להשתמש בשירותיו של פלגי גם לאחר שעבר למחוז תל - אביב , ואפילו שִדרג את מעמדו : הוא הפך למדובב קבוע שלו . 
החוקרים נהגו להכניס אותו לתא המעצר של חשודים , בכל פעם במסווה שונה בהתאם לנסיבות המקרה , כדי לחלץ מהם הודאות מפלילות תוך כדי שיחה תמימה כביכול . 
פלגי מצא במסגרת החדשה פורקן לכישרונו הדרמטי , לשביעות רצונו של גולן , וכמקצוען לא בחל בשום תפקיד שהוצע לו . 
" אין תפקידים קטנים , יש רק שחקנים קטנים , " נהג לחזור על האמרה הידועה של סטניסלבסקי . 
לאחר שפלגי קרא את תיק החקירה של נסים שם - טוב , מסר לו ראש הצח"ם את העיתון המפוברק . 
" הפעם אתה יכול לבחור לעצמך כל תפקיד שתרצה , " הנחה אותו , " אבל קח משהו שאתה מתמצא בו טוב . 
הקליינט שלנו בטח חשדן מאוד . 
והעיקר , תגרום לו לקרוא את העיתון . 
את כל השאר אני משאיר בידיך . 
טכנאי ממפלג הבילוש התקין מיקרופון אלחוטי זעיר על חזהו החשוף של פלגי . 
גולן התרחק מהם כמה צעדים וספר בקול שקט מאחת עד עשר . 
" זה עובד ! " בישר הטכנאי . 
פלגי לבש חולצה מקומטת שהביא עמו , פרע את שערו ואיפר כתמים שחורים מתחת לעיניו . 
" כדאי לקפל את העיתון כך שהידיעה שלנו תבלוט , " תרם רב - סמל סגל את חלקו להכנות האחרונות . 
" תסמכו עליי , " הרגיע אותם פלגי , " אל תשכחו שהצלחתי אפילו להוציא הודאה בשפת סימנים מכייס חירש . 
31 
חלפו כבר יומיים מאז שנסים שם - טוב הוכנס לתא המעצר במשטרת רמת - גן , והוא טרם נקרא לחקירה . 
השוטרים שהביאו לו את הארוחות לתאו משכו בכתפיהם כששאל אותם לסיבת הדבר . 
כשביקש להיפגש עם הפרקליט שמינה לו בית - המשפט , אמרו לו שהוא נמצא באילת , בכינוס של עורכי - דין . 
לאחר הפצרות ארוכות אושרה לו שיחת טלפון אחת . 
הוא התקשר אל אשתו לבקש ממנה למצוא לו בדחיפות פרקליט אחר , אך כשרק שמעה את קולו , מיהרה לטרוק את השפופרת . 
הוא ניסה להעביר את הזמן בשיטות מאולתרות שלא הוכיחו את עצמן : תחילה העלה מהזיכרון מספרי טלפון של בני משפחה ומכרים . 
אחר כך התאמץ לזכור פסוקי תנ"ך שנאלץ לשנן בבית - הספר . 
מדוכא שבעתיים בשל התוצאות הדלות , ספר את המרצפות השחוקות וחילק את התוצאה במספרים זוגיים ובלתי זוגיים . 
פעם אחר פעם אמר בלבו שאסור לו להסתכל בשעון , אבל שוב ושוב לא הצליח להתאפק וגילה כי מאז הבדיקה הקודמת חלפו רק עשר דקות ולא חצי שעה כפי שהניח . 
כשנואש מכל ניסיונות הסרק , השתרע על המזרן הבלוי ובהה ארוכות בתקרה . 
מדי פעם נעצמו עיניו ושינה חסרת מנוח ירדה עליו . 
בשעת בוקר מאוחרת , ביום השלישי למעצרו , כששכב מנומנם על הדרגש , הגיע לאוזניו הצליל המוכר של סיבוב המפתח בדלת המסורגת . 
האדישות כבר השתלטה עליו עד כדי כך שלא טרח כלל לפקוח את עיניו . 
השוטר התורן , אמר לעצמו , הביא כנראה את ארוחת הבוקר הקבועה . 
תיכף יושיט לו את מגש הפלסטיק השרוט ויסתלק מבלי להחליף איתו מילה . 
הוא שמע את החריקה המעצבנת של פתיחת הדלת , אבל הפעם נלווה אליה קול צעדיהם של שני אנשים . 
הסקרנות גברה על אדישותו . 
הוא הפנה את ראשו אל פתח התא . 
לצד השוטר הקבוע עמד גבר צנום בעל הופעה מרושלת , אוחז בידו עיתון מגולגל . 
" דאגנו שלא יהיה לך משעמם , " זרק השוטר לשם - טוב והניח את ידו על כתפו של האיש שבא עמו . 
הלה משך את כתפו , כמבקש להסיר את היד שנחה עליה . 
" זה המקום שלך , " אמר לו השוטר והצביע על המיטה השנייה בצדו האחר של התא הקטן , " אם יהיה לך קר בלילה נשתדל לארגן לך עוד שמיכה . 
" אפשר למות מכמה שאתם נחמדים , " רטן האיש . 
" יאללה , תעשו חיים , " סינן השוטר בדרכו אל הדלת . 
החיוך שהתלווה למילות הפרידה נראה לשם - טוב מרושע . 
השכן החדש נשאר עומד במקומו גם לאחר שננעלה הדלת מאחוריו , ממולל בעצבנות את קצות העיתון . 
" אני , קוראים לי נסים , " פנה אליו שם - טוב , שרוע עדיין על המיטה , והושיט לו את ידו מרחוק . 
האיש התקרב אליו בצעדים מהוססים וביד רופסת לחץ את היד המושטת . 
" נעים מאוד , אברי , " מלמל , נבוך משהו . 
עליבותו של השותף החדש לתא נגעה ללבו של שם - טוב . 
" תרגיש בבית , " אמר לו בטון ידידותי . 
האיש העלה בדל של חיוך על פניו . 
שם - טוב התרומם במיטתו והחווה בידו על המיטה הפנויה . 
" מה אתה כזה שפוף , אברי ? 
בוא שב , נדבר קצת , " הזמין אותו , " ככה הזמן לפחות יעבור איכשהו . 
האיש הביט בו ארוכות , כמתלבט בינו לבין עצמו . 
אחר כך התיישב בפינת המיטה . 
" אז מה העניינים , אברי , למה בכלל זרקו אותך לפה ? " שאל שם - טוב לאחר כמה דקות של שתיקה . 
" אני לא יודע איך זה נפל עליי ... זה הכול טעות אחת גדולה , " השיב האיש בקול סדוק . 
שם - טוב פרץ בצחוק מתגלגל . 
" זה מה שכולם אומרים כשהם מגיעים לחור הזה ... " 
" אתה יכול לצחוק . 
זה באמת בטעות . 
עושים לי עוול נוראי . 
שם - טוב שלח בו מבט בוחן . 
" להגיד לך משהו , אתה באמת לא נראה כמו אחד מאלה שמסתובבים פה . 
אפשר לדעת מה העבודה שלך ? " 
" אני בוחן במשרד הרישוי . 
" ישר ראיתי שאתה בן - אדם מכובד , " העיר שם - טוב באורך - רוח , " אז מה קרה לך ? " 
" מורה לנהיגה ... אני אפילו לא יודע מי זה היה ... טען שדרשתי ממנו שוחד כדי להעביר את אחד התלמידים שלו את הטסט אחרי שנכשל כבר פעמיים . 
" כלב , בן - זונה ! " גילה שם - טוב השתתפות כנה . 
" ואתה , אם מותר לשאול , למה אתה כאן ? " 
" גם אצלי זאת טעות , עושים לי עוול נוראי , " חיקה שם - טוב את אופן הדיבור של איש - שיחו , " קניתי מכונית ממישהו ולא ידעתי שהיא גנובה . 
הם טוענים שאני גנבתי אותה . 
תסתכל עליי אברי ותגיד לי : אני נראה לך כמו גנב רכב ? " 
" בחיים לא ! " השכן החדש הניד את ראשו בתקיפות מצד אל צד . 
" איזה מדינה מחורבנת , " סיכם שם - טוב , מתאמץ לשמור על ארשת פנים רצינית , " לוקחים שני אנשים ישרים ועושים אותם פושעים . 
אברי משך בכתפיו . 
" אני עייף - מת . 
כל הלילה טרטרו אותי בחקירה . 
אולי אני אישן קצת . 
הוא נשכב על המיטה שלו . 
" רוצה לקרוא ? " שאל והושיט את העיתון המגולגל לשם - טוב . 
" אני לא אחד שקורא עיתונים , " השיב שם - טוב , אבל קם ממיטתו לקחת את העיתון , " בכלל , קריאה זה לא הצד החזק שלי . 
אבל יאללה , תן . 
אולי זה יעזור להרוג קצת את הזמן . 
לאחר שסקר בחטף את הכותרות של מדור הספורט , עבר לדפדף בחוסר עניין בעמודי החדשות . 
" הכול חארטה , " חבט בגב ידו השמאלית על העיתון , " כל יום אותו הדבר – חמאס , פתח , אבו עלי ... ואם זה לא מספיק , אז הורגים , גונבים , אונסים , תאונות דרכים ... " הוא כבר החל לקפל את העיתון , כשעיניו נתקלו בכותרת שמנה בראש אחד העמודים : חשד : העולם התחתון תכנן את התאונה הקטלנית של מפקד מחוז ת"א . 
בכותרת המשנה נאמר : נסים שם - טוב , עבריין בעל עבר פלילי עשיר , נעצר כחשוד ברצח ניצב שמיר . 
אברי הבחין כי שם - טוב החוויר לפתע וידיו האוחזות בעיתון רועדות . 
שפתיו רטטו כשקרא את הידיעה פעם אחר פעם , מתעכב על כל משפט ומשפט . 
" קרה משהו ? " היתמם אברי . 
שם - טוב לא טרח להשיב לו . 
הוא השליך את העיתון בחימה על הרצפה , שעט אל הדלת וניער בחוזקה את הסורגים . 
" תביאו מיד את הקצין . 
אני צריך לדבר איתו , " צעק בהתרגשות . 
מן הפרוזדור לא בא כל מענה . 
" אתם שומעים אותי ? 
אני מוכרח לדבר עם הקצין . 
זה דחוף ! " חזר וצעק , מנסה בתוך כך לתחוב את ראשו בין שני סורגים . 
גם הפעם לא נענתה צעקתו . 
אברי התקרב אליו בהיסוס . 
" אפשר לעזור לך במשהו ? " שאל בקול רך . 
שם - טוב הפנה אליו את ראשו בתנועה חדה , וכשראה אברי את עיניו הרושפות מיהר לסגת . 
הוא הרים את העיתון מהרצפה , הציץ בידיעה שקרא שם - טוב ואמר בלחש : " אל תתרגש . 
הכוונה בטח לא אליך . 
יש עוד הרבה נסים שם - טוב במדינה . 
" סתום את הפה , יא - חנון , " צעק שם - טוב , " אם אתה יודע מה טוב בשבילך , תשב בשקט ואל תתערב . 
הוא החל לטלטל בחוזקה את הסורגים וזעק בהיסטריה : " שומעים אותי , נבלות ? 
כמה פעמים צריך להגיד לכם להביא את הקצין ? " 
נשמעה הלמות צעדים כבדים , הולכים וקרבים , מלווים בצלצול מפתחות . 
מבעד לסורגים ניבטו פניו של שוטר מבוגר . 
" אתה עכשיו לא בבית שלך , " גער בו השוטר בטון מאופק , " אם אתה רוצה משהו , תבקש כמו בן - אדם . 
הצעקות שלך לא יעזרו לך . 
שם - טוב , מתנשף עדיין , הסיר את ידיו מן הסורגים . 
" אבל אני צריך לדבר עם קצין מהחקירות ... זה דחוף מאוד . 
" מה נעשה לך פתאום דחוף כל - כך ? " שאל השוטר בחיוך מתגרה . 
" את זה אני אגיד לקצין . 
" קודם כול צריך לראות אם הוא בכלל נמצא בתחנה , " התרצה השוטר , " אבל גם אם הוא נמצא , יכול להיות שהוא עסוק עכשיו . 
אל תשכח שאתה לא הקליינט היחיד שלו . 
שם - טוב שלח מבט עוין בשוטר וחזר בכתפיים שחוחות למיטתו . 
הוא התיישב על המזרן המוכתם , הרים את העיתון וחזר לעיין בידיעה המרעישה , מלווה את הקריאה בתנועות שפתיים חרישיות . 
האיש שהציג את עצמו כאברי התבונן בו מן הצד , נוצר בתוכו חיוך של סיפוק . 
* * * 
בחדר נעול , לא הרחק משם , צפו ראש הצח"ם ועוזריו במרקע טלוויזיה וראו את הנעשה בתא המעצר . 
" פלגי הוא באמת שחקן מעולה , " התפעל גולן , " התיאטרונים לא יודעים איזה כישרון אדיר הם הפסידו . 
" למזלנו הרב , " הוסיף סגל . 
" שם - טוב מוכן עכשיו לשפוך הכול החוצה כדי להציל את עורו , " סבר ראש הצח"ם , " אבל אנחנו לא ממהרים לשום מקום . 
ניתן לו קודם לעשות את חשבון הנפש שלו ואני אקפוץ בינתיים להתפלל ערבית , " הוא הציץ בשעונו , " את תפילת המנחה כבר החמצתי . 
" לא נורא , " זרק רביב בחיוך משועשע , " אלוהים עזר לנו גם ככה . 
32 
" האלמנה נעשתה למטרד ממשי , " קבל סגן - ניצב גולן באוזניו של מפקד המחוז , " בשבוע האחרון היא הספיקה להראות את התמונה של הבלונדינית האלמונית בתפוצת נאט"ו . 
אני כמעט לא מכיר קצין משטרה אחד שהיא לא שאלה אותו אם הוא מזהה את הגברת . 
ככה אי - אפשר לעבוד . 
או שאנחנו מנהלים את החקירה או שנעביר לה את כל הפרויקט . 
ניצב אלעד נאנח . 
" יעל שמיר לא מחמיצה שום הזדמנות לנצל את המעמד החדש שלה . 
היא מבינה שאף אחד לא יסרב לשתף פעולה עם אלמנתו של הניצב הכריזמטי שנהרג בנסיבות כל - כך טרגיות . 
חוץ מזה , היא ידעה תמיד להתחנחן בשעת הצורך , ועם הנתונים הטבעיים שלה זה עבד לא רע . 
" כל העניין כבר הפך אצלה לאובססיה , " רטן גולן , " שמעתי שהיא גם סרקה ביסודיות את כל מאגרי התמונות . 
זה לא יכול להימשך כך . 
בכל מקום שאנחנו מופיעים מתברר לנו שהיא כבר הקדימה אותנו . 
אם לבלונדינית הזאת היה באמת קשר עם מותו של שמיר , היא כבר ירדה מזמן למחתרת אחרי כל הרעש הזה שעושה האלמנה . 
אלעד משך בכתפיו . 
" אני יכול , לכל היותר , להשתתף בצערך . 
פשוט אין עם מי לדבר . 
המפכ"ל שוב נמצא בטיפולים . 
ממלא המקום שלו בקושי משתלט על העניינים . 
הבוס הישיר של יעל במז"פ מנסה כבר מזמן להכניס אותה למיטה , והוא יעשה הכול כדי לקדם את מטרתו . 
גולן העווה את פניו . 
" במילים אחרות , צריך לקוות שהגברת תגיע בקרוב למסקנה שהיא מיצתה כבר את כל האפשרויות . 
" אני במקומך לא הייתי סומך על זה , " אמר אלעד ולאחר שתיקה קצרה הוסיף בטון מהוסס : " אני יכול להעיד ממקור ראשון שפקד יעל שמיר לא מרימה את הידיים מהר כל - כך . 
* * * 
התרחיש לפיו יעל לא תרים ידיים , שפיתח ניצב אלעד , לא עמד במבחן המציאות . 
בעת שהתנהלה השיחה בין שני הקצינים , יעל כבר הייתה על סף הייאוש . 
לאחר שהקדישה שבוע תמים לחיפושים אחר הבלונדינית המסתורית – בהסכמה שבשתיקה של הקצין הממונה עליה במז"פ – לא היה בידיה אפילו קצה חוט . 
כמה מבין הקצינים שבפניהם הציגה את התצלום מבלי שסיפרה להם כמובן את הסיבה האמיתית , העלו השערות שונות לגבי זהותה של האישה . 
יעל לא דחתה אף אחת מהן על הסף , גם אם לא נראתה לה סבירה במיוחד . 
היא טסה לאילת לאחר שקצין חקירות במחוז הדרומי סיפר לה כי אישה בעלת חזות דומה שגרה בעיר בתקופה האחרונה , מספקת נערות - ליווי לאורחים בבתי - המלון . 
היא איתרה את האישה בעזרת קצין מקומי , התבוננה בה מקרוב בעת שישבה בלובי של מלון רויאל ביץ' שקועה בשיחות טלפון . 
בין השתיים היה אמנם דמיון רב , אבל האישה שבה צפתה נראתה מבוגרת בהרבה מזו שבתמונה והסנטר שלה היה מחודד יותר . 
באותו שבוע היא גם נסעה לחיפה , לאחר שקצין מהמחוז הצפוני שנקלע למז"פ מצא קווי דמיון בין הדמות שבתצלום לבין סוכנת נסיעות צעירה המתמחה בארגון נסיעות לבתי - קזינו באירופה . 
יעל הציגה עצמה כגרושה משועממת בעלת אמצעים המחפשת ריגושים , והסוכנת הצעירה הפליגה בשבחו של קזינו מסוים בפראג . 
בנצי לא היה זורק אותה מהמיטה , הרהרה יעל , אבל כשבחנה ביתר קפידה את תווי פניה הגיעה חד - משמעית למסקנה כי הבלונדינית בעלת ההופעה המרשימה היושבת מולה אינה זו שבתמונה . 
היא נברה שוב ושוב בחפציו האישיים של בעלה , חיטטה במגירות של שולחן הכתיבה שלו ובכיסי הבגדים שלבש בחודשים האחרונים לחייו , סרקה בפעם המי - יודע - כמה את יומן הכיס שלו – ולא מצאה דבר . 
ביום השלושים למותו של ניצב בן - ציון שמיר נאספה סביב הקבר הטרי כל צמרת המשטרה . 
המפכ"ל החולה הגיע לבית - העלמין נתמך בידי נהגו הוותיק . 
" אני יכול להבטיח לך , יעל , שנעשה הכול לגלות את האמת על מותו של בנצי , " אמר לה בקול חלוש . 
לפני שעזב את המקום בתום טקס האזכרה , הוא פסע בכוחות עצמו אל הקבר , זקף את קומתו והצדיע . 
ליעל , שעמדה בסמוך , נדמה היה שהוא ממלמל : " בקרוב נתראה , בנצי . 
למחרת בבוקר הגיע לביתה ראש לשכת מפקד המחוז מלווה בשוטר שנשא על כתפו קופסת קרטון גדולה . 
" אספנו את כל החפצים של בעלך המנוח מהלשכה , " אמר לה הקצין , " חשבנו שתרצי לקבל אותם . 
לבקשתה , הוכנסה הקופסה הכבדה לחדר העבודה המיותם והוצבה על המכתבה . 
למה לעזאזל זה לקח להם חודש שלם , רטנה בינה לבין עצמה . 
לאחר שהשניים דחו באדיבות את הצעתה לשתות משהו חם ומיהרו להסתלק , ממלמלים " שלא תדעי עוד צער " , גהרה יעל על קופסת הקרטון והחלה לרוקן את תכולתה . 
תחילה הוציאה תמונות , מגינים ותעודות - הוקרה שעיטרו עד לפני חודש ימים את קירות הלשכה . 
אחר כך שלפה שני תצלומים ממוסגרים שניצבו דרך קבע על המכתבה שלו . 
אחת התמונות הייתה שלה ושל גילי , בתם היחידה . 
באחרת נראו היא ובעלה חבוקים כשחיוך מאושר נסוך על פניהם . 
אומרים שהמצלמה חושפת את האמת , הרהרה בעצב , אבל הכלל הזה לא חל כנראה על המקרה שלנו . 
בקרקעית הקופסה , בין כמה ספרים , היה מונח היומן המשרדי של בנצי . 
היא התיישבה בכורסת העור הבלויה והחלה לדפדף בו . 
רוב הרישומים – מועדי פגישות עבודה וסיורים , תזכורות שונות – היו חסרי משמעות מבחינתה . 
לכן החליטה להסתפק ברפרוף . 
החוקרים בוודאי כבר בדקו הכול ביסודיות , אמרה לעצמה , משום כך כנראה הובאה הקופסה הזאת רק היום . 
כשהגיעה לתחילת נובמבר האחרון , חיפשה את העמוד של היום ה - 11 בו . 
זה היה התאריך של יום - הולדתה . 
לוח - הזמנים של אותו יום , התברר לה , היה צפוף במיוחד . 
היא נזכרה שבנצי חזר הביתה בשעת ערב מאוחרת רצוץ עד כדי כך שבקושי החליף איתה מילה . 
יום - ההולדת שלה נשתכח ממנו כליל . 
כשעיינה עתה ברישומים הרבים של אותו יום , מצאה שתי מילים בכתב - ידו , מודגשות בקו תחתון : " לשלוח פרחים " . 
אם היו הפרחים מיועדים לה , היא מעולם לא קיבלה אותם . 
אולי , חלפה מחשבה כואבת במוחה , הם נשלחו לבלונדינית האלמונית . 
ככל שהתקרבה למועד מותו האטה יעל את הדפדוף והקדישה תשומת - לב רבה יותר לכתוב , אך לא גילתה דבר . 
ביום האחרון לחייו היו רשומות חמש פגישות . 
שתי הפגישות הראשונות , שנקבעו לשעות לפני הצהריים , היו עם קצינים מוכרים לה . 
הפגישה השלישית , אף היא עם אחד מקציני המחוז , שיועדה לשעה ארבע ושלושים אחר הצהריים , בוטלה . 
במקומה נקבעה פגישה אחרת : 16:30 – מזנון בקה , א ' . הרישום הנוסף באותו יום היה : 18:30 – הרצאה במלמ"ש . 
להרצאה הזאת בבית - הספר לשוטרים בשפרעם הוא כבר לא הגיע . 
עכשיו הייתה יכולה לשער ששמה הפרטי של אותה בלונדינית או שם משפחתה מתחיל באות א ' . לרגע עלה בדעתה להתקשר אל מזכירתו לשעבר ולשאול אותה אם ידועה לה זהותה של אותה א ' . אבל כשכבר החלה לחייג את המספר הישיר שלה , הבינה שאין טעם בשאלה הזאת והחזירה את שפופרת הטלפון לכנה . 
לא היה לה ספק שגולן וצוות החקירה שלו כבר סרקו היטב את היומן והם בוודאי לא התעלמו מפרט חשוב כזה . 
אם כך , אמרה לעצמה , קיימות שתי אפשרויות : האחת , שלא הצליחו לחשוף את זהותה של האישה ; והאחרת , שהם אמנם איתרו אותה , אך מסיבה זו או אחרת גזרו על עצמם שתיקה . 
אם אכן זהו מצב העניינים , עליה להעמיד פנים שאינה יודעת דבר . 
אחרת , הבינה , הם יעשו כל שביכולתם לחסום בפניה את הדרך לגילוי האמת . 
יעל סגרה את היומן , הוציאה את תמונתה של הבלונדינית מתוך הארנק והניחה אותה לפניה . 
כל פרט בתצלום כבר נחרט היטב בזיכרונה , אבל היא התבוננה בו ארוכות , כאילו ראתה אותו לראשונה . 
כמו בפעמים הקודמות נדמה היה לה כי משהו בצדודית העמומה אינו זר לה . 
היא מיקדה את מבטה בדמות המטושטשת , התאמצה להיזכר מתי ואיפה פגשה אותה , אבל התעלומה נותרה בעינה . 
33 
מבט אובד נשקף מעיניו של נסים שם - טוב כשהוכנס בליווי שוטר חמוש למשרדו של סגן - ניצב גולן . 
ההמתנה הממושכת להזמנתו של ראש הצח"ם מרטה את עצביו , ולאחר כמה התפרצויות זעם נוספות , שנתקלו באדישות מוחלטת , התעטף בשתיקה . 
גולן , שהיה שקוע בשיחת טלפון , התעלם דקות ארוכות מנוכחותו בחדר . 
שם - טוב נשאר נטוע במקומו בצדה האחר של המכתבה , חושש להתיישב על הכיסא הפנוי שלידו מבלי לקבל רשות מפורשת לכך . 
כתפיו היו שחוחות ופניו חיוורות . 
המתח הנפשי שבו היה נתון מאז שגילה את הידיעה בעיתון התיש אותו , והוא ביקש לחסוך מעצמו חיכוכים מיותרים . 
" שב ! " הורה לו גולן לאחר שהחזיר את שפופרת הטלפון לכנה . 
שם - טוב התיישב בקצה הכיסא , עיניו מושפלות ועווית עצבנית הרעידה את זוויות פיו . 
" אז מה בער לך כל - כך לדבר איתי ? " שאל גולן . 
" אמרתם לשופט שאני חשוד בגניבת רכב ... " מלמל שם - טוב בשפתיים רוטטות . 
" נו , אז מה אתה רוצה ? 
המכונית שנתפסת בה הייתה שלך ? " 
" בסדר , נגיד שהמכונית לא הייתה שלי . 
אבל מה זה קשור לרצח של הקצין ההוא ? " 
" על מה אתה מדבר ? " היתמם גולן . 
" אני יודע על מה אני מדבר . 
בעיתון היה כתוב שאני חשוד ברצח של הקצין ההוא ... איך קוראים לו ... שמיר . 
גולן משך בכתפיו . 
" על מה אתה מדבר ? 
בעיתון שאני קראתי לא מצאתי שום דבר כזה . 
תראה לי את העיתון שלך . 
" השארתי אותו בתא שלי . 
השותף החדש שארגנתם לי הביא אותו . 
גולן הורה בטלפון הפנימי להביא לו את העיתון מהתא . 
בינתיים , כפי שתכנן מראש , קרא באוזני שם - טוב את רשימת ההרשעות הקודמות שלו . 
שם - טוב האזין לו במבט מעורפל , וכשהגיעה הרשימה הארוכה לסיומה זרק בצחקוק עצבני : " יכולת לחסוך לעצמך את כל הסיפור הזה . 
אני מכיר את הרשימה הזאת בעל - פה . 
אבל מה זה שייך לעניין שלנו ? " 
שוטר הביא את העיתון כעבור דקות אחדות וגולן הושיט אותו לשם - טוב . 
" הנה , תראה לי את הידיעה . 
שם - טוב דפדף במהירות בעמודי החדשות . 
" בבקשה , " אמר בקול נרגן , " תראה בעיניים שלך איזה שקרים כתבו עליי . 
גולן הרים את משקפיו שהיו מונחים על השולחן , נשף על העדשות וניגב אותן באיטיות מופגנת בממחטת נייר . 
אחר כך לקח לידיו את העיתון והחל לקרוא . 
עיניו של שם - טוב היו נעוצות בפניו הקפואות של הקצין בניסיון לאמוד את תגובתו . 
ראש הצח"ם סיים את הקריאה והתרווח בכיסאו . 
" מה כל הסיפור הזה ? " האיץ בו שם - טוב לאחר כמה דקות של שתיקה מעיקה . 
גולן פלט אנחה מעושה . 
" מה לעשות , נסים , זאת האמת . 
אכלת אותה . 
שם - טוב קם ממקומו . 
" אתם מנסים לסבך אותי במשהו שאין לי שום קשר איתו , " הרים את קולו , " אבל זה לא יילך לכם . 
אני יודע מה הזכויות שלי . 
מהרגע הזה אני לא פותח יותר את הפה שלי . 
אם אתם רוצים משהו ממני – תדברו עם העורך - דין שלי . 
" זה בסדר , יש לך את זכות השתיקה . 
אבל אני מציע לך לחשוב טוב - טוב לפני שאתה מחליט לנצל אותה . 
" עכשיו אתה מאיים עליי ? " התפרץ שם - טוב . 
" שמעת אותי מאיים ? 
בינתיים אנחנו רק משוחחים . 
זה אתה שביקשת לדבר איתי . 
זאת עדיין לא חקירה . 
כמו שאתה רואה , אני אפילו לא רושם פרוטוקול . 
מה יקרה אחר כך ? 
הכול תלוי בך . 
זכות השתיקה לא תעזור לך הרבה זמן . 
כשתעמוד למשפט על רצח ניצב במשטרת ישראל , אתה תדבר – ועוד איך . 
שם - טוב נשאר עומד . 
ניכר היה בפניו שהוא מתלבט כיצד לנהוג . 
גולן הסיר את משקפיו , הציב את מרפקיו על לוח השולחן וחפן את סנטרו בכפות ידיו , ממתין באורך - רוח להחלטתו . 
" אני נשבע לך בחיי הילדים שלי שלא רצחתי את שמיר , " אמר שם - טוב בהתרגשות , " אני בכל החיים שלי לא הרגתי בן - אדם ... " 
ראש הצח"ם רכן לעברו . 
" שב ותירגע . 
שם - טוב חזר למקומו , מהדק את לסתותיו בחוזקה . 
" רוצה כוס מים ? " שאל גולן . 
שם - טוב הניד את ראשו מצד אל צד . 
" אם אתה באמת לא קשור לסיפור הזה , " פנה אליו ראש הצח"ם בנימה עניינית , " למה נעלמת מיד לאחר התאונה של ניצב שמיר ? " 
" אני בכלל לא שמעתי על התאונה . 
זה גם לא עניין אותי . 
אף פעם לא היו לי עניינים איתו . 
איפה הוא ואיפה אני ? " 
" אז למה הסתתרת ? " 
" זה בכלל לא קשור . 
הפסדתי בוכטה של כסף בקלפים ולא היה לי מאיפה לשלם . 
הם איימו עליי שישברו לי את העצמות , אז ברחתי . 
גולן עשה תנועת ביטול בידו . 
" את הסיפורים האלה אתה יכול לספר לחברים שלך , לא לי . 
הוא היישיר את מבטו אל שם - טוב , " יותר טוב שתגיד לי דוגרי למה רצית להרוג את ניצב שמיר ? " 
" אמרתי לך כבר שאין לי שום קשר לסיפור הזה . 
" אני אנסח את השאלה בצורה אחרת , ברורה יותר , " אמר גולן בקצב של הכתבה , " מדוע חתכת את צינורית השמן במכונית של ניצב שמיר ? " 
שם - טוב נתקף בהלם . 
הוא חש סחרחורת נוראה ומיהר לאחוז בקצה לוח השולחן . 
עיניו הביעו חרדה . 
" אני ... אני לא ... " מלמל , מתקשה להמשיך את המשפט . 
" אני לא מתכוון לשבת איתך כאן כל הלילה , " אמר גולן בטון נוקשה , " אם זה מה שאתה רוצה , כבר מחר בבוקר אני מעביר את תיק החקירה לפרקליטות כדי שיכינו את כתב - האישום נגדך . 
אתה יכול לתאר לעצמך מה יגיד בית - המשפט על רצח של מפקד מחוז במשטרת ישראל . 
שם - טוב זקף לפתע את ראשו . 
" אין לכם שום הוכחות נגדי , " אמר בהחלטיות . 
גולן חייך בשביעות - רצון . 
התגובה הלא צפויה שיחקה היטב לידיו . 
הוא שב והרכיב את משקפיו , פתח את תיק הקרטון שהיה מונח לפניו ודפדף בו באיטיות מחושבת . 
" מוצג מספר אחת , " הכריז בדרמטיות כעבור דקות אחדות ונופף מול עיניו של שם - טוב בתצלום שחור - לבן של כפפה . 
שם - טוב שלח מבט נמהר אל התמונה . 
" יופי של כפפה , " העיר באדישות מופגנת , אבל עיניו הביעו חרדה . 
" את הכפפה הזאת מצאנו במגרש שבו חנתה המכונית של שמיר , " המשיך גולן , " היא הייתה מוכתמת בשמן בלמים . 
" אז מה ? " 
גולן שלף דף נוסף מתוך התיק והציג אותו לשם - טוב . 
" זה , כמו שאתה רואה , צילום של טביעות אצבעות . 
" אז מה ? " חזר ושאל שם - טוב . 
ראש הצח"ם שילב את ידיו על חזהו והחווה בסנטרו אל התדפיס שנח עתה על השולחן . 
" אם לא ניחשת עד עכשיו , אלו הן טביעות האצבעות שלך . 
מצאנו אותן בתוך הכפפה . 
שם - טוב החל מתנשם בכבדות . 
הוא פתח את פיו לומר משהו , אבל לא הצליח להוציא הגה . 
" חיבלת במכונית של ניצב שמיר כדי שייהרג תוך כדי נסיעה , " הטיח בו גולן . 
" זה לא היה מה שאתה חושב ... " מלמל שם - טוב בקול חלוש , " זה באמת לא היה ככה ... " 
" יופי , לפחות עשינו עכשיו צעד אחד קדימה , " צהל גולן , " אם הבנתי אותך נכון , אתה מודה שחיבלת במכונית . 
" אתה לא תאמין לי ... " גמגם שם - טוב , " אני יודע שלא תאמין ... " 
" תן לי להחליט אם להאמין לך או לא , " היסה אותו גולן . 
" נכון , אני חתכתי את הצינור , " המשיך שם - טוב בטון כנוע , כמי שהשלים עם גורלו ומקווה עתה לזכות לפחות במעט הבנה , " אבל זה היה כבר אחרי התאונה ... המכונית הייתה דפוקה לגמרי ושמיר כבר היה מת . 
גולן לא הופתע , כמובן . 
זאת הייתה גם מסקנתם החד - משמעית של מומחי אגף התנועה , שבדקו בקפידה את המכונית ההרוסה . 
עתה , כשנמצא סוף - סוף האדם המודה בביצוע החבלה , היה נחוש בדעתו למצוא גם מענה לשאלת - המפתח שנותרה פתוחה : מה היה יכול להיות המניע למעשה התמוה הזה . 
" אתה , עם כל הניסיון שלך , יכולת להמציא משהו מוצלח יותר , " פנה אל שם - טוב בחיוך לגלגני , " תנסה להסביר לי באופן הגיוני : למה שמישהו ירצה לחבל במכונית דפוקה כל - כך ? " 
שם - טוב משך בכתפיו . 
" לא יודע ... והאמת , זה גם לא מעניין אותי . 
גולן הלם באגרופו על לוח השולחן . 
" אז למה , לעזאזל , עשית את זה ? " 
" כי הזמינו אצלי את העבודה . 
" מי הזמין ? " 
שם - טוב השפיל את עיניו אל הרצפה ושתק . 
" אני מנסה לתת לך צ'אנס לצאת איכשהו מהעניין הזה , " ניסה ראש הצח"ם טקטיקה אחרת , " אבל אתה מתעקש לסבך את עצמך כל הזמן עמוק יותר . 
אני שואל אותך בפעם האחרונה : מי הזמין אצלך את העבודה המלוכלכת הזאת ? " 
שם - טוב נשך את שפתיו , רועד כולו . 
" לא יכול להגיד ... " מלמל , " אם ישמעו שדיברתי , זה הסוף שלי ... " 
" אם לא תדבר , תורשע ברצח של קצין משטרה . 
" הם יהרגו אותי ... " חזר ומלמל שם - טוב במבט מיוסר . 
" אתה יכול להיות בטוח בדבר אחד : שום דבר לא דולף מהחדר הזה . 
" איך אני יכול להאמין לך אחרי שכל הסיפור הזה הגיע לעיתון ? " 
גולן הוציא ממגירת השולחן עותק זהה של העיתון שבידי שם - טוב . 
" תבדוק את התאריך ! " הורה לו . 
" בסדר , זה אותו עיתון מאותו תאריך , " אישר שם - טוב במנוד ראש . 
" תפתח את העיתון בעמוד שבו מצאת את הידיעה עליך . 
שם - טוב דפדף במהירות , מצא את העמוד ופרש אותו לפניו . 
" ועכשיו מה ? " 
" חפש את הידיעה ! " 
עיניו של שם - טוב הופנו תחילה אל ראש העמוד , במקום שבו גילה את הידיעה בעיתון האחר , ולתדהמתו מצא שם ידיעה שעסקה בתרופה ניסיונית חדשה לטיפול בטרשת נפוצה . 
כל שאר הידיעות באותו עמוד , זכר בבירור , היו גם בעיתון ההוא . 
טעיתי כנראה בעמוד , אמר לעצמו וסרק בקדחתנות את שאר עמודי החדשות . 
הידיעה על מעורבותו ברצח ניצב שמיר לא הופיעה בשום מקום . 
" מה זה צריך להיות ? " שאל במבוכה . 
" העיתון שלך הודפס במיוחד בשבילך , " הסביר לו גולן בחיוך רחב , " אף אחד חוץ ממך לא ראה אותו . 
שם - טוב אחז בעיתון וקרע אותו בחמת זעם לגזרים . 
" אז עבדתם עליי , " אמר בקול רפה , " בלי התכסיס המלוכלך שלכם לא הייתם מוציאים אפילו מילה אחת מהפה שלי . 
אני רוצה לראות את הפרצוף שלך כשהעורך - דין שלי יספר את כל הסיפור הזה לשופט , אחרי שרימיתם אותו . 
" זאת תהיה הבעיה שלנו . 
וחוץ מזה , אחרי שקרעת את העיתון אין לך כבר הוכחות . 
לך , נסים , יש עכשיו בעיה קשה הרבה יותר . 
גם אם לא תואשם ברצח עצמו , יש לנו מספיק הוכחות כדי להכניס אותך לכלא לכמה שנים טובות . 
אנחנו יכולים להאשים אותך בשיבוש הליכי חקירה , הסגת גבול פלילית וחבלה ברכוש ממשלתי . 
כל זה נוסף לגניבת הרכב ולניסיון שלך לדרוס שוטרים . 
שם - טוב רצה להשיב , אך החליט לשתוק . 
כל אמירה שלו , ידע , רק תסבך אותו יותר . 
" אה , כן , " המשיך גולן , " שכחתי עוד משהו . 
עומד ותלוי נגדך מאסר על - תנאי של שלוש שנים על הצתת מחסן עצים בפתח - תקווה . 
שיחקת אותה אז גבר אמיתי . 
לא הסכמת בשום אופן לגלות בשביל מי עשית את העבודה הזאת , ויצאת בחסד . 
הפעם זה סיפור אחר לגמרי . 
מדובר ברצח של קצין משטרה בכיר . 
ידיו של שם - טוב רטטו וקולו רעד . 
" אם אלשין על זה שהזמין אצלי את העבודה , החיים שלי לא יהיו שווים גרוש . 
הם יידעו מהר מאוד שדיברתי ויחסלו אותי צ'יק - צ'אק . 
הוא הצמיד את ידו אל צווארו ומשך אותה שמאלה וימינה כמה פעמים , כמי ששוחט עצמו בסכין . 
" זה מה שמחכה לך גם אם נשחרר אותך היום או מחר , " אמר גולן , " אלה ששלחו אותך יהיו בטוחים שפתחת את הפה . 
אנחנו יכולים גם להפיץ את השמועה . 
שם - טוב חש איך נפער פי המלכודת . 
" אתם לא יכולים לעשות לי את זה , " זעק אחוז אימה , " יש לי אישה וילדים קטנים . 
גולן נשען אחורה בכיסאו , הגביה את זרועותיו ושילב את כפות ידיו מאחורי גבו . 
" הכול עכשיו בידיים שלך , נסים , " זרק . 
" נניח שאתן לכם את השם , " גישש שם - טוב , " מה יקרה אחר כך ? 
איך אני יכול להיות בטוח שהם לא יחסלו אותי ? " 
" אנחנו נעזור לך . 
אבל אם יתברר שעבדת עלינו , אני אישית אדאג לטפל בך כמו שצריך . 
שם - טוב כאילו התכנס בתוך עצמו , ראשו שקוע בין כתפיו . 
פיו נקפץ ומעיניו נשקף מבט עייף . 
" נו , אז מה החלטת ? " האיץ בו גולן . 
" בסדר , אני אדבר , " באה התשובה בקול סדוק , כמעט בלחישה , " אבל קודם תגיד לי איך אני יוצא מכל העניין הזה . 
" אנחנו נחזיק אותך במעצר עוד יומיים . 
אחר כך תשתחרר בערבות , וכדי שכל העניין הזה ייראה אמיתי נעמיד אותך לדין על גניבת רכב . 
אני גם אבקש מהתביעה לא לדרוש עונש קשה . 
עם קצת מזל תצא מזה עם שניים - שלושה חודשי מאסר . 
הוא השתתק ובחן את תגובתו של שם - טוב . 
שום שינוי לא חל בהבעת פניו . 
" ועוד משהו , " המשיך גולן , מנסה לדרבנו , " גם אם תורשע , וזה בוודאי יקרה , המאסר על - תנאי לא יופעל אוטומטית . 
ניכר היה בשפת הגוף של שם - טוב שהוא חש הקלה , אבל עדיין מהסס . 
סבלנותו של גולן החלה פוקעת . 
" זה המקסימום שאני מוכן לעשות בשבילך , " אמר , " אני במקומך לא הייתי חושב פעמיים . 
" קוראים לו שלום ... " פלט שם - טוב . 
" שלום מה ? " 
" שלום ... אמסלם . 
שמו של שלום אמסלם לא היה זר לגולן . 
הוא נתקל בו אין - ספור פעמים כשעמד בראש יחידה מיוחדת שהוקמה להילחם בפשע המאורגן . 
אמסלם הצטייר כלפי חוץ כאיש - עסקים אפור , יבואן בדים , בעל חנות סיטונאית בדרום תל - אביב . 
אבל זה היה רק כיסוי לעיסוקו האמיתי . 
הוא היה איש אמונו והמוציא לפועל של אחד מראשי משפחות הפשע הגדולות בישראל . 
הבוס שלו , ברוך צורן , ניהל רשת של בתי - קזינו בלתי חוקיים בפרברי הערים הגדולות , ארגן הברחות סמים מהולנד , ייבא נערות - ליווי ממדינות מזרח - אירופה , שאת חלקן מכר לסרסורים ואת האחרות העסיק בעצמו . 
באחרונה נקשר שמו במלחמה אלימה על השליטה בשוק ההימורים , שהשלב הראשון בה הסתיים בשלושה הרוגים ובמשטרה ציפו לסיבוב נוסף של חיסול חשבונות . 
אלפי שעות עבודה של בלשים וחוקרים הושקעו לשווא בניסיונות לאסוף ראיות שיאפשרו את העמדתו לדין . 
צורן , שלרשותו עמדה סוללה של פרקליטים ממולחים , תמיד הערים עליהם . 
גולן לא חשד לרגע ששם - טוב משקר . 
מלכתחילה הניח שלא פעל על דעת עצמו . 
הוא גם שיער שכמו במקרים קודמים , עשה את העבודה המלוכלכת עבור פושעים כבדים יותר , לרוב תמורת סכומי כסף עלובים למדי . 
אבל המניע נותר עלום . 
נכון , ניצב שמיר נחשב לאויבם הגדול של ארגוני הפשע . 
בכל הופעותיו הפומביות דרש לתת עדיפות ראשונה למלחמה בפשע המאורגן , וגם יישם זאת בשטח . 
הוא יזם פשיטות תכופות על מכוני - ליווי וכוכי הימורים , ותכנן מעקבים ממושכים אחר ספקי סמים וסחטני דמי - חסות . 
לפחות שתי משפחות פשע ענפות הבינו שהקרקע בוערת מתחת לרגליהן והעתיקו את פעילותן לאירופה . 
צורן היה תקופה ארוכה על הכוונת של שמיר . 
במהלך השנה האחרונה הוזמן שלוש פעמים לחקירות ונחלץ מהן בקושי רב . 
ברור אפוא , הרהר גולן , שהשמועות על מינויו הצפוי למפכ"ל המשטרה הקפיצו אותו . 
צורן , ידע , אינו בוחל באמצעים כדי להגן על האימפריה שלו . 
שני יריבים שלו שניסו להשתלט על עסקי הזנות באזור התחנה המרכזית הישנה , נרצחו בזה אחר זה . 
לחוקרים היה ברור מי עמד מאחורי החיסולים הללו , אבל צורן ואנשיו הצליחו לטשטש את העקבות . 
לא היה לו שמץ של ספק שצורן היה עושה הכול כדי להיפטר משמיר בהקדם האפשרי . 
אבל לאחר שמלאכתו כבר נעשתה בידי אחרים , לשם מה שכר את שירותיו של שם - טוב לחבל במכונית ההרוסה ? 
ייתכן , צצה מחשבה בראשו , שזאת הייתה נקמה סמלית פוסט - מורטם , אך הוא מיהר לשלול את הרעיון . 
פושע קשוח ומתוחכם כמו צורן לא ייטול על עצמו סיכונים מיותרים . 
" מה אמר לך אמסלם כשהזמין אצלך את העבודה הזאת ? " פנה גולן אל שם - טוב שישב מולו , ממולל בעצבנות את קרעי העיתון . 
" הוא אמר לי מה צריך לעשות . 
" זה לא נראה לך משונה ? 
לא שאלת אותו בשביל מה זה ? " 
" אני אף פעם לא שואל שאלות . 
כמה שאני יודע פחות , יותר טוב לי . 
הדבר היחיד שעניין אותי היה כמה משלמים . 
" וכמה שילמו לך ? " 
" אחרי שהתמקחנו הסכמנו על חמישים אלף שקל . 
אם לא הייתי במצב כספי קשה כל - כך , לא הייתי מסתכן בשביל סכום עלוב כזה . 
" בשביל אחד כמוך שלא מוציא חשבוניות , " העיר גולן בחיוך רחב , " זאת הכנסה בכלל לא רעה . 
" עד עכשיו לא ראיתי אפילו שקל אחד , " רטן שם - טוב . 
שוויון - הנפש הפתאומי של שם - טוב עורר את חשדו של גולן . 
אולי , הרהר , הוא בכל זאת הצליח לעבוד עליי . 
" מתי התקשר אליך אמסלם ? " שאל . 
" לא זוכר ... " 
" אני מציע לך , לטובתך , שתתאמץ להיזכר . 
שם - טוב קימט את מצחו ועצם לרגע את עיניו . 
שחקן מחורבן , אמר לעצמו גולן . 
" זה היה בלילה של יום חמישי , בערך שבוע לפני חנוכה , " נזכר שם - טוב לפתע , " הוא העיר אותי בשביל זה באחת בלילה . 
גולן היה מרוצה . 
הידיעה על התאונה הקטלנית של שמיר שודרה לראשונה בדיוק שעה אחת לפני כן . 
34 
מפקח משה אסנקה היה על סף הייאוש . 
החקירה בפרשת השוחד שנכפתה עליו הגיעה למבוי סתום . 
שבועיים של נבירה בתיקים ישנים , חיפוש אחר עדים אפשריים ושיחות יגעות עם בעלי מגרשים , קבלנים ופקידים שטיפלו בהפשרת הקרקע בגבול חולון – בת - ים לא הניבו תוצאות ממשיות . 
על סמך החומר שהצטבר בתיק הישן מצא לנכון ליזום פגישה עם גרושתו של היזם שהקים שם את המרכז המסחרי המשגשג . 
היא הייתה מעורבת בעסקיו של בעלה באותה תקופה ונפרדה ממנו זמן קצר לפני שהוגשה התלונה למשטרה . 
אסנקה נפגש איתה שלוש פעמים , האזין באורך - רוח לתיאורים המפורטים של הרומנים שניהל בעלה כל השנים מאחורי גבה וגילה הבנה לתחושת הבדידות שלה . 
אבל כשניסה לדובב אותה בנושא שלשמו זימן אותה אליו , נתקל בקיר אטום . 
במהלך החקירה נתגלה לו באקראי כי אותו חבר בוועדה לתכנון ובנייה שנחשד בקבלת השוחד עקר לדירה מרווחת יותר באזור יוקרתי כחודשיים לאחר ההצבעה שבה אושרה הפשרת הקרקע . 
השמאי שאיתו שוחח אסנקה העריך את ההפרש בין מחירי שתי הדירות ב - 250 אלף שקל . 
השוחד ששולם על - פי החשד , היה בסכום דומה . 
כאשר החשוד , פקיד בכיר במשרד הפנים , הוזמן לחקירה , הוא טען כי קיבל את הכסף כהלוואה מקרובי משפחה . 
אסנקה חקר גם אותם והם כמובן אישרו את גרסתו . 
הכול נראה לו חלקלק מדי . 
החשוד שפע ביטחון עצמי והפגין התנשאות בוטה . 
הערות מהסוג של " אצלכם באתיופיה לא הכירו דברים כאלה , " הרתיחו את אסנקה . 
על קצה לשונו כבר היה מענה – " אצלנו באתיופיה באמת לא הכירו דברים כאלה , אבל בקורס לקרימינולוגיה בבר - אילן למדנו על טיפוסים כמוך " – אבל הוא הבליג . 
יתר על כן , הוא לא מצא שום ראיות נגדיות . 
כשנשאל האיש מדוע צידד לפתע בהפשרת הקרקע לאחר שבארבע הצבעות קודמות נמנה עם המתנגדים , השיב ביהירות : " רק אנשים פרימיטיביים לא משנים את דעתם . 
אסנקה התעלם גם מההערה המתגרה הזאת ותבע תשובה ברורה . 
" צריך רקע מתאים בשביל להבין את העניין , " הגיב הנחקר בחיוך שחצני , " בהתחלה חשבתי שחשוב לשמר רצועה ירוקה , אם אתה מבין למה אני מתכוון . 
אבל כשבדקתי את העניין ביסודיות , הגעתי למסקנה שלאוכלוסייה הצפופה באזור הזה חשוב יותר מרכז קניות גדול ומודרני . 
ככל שנמשכה החקירה התחזקה תחושת הבטן של אסנקה כי האיש אכן קיבל שוחד . 
אבל מאחר שכבר הפך בדברים הלוך וחזור ולא הצליח לבסס את חשדותיו , הגיע למסקנה העגומה שבקרוב מאוד יהיה עליו להרים ידיים . 
" נתנו לי הזדמנות להראות להם שאני מתאים להיות חוקר , ואני כנראה אפספס אותה , " התייסר באוזני חברתו , שוטרת ביחידה לליווי עצירים . 
היא הציעה לו לבקש פגישה עם הקצין שהטיל עליו את המשימה , כדי להסביר לו את הקשיים האובייקטיביים שבהם נתקל . 
" בעצם , אין לי מה להפסיד , " אמר לאחר הרהור קצר , " יש לי בכלל הרגשה שהוא נתן לי את התיק הזה רק כדי לצאת ידי חובה . 
שמעתי שזהו אחד התיקים הישנים שמפקד המחוז דרש לפתוח מחדש . 
אז עכשיו הם משתמשים בי כדי שיוכלו לטעון שעובדים על התיק . 
אסנקה לא היה צריך לבקש את הפגישה . 
למחרת בבוקר הודיעה לו מזכירתו של ראש אגף החקירות במרחב איילון , סגן - ניצב שאול דגון , שהבוס רוצה לראות אותו . 
" איך מתקדמת החקירה ? " שאל אותו דגון עוד לפני שהספיק להתיישב . 
" לצערי , בקצב די איטי , " השיב במבוכה . 
" הסיפור הזה נסחב כבר יותר מדי . 
יש לך הערכה כמה זמן עוד תצטרך להתעסק עם זה ? " 
אסנקה חיפש בקדחתנות אמתלה שתאפשר לו לדחות בכמה ימים את ההודאה בכישלון , בתקווה קלושה שאולי יקרה עד אז נס . 
" כמו שאני רואה את זה , " אמר בהיסוס , " צריך לחקור את כל עשרים ושלושה בעלי המגרשים בגוש הזה . 
כמובן , אין לי את הכתובות המעודכנות שלהם ושום מידע לגביהם נכון להיום . 
" עשרים ושלושה ? " תמה דגון . 
אסנקה הושיט לו שני דפים מצהיבים . 
" הנה הרשימה . 
סגן - ניצב דגון העיף מבט בשמות שהיו ערוכים בסדר אלף - ביתי ונעצר באות ק ' . " קרלנברג ... " אמר מהורהר , " אתה יודע שגם לשר שלנו קראו כך כשהיה קצין במשטרה , לפני ששינה את שמו לאלמוג ? " 
אסנקה לא ידע מה לומר . 
" זה כמובן לא אומר שום דבר , " המשיך דגון , " אבל לפני שאתה מתחיל לחקור את הקרלנברג הזה , תבדוק אם הוא במקרה קרוב משפחה של השר . 
אם כן – תודיע לי מיד . 
יש אלוהים בשמים , אמר לעצמו אסנקה כשיצא מהמשרד . 
אם יתברר שזהו אכן קרוב משפחה של השר לביטחון פנים , אולי יוחלט להקפיא את החקירה בתואנה זו או אחרת . 
בקורס הקצינים אמנם חזרו והטיפו להם שכולם שווים לפני החוק , אבל הוא גילה כבר מזמן שלפעמים יש מרחק גדול בין התיאוריה למציאות . 
* * * 
שמו הפרטי של קרלנברג היה עוזי . 
במקום כתובת צוין ברשימה מספר של תיבת דואר תל - אביבית . 
בעזרת מודיעין 144 איתר אסנקה שלושה אנשים הנושאים שם זה . 
שניים התגוררו בגוש דן והשלישי בבאר - שבע . 
הוא הרים את שפופרת הטלפון והחל לחייג את המספר הראשון , אבל לאחר הרהור קצר שב והחזיר אותה לעריסתה . 
מה אגיד למי שיענה לי , שאל את עצמו , " מדבר מפקח משה אסנקה . 
האם אדוני במקרה קרוב משפחה של השר לביטחון פנים ? " אם יתברר שקלעתי למטרה , תידלק מיד נורה אדומה . 
לאחר התלבטות קצרה עלה רעיון במוחו . 
הוא נכנס לחדר הסמוך , הפעיל את המחשב שעמד על אחד השולחנות , התחבר אל המאגר של מרשם האוכלוסין ופנה לאות ק ' . השם עוזי קרלנברג הופיע גם שם שלוש פעמים , אבל אחד מהם נפטר לפני ארבע שנים . 
הוא רשם לעצמו את השמות הפרטיים של הורי השניים הנותרים ואת מקום הולדתם . 
אחר כך חיפש את פרטיו של השר לביטחון פנים , שמעון אלמוג ( לשעבר קרלנברג ) . שם אביו היה צבי ושם אימו רוחמה . 
שני השמות היו זהים לשמות הוריו של עוזי קרלנברג השני . 
שניהם גם נולדו בראשון - לציון והפרש הגילים ביניהם היה שנתיים . 
אסנקה מיהר לדווח על כך לראש אגף החקירות , ששיבח אותו על זריזותו . 
" ומה עושים עכשיו ? " שאל הקצין הצעיר . 
" תמשיך בעבודה , " ענה סגן - ניצב דגון . 
" לחקור גם את קרלנברג ? " הקשה אסנקה , שהבחין בטון הלא משכנע של מפקדו . 
" שום דבר לא בוער . 
חכה קצת איתו . 
כל העניין הזה מריח לא טוב , הרהר מפקח אסנקה בצאתו מהמשרד . 
רק לפני שעה הזמין אותו דגון כדי להאיץ בו . 
עכשיו הוא רומז לו בצורה השקופה ביותר להוריד מהלך . 
אבל אין רע בלי טוב . 
אם יתברר שאחיו של השר אמנם מעורב בפרשת השוחד , איש לא יבוא אליו בטענות אם לא ימצא את הראיות הדרושות . 
כשנותר לבדו במשרד התקשר סגן - ניצב דגון אל מפקד המחוז וסיפר לו על ההתפתחויות החדשות . 
" מה עושים עכשיו ? " חזר על שאלתו של אסנקה . 
" מה בכלל השאלה ? " התרעם ניצב אלעד , " ממשיכים בחקירה . 
" אולי כדאי לדבר קודם עם גסטון ? " 
" תשכח מזה . 
גסטון ירוץ מיד אל השר , ואת ההמשך אתה יכול לנחש בעצמך . 
" אולי צריך ליידע את השר ? " 
" החקירה הזאת לא שונה מכל חקירה אחרת , " קטע אותו אלעד בזעם . 
נדמה היה לדגון כי שמע ברקע הלמות אגרוף על השולחן , " השר לא קשור בינתיים לסיפור . 
תפקח אישית על החקירה ותחזיק אותי בתמונה . 
* * * 
אלעד לפת את שפופרת הטלפון עוד דקות ארוכות לאחר שהסתיימה השיחה . 
רקותיו הלמו בחוזקה . 
הכול נראה לו לפתע מובן : לפי כל הסימנים , בעלי המגרשים באותו גוש לא בחלו באמצעים כדי להביא להפשרת הקרקע לבנייה , ואחיו של השר לביטחון פנים היה אחד מהם . 
זוהי כנראה הסיבה האמיתית להתנגדותו העיקשת של אלמוג לפתיחת תיקים ישנים . 
35 
השעה הייתה קרוב לחצות כשיעל שמיר החזירה את קרש הגיהוץ למקומו . 
על המיטה הזוגית , בצד שבו ישן תמיד בעלה , היו פרושים המדים המגוהצים שלה . 
בתחילת הערב הודיעה לה העוזרת כי חטפה שפעת ולא תגיע לעבודה בימים הקרובים . 
עכשיו , במקום להשתרע על המיטה ולישון , היא תצטרך להפעיל את מכונת הכביסה הגדושה , להמתין שעה או יותר ואחר כך לתחוב את הכבסים למייבש . 
לרגע חשבה לדחות את המשימה הלא נעימה הזאת ביום אחד , אבל מיד נזכרה שמחר תגיע הביתה מאוחר יותר , ועוד תצטרך לרוץ לאסיפת הורים בכיתה של גילי . 
על בישול לא רצתה אפילו לחשוב . 
בבוקר תציע לילדה לקנות לעצמה פיצה או המבורגר בדרך הביתה מבית - הספר . 
היא כמובן תעקם את האף ותטען בפעם המי - יודע - כמה שנמאס לה ושלאף אחד לא אכפת ממנה , אבל מה היא יכולה לעשות ? 
בינה לבין עצמה נאלצה יעל להודות שגם לפני מותו של בנצי לא היו חייה קלים הרבה יותר . 
הוא אף פעם לא היה שותף אמיתי לבעיות הקטנות של שגרת היומיום . 
העבודה העסיקה אותו רוב שעות היממה . 
ואם לא העבודה , אז הזיונים מהצד . 
אבל הייתה לה בכל זאת מסגרת משפחתית שאפשרה אורח - חיים תקין פחות או יותר . 
גם במקום העבודה שלה , במחלקה לזיהוי פלילי , השתנו הדברים . 
שוב לא הייתה אשתו של מפקד מחוז נערץ , שכולם רחשו לה כבוד , לפחות כלפי חוץ , גם אם מאחורי גבה הרימו גבה על קידומה המהיר מאז נישואיה לבנצי . 
בשבועות האחרונים אמנם התייחסו אליה בסלחנות , אבל היא ידעה כי בקרוב מאוד לא תיהנה עוד ממעמד מיוחד . 
להיפך , היא תהיה חשופה לביקורתם של הממונים עליה , שבעבר העדיפו להעלים עין משיגיונותיה . 
כשהעבירה את הכבסים אל המייבש , השעה הייתה כבר כמעט אחת וחצי והיא לא יכלה להתגבר על הפיהוקים . 
אבל למרות עייפותה חששה שכמו בלילות הקודמים לא תצליח להירדם . 
המחשבות על נסיבות מותו של בנצי ועל הצפוי לה בעתיד לא הרפו ממנה . 
בשידה ליד מיטתה נחה אמנם חפיסה של גלולות שינה שרשם לה ד"ר שכטר , רופא המשפחה , לאחר השבעה , אך היא נמנעה מלהשתמש בהן מחשש להתמכרות . 
כשלבשה סוף - סוף את הפיג'מה , נשר העגיל השמאלי שלה ונעלם . 
היא ניערה את הכרים והשמיכות , ירדה על ברכיה ומיששה את הרצפה , אך לא מצאה אותו . 
נו , די , אמצא אותו בבוקר , אמרה לעצמה . 
אבל כשכבר שכבה במיטה ושלחה את ידה לכבות את האור , הבחינה בנצנוץ בפינת החדר . 
היא קמה , התכופפה להרים את העגיל האובד ונזכרה פתאום בעגיל אחר , זה שנראה בבירור על אוזנה של הבלונדינית האלמונית בתצלום . 
כשראתה את התצלום בפעם הראשונה , העגיל נראה לה מוכר , אבל היא לא ייחסה לכך שום חשיבות . 
עכשיו לא היה לה ספק שהוא ראוי לבדיקה יסודית . 
היא ניגשה לחדר העבודה ושלפה את התצלום מתיק הפלסטיק שבו צברה את המסמכים הקשורים במותו של בעלה . 
מבעד לזכוכית מגדלת ששימשה את בנצי היא בחנה את התמונה . 
העגיל היה נחש זהב שהתפתל סביב לתנוך האוזן וראשו אבן חן אדומה זעירה . 
בהבזק של שבריר שנייה היה ברור לה שראתה עגיל כזה , כאן בחדר הזה . 
מתי ? 
על האוזן של מי ? 
שאלה את עצמה . 
כשאימצה את מוחה נזכרה בצעירה שהגיעה לכאן בשעת ערב מאוחרת , כמה שבועות לפני מותו של בנצי , בחברתו של מפקד היחידה המרכזית של המחוז , ניצב - משנה יאיר גרוס . 
היא אמנם לא הייתה בלונדינית , אך בהחלט בעלת הופעה מרשימה . 
פגישות ליליות כאלה היו חלק משגרת העבודה של בעלה . 
היה מוסכם ביניהם שהוא לא יציג לה את האורחים , ויעל כקצינת משטרה קיבלה זאת בהבנה . 
היא הגישה להם קפה ועוגיות , כדרכה במקרים כאלה , והלכה לישון . 
למחרת לא טרחה אפילו לשאול את בנצי מי הייתה האישה . 
יעל התגברה בקושי רב על הפיתוי לצלצל מיד למפקד הימ"ר כדי לברר את זהותה . 
היא חזרה למיטה , עצמה את עיניה , אבל לא נרדמה . 
השעות חלפו באיטיות מורטת עצבים . 
בארבע לפנות בוקר , כשהייתה עדיין ערה לחלוטין , אילצה את עצמה לבלוע גלולת שינה , הראשונה מאז מותו של בעלה . 
השפעתה הייתה מהירה . 
תחילה חשה טשטוש , ובתוך זמן קצר שקעה בשינה עמוקה . 
* * * 
השעון המעורר צלצל ארוכות בטרם פקחה את עיניה . 
ראשה היה כבד עליה . 
שתי שעות שינה לא הספיקו להפיג את עייפותה . 
היא הושיטה את ידה אל מכשיר הטלפון שליד מיטתה , אך מיהרה לאסוף אותה חזרה . 
מפקד הימ"ר , הניחה , לא ישמח לשתף פעולה איתה מוקדם כל - כך בבוקר . 
לאחר התלבטות קצרה החליטה בכל זאת לקחת את הסיכון והתקשרה אליו . 
גרוס דחה את התנצלותה על השעה המוקדמת . 
" את לא הערת אותי , " הרגיע אותה בקולו המחוספס , " אני כבר כמעט בדרך לעבודה . 
אם היית מצלצלת בעוד כמה דקות , לא היית תופסת אותי . 
אם מישהו משנינו צריך להתנצל , זה אני . 
מאז האסון של בנצי לא נפגשנו . 
אפילו בהלוויה לא הצלחתי ללחוץ לך את היד . 
היו סביבך כל - כך הרבה אנשים ... " 
" אתה לא צריך להצטדק , יאיר , " קטעה אותו , " תאמין לי שאני בכלל לא זוכרת מי היה שם ומי לא , " חזרה שוב על המשפט שכבר השמיעה עשרות פעמים בזמן האחרון . 
" הייתי אז מטושטשת לגמרי . 
מתי בעצם התראינו בפעם האחרונה ? " שאלה כבדרך אגב . 
ניצב - משנה גרוס השתהה לרגע . 
אחר כך אמר , " אם אני לא טועה , זה היה כמה שבועות לפני שבנצי זיכרונו לברכה נהרג . 
קפצתי אליכם הביתה מאוחר בערב באיזשהו עניין דחוף . 
גם אז בקושי התראינו , אבל נהניתי מהעוגיות שלך . 
הן היו מממ ... צו-י-נות," מצמץ בשפתיו , " כמו שאמרו פעם , גם יפה , גם אופה . 
" אל תיסחף , יאיר . 
חוץ מזה , אני כבר מזמן לא אופה בעצמי . 
המחמאות מגיעות לסופרמרקט . 
ואם מדברים על יפות , זאת שבאת איתה , ממה שהספקתי לראות , לא חסר לה שום דבר . 
יש לך באמת טעם טוב בנשים . 
" היא באמת יפה , אבל זה לא מה שאת חושבת . 
ומה אני יכול לעשות למענך ? " 
עכשיו ידעה שעליה לנווט את המשך השיחה בזהירות כדי לא לעורר את חשדו . 
" אתה יודע מה , יאיר , " אמרה בקלילות , " באמת לא התראינו כבר מזמן , ויש משהו שאני רוצה להתייעץ איתך עליו . 
בוא ניפגש ונדבר . 
אני צריכה להיות הבוקר במטה המחוז , אם יהיה לך זמן נוכל לשתות קפה ולפטפט קצת . 
" בשמחה רבה , יעל . 
תני לי צלצול כשאת מגיעה – ואני אתפנה . 
לאחר שהתלבשה והתאפרה בקפידה , התקשרה יעל למז"פ והודיעה שתגיע באיחור . 
" לילדה יש פתאום חום גבוה , " הסבירה , " אני חייבת לגשת איתה לקופת - חולים . 
אני צריכה לרשום את כל התירוצים שהשתמשתי בהם בזמן האחרון , הרהרה בדרכה למכונית שחנתה לפני הבית . 
אני עוד עלולה להסתבך עם השקרים הקטנים שלי . 
ניצב - משנה גרוס קידם את פניה בלבביות . 
הוא היה בעיצומה של ישיבה כשהגיעה לבניין המטה , אבל מזכירתו קיבלה הנחיות לקרוא לו מיד כשתבוא . 
כשחיבק אותה , הצמיד את שדיה אל חזהו . 
" לא אופה , אבל יפה , " העיר מחויך לאחר שהרפה ממנה . 
בנסיבות אחרות , הרהרה יעל , התנהגותו הייתה מתפרשת חד - משמעית כהטרדה מינית . 
בנסיבות אחרות , אמרה לעצמה , גם הייתי מגיבה אחרת . 
" אני לא יכול לעזוב עכשיו את הבניין , " התנצל , " נצטרך להסתפק בקפטריה . 
הקפה הטורקי שלהם לא רע . 
יש להם גם עוגות שמרים טריות . 
" זה בסדר , יאיר , " אמרה בתחושת הקלה , " גם אני די ממהרת . 
הם התיישבו ליד שולחן צדדי בקפטריה . 
יעל הסתפקה בנגיסה אחת מן העוגה שהייתה לפחות בת יומיים . 
גם הקפה היה מאכזב – תפל ופושר . 
גרוס , שקרא את שפת הגוף שלה , אחז בידה ואמר ברוך : " הפעם הבאה , במקום אחר , תהיה מוצלחת יותר . 
" אין לי טענות , יאיר , " השיבה ומשכה בעדינות את ידה . 
מפקד הימ"ר חזר והביע את השתתפותו בצערה של יעל . 
אחר כך הפליג בשבחו של מפקד המחוז המנוח . 
יעל האזינה בחצי אוזן למונולוג המייגע , ממתינה בקוצר - רוח להזדמנות להעלות את הנושא שלמענו באה אליו . 
כשהחל להעלות זיכרונות מעבודתו המשותפת עם בעלה , העירה כאילו לתומה : " אתה יודע , יאיר , לפעמים נחרטים אצל הבן - אדם דווקא פרטים קטנים , לא חשובים , והם נשארים תקועים לו בראש . 
" כמו מה , למשל ? " התעניין גרוס . 
יעל לא מיהרה לענות . 
" כמו מה ... " חזרה אחריו לאחר שתיקה קצרה , יוצרת את הרושם שהיא מתקשה למצוא דוגמה מתאימה , " כל מיני דברים מוזרים ... למשל , העגילים של האישה ההיא שבאה איתך לדבר עם בנצי . 
הם היו מעוצבים בצורה מיוחדת במינה . 
רוצה לראות אותם ? " מבלי להמתין לתגובתו הוציאה מארנקה את התצלום והניחה אותו לפניו על השולחן . 
גרוס לא הצליח להסתיר את תדהמתו . 
הוא ואנשיו היו שותפים לחיפושים אחר הבלונדינית האלמונית . 
כולם קיבלו העתקים של אותה תמונה , אך בגלל איכות הצילום הירודה לא זיהה את הדמות המופיעה בה . 
עכשיו נקשרו במוחו החוטים . 
" יעל , בחייך , למה את הולכת מסביב , " אמר לה , " תגידי ישר שהאישה מעניינת אותך , לא העגילים . 
אני יכול לומר לך במלוא הביטחון שלא היה לה שום רומן עם בעלך המנוח . 
" זאת אומרת שידעתם כל הזמן מי האישה הזאת ושיקרתם לי ? " התפרצה יעל . 
גרוס רכן לעברה . 
" את עושה לי עוול נורא , יעל . 
עד לפני כמה דקות לא היה לי אפילו מושג , למרות שכבר ראיתי את התצלום . 
בכלל לא שמתי לב לעגילים , אבל לך הייתה טביעת - עין טובה יותר . 
כשהסתכלתי בתמונה אחרי שהזכרת את הביקור אצלכם בבית , התברר לי מי היא . 
" אז אולי תגלה גם לי ? " 
" יש לי מגבלות בעניין הזה ... " גמגם , " את כקצינת משטרה צריכה להבין אותי . 
" אני חושבת שדווקא כקצינת משטרה אתה יכול לדבר איתי בגלוי , " מחתה בזעם . 
מפקד הימ"ר היסס רגע . 
" טוב . 
היא מה ' סמויה ' . " פלט לבסוף . 
קיומן של יחידות סמויות בכל אחד ממחוזות המשטרה לא היה בבחינת סוד , אבל אנשיהן היו מוכרים רק לקומץ קטן של קצינים בכירים שבאו איתם במגע . 
ה " סמויים " , כפי שכינו אותם , עברו מסלולי הכשרה נפרדים , לבשו תמיד בגדים אזרחיים וכף רגלם לא דרכה מעולם במתקני המשטרה . 
מכיוון שהיו בחזקת אלמונים , הם יכלו לבצע ביתר קלות פעולות מעקב , לא פעם בתחפושות שונות ומשונות . 
יעל , על אף הוותק שלה במשטרה , לא פגשה עד כה איש מה " סמויים " . 
היא הנהנה . 
" הבלונדינית בתצלום היא סגן מפקד היחידה הסמויה במחוז תל - אביב , " ירה גרוס , " שמה אורית אלקבץ . 
יעל נזכרה ברישום ביומנו של בנצי : 16:30 – מזנון בקה , א ' . " איך אתה יכול להיות בטוח כל - כך שבנצי לא התעסק גם איתה ? " הפטירה בכעס כבוש . 
" את יכולה להיות שקטה . 
אני מכיר את אורית היטב . 
היחידה הסמויה כפופה לי , " ענה גרוס בטון נינוח . 
" אורית חיה עם חבר כבר כמה שנים והם מתכוונים להתחתן . 
הקשר שלה עם בנצי היה רק בענייני עבודה . 
אני הייתי שותף לו . 
לא מזמן הגיע אליי מידע שאחד הקצינים במחוז – ותסלחי לי אם לא אגלה לך את שמו – משתף פעולה עם משפחת פשע מוכרת . 
מדובר היה בקצין מוכשר מאוד , ואנחנו לא רוצים לאבד אותו לפני שיהיו לנו הוכחות מוצקות . 
התייעצתי עם בנצי והחלטנו לעקוב אחריו . 
בגלל הרגישות הרבה הטלתי את האחריות למשימה באופן אישי על אורית . 
את פרטי המעקב תכננו אצלכם באותו ערב . 
מאז , החקירה הייתה כולה שלהם . 
הם היו אמורים לשתף אותי רק בהתפתחויות מיוחדות וכמובן בסיכומים . 
בנצי כנראה נפגש עם אורית כדי לקבל ממנה ממצאים חדשים . 
הגרסה של גרוס נשמעה אמינה למדי , אבל ליעל היו עדיין ספקות . 
" אולי אתה יכול להסביר לי מדוע הם קבעו להיפגש דווקא בחור כזה , רחוק כל - כך מתל - אביב , " שאלה , " חסרים לכם מקומות סתר בתל - אביב והסביבה ? " 
גרוס משך בכתפיו . 
" אף אחד מאיתנו לא ידע על הפגישה . 
" ולא נראה לך מוזר שהיא לא באה לספר לכם על הפגישה מיד לאחר שנודע על האסון ? 
אחרי הכול , היא הייתה האדם האחרון שדיבר איתו והתאונה אירעה כמה דקות אחרי שנפרדו . 
מפקד הימ"ר הוסיף כפית סוכר לקפה שלו שהתקרר בינתיים ובחש באיטיות , " עכשיו , כשאנחנו יודעים מיהי הבלונדינית המסתורית , " אמר לאחר הרהור קצר , " נוכל להציג לה את כל השאלות האלה . 
" מה דעתך שגם אני אפגש איתה ? " 
" אין לי שום בעיה עם זה , אבל תצטרכי לחכות שבועיים לפחות . 
יעל נעצה בו מבט תוהה . 
" אורית בדרום - אמריקה , " אמר , " היא צברה חופשות והחליטה לנצל אותן לטיול תרמילאים עם החבר שלה . 
הוא קטע לפתע את שטף דיבורו , הניח את הכפית ועצם לרגע את עיניו , מרוכז במחשבה . 
" כשאני מחבר את העובדות , " פנה אליה , " אני יכול לחשוב על הסבר הגיוני : אורית גרה עם החבר שלה בחדרה . 
אני יודע שביום הפגישה עם בנצי היא טסה לדרום - אמריקה . 
בנצי , כך התברר לנו , היה אמור לנסוע באותו יום להרצאה בבית - הספר לשוטרים בשפרעם . 
יכול מאוד להיות שהיה לו חשוב להספיק לפגוש אותה לפני החופשה שלה , ולכן החליט לנסוע דרך כביש 6 וואדי ערה , וקבע איתה במזנון שם , במזנון . 
זה איכשהו באמצע הדרך של שניהם – שלה מחדרה לנתב"ג , ושלו לשפרעם . 
" אבל אם זה היה כך , אורית הייתה צריכה לנסוע עד המחלף הבא ולחזור , ולעשות את זה שוב בדרך לנתב " ג . 
" את צודקת , אבל המחלפים לא כל - כך רחוקים בקטע הזה , " אמר גרוס , " כך או כך , בינתיים אלו הן רק ספקולציות . 
כשאחזור למשרד שלי אנסה להתקשר אליה , " הבטיח , " אני רק מקווה שהיא לא ניתקה את הסלולרי שלה . 
* * * 
בערב , בדרכה לאסיפת ההורים בבית - הספר של גילי , צלצל הטלפון של יעל . 
היא זיהתה מיד את קולו של מפקד הימ"ר . 
" תפסתי לפני כמה דקות את אורית . 
היא הגיעה לבוליביה ומסתובבת עכשיו ליד אגם טיטיקאקה , אם אני מבטא נכון את השם , " הודיע לה בשמחה , " במקומות שטיילה בהם עד עכשיו לא הייתה קליטה . 
לכן היא לא ידעה בכלל על התאונה של בנצי . 
היא הייתה בהלם כששמעה את זה ממני . 
סיפרתי לה גם על השיחה שלנו והיא ביקשה ממני למסור לך את השתתפותה בצערך . 
ועוד משהו , יעל . 
עכשיו , אחרי שדיברתי איתה , אני בטוח לגמרי שלא היה שום דבר ביניהם . 
" תודה , יאיר , " השיבה יעל . 
היא דיברה עתה בטון נינוח יותר . 
" והצלחת גם לאמת את הספקולציות שלך ? " 
" זה היה בדיוק כמו שחשבתי . 
אורית באמת נפגשה עם בנצי בדרכה לנתב"ג . 
כשהודיעו בחדשות על מותו של בנצי , המטוס שלה כבר היה באוויר . 
36 
" אנחנו ניתן לך ללכת , " אמר גולן לשם - טוב . 
כשתצא מכאן תיפגש עם אמסלם , כאילו לא קרה שום דבר , " הורה לו , " תבקש ממנו את הכסף שהוא חייב לך . 
אחרי הכול , עשית בשבילו את העבודה . 
תספר לו שתפסו אותך ברכב גנוב והיית עצור כמה ימים . 
אם תתנהג בטבעיות , הוא לא יחשוד בשום דבר . 
אם תשמע משהו שקשור לסיפור שלנו , תתקשר מיד אל רב - סמל סגל . 
שם - טוב זקף לרגע את ראשו , מנסה להסוות את הפחד מפני הצפוי לו כשייצא לחופשי , אבל שב ושמט אותו . 
" אתה יכול ללכת ! " אמר גולן בטון נחרץ . 
שם - טוב סגר באיטיות את הרוכסן של מעיל - הרוח שלו , הרים את הצווארון , מלמל משהו לא ברור וגרר את רגליו בכבדות אל הדלת . 
" אם הייתי חברת ביטוח , לא הייתי מוציא לו פוליסת ביטוח חיים , " העיר ראש הצח"ם לאחר שנסגרה הדלת . 
" אמסלם לא תמים כל - כך . 
די להסתכל בפרצוף - תשעה - באב של שם - טוב , כדי להבין מה באמת קרה לו . 
כמו שאני מכיר את אמסלם , הוא יעשה הכול כדי שהמסכן הזה לא יעיד נגדו בבית - המשפט . 
" אז לפחות תהיה לנו סוף - סוף סיבה טובה לעצור את אמסלם , " גיחך סגל . 
" כמו שהדברים עומדים עכשיו , אין לנו בעצם שום ראיות ממשיות נגדו . 
שם - טוב , עם כל קופת השרצים שהוא סוחב אחריו , הוא עד מפוקפק מאוד . 
אתה יכול להעלות בדעתך ששופט ירשיע את אמסלם רק על סמך עדות כזאת ? " הוא פלט אנחה , " במילים אחרות : אנחנו עדיין תקועים . 
גולן הנהן לאות הסכמה . 
סגל השעין את סנטרו על כף - ידו ועצם את עיניו . 
גולן , שהתבונן בו מהצד , תהה מה עובר במוחו . 
הוא עצמו חש שהגיע למבוי סתום . 
פגישות העדכון עם אלעד נעשו מתסכלות יותר ויותר . 
אותות האכזבה של מפקד המחוז היו שקופים למדי . 
ראש הצח"ם חשש שאם לא תתחולל בימים הקרובים פריצת דרך משמעותית , הוא יתבקש להעביר את תיק החקירה לידיים אחרות . 
הוא אמנם לא העלה בדעתו מה יוכל קצין אחר לעשות במצב הנוכחי , אבל היה ברור לו שהנישול מהתיק יירשם לחובתו . 
סגל פקח את עיניו . 
ארשת פניו העידה שהוא מרוצה מעצמו . 
" השם אולגה אומר לך משהו ? " שאל . 
גולן קימט את מצחו , מנסה להיזכר . 
אחר כך הניד את ראשו מצד אל צד . 
" מצטער , אני לא מכיר שום אולגה . 
" אולגה עובדת אצל אשתו של צורן , הבוס הגדול של אמסלם . 
היא מנהלת את משק הבית שלהם . 
" לגברת צורן יש כנראה יותר מזל מאשר לאשתי , " גיחך גולן , " היא מחפשת עוזרת כבר כמה חודשים ולא מוצאת . 
אבל נעזוב את זה . 
מאיפה אתה מכיר את העוזרת של צורן ? " 
סגל מתח את חזהו בגאווה . 
" אני הייתי איש הקשר שלה . 
* * * 
אולגה גברונסקי הקסימה את קצין הגיוס של המשטרה ברגע הראשון שהתיישבה מולו לריאיון האישי . 
הצעירה הרזה עם העיניים האפורות והתספורת הקצרצרה , הקרינה נינוחות וביטחון עצמי . 
תוצאות המבחנים שהיו מונחים לפניו , הרשימו אותו לא פחות . 
למרות שעלתה לישראל רק ארבע שנים לפני כן , היא דיברה עברית שוטפת ללא שגיאות , עם שמץ של מבטא זר . 
מן השאלון המפורט שמילאה בקפידה , למד שהגיעה לארץ לחופשת קיץ עם קבוצת בני נוער מרוסיה , החליטה להישאר כאן והתנדבה לשירות צבאי מלא . 
היא נשלחה למשטרה הצבאית , הוצבה ביחידת חקירות וטיפלה בעיקר בחיילים בעייתיים מחבר המדינות . 
העבודה הזאת מצאה חן בעיניה וכשהשתחררה חשבה שקריירה משטרתית תתאים לה . 
" התקבלת , " בישר לה הקצין בתום הריאיון . 
" מתי אני מתחילה ? " שאלה אחוזת התלהבות . 
" קורס השוטרים הבא נפתח רק בעוד חודשיים , " הסביר לה . 
אולגה לא הסתירה את אכזבתה . 
" אני רוצה להציע לך תפקיד מיידי , חשוב מאוד מבחינתנו , " המשיך הקצין , " אם תסכימי לקבל אותו , תעברי אחר כך את המסלול הרגיל . 
רוצה לשמוע ? " 
אולגה הסתפקה במנוד ראש . 
קצין הגיוס הוליך אותה לאחד החדרים הסמוכים . 
בשונה משורת החדרים האחרים לאורך הפרוזדור , לא היה על הדלת שום שלט . 
גבר בעל חזות מבוגרת , לבוש בגדים אזרחיים , הרים את ראשו מעל למסמך שבו עיין . 
אולגה ראתה מיד את תצלומה מוצמד אליו . 
הם ידעו שאבוא , אמרה לעצמה . 
האיש מעברה השני של המכתבה לא הציג את עצמו . 
" מה שייאמר כאן , בחדר הזה , חייב להישמר בסודיות מוחלטת , " פתח לאחר סדרת שאלות קצרה שהתייחסו לביוגרפיה שלה , " אבל לפני הכול אני חייב להבהיר לך ששום אסון לא יקרה אם תגיעי למסקנה שההצעה שלי לא נראית לך . 
אולגה נדרכה . 
לרגע נדמה היה לה שנקלעה לסדרת טלוויזיה משטרתית . 
" התרשמנו שאת בחורה אינטליגנטית , בעלת מוטיבציה חזקה , " החמיא לה בטון סמכותי , " השירות הצבאי שלך היה מצוין . 
בקיצור , יש לך את כל הנתונים הדרושים . 
הוא השתתק ובחן את תגובתה . 
" דרושים למה ? " לא התאפקה מלשאול . 
" המושג ' פשע מאורגן ' אומר לך משהו ? " 
אולגה הנהנה . 
" אצלנו בסנט - פטרסבורג כולם ידעו מה זה . 
" המצב אצלנו עדיין לא חמור כל - כך , אבל אנחנו מודאגים מאוד . 
איך כל זה קשור אליי , הוגיעה אולגה את מוחה . 
איזו תועלת הם יכולים להפיק ממעט הניסיון שצברתי במשטרה הצבאית ? 
המענה לא איחר להגיע . 
" אנחנו זקוקים לאינפורמציה פנימית כדי להילחם בארגוני הפשע , " הסביר האיש שנותר עדיין בחזקת אלמוני , " בזמן האחרון הצלחנו להחדיר כמה אנשים לתוך ארגונים כאלה , ואפשר כבר לראות את התוצאות בשטח . 
עכשיו , מבלי שנזקקה להסברים נוספים , הבינה סוף - סוף מה בעצם רוצים ממנה . 
" לאן ובתור מה אתם רוצים להחדיר אותי ? " שאלה בנימה עניינית , מתאמצת להסתיר את התרגשותה . 
" אני רואה שתפסת את הפרינציפ , " השיב בחיוך רחב , " אבל , לצערי , אין לי עדיין תשובה ברורה לשאלה שלך . 
אנחנו חייבים לחכות להזדמנות מתאימה , ובינתיים נכין אותך למשימות מהסוג הזה . 
" זאת אומרת שאתם רוצים לעשות ממני סוכנת חשאית , מין מרגלת ? " 
" משהו כזה , אבל במציאות זה לא דרמטי כל - כך כמו בסרטים . 
לעיתים קרובות זאת עבודה אפורה , מעצבנת , ללא תוצאות . 
" ומה יקרה אם הם יגלו מי אני באמת ? " פניה הביעו דאגה עמוקה . 
" אני לא מכחיש שהתפקיד הזה כרוך בסיכון מסוים . 
אבל אני יכול להבטיח לך דבר אחד : אנחנו נימצא תמיד בקרבת מקום . 
נגיע אלייך בתוך כמה דקות ונחלץ אותך . 
חוץ מזה , הם לא יעזו לפגוע פיזית בשוטרת . 
אולגה נראתה מהוססת . 
" את לא חייבת להחליט כאן , על המקום , " הוא דיבר בלשון רכה , " קחי לעצמך יום - יומיים , ותחשבי בשקט . 
אבל כמובן מבלי לדבר על כך עם אף אחד . 
אם תחליטי בחיוב , תתקשרי איתי . 
שכחתי להציג את עצמי . 
שמי חנן ואני רב - פקד . 
הוא נטל פיסת נייר , רשם עליה מספר טלפון והושיט לה אותו . 
" כמו שכבר הסבירו לך , אם תגיעי למסקנה שזה לא מתאים לך , לא יקרה שום אסון . 
את תעברי את מסלול ההכשרה הרגיל ואני בטוח שתהיי שוטרת מצוינת . 
תשובתה המהירה הפתיעה אותו . 
" אני לא זקוקה לזמן נוסף , " הודיעה בהחלטיות , " מתי אתה רוצה שנתחיל ? " 
הכשרתה של אולגה לתפקיד החדש אמורה הייתה להימשך שלושה שבועות . 
הלימודים והאימונים האינטנסיביים התקיימו במתקן משטרתי סודי , בלב אזור כפרי , שבו הייתה הדיירת היחידה . 
המדריכים , שהזדהו רק בשמותיהם הפרטיים , הרעיפו שבחים על תפיסתה המהירה ועל כושר ההסתגלות שלה למצבים לא צפויים . 
היא עצמה מצאה עניין רב בחומר הנלמד ובעיני רוחה כבר ראתה עצמה חושפת את סודותיו הכמוסים של ארגון פשע מסוכן . 
בסיומו של השבוע השני היא הוזעקה אל רב - פקד חנן . 
" יש לנו משימה בשבילך , " בישר לה , " דיברתי עם המדריכים שלך והם בדעה שאת כבר מוכנה . 
אולגה חשה ששפתיה רוטטות . 
עתה , כשהגיעה שעת המבחן , החל הפחד להתגנב ללבה . 
" מה אני צריכה לעשות ? " שאלה , מתאמצת בכל כוחה לשמור על חזות שלווה . 
" ספונג'ה , לנקות אבק , להוציא את הזבל , לכבס , לגהץ ואולי גם לבשל קצת . 
" אצל מי ? " 
" אצל גברת צורן . 
בעלה הוא הבוס של ארגון פשע גדול . 
רק לפני חודש ניסה אחד המתחרים שלו בשוק הסמים לחסל אותו . 
הוא יצא בשן ועין מהסיפור הזה – שני קליעים בברך השמאלית ועוד קליע בחזה , במרחק של כמה מילימטרים מהלב . 
עכשיו הוא שוכב בבית עם תחבושות , מודה לאלוהים על מזלו הטוב . 
אנחנו מנסים כבר מזמן להחדיר מישהו לארגון שלו . 
עכשיו נוצרה פתאום הזדמנות מצוינת ואנחנו לא יכולים להרשות לעצמנו להחמיץ אותה . 
לחדר נכנס , כאילו על - פי תיאום מדויק , גבר ממושקף בבגדים אזרחיים . 
" תכירי , זהו רב - סמל אלי , " אמר חנן , " הוא יתדרך אותך . 
רב - סמל אלי סגל ריכז אז את המידע המודיעיני על ארגונו של צורן . 
בין שאר החומר שהגיע אליו היו תמלילים של שיחות הטלפון שנוהלו מביתו של צורן בגני - תקווה . 
בית - המשפט התיר את הציתות לבקשת המשטרה , אבל התועלת שהופקה מכך הייתה זעומה . 
צורן ואנשיו , למודי ניסיון וחשדנים מטבעם , קיימו את הקשר ביניהם באמצעים אחרים . 
יומיים לפני הפגישה עם סגל נקלטה שיחת טלפון בין אשתו של צורן לבין המנהל של חברת כוח אדם בקריית - אונו . 
" העוזרת ששלחת לי לפני חודש , היא עזבה בלי אפילו להודיע מראש , " קבלה האישה , " אני צריכה דחוף עוזרת חדשה , אחת טובה , שאפשר לסמוך עליה . 
בעלי שוכב בבית אחרי תאונה קשה ואני לא יכולה לעשות הכול לבד . 
האיש מעברו השני של הקו הבטיח למצוא מהר ככל האפשר מישהי מתאימה . 
למחרת בבוקר , מיד עם פתיחת המשרד בקריית - אונו הגיע סמל ממפלג המודיעין אל מנהל החברה והסתגר איתו בחדרו . 
" נודע לנו שאתם מעסיקים שני עובדים ניגרים , שנמצאים בארץ באופן בלתי - חוקי , " פתח הסמל . 
" זה לא בדיוק כך ... יש לי הסבר ... " גמגם מנהל החברה . 
השיחה נמשכה רק דקות ספורות ובסיומה הוסכם שאולגה תישלח לגברת צורן ובתמורה לכך לא יינקטו נגדו צעדים על העסקת שני הניגרים . 
" אבל אל תראה בכך תקדים , " הזהיר אותו הבלש כשנפרדו בלחיצת יד . 
עוד באותו יום התדפקה אולגה על דלת הווילה של משפחת צורן , תחת עינם הפקוחה של שני שומרי - ראש גברתנים , וללא קושי כבשה את לבה של בעלת הבית . 
מאז עברו יותר משלושה חודשים . 
פיסות מידע שצברה תוך כדי עבודתה שם סייעו לסיכולה של הברחת הרואין גדולה וללכידתן של שתי רוסיות צעירות שהוברחו ממצרים . 
מעסיקיה של אולגה לא חשדו בעובדת המסורה . 
37 
החיוך הרחב על פניו של השר לביטחון פנים הפתיע את שלמה גסטון . 
ההבעה הזעופה של דוקטור אלמוג , כאילו רבצה עליו עננה כבדה , הפכה בשבועות האחרונים לתופעת קבע . 
" תקרא ותגיד לי מה דעתך , " אמר השר והושיט דף נייר מודפס לראש המטה המבצעי שלו . 
ארשת שביעות הרצון שליוותה את דבריו לא הותירה ספק בלבו של גסטון לגבי התגובה הצפויה ממנו . 
אבל כשקרא את השורות הספורות , לא התאפק מלהעיר : " אתה גורם עוול לאלעד . 
" העובדות נכונות , וזה מה שקובע , " השיב השר בניחותא . 
" אבל אלעד לא עזב את המחוז הדרומי על דעת עצמו , " מחה גסטון . 
" תראה לי איפה כתוב משהו אחר . 
גסטון שתק . 
" תקרא בקול ותראה שאני צודק , " הורה השר . 
גסטון יישר את משקפיו והתחיל לקרוא בקצב של הכתבה : " אדוני היושב ראש , ההתפרעויות האלימות באזור באר - שבע אכן מעוררות דאגה כבדה . 
הן נובעות במידה רבה מצירוף מיוחד של נסיבות שנוצרו בשרשרת הפיקוד של המחוז הדרומי . 
הוריתי למפכ"ל לעשות את כל הדרוש כדי להחזיר את המצב לקדמותו לאלתר . 
אני מקווה כי הצעדים שאנו עומדים לנקוט יפתרו את הבעיה הנזכרת בשאילתא . 
נוסח השאילתא הונח על שולחנו של השר רק שעות ספורות לפני כן . 
היא הוגשה ליושב ראש הכנסת על - ידי שלושה ח"כים ערבים והתייחסה לאירועים שהסעירו את המדינה זה כמה ימים . 
קבוצה של צעירים יהודים מבאר - שבע והסביבה התארגנה לבלום את מכת הפריצות של בדואים לבתי מגורים ולחנויות , שגאתה בתקופה האחרונה . 
לאחר שתפסו שני בדואים בעיצומה של פריצה למתנ"ס באחד היישובים הקהילתיים , הם היכו אותם עד זוב דם , שברו את עצמות רגליהם והשליכו אותם בשולי הכביש לבאר - שבע . 
חבריהם של הפצועים הגיבו בהצתת שני בתים בקרבת המתנ"ס . 
מכוניות שהיו בדרכן לערד הותקפו באבנים ובבקבוקי תבערה מאולתרים . 
שלושה - עשר פצועים הובאו לבית - החולים סורוקה . 
כעבור יום התלקחה אש במאהל בדואי סמוך . 
צעירים בדואים נזעמים חסמו את כביש הגישה בפני ניידות משטרה שהוחשו למקום . 
בבאר - שבע צבאו מאות מפגינים יהודים על בניין המשטרה ותבעו להשליט סדר . 
ראש העירייה , שניסה להרגיע את הרוחות , חולץ בעור שיניו מתוך ההמון הנסער . 
פרשי יס"מ נאלצו לפלס לעצמם דרך בעזרת אלות כדי לפזר את המפגינים . 
ביממה האחרונה השתרר שקט מתוח ונראה היה כי החיים חוזרים אט - אט למסלולם התקין , אבל ברור היה לכולם שדי בגפרור אחד לחולל תבערה גדולה . 
אלמוג עמל שעה ארוכה על ניסוח התשובה הקצרה לשאילתא . 
תחילה הסתפק במתן הבטחה לפעול באופן נחרץ להרגעת הרוחות ולהעמדתם לדין של המתפרעים . 
אך תוך כדי כתיבה הבין שנפלה לידיו הזדמנות פז להרחיק את אלעד ממחוז תל - אביב מתוך שיקולים ענייניים לכאורה . 
כשהשלים בהינף עט את הגרסה החדשה , לא היה אדם מרוצה ממנו . 
תשובתו המעורפלת של השר לביטחון פנים צוטטה במהדורות החדשות בטלוויזיה וברדיו . 
סירובו של אלמוג להרחיב את הדיבור יצר גל של פרשנויות . 
כשנשאל על - ידי אחד הכתבים , בצאתו ממשכן הכנסת , אם התכוון בדבריו להיעדרותו של ניצב אלעד מהמחוז הדרומי , השיב : " אתה אמרת , " והחיש את צעדיו . 
למחרת , במאמר המערכת של ידיעות אחרונות , הועלתה דרישה מפורשת להחזיר את אלעד לבאר - שבע . 
לא רק צדיקים מלאכתם נעשית בידי אחרים , הרהר גסטון בדרכו אל לשכת השר . 
עכשיו , כמו תמיד , יוטל עליי להוציא את הערמונים הלוהטים מן האש . 
הוא לא טעה . 
" לך תדבר עם המפכ " ל , " הורה לו אלמוג , " עכשיו סוף - סוף ברור גם לו שהעברתו של אלעד למחוז תל - אביב הייתה משגה . 
הוא לא יוכל לטעון יותר שזאת סתם קפריזה שלי . 
" הוא בקושי מתפקד ... " 
" מה אני יכול לעשות ? 
אשרוב נדבק לכיסא שלו , " קטע אותו השר בתרעומת , " ואתה הרי לא מצפה ממני שאדיח בן - אדם גוסס מתפקידו . 
גסטון נשך את לשונו , מתאפק שלא להגיב . 
הוא ידע שהמפכ"ל ביקש לפרוש עוד לפני כמה חודשים , כשהתברר לו שמחלתו חשוכת מרפא , והשר נעתר לו . 
רק שמותו הלא צפוי של שמיר , שנועד לרשת את כיסאו , טרף לאלמוג את הקלפים , והוא הפציר באשרוב לדחות את התפטרותו . 
מאמציו של השר להרוויח מעט זמן נוסף נראו בעיני גסטון חסרי תוחלת , אפילו ילדותיים , אבל הוא נמנע מלהביע את דעתו . 
למען האמת , נאלץ להודות בינו לבין עצמו , גם הוא לא רצה לראות את אלעד עונד את דרגות הרב - ניצב . 
סבב תפקידים בראשות מפכ"ל אחר , קיווה בסתר לבו , עשוי לכלול גם אותו ולגאול אותו מן המבוי הסתום שבו נתקע לצדו של השר . 
* * * 
רב - ניצב אשרוב הקפיד להגיע למטה הארצי בכל יום למשך כמה שעות , גם כשגברו כאביו . 
טבליות המורפיום שבלע לעיתים תכופות יותר , סייעו לו להחזיק מעמד . 
הסובבים אותו השתדלו לשמור כלפי חוץ על אווירה של " עסקים כרגיל " , אך הקפידו לא להטריח אותו בבעיות שניתן לפתור גם בלי התערבותו . 
לכן , כשהגיע גסטון ללשכתו , הוא לא נאלץ להמתין זמן רב לפגישה איתו . 
" אני יודע בשביל מה באת , שלמה , " זרק לו המפכ"ל בקול רפה , " אז בוא נחסוך לעצמנו את כל ההקדמות המיותרות . 
אל תנסה לספר לי כמה טוב אני נראה . 
אני רואה את עצמי כל בוקר בראי . 
מאז פגישתם הקודמת חלפו פחות משבועיים , אבל השינוי שחל מאז בחזותו של אשרוב היה משמעותי . 
הכותפות והדרגות הכסופות שעליהן נשמטו מכתפיו אל קדמת חזהו . 
פניו החיוורות היו נפולות יותר , עיניו שקעו עמוק יותר בחוריהן ומתחתיהן בלטו כתמים כהים . 
לחיצת היד שלו , לעומת זאת , נותרה איתנה וממושכת , כאילו ביקש להיאחז . 
" הבוס שלך שיחק אותה , " אמר אשרוב בטון מתון , כמי שכבר השלים עם המציאות , " בסיבוב הזה הוא ניצח , אבל הוא עוד לא הגיע לסוף הדרך . 
אלעד הוא עדיין המועמד המתאים ביותר להחליף אותי , וכולם יודעים את זה ... " הוא השתתק לרגע . 
" גם אלמוג יודע ... " 
אשרוב הרים בתנועה מגושמת את שפופרת הטלפון . 
" תבקשי מניצב אלעד לבוא אליי בהקדם האפשרי , " אמר כמעט בלחש , " תגידי לו שזה דחוף . 
אלעד לא הופתע מהזמנתו של המפכ"ל . 
הוא אפילו ציפה לה . 
כשהסבה אשתו את תשומת - לבו למאמר בעיתון בעת ארוחת הבוקר , הוא נד בראשו . 
" אלמוג יעשה הכול להרחיק אותי ממחוז תל - אביב , " אמר לה , " עכשיו אני לפחות יודע את הסיבה האמיתית . 
אפשר לחשוב שאם הייתי נשאר בבאר - שבע , חמומי - המוח שלנו והפושעים הבדואים היו יושבים בשקט ... " 
סמדר מזגה לו ספל קפה נוסף . 
" אלמוג דורך עליך ואתה שותק , " הטיחה בו , " הייתי רוצה לראות את הפרצוף שלו כשתספר לו על המגרש של האח שלו . 
עוד לא נמאס לך לשחק את הקדוש המעונה ? " 
" את זוכרת מה שאימא שלי הייתה אומרת תמיד ? " השיב בחיוך נוגה , " מוציאים את העוגה מהתנור רק כשהיא כבר אפויה לגמרי . 
" אני חוששת שכשתחליט סוף - סוף להוציא אותה , היא כבר תהיה שרופה לגמרי . 
נקישה קלה בדלת קטעה לרווחתו את השיחה המייגעת . 
אלעד העיף מבט בשעון הקיר . 
" הנהג החדש מדייק על הדקה , " העיר . 
" אני אחזור כנראה מאוחר בלילה . 
אולי אפילו אצטרך להישאר בתל - אביב . 
אל תחכי לי . 
" אם בקרוב שוב יהיה לי בעל לידי במיטה , " אמרה סמדר כאילו לעצמה , " אצטרך להגיד תודה לדוקטור אלמוג . 
הערתה הגיעה לאוזניו בעת שרכס את הדובון הכחול על סף הדלת . 
אם בסופו של דבר יהיה לך מפכ"ל במיטה , הרהר משועשע , זה יהיה על אפו וחמתו של אלמוג . 
38 
הפרידה ממחוז תל - אביב הייתה קצרה ועניינית . 
בשובו מהפגישה עם המפכ"ל ארז אלעד בקופסת קרטון קטנה את מעט החפצים האישיים שהביא עמו מבאר - שבע וזימן את סגן מפקד המחוז , שהיה אמור למלא את מקומו . 
תת - ניצב ירון אלחנני לא שש לשמוע את הבשורה . 
הוא הגיע למשטרה ה " כחולה " שנתיים לפני כן ממשמר הגבול , והניסיון המקצועי שצבר בינתיים לא נראה לו מספיק . 
כך סברו גם קצינים ותיקים במחוז שצמחו במשטרה . 
הם לא ראו בעין יפה את קידומו המהיר ולא פעם נתנו לכך ביטוי במגעים השוטפים איתו . 
כשדווח לו על מותו של שמיר , חשש שייאלץ להיכנס לפחות לזמן - מה לנעליו הגדולות . 
לכן רווח לו כשהמפכ"ל החליט עוד באותו לילה על מינויו הזמני של אלעד . 
שיתוף הפעולה הקצר ביניהם היה הדוק . 
אלחנני ניחן בכושר ארגון מעולה . 
אלעד עתיר הניסיון הקדיש את עיקר זמנו לתחום המבצעי והותיר בידי סגנו את הטיפול בנושאים המנהליים . 
אלחנני העיף מבט במכתבה הריקה . 
אחר כך התבונן בקירות החשופים , שרק לפני זמן קצר הוסרו מהם התמונות ותעודות ההוקרה של שמיר . 
אלעד , שעמד ליד החלון הנעול , משקיף אל העצים המתנועעים ברוח החזקה , חש במבוכתו גם מבלי לראות את פניו . 
" מזל טוב , ירון , " פנה אליו בחיוך רחב , " מעכשיו אתה הבוס כאן . 
" חבל שאתה עוזב , " אמר אלחנני . 
" אני לא הולך למדבר ... " אלעד השתתק לרגע ואחר כך פרץ בצחוק . 
" בעצם , אני כן הולך למדבר . 
באר - שבע היא לא בדיוק בירת הגליל . 
" אבל זה כנראה רק זמני . 
אני כבר רואה אותך יושב במטה הארצי בירושלים . 
זה מה שכולם חושבים . 
אלעד העווה את פניו . 
" כולם חוץ מאדם אחד – השר לביטחון פנים . 
אלחנני החווה בסנטרו אל קופסת הקרטון שניצבה בפינת החדר . 
" אם יש לך עוד סידורים , " אמר בטון מהוסס , " אני לא רוצה להפריע לך . 
יש לי בינתיים כמה עניינים לגמור . 
אני אחזור אחר כך . 
" זה בסדר , ירון , " עצר בעדו אלעד , " אני כבר ארוז . 
הוא אחז במשענת הכיסא שעמד מאחורי המכתבה והסיט אותו אחורה . 
" שב בבקשה , אדוני מפקד המחוז , " אמר בחגיגיות מעושה . 
בקושי ממלא מקום זמני , אמר לעצמו אלחנני ונשאר עומד . 
אלעד הושיט את ידו . 
" אני בטוח שתסתדר מצוין , אבל אם תרצה לבדוק משהו ... " הוא ברר את המילים בזהירות כדי לא לפגוע ביורשו , " או אם יתעוררו שאלות , תרגיש את עצמך חופשי להרים אליי טלפון . 
אלחנני הסתפק בהנהון . 
" עוד משהו , " אמר אלעד כאילו באקראי , כשכבר אחז בידית הדלת , " בקשר לתיקי החקירות שדרשתי לפתוח מחדש , אני מציע שלא תיתן לסגור אותם מהר כל - כך . 
כמו שאתה יודע , אני בחרתי אותם בעצמי מפני שחשבתי שיש עדיין סיכוי סביר לתפוס את האשמים . 
לרגע עלה בדעתו לספר לו על החשדות נגד אחיו של אלמוג , אבל הוא חזר בו בעוד מועד . 
אלחנני עוד יכול לחשוב שיש לי אינטרס אישי בסיפור הזה , הרהר , הוא גם עלול לפנות בעניין הזה לשר כדי לחסוך מעצמו בעיות . 
אלחנני לא התלהב מלכתחילה מיוזמתו זו של אלעד , אבל לא פצה את פיו . 
הוא הבין שהשגותיו בלאו הכי לא יגרמו לאלעד לשנות את דעתו והוא יזכור אותן לרעה אם אכן ימונה בעתיד הקרוב למפכ"ל . 
" סמוך עליי , " השיב בנימה רפה , " אני אפקח עליהם אישית . 
אלעד חבש את כובעו , העיף מבט אחרון בחדר ויצא . 
אלחנני המתין שניות אחדות לאחר שנסגרה הדלת . 
אחר כך התיישב מאחורי המכתבה העירומה , קירב אליה את הכיסא ואמר לעצמו : במצב הלא פשוט הזה , רק התיקים הישנים של אלעד היו חסרים לי . 
* * * 
לפני שעזב את הבניין החליט אלעד להיפרד גם מגולן . 
בשבועות האחרונים הם נפגשו פעמים רבות על רקע חקירת מותו של שמיר ומצאו שפה משותפת . 
לאחרונה , השיחות ביניהם חרגו מדי פעם מן התחום המקצועי הצר , ואלעד חש שהקצין הזה הוא איש כלבבו . 
גולן קם ממקומו , מופתע . 
הייתה זו הפעם הראשונה שאלעד הגיע לחדרו ללא תיאום מראש . 
" באתי להגיד שלום , " אמר אלעד . 
גולן , שטרם שמע על עזיבתו , מלמל " שלום , שלום , ברוך הבא ... " וכדרכו ברגעי מבוכה , יישר את כיפתו . 
" אני חוזר לבאר - שבע , " הסביר לו אלעד קצרות . 
גולן נזקק לשניות אחדות כדי להתעשת . 
" אם ככה , אני רוצה להראות לך משהו לפני שאתה עוזב , " אמר , " קיבלנו את זה רק הבוקר . 
" אלחנני הוא מעכשיו הבוס , " פסק אלעד בהחלטיות , " זהו רק ביקור ידידותי . 
" אז בתור ידיד אני זקוק לעצתך . 
גולן לא המתין לתשובה ופרש גיליון נייר על השולחן . 
על הגיליון החלק אוחו בעזרת נייר דבק שקוף עשרות קרעים של טקסט בכתב - יד . 
" שמעתי היום שהם עצרו אותו לפני כמה ימים ואתמול שחררו אותו , " קרא אלעד את שתי השורות הראשונות , " כמו שאני מכיר אותו הוא לא סתם את הפה . 
אם הוא ידבר גם בבית - המשפט , אנחנו בבעיה גדולה . 
מה עושים ? " כתב - היד היה מרושל . 
ניכר היה שהמילים שורבטו בחופזה . 
התשובה , בכתב - יד מסודר יותר , הייתה קצרה : " רק מתים לא מדברים . 
אל תבזבז זמן . 
שלוש המילים האחרונות הודגשו בקו עבה . 
" אפשר לקבל הסבר ? " שאל אלעד . 
" זאת התכתבות בין אמסלם לצורן . 
רק הבוקר קיבלנו אישור סופי על כך ממז " פ . 
" תזכיר לי מיהו מי , " ביקש אלעד . 
" שם - טוב , זה שחתך את הצינורית במכונית של שמיר , טען שהיה הקבלן של אמסלם . 
אמסלם הוא המוציא לפועל של צורן . 
צורן הוא ... " 
אלעד עצר בעדו בתנועת יד . 
" בסדר , אני כבר בתוך העניינים . 
חוץ מזה , על צורן אתה לא צריך לספר לי . 
אם היו עושים דירוג של משפחות הפשע , הוא והחמולה שלו היו מגיעים לאחד המקומות הראשונים . 
גולן הצביע על שלוש המילים המודגשות . 
" זה חל גם עלינו . 
גם לנו אסור עכשיו לבזבז זמן , " אמר , " ראיתי פעם סרט בשם מת מהלך . 
אני חושש מאוד שזהו גם מצבו של שם - טוב . 
" אולי הכוונה בכלל לא לשם - טוב , " זרק אלעד . 
" לא יכולה להיות כאן שום טעות . 
הפגישה בין צורן לאמסלם התקיימה יום אחרי ששחררנו את שם - טוב , בדיוק כמו שכתוב שם . 
גם כל שאר הפרטים מתאימים . 
אלעד שב והציץ בקרעים המודבקים . 
" תגיד לי , מאיפה בכלל הגיע הפאזל הזה אליכם ? " תהה . 
" ישר מפח האשפה של צורן . 
הנבירה היומית בפחי האשפה של משפחת צורן הייתה חלק משגרת יומה של אולגה גברונסקי , הסוכנת המשטרתית שהושתלה בביתה של משפחת צורן . 
בעל הבית , שהניח כי המשטרה מצותתת לו , נמנע במידת האפשר מלהשתמש בטלפונים . 
השיחות המעטות שניהל לא סיפקו מידע בעל ערך . 
לא הועילו גם מכשירי ההאזנה שטמנו בביתו טכנאים משטרתיים שהתחזו לעובדי חברת החשמל והגיעו לביתו לאחר תקלה יזומה . 
צורן , שהכיר את שיטות העיקוב של המשטרה , הקפיד שלא לשוחח עם באי ביתו על נושאים רגישים . 
אנשי מפלג המודיעין שיערו אפוא כי התקשורת האלטרנטיבית היחידה בין כותלי הווילה בגני - תקווה היא בהתכתבות . 
משום כך הטילו על אולגה לחפש אחר פיסות נייר כתובות , שלמות או קרועות , בסיומו של כל יום עבודה . 
שעות אחדות לאחר שחרורו של שם - טוב נפגש איתה רב - סמל סגל בחשאי והורה לה לגלות ערנות מיוחדת בימים הקרובים . 
צורן , שלא החלים עדיין מניסיון ההתנקשות בחייו , היה רתוק למיטה , והנחת העבודה של הצח"ם הייתה שאמסלם יבוא לדווח לו על שחרורו של שם - טוב מיד לאחר שייוודע לו על כך . 
כבר למחרת נמצא צידוק מלא להנחה הזאת . 
אמסלם אכן הגיע לבית בגני - תקווה והסתגר שעה ארוכה עם הבוס שלו . 
אולגה , שהעסיקה את עצמה במתכוון בהברקת כלי כסף בחדר הסמוך , היטתה אוזן לנעשה מעבר לקיר , אך לא הצליחה לשמוע דבר . 
בשעת ערב , לקראת סיום העבודה , כשרוקנה את סל הניירות בחדרו של צורן אל מכל האשפה שבחצר , מצאה את קרעי הנייר . 
אולגה החלה לאסוף אותם אל תוך הכיס של הג'ינס שלה , כשגבה מופנה אל הבית . 
אשתו של צורן שראתה אותה מבעד לחלון המטבח , קראה לעברה : " מה לוקח לך כל - כך הרבה זמן ? " 
אולגה , שהקפידה להסתיר את סל הניירות בגופה , חיפשה בקדחתנות תשובה הגיונית . 
" הטבעת שלי נפלה לזבל , " ענתה ונופפה לעברה את ידה הימנית . 
" אני מקווה שתמצאי אותה , " צעקה בעלת - הבית ונעלמה מהחלון . 
היה לי יותר מזל משכל , אמרה לעצמה אולגה בעודה צוברת את קרעי הנייר , היא כנראה לא שמה לב שאף פעם לא ענדתי טבעת . 
* * * 
המזל שיחק גם לנסים שם - טוב . 
כך לפחות האמין כשגרף לארנקו את שטרי הכסף שצבר במשחק " עשרים ואחת " רב תהפוכות . 
הוא היה שרוי במצב - רוח מרומם כשיצא אל הסמטה החשוכה בכפר - שלם . 
ההכנסה הלא צפויה השכיחה מלבו למשך שעות אחדות את הסכנה המאיימת על חייו . 
מרחוק כבר נצצו האורות של הרחוב הראשי כשלפתע זינקו שני גברים מחצר סמוכה ועטו עליו . 
הוא לא יכול היה לראות את פניהם , אבל שמע את נשימתם הכבדה . 
" צעקה אחת – ואתה מחוסל " , לחש אחד מהם באוזנו ובתוך כך הצמיד קנה אקדח לחזהו . 
חברו אחז בזרועו של שם - טוב וכופף אותה אל מאחורי גבו . 
" יאללה , קדימה ! " פקד הראשון וגרר אותו אל עבר מכונית שחנתה ממול . 
בעל האקדח פתח את הדלת האחורית ודחף אותו פנימה . 
שותפו התיישב מאחורי ההגה , התניע את המכונית והחל לנסוע . 
" לאיפה אתם לוקחים אותי ? " שאל שם - טוב . 
הוא היה מכוסה בזיעה קרה על אף צינת הלילה החורפי . 
האיש שלידו הצמיד את האקדח לגופו ביתר חוזקה מבלי לומר מילה . 
שם - טוב חש בחילה נוראה . 
" תעצרו רגע , אני הולך להקיא , " התחנן . 
" תתאפק , " סינן המלווה האלמוני שלו , " רק חסר לך שתטנף את המכונית . 
הקבס עלה בגרונו , והוא התאמץ בכל כוחו לשלוט בעצמו . 
מדי פעם הגניב מבטים אל הכביש החשוך , מנסה לזהות את כיוון הנסיעה . 
החלון שלידו התכסה באדים וכששלח את ידו אל הזגוגית כדי לנגבה , חבט בו האיש . 
כשעצרה לבסוף המכונית , כבר היה שם - טוב שרוי בעילפון - חושים . 
בעל האקדח נאלץ לטלטל אותו כדי להעמידו על רגליו . 
" יאללה , ת'חפף החוצה ! " הורה לו . 
בחוץ שררה עלטה ומטר החל לרדת . 
" קדימה ! " לחש לו האיש ודחק את קנה האקדח אל בין צלעותיו . 
הוא קרטע בעקבות הנהג , נעליו שוקעות בחול . 
הגשם הצונן שטפח בפניו שב וחידד את חושיו . 
לאוזניו הגיע רחש גלים מתנפצים . 
עתה שוב לא היה לו ספק לגבי הצפוי לו . 
חוף נטוש בעיצומו של החורף , ידע , הוא אתר קבורה אידיאלי . 
" לא דיברתי ... לא גיליתי שום דבר ... " גמגם בבכי , " בחיי הילדים שלי ... " 
הנהג הפנה את ראשו אליו . 
" את זה אתה יכול לספר לחברים שלך במשטרה , " פלט בבוז . 
* * * 
סמוך לאותה שעה הגיע רב - סמל סגל לדירת הוריו של שם - טוב באור - יהודה . 
זו הייתה הכתובת האפשרית היחידה שעלתה בדעתו . 
אמו בחנה אותו מבעד לעינית שבדלת ופתחה לו רק לאחר שאיים לפרוץ פנימה בכוח . 
" נסים גר אצלכם ? " שאל . 
" כן , הוא חזר לבית שלנו , " השיבה בהיסוס , " לא היה לו איפה לגור . 
" מתי ראית אותו בפעם האחרונה ? " 
" היום אחרי הצהריים ... לא זוכרת בדיוק את השעה ... למה אתה שואל ? 
קרה לו משהו ? " קולה הרועד ומבטה המבוהל שכנעו את סגל כי היא דוברת אמת . 
" אני מקווה שלא . 
אולי את יודעת לאן הוא הלך ? " 
האישה שמטה את ידיה . 
" כמו תמיד , אל החברים שלו ... זה מה שהוא אמר לי . 
סגל תלש דף מפנקס קטן , רשם עליו את שמו ואת מספר הטלפון שלו והושיט אותו לאישה . 
" כשיגיע הביתה , " אמר ברוך , " תגידי לו שיתקשר אליי באופן דחוף . 
היא תחבה את הפתק לכיס החלוק שלה . 
" תגיד לי בבקשה את האמת , הבן שלי עוד פעם בצרות ? " שאלה , תולה את עיניה בו . 
" כן , הוא בצרות גדולות , " נאנח סגל , " אבל הפעם זה לא באשמתו . 
כשנסגרה הדלת מאחוריו התקשר סגל בטלפון הסלולרי אל ראש הצח"ם . 
" אני חושש מאוד שהגענו מאוחר מדי , " אמר . 
" לא , אין לי שום הוכחות , " השיב לשאלתו של גולן , " אבל זה מה שהחוש השישי שלי אומר לי . 
39 
הדואר האלקטרוני שהצטבר במחשב האישי של שלמה גסטון מאז שסגר אותו בערב הקודם היה משמים : העתקים של דיווחים שגרתיים שנשלחו אל השר , הזמנות לאירועים במחוזות השונים , הצעות מסחריות משונות והפניות לאתרים מטופשים ששלחו לו ידידים משועממים . 
חיוך קל עלה פניו כשקרא את הבדיחה היומית ששיגר לו חברו הטוב ממרחב ירקון , על אף שהכיר אותה בגרסה שונה במקצת . 
כשהחל למחוק את פריטי הדואר בזה אחר זה , הבחין במסר קצר שנעלם מעיניו קודם לכן . 
הוא נשלח מכתובת בלתי מוכרת וכלל מילה אחת בלבד : " לידיעתך " בתוספת סימן קריאה . 
למייל צורף קובץ שהכיל טקסט קצר , חסר משמעות מבחינתו : " ביצענו את העבודה לשביעות רצונך המלאה . 
נתחשבן איתך בקרוב . 
ההודעה המוזרה הייתה ללא חתימה . 
לרגע הניח גסטון כי זוהי תזכורת מנומסת של השרברב שהזמינה אשתו לפני כמה שבועות לתיקון נזילה בצנרת של חדר האמבטיה . 
מצד שני , אמר לעצמו , היא בוודאי שילמה לו מיד כדרכה . 
אבל גם אם לא פרעה עדיין את החוב , קשה היה להעלות על הדעת שהשרברב הקשיש נעזר במחשב להסדרת העניין . 
שלא לדבר על כך שכתובת הדוא"ל המשטרתית שלו הייתה חסויה . 
במחשבה נוספת , גם הניסוח המשונה לא נראה כשל בעל מלאכה המבקש לסגור חשבון עסקי . 
אחוז סקרנות בדק את המועד שבו נשלחה ההודעה המקורית . 
3 בדצמבר , 2:06 לפנות בוקר . 
התאריך נראה לו מוכר , אבל הוא לא זכר מהיכן ובאיזה הקשר . 
דפדוף קצר בלוח המשרדי שעל מכתבתו סיפק את התשובה : ניצב שמיר נהרג ב - 2 בדצמבר . 
השתלשלות העניינים באותו יום נחרטה היטב בזיכרונו . 
הגופה נמצאה לאחר רדת החשיכה והידיעה על התאונה הקטלנית פורסמה לראשונה בחצות . 
המסר , אם כן , שוגר כשעתיים בלבד לאחר הפרסום . 
הוא שב וקרא את ההודעה הקצרה , מתעכב על כל מילה בניסיון למצוא הוא שב וקרא את ההודעה הקצרה , מתעכב על כל מילה בניסיון למצוא את המשמעות המסתתרת מאחוריה . 
בתוך כך הבחין כי ההודעה המקורית לא הופנתה אליו . 
הוא קיבל העתק . 
האותיות elad בכתובת הנמען הראשי , לא הותירו ספק לגבי זהותו . 
זו בטח טעות , הייתה המחשבה הראשונה שעלתה במוחו של גסטון , בעודו לוטש עיניים אל הצג הבוהק . 
או שלא . 
אבל מדוע יטרח מישהו לשגר אליו העתק מייל שמוען לאלעד ? 
רק שני אנשים , הרהר , יכולים לספק מענה חד - משמעי : אלעד עצמו ושולח ההודעה . 
את הראשון פסל בו במקום . 
בגלל היחסים המתוחים ששררו בינו לבין אלעד , חשש מכל פנייה אליו . 
מעבר לכך , אם אמנם מסתתר משהו מאחורי אותה שורה סתומה , אלעד יידע שעליו לעמוד מעתה על המשמר . 
נותר האדם השני , אבל איך , לכל הרוחות , מוצאים אותו ? 
* * * 
ניצב - משנה עמוס דוידוב , ראש מחלקת הקשר במטה הארצי , ידיד ותיק של גסטון , לא הקשה בשאלות כשהתבקש לנסות להבהיר את התעלומה . 
דוידוב נזקק לעשרים דקות כדי לגלות ששני המיילים – המקורי וההעתק לגסטון - יצאו מקפה אינטרנט שפתוח 24 שעות ביממה , ברחוב אלנבי בתל - אביב . 
" אבל זה לא יעזור לך הרבה . 
עשרות אנשים נכנסים יומיום למקומות האלה , ואף אחד לא שואל אותם מי הם , " הסביר לו הקצין , " הם יכולים לרבוץ שעות ליד המחשב ולשלוח אין - סוף מיילים . 
גסטון הדפיס לעצמו העתק של המייל המוזר , ובערב , בדרכו הביתה , נכנס לבית - הקפה ברחוב אלנבי . 
במאורה הקטנה , שנזקקה בדחיפות לאוורור , ניצבו חמישה מחשבים מיושנים למדי . 
אותה שעה היו רק שלושה מהם תפוסים על - ידי צעירים שנראו כתרמילאים מחו"ל . 
תעודת השוטר של גסטון לא הרשימה את בעל המקום , גבר כבד גוף בעל הופעה מרושלת . 
" אתה באמת חושב שאני מכיר או זוכר כל מי שנכנס לפה ? " השיב לשאלתו מבלי להוציא את הסיגריה מפיו . 
" אותי מעניין רק שני דברים : שישלמו כמו שצריך ושלא יעשו לי פאדיחות . 
" אני מציע שתחשוב טוב . 
אולי בכל זאת תצליח להיזכר במשהו , " ניסה גסטון , מבלי שתלה בכך תקוות גדולות . 
" אמרתי לך כבר שאני לא מכיר ולא זוכר , " רטן האיש בסלידה , " ולא יעזור לך אם תשאל אותי עוד עשרים פעם . 
" אני עוד אחזור אליך , " סינן גסטון כשיצא מבית - הקפה . 
" תאיים על הסבתא שלך , " קרא אחריו בעל המקום . 
* * * 
השר לביטחון פנים לא גילה תחילה עניין רב בתדפיס שהציג לו גסטון למחרת בבוקר . 
הוא ראה בהחזרתו של אלעד לבאר - שבע ניצחון אישי וביקש להתענג עליו . 
" תן לו להתעסק שם עם הבדואים , " אמר בשוויון - נפש , " ממה שאני שומע , הוא מסתדר איתם לא רע . 
" הסיפור הזה מריח לא טוב , " התעקש גסטון , " גם התאריך , גם השעה וגם זה שלמישהו היה אינטרס ברור להכניס אותי לתמונה . 
" מה אתה מנסה לרמוז ? 
שאלעד שלח מישהו לחבל במכונית של שמיר ? " 
ארשת של " אתה אמרת " עלתה על פניו של ראש המטה המבצעי . 
" חס וחלילה , " מיהר להשיב , " יכול מאוד להיות שמישהו ניסה לעבוד עליי . 
אבל כדי שנהיה לגמרי בטוחים כדאי , לדעתי , שנבדוק את העניין . 
אלמוג הניד את ראשו מצד אל צד . 
" זה מסוכן מדי . 
אתה הרי יודע בדיוק כמוני שאם ארמוז משהו בעניין הזה , מחר - מחרתיים זה יודלף לתקשורת . 
ואז מה ? 
אלעד ישחק שוב את הקדוש המעונה , הצדיק בסדום או בבאר - שבע , שאני , הרשע , מתנכל לו . 
הוא יוכל למכור את הסחורה בקלות . 
העיתונאים אוהבים אותו . 
הוא גם מצטלם מצוין . 
" יש בזה משהו , " נאלץ גסטון להסכים איתו , " אבל , לעניות דעתי , בכל זאת אי - אפשר לעבור על זה סתם כך לסדר היום . 
" אז מה אתה מציע ? " שאל השר בקוצר - רוח . 
" נכון שהעיתונאים אוהבים את אלעד , אבל גם לי יש קשרים לא רעים עם כמה כתבים . 
אני יכול למכור את הסיפור הזה בקלות לאחד מהם . 
השר השעין את מרפקיו על המכתבה ורכן אל עוזרו בפנים זעומות . 
" ומה תגיד לו ? 
שאלעד חשוד ברצח שמיר ? 
אתה כנראה יצאת מדעתך . 
" חלילה , אני אזמין אותו לארוחת - צהריים , כמו שאני עושה מדי פעם כדי לשמור על קשרים טובים עם התקשורת . 
משהו לא פורמלי , מעין שיחת רקע . 
בין החומוס לדג בגריל אני ארמוז לו על חשדות לכאורה נגד אלעד בעניין מסוים , מבלי להיכנס כמובן ליותר מדי פרטים . 
" ואז מה ? " 
" ואז , כשיופיעו הכותרות הגדולות , אתה , אדוני השר , תצטרך להתערב . 
זאת תהיה חובתך לדרוש מהמפכ"ל לערוך חקירה . 
הבעה של שביעות רצון הסתמנה על פניו של אלמוג . 
" אני כמובן אצהיר שיש לי אמון מלא במפקד המחוז הדרומי , שהוא קצין בעל עבר מפואר וכל הבלה - בלה הזה . 
" וחשוב שתדגיש כי מטרתה של החקירה היא לנקות את אלעד מכל רבב . 
" עם מי אתה מתכוון לסעוד ? " התעניין השר בחיוך רחב . 
" המועמד הטבעי הוא צחי שליט . 
הבחור מבין עניין , ואני לא צריך לספר לך על התפוצה של העיתון שלו . 
למרות שלא האמין לרגע שאלעד מעורב באופן כלשהו במותו של שמיר , לא חש גסטון נקיפות מצפון כשהתקשר אל שליט . 
צדקתו של אלעד תצא לאור בסופו של דבר , אמר לעצמו . 
אבל עד אז אולי ימונה כבר מפכ"ל חדש וסבב התפקידים שיבוא בעקבות המינוי , עם קצת מזל , יכלול גם אותו . 
מילה טובה של אלמוג באוזני האנשים הנכונים תסלול את הדרך , והוא , גסטון , לא יהסס להזכיר לו את החוב . 
* * * 
" נמאס לי כבר לאכול דגים , " אמר צחי שליט למשמע הזמנתו של גסטון , " חוץ מזה יש לי המון עבודה . 
אני בקושי מספיק לנשום . 
" הדגים יבואו עם תוספת מיוחדת , " רמז גסטון , " אבל אם אתה לא מעוניין , יש לי קנדידטים אחרים . 
" שמעת אותי אומר שאני לא מעוניין ? " מיהר שליט לתקן את עצמו . 
" אז מחר באחת ושלושים , אצל עבדו הדייג ביפו , " סיכם גסטון , " אני אזמין שולחן בפינה שקטה . 
40 
כל ניסיונות השכנוע של צחי שליט לא הצליחו לשנות את דעתו של ראש מערכת החדשות , נדב גנוסר . 
" אנחנו לוקחים על עצמנו סיכון גדול מדי , " חזר וטען , " אין לך בעצם שום הוכחה . 
אתה הולך על חבל דק מדי . 
" אני סומך בכל מאת האחוזים על המקור שלי , " התעקש צחי שליט , " זאת לא הפעם הראשונה שהוא מוכר לי סקופים , והוא אף פעם לא אכזב אותי . 
" אתה יוצא בהאשמה חמורה מאוד , צחי , " הזהיר גנוסר , " ברור לך שהמתחרים שלך יעשו הכול לדחוק אותך לפינה . 
הם כבר מזמן מחכים להזדמנות כזאת . 
תחשוב לרגע , מה תוכל לטעון אחרי שדובר המטה הארצי יכחיש בצורה חד - משמעית את כל הסיפור הזה ? 
אתה תוכל לסמוך אז על המקור המהימן שלך ? " הוא ביטא את שלוש המילים האחרונות בנימה לגלגנית . 
בשלב זה פקעה סבלנותו של שליט . 
" נמאס לי מכל הדיון הזה , " הרים את קולו בתיעוב מופגן , " גם לי יש חוש אחריות . 
אני לא ילד קטן . 
אם אתם לא מעוניינים , יהיו הרבה קופצים אחרים על הסיפור הזה . 
הוא נטל את תדפיס הידיעה שניסח וקרע אותו לגזרים . 
" בוא לא נעשה דברים שאחר כך נתחרט עליהם , " ניסה גנוסר לשכך את זעמו , " אני מציע שתכתוב את הידיעה מחדש בצורה קצת מעורפלת יותר ונראה אותה ליועץ המשפטי שלנו . 
מה שהוא יחליט , יהיה מקובל גם עליי . 
" שפנים ... " פלט שליט בבוז , אבל הנהן לאות הסכמה . 
הנוסח החדש הופיע על צג המחשב של גנוסר כעבור רבע שעה . 
הוא היה מרוכך יותר , סתום יותר , אבל עדיין נראה לו מסוכן מדי . 
עורך - הדין קולמן , פרקליט מנוסה שייצג את העיתון במשפטי דיבה רבים וניצח כמעט תמיד , העווה את פניו כשקרא את הידיעה . 
" אני חושש ... אני חושש ... " מלמל כאילו לעצמו . 
" אז מה עושים ? " שאל גנוסר ומבלי להמתין לתשובה המשיך : " אם מישהו אחר יפרסם את הסיפור , אנחנו נאכל את עצמנו . 
חוץ מזה , צחי עלול לקום וללכת . 
הבחור בלתי צפוי לחלוטין . 
" מי המקור שלו ? " התעניין קולמן . 
גנוסר משך בכתפיו . 
" הוא מסרב לגלות ... אתה הרי מכיר אותו . 
אצלו זה תמיד Take it or leave it . 
הצלחתי רק להוציא ממנו שזהו מישהו בכיר מבפנים . 
עורך - הדין הניח לפניו את התדפיס ומחק משפטים אחדים מתוכו במרקר אדום . 
אחר כך שינה כמה משפטים אחרים בעט רגיל . 
" גם עכשיו אני עדיין לא מרוצה לגמרי , " הושיט את הדף לגנוסר , " אבל שווה לקחת את הסיכון . 
" בתנאי שצחי יסתפק בכך , " אמר גנוסר . 
" תן לי לטפל בו , " הציע עורך - הדין , " אנחנו מסתדרים לא רע בינינו . 
חוץ מזה , יש לנו גם טעם משותף במשקאות . 
כשיצא שליט בצעדים כבדים , מתנדנד קמעה , מחדרו של עורך - הדין , סמוך למועד סגירת העיתון , נותר על השולחן בקבוק ברנדי ריק למחצה . 
קולמן הרים את שפופרת הטלפון הפנימי וחייג את מספרו של ראש מערכת החדשות . 
" הכנסתי עוד כמה שינויים בהסכמתו של צחי , " אמר בקול עייף . 
" עכשיו זה פחות או יותר בסדר . 
גנוסר הסתפק בהמהום . 
" עוד משהו , " נזכר קולמן לפני שהחזיר את השפופרת לכנה , " תגיד לצביקה מהחשבונות שאני צריך לחדש את מלאי הברנדי שלי . 
הידיעה פורסמה למחרת בהבלטה בעמוד הראשון , מעוטרת בצללית של דמות חובשת כובע - מצחייה משטרתי : 
תפנית בתיק שמיר : תאונה או חבלה 
איך נהרג מפקד מחוז תל - אביב ? 
קצין משטרה בכיר ייחקר 
מאת צחי שליט , כתבנו לענייני משטרה 
ממקורות מהימנים נודע כי בימים האחרונים חלה תפנית בחקירת נסיבות מותו של ניצב בן - ציון שמיר , מי שהיה מפקד מחוז תל - אביב . 
כזכור , שמיר נהרג כאשר מכוניתו איבדה את הבלמים ביציאה מכביש 6 . 
מידע חדש שהגיע לצח"ם מחזק את הסברה כי התאונה הייתה תוצאה של חבלה מכוונת , שבוצעה בידי אלמונים . 
המניע לא ברור עדיין . 
לכתבנו נודע כי בין האנשים שייחקרו בימים הקרובים יהיה גם קצין משטרה בדרגת ניצב . 
דובר המטה הארצי סירב להתייחס לעניין . 
אלמוג הרים את ראשו מן העיתון שהיה פרוש לפניו ונעץ מבט ספוג זעם בגסטון . 
ראש המטה המבצעי , שנכנס בצעדים מאוששים ללשכה , מעולם לא ראה את הבוס שלו כעוס כל - כך . 
" תראה מה עשית , " רתח , " עד אתמול היה לנו בקושי ניצב חשוד אחד . 
עכשיו , בזכות התחכום שלך , " פניו התעוותו בחיוך לועג , " כל ארבעה - עשר הניצבים של משטרת ישראל הם בחזקת חשודים . 
הם דורשים שהמפכ"ל יחשוף עוד היום את שמו של החשוד או שיפרסם הכחשה גורפת . 
גסטון פתח את פיו להשיב , אך אלמוג היסה אותו בתנועת יד חדה . 
" עוד לא סיימתי , " הרים את קולו , " אשרוב המסכן בקושי חי , אבל הוא לא טיפש . 
הוא התקשר אליי הבוקר כבר פעמיים ונתן לי להבין שהוא יודע מאיפה יצאה ההדלפה הזאת . 
הוא אפילו מאיים בהתפטרות מיידית , ורק זה חסר לי עכשיו . 
התקשורת תעשה מזה מטעמים : ' השר לביטחון פנים תקע סכין בגבו של המפכ"ל הגוסס ' . " 
" כדור - השלג רק מתחיל להתגלגל , " ניסה גסטון להיכנס לדבריו , " חכה קצת עד שהוא יתפוס תאוצה ... " 
אלמוג קטע אותו באחת . 
" ואז מה יקרה ? 
הוא יסחוף את כולנו . 
" תן לי לטפל בעניין , " מלמל גסטון . 
השר עשה תנועת ביטול בידו . 
" ראיתי כבר לאן הגענו עם הטיפולים הגאוניים שלך . 
" תן לי עוד כמה שעות ותראה שהכול יתחיל להסתדר , " הפציר בו גסטון על אף שהוא עצמו לא האמין בכך . 
" רק חסר לך שאני אישית אגרר לסיפור הזה , " הזהיר אותו אלמוג . 
הוא דיבר עתה בטון מאופק יותר , אבל פניו עדיין הקרינו זעם . 
* * * 
כדור - השלג אכן החל להתגלגל , ומהר הרבה יותר מכפי שציפה גסטון . 
דובר המטה הארצי טען כי דבריו לא הובנו כראוי על - ידי הכתב ופרסם הכחשה חד - משמעית . 
הוא אף הבטיח לעשות כל מאמץ לחשוף את " מפיץ השקר הגס הזה " . 
אבל התקשורת לא הסתפקה בכך . 
הניצב האלמוני העומד בפני חקירה הפך מיד לשיחת היום בכל שידורי האקטואליה בטלוויזיה וברדיו . 
המרואיין המבוקש ביותר היה צחי שליט , אבל הוא סירב בתוקף לשתף פעולה . 
" למה אתם נטפלים אליי ? 
תתאמצו קצת בעבודה בעצמכם , " יעץ בלגלוג לכתב צעיר של גלי צה"ל שארב לו בפתח ביתו . 
אתר החדשות Ynet ציטט את הידיעה של צחי שליט במלואה ועיטר אותה בתמונה של קצין משטרה מצולם מאחור . 
הגולשים הגיבו מהר . 
עד שעות הצהריים המוקדמות הצטברו קרוב ל - 84 טוקבקים . 
רובם דרשו לחשוף את שמו המלא של הניצב המעורב בפרשה . 
" תגידו לנו מי המנוול הזה , " דרש אלי ב ' . " כנראה יש לכם מה להסתיר , " טען דרור מנתניה . 
" לא משנה מי זה . 
כולם בצמרת המשטרה מושחתים , " גרס מישהו שהזדהה כ " יצחקי הגדול " , ובתוך רבע שעה הביעו עשרים ושלושה גולשים הזדהות מלאה עם קביעתו הבוטה . 
ככל שחלפו השעות חזרו התגובות על עצמן יותר ויותר . 
המפנה חל לפנות ערב , כשרשימת הטוקבקים מנתה כבר 198 פריטים . 
גולש שחתם " שוטר לשעבר " , כתב : " תפסיקו ללכלך את כל הניצבים . 
זה יכול להיות רק בן - אדם אחד : ניצב גבריאל אלעד . 
רק לו היה אינטרס להיפטר משמיר , המתחרה שלו על תפקיד המפכ"ל " . 
תגובות ההסכמה לא איחרו לבוא : " גם אני הייתי שוטר ויודע שאתה צודק " , " הגיוני מאוד " , " כל הכבוד ! 
סוף - סוף מישהו עם ביצים . 
להעמיד את אלעד לדין ! " , " אלעד הרוצח " , " אלעד , תספר לנו את האמת ! " 
כמחצית השעה לפני שהופיע לראשונה הטוקבק של ה " שוטר לשעבר " עזב שלמה גסטון במפתיע את משרדו . 
" אני יוצא לשעה , " הפטיר לעבר נועה , מזכירתו של אלמוג , " אם מישהו מחפש אותי דחוף , אני בנייד . 
ברחוב , עצר מונית והורה לנהג לנסוע לשער יפו . 
הוא נכנס ברגל לעיר העתיקה , חלף בצעדים מהירים על פני תחנת המשטרה שבמתחם מגדל דוד וניגש לחנות קטנה בסמוך לרובע הארמני . 
על חלון הראווה האטום התנוססה כתובת באנגלית : " צילומי מסמכים , טלפון בינלאומי , אינטרנט " . 
" שלום , אני צריך לחפש משהו דחוף באינטרנט , " פנה אל בעל המקום , שישב מאחורי דלפק , שקוע בקריאת עיתון בערבית . 
" תפאדל , תחפש מה שאתה צריך , " הניד את ראשו לעבר אחת העמדות הפנויות , " עשר שקל לחצי שעה . 
תשלום מראש . 
גסטון הניח שטר של עשרים שקל על הדלפק , ומבלי להמתין לעודף פנה למחשב הסמוך . 
הוא התחבר לאתר Ynet , העלה לצג את הידיעה על הניצב החשוד , לחץ על " תגובה לכתבה " והקליד באצבע אחת : " תפסיקו ללכלך ... יכול להיות רק בן - אדם אחד ... " 
כשהשלים את הטוקבק , התלבט רגע ואחר כך חתם " שוטר לשעבר " . 
עכשיו יתחיל כדור - השלג להתגלגל לכיוון הנכון , אמר לעצמו בצאתו לרחוב שטוף הגשם ותחב את ידיו עמוק לכיסי מעיל העור שלו . 
41 
בשעה שמונה בערב פתחה " פרשת החשדות בצמרת המשטרה " את מהדורת החדשות של הערוץ השני . 
הכתב לענייני משטרה עדיין הקפיד שלא לומר דברים ברורים , אך המבט הערמומי ששלח אל המצלמה רמז שהוא יודע הרבה יותר . 
" גורמים בכירים במשטרה מסרבים לנקוב בשמות , " אמר , " אבל באתר החדשות Ynet טען היום גולש החותם בשם ' שוטר לשעבר ' כי מדובר בניצב גבריאל אלעד , מפקד המחוז הדרומי . 
עתה , לאחר מותו הלא - צפוי של ניצב בן - ציון שמיר , נחשב ניצב אלעד למועמד המתאים ביותר לתפקיד המפכ"ל הבא . 
על המרקע הוקרן סרטון קצר , שבו נראו שני הניצבים יושבים זה בצד זה בישיבת סגל הפיקוד הבכיר של המשטרה . 
בכתובית נאמר " צילום ארכיון " . 
" ניצב גבריאל אלעד , " המשיך הכתב , " סירב להגיב . 
הוא היה מוכן לומר רק שהדברים אינם ראויים להתייחסות . 
את תגובתו של המפכ"ל , רב - ניצב גדעון אשרוב , לא הצלחנו להשיג עד לשעה זו . 
השר לביטחון פנים , שמעון אלמוג , אמר שכל אדם הוא בחזקת זכאי כל עוד לא הוכחה אשמתו . 
אך כדי להסיר לזות שפתיים הוא יבקש לחקור את העניין באופן יסודי . 
מיד אחר כך נראתה על המרקע יעל שמיר . 
ניכר היה בחזותה שזו אינה הופעה מאולתרת . 
מדיה היו מגוהצים בקפידה , פניה מאופרות באיפוק ושערה מסודר כאילו יצאה זה עתה ממספרה . 
מתחת לשמה , בכתובית בשולי המרקע , צוין " פקד יעל שמיר , אלמנתו של ניצב בן - ציון שמיר " . 
" כקצינה במשטרת ישראל אסור לי להביע את דעתי , " אמרה בתשובה לשאלת המראיין העלום , " לקבלת תגובה תצטרכו לפנות לדובר המטה הארצי . 
אדבר רק כאלמנתו של ניצב שמיר . 
היא השתתקה לכמה שניות , הביטה היישר אל עדשת המצלמה והמשיכה בקול מדוד : " אני מאמינה שבסופו של דבר תצא האמת לאור , קשה ככל שתהיה . 
מבטה הנוקב ביטא יותר מאשר הדברים הכלליים שהשמיעה . 
אלעד צפה בחדשות בפנים חתומות , שקוע בכורסתו . 
אשתו , שישבה על הספה הסמוכה , הביטה בו בדאגה . 
כשפורסמה הידיעה הראשונה בעיתון הבינה מיד שהכוונה הייתה אליו . 
היא לא האמינה כמובן לשמועות וניסתה לעודד אותו , אבל תגובתו הצוננת , חסרת הסבלנות , שיתקה אותה . 
ככל שחלפו השעות נוכחה לדעת כי הוא מתכנס יותר ויותר בתוך עצמו . 
הוא סירב אפילו לדבר עם ידידים שטלפנו לביתם להביע הזדהות . 
כששמע את דבריו של אלמוג זינק כנשוך נחש אל עבר מקלט הטלוויזיה . 
סמדר חששה שהוא עומד לנפץ אותו , אבל לרווחתה הסתפק בהדממת המכשיר . 
" המנוול הוציא עליי חוזה , והאלמנה הקדושה לא מחמיצה שום הזדמנות להפיק תועלת ממעמדה החדש , " סינן בשפתיים חשוקות . 
* * * 
המפכ"ל לא הגיע ללשכתו ביומיים האחרונים וביקש שלא להטרידו במידת האפשר . 
אבל כשאמר לו עוזרו בטלפון שאלעד מבקש להיפגש איתו , הזמין אותו מיד אל ביתו . 
" עשו לך עוול נורא , " אמר בקול חלוש כשלחץ את ידו של אלעד בפתח ביתו . 
הוא ניצב לפני אורחו לובש אימונית כחולה דהויה . 
" לא רציתי להטריד אותך ... " אמר אלעד בטון נבוך . 
" עזוב שטויות , גבי , " קטע אותו אשרוב , " אתה באמת לא מטריד אותי . 
להיפך , טוב שבאת . 
הוא אחז בזרועו של אלעד , " בוא נשב בסלון . 
אני לבד בבית . 
אשתי יצאה לסידורים והעוזרת עוד לא הגיעה . 
קפה או תה – בשירות עצמי . 
" עשו לך עוול נורא , " חזר ואמר אשרוב לאחר שהתיישב בכבדות בכורסה מול אלעד . 
" אני רוצה לעזור לך גבי , אבל אני לא יכול לעשות הרבה . 
אתמול ביקשו לראיין אותי , אבל נאלצתי לסרב . 
במצבי הנוכחי אני לא יכול להופיע בטלוויזיה . 
כל מה שיכולתי לעשות היה לתת לדובר המטה הארצי הוראה לפרסם הכחשה חד - משמעית . 
אני לא מבין מדוע הם לא שידרו אותה . 
" התגובה הנבזית של כבוד השר התאימה להם כנראה יותר . 
הוא נתן להם להבין שיש מקום לחשדות , מבלי לומר את זה באופן מפורש . 
אשרוב רכן לעברו של אלעד , משעין את ידיו על מסעדי הכורסה . 
" לא אתפלא אם יתברר שאלמוג בישל את כל הדייסה הזאת . 
הוא עיקם את אפו , " אני מרגיש כבר מזמן שמשהו מסריח בכל הסיפור הזה איתך . 
אלעד נד בראשו . 
לרגע עלה בדעתו לחשוף בפני המפכ"ל את פרשת הקרקעות שבה היה מעורב אחיו של השר . 
" משהו באמת מסריח ... " פתח , אבל השתתק לפתע . 
הוא ראה באיש שיחו ידיד אמת , ודווקא משום כך , בהתחשב במצבו , לא רצה להעמיס עליו מטען נוסף . 
" הגיע הזמן שתתעמת איתו , " אמר המפכ"ל , כאילו קרא את מחשבותיו . 
" אשרוב , אתה מכיר את הנהלים לא פחות טוב ממני . 
אני זקוק לאישור שלך להיפגש איתו . 
" קיבלת את האישור , גבי . 
רק אל תיתן לו להתחמק . 
לך אין מה להפסיד . 
כל זמן שאני עדיין כאן , הוא יכול לפעול רק באמצעותי , ואחר כך לא יעזור לו שום דבר , הוא יצטרך להושיב אותך על הכיסא שלי . 
כולם יודעים שאתה המועמד המתאים ביותר . 
* * * 
השר לביטחון פנים הואיל להסיט את עיניו מן הצג , אבל לא כיבה את המחשב כשנעץ מבט עוין באלעד . 
" שב , " אמר בטון צונן , " אמרת שזה דחוף , אז פיניתי לך זמן . 
אבל קח בחשבון שבעוד עשרים דקות לכל המאוחר אני חייב לזוז מכאן . 
" תודה , אדוני , " השיב אלעד . 
אלמוג התרווח בכורסת העור שלו ושילב את ידיו על חזהו . 
" אני מתאר לעצמי מדוע רצית לראות אותי , " אמר בטון מתנשא , " אבל אני חייב להודיע לך מראש שהגעת לכתובת הלא - נכונה . 
אני , כפי שבוודאי ידוע לך היטב , מנוע מלטפל בפעילות השוטפת של המשטרה . 
" אבל למרות זאת דרשת לקיים חקירה , " מחה אלעד . 
" בוא נדייק . 
לא דרשתי אלא רק הצעתי , וגם זה היה רק אחרי שנשאלתי , " אלמוג העלה חיוך מתקתק על פניו , " ותאמין לי , ניצב אלעד , התכוונתי רק לטובתך . 
זאת הדרך היחידה להוכיח באופן חד - משמעי שאתה אמנם חף מפשע . 
אלעד נשך את שפתיו בחוזקה , מתאמץ לשלוט בעצמו . 
" ואתה באמת מעלה בדעתך שאני קשור באיזושהי צורה במותו של שמיר ? " שאל בטון מאופק . 
" כל אדם הוא בחזקת זכאי עד שלא יוכח .... " 
" עד כאן , " נכנס אלעד לדבריו והלם באגרופו על לוח המכתבה , " אין לי יותר סבלנות לכל המשחק הזה . 
הגיע הזמן לשים את הקלפים על השולחן . 
פניו של אלמוג נותרו אטומות . 
" ניצב אלעד , נדמה לי שאתה שוכח עם מי אתה מדבר , " אמר . 
שלוותו המופגנת של השר הרתיחה את אלעד . 
" אני זוכר טוב מאוד עם אני מדבר , " הרים את קולו , " עם אחיו של עוזי קרלנברג . 
פניו של אלמוג קפאו בהבעת תדהמה . 
" מה זה צריך להיות ? " 
" אתה יודע את התשובה בעצמך . 
אבל אם אתה זקוק להבהרות , אשמח לספק לך אותן . 
השר משך בכתפיו . 
" אין לי מושג על מה אתה מדבר , " אמר בטינה מופגנת והציץ בשעונו , " השיחה הזאת הגיעה לסיומה . 
ותאמין לי , אלעד , זה לטובתך . 
בהתחשב במתח שבו אתה שרוי בימים האחרונים , אני מוכן לשכוח את כל מה שנאמר כאן . 
הוא קם ממקומו והחל ללבוש את המקטורן שהיה תלוי על משענת הכורסה . 
אלעד חש כי הדם זורם אל פניו . 
" השיחה הזאת לא הסתיימה עדיין , " אמר בתקיפות , " עכשיו הגיע סוף - סוף רגע האמת . 
אני יודע מדוע התנגדת כל - כך להוראה שלי לפתוח מחדש תיקי חקירה ישנים . 
מאותה סיבה גם הפעלת כנראה לחץ להחזיר אותי לבאר - שבע . 
אני , תסלח לי על הביטוי , תקוע לך כמו קוץ בתחת . 
אלמוג נותר עומד במקומו . 
" אתה מאבד את השליטה על עצמך , " הפטיר בנימה סלחנית , " אני מציע שתיקח לך חופשה של שבוע - שבועיים כדי להירגע . 
עד אז גם תסתיים החקירה ותוכל לחזור לעבודה מטוהר לחלוטין . 
אלעד קפץ את אגרופיו בחמת זעם וסינן בבוז : " אתה רוצה לסלק אותי מהשטח כדי להגן על אחיך . 
השר העווה את פניו בלגלוג . 
" מה יש לך נגד אחי ? 
מאיזה תיק מאובק העלית את השטות הזאת ? " 
" אל תיתמם . 
לאחיך היה מגרש בגבול חולון – בת - ים . 
" אז מה ? " 
" כל המגרשים בגוש הזה הופשרו לבנייה . 
עכשיו עומד שם מרכז מסחרי גדול . 
" אז מה ? " חזר ושאל אלמוג . 
" קיים חשד שההפשרה הזאת הושגה תמורת שוחד . 
השר פרץ בצחוק משוחרר . 
" הבנתי אותך . 
אתה משוכנע שבגלל זה התנגדתי כל - כך לפתיחת התיקים הישנים . 
תאמין לי , אלעד , אין לך מושג כמה שאתה טועה . 
אלעד , מופתע מהתגובה הלא - צפויה , לא ידע מה לומר . 
" לידיעתך , " המשיך אלמוג ברוגע , " אני לא מדבר עם אחי כבר יותר מעשר שנים . 
אחרי שאמי נפטרה היה לנו ריב קשה על הירושה . 
אחי ניצל לרעה את האמון המלא שנתתי בו וסידר אותי . 
המגרש הזה , שכל - כך מעסיק אותך , הוא חלק מהסיפור . 
עולה בדעתך שהייתי מזיז אפילו אצבע קטנה אחת כדי לעזור לו ? 
להיפך , לא הייתי מחמיץ הזדמנות להחזיר לו קצת . 
אלעד חש פיק ברכיים פתאומי . 
סיפורו של אלמוג נשמע לו אמין , מראה פניו , שהלגלוג הנסוך עליהן פינה את מקומו להבעת כעס אמיתי , חיזק את תחושתו זו . 
הקרקע נשמטה מתחת לרגליו . 
הקונספירציה נמחקה , נותרה רק האיבה האישית – ואיתה יתקשה להתמודד . 
השר בהה מהורהר אל חלל התקרה , כאילו מתלבט אם לומר עוד משהו . 
אחר כך פנה אל אלעד : " חוץ מזה , ניצב אלעד , אולי יעניין אותך לשמוע שהמגרשים של אחי ושל שני שכנים שלו הופשרו לבנייה עוד לפני שמישהו בכלל חשב לבנות שם מרכז מסחרי . 
הוא עצר את שטף דיבורו כדי להעצים את הרושם והמשיך בנימה לעגנית : " מחוקר בכיר ומנוסה כמוך הייתי מצפה שיבדוק היטב את העובדות לפני שהוא מזנק למסקנות נמהרות . 
דומייה מעיקה השתררה בחדר בעוד אלעד מחפש בקדחתנות מוצא מן הסבך שאליו נקלע . 
אשמת - השווא שהטיח בשר הממונה עליו , ידע , עלולה לעלות לו ביוקר . 
סיכוייו להיות המפכ"ל הבא , שנראו לו גם קודם לכן קלושים ביותר , הצטמצמו עתה עוד יותר . 
לאלמוג , הודה בינו לבין עצמו בלב כבד , יש עתה סיבה טובה שלא למנות אותו . 
יש לו אפילו הצדקה מלאה לדרוש את פיטוריו . 
מבוכתו הגלויה של אלעד הסבה קורת - רוח לאלמוג , והוא לא טרח להסתיר זאת . 
חיוך רחב התפשט על פניו . 
" איך אמרו חז"ל ? 
אין אדם נתפס בשעת כעסו , " אמר ביהירות , " אני מקבל מראש את התנצלותך . 
הדברים שנאמרו כאן נמחקו מהפרוטוקול . 
שמעתי שאתה עושה עבודה טובה בבאר - שבע , וזה העיקר מבחינתי . 
הוא העיף מבט נוסף בשעונו , " ועכשיו אם תסלח לי , יש לי עניינים אחרים , חשובים יותר , על הראש . 
אלעד קם ממקומו , הצדיע ברשמיות ויצא מהחדר מבלי לומר מילה . 
השר הרים את שפופרת הטלפון , חייג מספר פנימי ולאחר שנענה אמר : " אלעד מתחיל להבין סוף - סוף עם מי יש לו עסק . 
" הקורס שלו לא הסתיים עדיין , " גיחך גסטון מעברו השני של הקו . 
42 
פרופסור איתמר שבתאי התיישב בכורסה הבלויה , הניח את כפות ידיו על ברכיו ובהה אל חלל החדר . 
ניכר היה שהוא שרוי במתח רב . 
קומתו הייתה שחוחה במקצת , פניו היו חרושות קמטים ושערו המאפיר מדובלל . 
עכשיו עמד באמצע העשור השביעי לחייו . 
יומיים לפני כן נחת בנמל - התעופה בן - גוריון לחופשת מולדת קצרה ומאז לא הרפו ממנו המחשבות על תאונת הדרכים הקטלנית בגבעתיים , שאליה נקלע כמשקיף מקרי לפני חמש שנים . 
כשהתקשרה פקד נעמי ליבר לדירתו בפרינסטון , שם עשה את שנת השבתון שלו , וביקשה ממנו לעבור היפנוזה כדי לנסות להיזכר בפרטי לוחית הזיהוי של המכונית שנמלטה מהמקום , היסס ארוכות . 
מראות הזוועה של שתי הנשים שותתות הדם , קורבנות התאונה , שבו וביעתו אותו תקופה ארוכה . 
עתה , כשכל זה כבר הפך מזמן לזיכרון מעומעם , חשש מהנזק הנפשי המחודש שעלולה לגרום לו ההיפנוזה . 
פקד ליבר הציעה לו להרהר בדבר בטרם ידחה סופית את בקשתה , וכשחזרה אליו למחרת נתן את הסכמתו בלב כבד . 
דוקטור אבינועם גרוסמן , שקיבל את פניו במרפאה לבריאות הנפש בפתח - תקווה , היה מתוח לא פחות ממנו . 
היה לו אמנם ניסיון מקצועי עשיר , אך עיסוקו בהיפנוזה היה עד כה למטרות טיפול בלבד . 
הוא גם הבהיר זאת לאנשי צוות החקירה בראשותה של פקד נעמי ליבר והציע להם לא לתלות תקוות גדולות יתר על המידה במה שנראה לו לא יותר מאשר " ניסוי מעניין " . 
" השליטה תהיה כל הזמן בידיך ואתה תדע תמיד מה קורה , " הסביר לשבתאי לאחר שיחת נימוסין קצרה , שבמהלכה גילו כמה ידידים משותפים . 
" שום דבר לא ייעשה בניגוד לרצונך . 
אם תיווכח שזה לא מתאים לך , תוכל לקום וללכת . 
פרופסור שבתאי , שהיה ספקן מטבעו , לא הסתפק בכך . 
הוא הציג שורה ארוכה של שאלות ודוקטור גרוסמן השיב עליהן באורך - רוח . 
כעבור רבע שעה כבר היה פרופסור שבתאי רגוע יותר . 
" אני מציע שנתחיל , " אמר בטון של השלמה והחווה בראשו כלפי מעלה , " בידו אפקיד רוחי . 
דוקטור גרוסמן נטל טופס שהיה מונח על מכתבתו , מילא בו כמה פרטים והגיש אותו לפרופסור שבתאי . 
" זהו טופס הסכמה . 
קרא אותו בבקשה ותחתום . 
שבתאי שלף עט מכיס המקטורן וחתם מבלי לעיין בכתוב . 
" אני סומך עליך , דוקטור , " אמר . 
הם ישבו עתה זה מול זה , פרופסור שבתאי שקוע בכורסת העור הנוחה , ודוקטור גרוסמן על כיסא , במרחק כמה עשרות סנטימטרים ממנו , ידיו שלובות על חזהו ועיניו נעוצות בו . 
הריהוט המיושן והקירות העירומים סביבם יצרו תפאורה מעיקה . 
השמים הקודרים שנשקפו מן החלון המסורג תרמו את שלהם . 
" הרשה לעצמך להיכנס למצב נעים ונוח של הרפיה מוחלטת , " פתח דוקטור גרוסמן בטון מלטף , " העפעפיים נעשים כבדים יותר ויותר , כל השרירים נינוחים . 
יש לך תחושה נפלאה של שלווה , נחת ורוגע . 
כל שרירי הגוף כבר רפויים לחלוטין . 
פרופסור שבתאי שמט אט - אט את ראשו ועיניו נעצמו מאליהן . 
הוא החל לנשום נשימות עמוקות כשעל פניו נסוך חיוך קליל , כמו אדם השרוי בחלום נעים . 
" במצב זה של הרפיה מוחלטת אין לך שום בעיה לשמוע את הקול שלי , " המשיך דוקטור גרוסמן באיטיות , כמעט בלחש , " לא תהיה לך גם שום בעיה לדבר אם אבקש זאת ממך . 
פרופסור שבתאי הגיב בהנהון מבלי שכלל התכוון לכך . 
" במצב הזה הזיכרון שלך חד והמוח יידע לשחזר בצורה ברורה אירועים מן העבר . 
ארשת של רוגע התפשטה על פניו . 
דוקטור גרוסמן חידד את מבטו אליו . 
" בעוד כמה דקות המוח שלך יחזיר אותך חמש שנים אחורה , אל יום התאונה שהיית עד - ראייה לה . 
תוכל לראות בצורה ברורה ומוחשית את הרחוב , את האנשים , את המכוניות . 
אם המוח מסכים לבצע את זה – יד ימין שלך תתרומם מאליה . 
ידו הימנית התרוממה ונעצרה בגובה הכתף . 
" יד ימין יכולה לחזור למקומה , " פקד דוקטור גרוסמן ברכות . 
היד נשמטה באיטיות . 
" עכשיו אספור מאחת עד שלוש . 
כשאגיע לשלוש , אתה תחזור אחורה ליום התאונה . 
אחת ... אתה מתחיל במסע אחורה , אתה חוזר שנה , שנתיים ... שתיים , " דוקטור גרוסמן הרים מעט את קולו , " אתה מתקרב ליום התאונה ... אתה כבר כמעט נמצא שם . 
פרופסור שבתאי קימט את מצחו . 
הבעה של ריכוז עלתה על פניו . 
" שלוש ... אתה שם ! " 
הוא נדרך כולו . 
עיניו נותרו עצומות . 
" מה השעה עכשיו ? " 
" בערך רבע לשבע בבוקר ... " 
" איפה אתה נמצא ? " 
" בדרך בן - גוריון בגבעתיים . 
" מה אתה עושה שם בשעה מוקדמת כל - כך ? " 
" מוציא את ברונו לטיול . 
" מי זה ברונו ? " 
" הכלב שלי ... קיבלנו אותו רק לפני שלושה שבועות . 
הוא עוד לא מאולף ... " 
" מה מצב - הרוח שלך ? " 
" רגיל לגמרי ... אני נהנה לטייל בשעה הזאת כשהרחובות כמעט ריקים עדיין ... " הוא נשם לפתע בכבדות , פער את פיו כמבקש אוויר , וידיו רטטו . 
" משהו קורה עכשיו , " אמר דוקטור גרוסמן לאחר הפסקה קצרה , " תגיד לי מה אתה שומע ורואה . 
" חבטה חזקה ... מתכתית ... צעקה איומה של אישה , ואחר כך שקט ... שקט מפחיד כמו בבית קברות ... " 
" ומה אתה רואה ? " 
" תאונה ... תאונה נוראה ... התנגשות ... המכונית הקטנה יותר נזרקת הצדה ונתקעת בעמוד חשמל . 
היא נמעכת כולה ... המנוע ממשיך לעבוד ... " גופו התכווץ והרטט בידיו גבר . 
" אתה רואה את התמונה כאילו בסרט קולנוע , " הרגיע אותו דוקטור גרוסמן , " אתה רק משקיף מן הצד . 
פרופסור שבתאי החל נושם ביתר קלות , אבל הבעת הזוועה לא נמחקה מפניו . 
" עכשיו תסתכל במכונית השנייה . 
מה אתה רואה ? " 
" היא הסתלקה , נמלטה במהירות ... המנוול לא עצר אפילו לראות מה קרה . 
" תאר לי את המכונית . 
" הצבע ... זאת מכונית לבנה . 
" תסתכל טוב . 
מה עוד אתה רואה ? " 
" אני לא מבין גדול במכוניות , אבל אני יודע שזאת סובארו . 
" עכשיו תסתכל בלוחית הרישוי שלה ותקרא את הספרות . 
פרופסור שבתאי כיווץ את גבותיו כמי שמתאמץ לראות , אך עיניו נותרו עצומות . 
" שתי הספרות האחרונות ... אפס , שלוש ... " 
" יפה , עכשיו תקרא את שאר הספרות . 
" אני לא יכול , " מלמל בטון נבוך , " ברונו , הכלב שלי , נבהל פתאום . 
הוא מתחיל לנבוח כמו משוגע ומושך אותי קדימה אל המכונית ההרוסה ... אני מושך אותו חזרה ומסתבך עם הרצועה . 
עכשיו , כשאני שוב מרים את הראש , הסובארו כבר איננה . 
" אתה בכל זאת מספיק לראות את הספרות . 
אבל בגלל ההסתבכות עם הכלב אתה לא מרוכז . 
תסתכל חזק . 
אותות המאמץ ניכרו היטב בפניו של פרופסור שבתאי . 
" שלוש ... שמונה . 
תשע ... " פלט והשתתק . 
" יפה , עוד מאמץ קטן אחד . 
חסרות עדיין שתי ספרות . 
" אני לא רואה יותר ... " 
" אם תסתכל היטב – תראה . 
פרופסור שבתאי רכן קדימה , כאילו ביקש להתקרב לתמונה . 
" שבע ... כן , שבע ... וארבע . 
" טוב מאוד , עכשיו בבקשה תקרא את המספר בשלמותו . 
" שלוש , שמונה . 
תשע , שבע , ארבע . 
אפס , שלוש . 
דוקטור גרוסמן פלט אנחת רווחה . 
" כל מה שראית שייך לעבר הרחוק , " אמר ברוך , " הזיכרון הזה לא יטריד אותך יותר . 
המוח והגוף נמצאים עכשיו במקום אחר ובזמן אחר . 
ההרגשה שלך שוב נינוחה , הביטחון העצמי חוזר אליך , גם מצב - הרוח שלך טוב . 
אני אספור עכשיו אחורה מחמש לאחת ולאט - לאט הגוף והנפש יחזרו למצב ערנות רגיל והזיכרונות הרעים מהעבר ייעלמו . 
חמש – הגוף והמוח ערניים יותר ... ארבע – מצב - הרוח טוב , תחושה של שליטה עצמית ... שלוש – ביטחון עצמי ... שתיים – ערנות כמעט מוחלטת . 
הוא השתתק לכמה שניות והמשיך , מדגיש כל מילה : " אחת – ערנות מלאה . 
פרופסור שבתאי שב והתרווח בכורסה . 
הבעת החרדה נעלמה . 
כעבור כמה דקות נפקחו עיניו לרווחה כמי שהתעורר משינה כבדה , וחיוך קל עלה בזוויות פיו . 
" איך היה ? " שאל אותו דוקטור גרוסמן . 
" זאת הייתה חוויה מעניינת , " סיכם הפרופסור ביובש , " אני זוכר הכול . 
דוקטור גרוסמן קם מכיסאו , ניגש אל ארון הקיר והוציא מתוכו בקבוק ושתי כוסיות . 
" זהו ברנדי מצוין , " אמר " אחד הפציינטים שלי , אלכוהוליסט כבד , השאיר אותו כאן אחרי שעזרתי לו להיגמל משתייה בעזרת היפנוזה . 
הוא מזג את המשקה לכוסיות והושיט אחת מהן לאורחו . 
" לומר לך את האמת , לא האמנתי שזה יעבוד , " אמר . 
" אני עדיין לא מאמין , " השיב פרופסור שבתאי , " הייתי מוכן להישבע שלא הספקתי לראות את המספר . 
לאחר ששתו " לחיים " ומילאו את הכוסיות בשנית , התקשר דוקטור גרוסמן אל פקד נעמי ליבר , שהזדרזה להרים את השפופרת מיד לאחר הצלצול הראשון . 
" והמספר הזוכה הוא .... " הכריז בחגיגיות . 
" עכשיו צריך רק למצוא את הזוכה הלא - מאושר , " ענתה ופרצה בצחוק משוחרר . 
43 
כשחזר אלעד בשעת ערב מאוחרת הביתה הבחינה אשתו מיד שהוא שרוי במצוקה קשה . 
חמש - עשרה שנות נישואים לימדו אותה שהמשימות המוטלות עליו מלוות בלחצים נפשיים , שיוצרים לא אחת תסכולים ולעיתים גם משברים אישיים . 
מניסיונה ידעה שבמצבים כאלה מוטב לא להציק לו בשאלות . 
כאשר חש צורך לשתף אותה בקשייו , עשה זאת ביוזמתו , אבל לרוב זה לא קרה . 
ניצב אלעד העדיף להתמודד לבדו עם בעיותיו ולהעמיד פנים כאילו הכול כשורה . 
הפעם לא טרח אפילו להסוות את רגשותיו . 
מבט של כאב נשקף מעיניו וקומתו הזקופה תמיד כאילו כרעה תחת הנטל . 
" מה חדש , גבי ? " שאלה בקלילות מעושה בעת שפשט את הדובון ושלא כמנהגו השליך אותו אל קצה הספה . 
אלעד משך בכתפיו ופלט אנחה . 
" חיכיתי לך עם ארוחת הערב , " אמרה , " אני כבר מכניסה אותה למיקרוגל . 
" אין לי תיאבון . 
תאכלי לבד , " השיב בקול עייף ושקע בכבדות בכורסת הטלוויזיה . 
סמדר , שהתבוננה בו מן הצד , ראתה כי הוא מניע את ראשו מצד אל צד בשפתיים רוטטות , כמי שניחתה עליו לפתע מהלומה קשה . 
" כוס קפה ? " פנתה אליו כמעט בלחש . 
אלעד עשה תנועת ביטול בידו . 
" רוצה לדבר ? " העזה לשאול לאחר דקות ארוכות של שתיקה מעיקה , ולמראה ההבעה הקודרת שעלתה על פניו התחרטה מיד . 
" נמאס לי מהכול , " זרק בטון של השלמה , " מחר אני מגיש להם מכתב התפטרות . 
מבטו ביקש לבחון את תגובתה . 
סמדר שמרה במאמץ רב על ארשת קפואה . 
לא היה לה ספק שאם תחלוק על דעתו במצב - הרוח הנוכחי שלו לא תשיג דבר . 
היא רק תרתיח אותו ותשלול כל אפשרות לדו - שיח ביניהם . 
" מה הם חושבים לעצמם ? " המשיך , מכונס בתוך עצמו , " שאשב בשקט ואספוג את כל ההשפלות האלה ? " 
" מה קרה היום במח " ש ? " העזה לשאול לאחר ששב והתעטף בשתיקה . 
" הם עושים צחוק ממני ומעצמם . 
מינו לי חוקר , אחד ששירת איתי במרחב העמקים . 
זה היה עוד לפני שהכרתי אותך שם . 
קוראים לו אילן אשכנזי . 
כלומניק מוחלט , אבל מה ? 
היה לו השכל ללמוד משפטים בזמן השירות . 
אחרי שנשאר תקוע במשטרה , הוא עבר לפרקליטות . 
גם שם הוא לא הגיע להישגים גדולים . 
כשהקימו את המחלקה לחקירת שוטרים , נזכרו בניסיון המשטרתי שלו , " אמר בלגלוג , " ומינו אותו לחוקר בכיר . 
" אני מתארת לעצמי שהוא מרגיש מאוד לא נוח לטפל בתיק שלך . 
" תתפלאי , הוא דווקא מרגיש נוח מאוד . 
אני במקומו לא הייתי נוגע בתיק הזה . 
אחרי הכול , אנחנו מכרים ותיקים . 
אבל הוא , מה אכפת לו ? 
סוף - סוף יזכירו את שמו בעיתונים . 
אז מה – הוא יוותר על הכבוד הזה ? " 
" אתה יכול לדרוש שימנו לך חוקר אחר ... " העירה סמדר . 
אלעד נעץ בה מבט זועם . 
" את בכלל לא מבינה מה קורה כאן , " התרתח , " אף אחד לא מתכוון לחקור שום דבר . 
אשרוב בקושי חי . 
שמעתי שהרופאים לא נותנים לו יותר מכמה שבועות . 
אלמוג חייב להחליט במהירות מי יהיה המפכ"ל הבא , והוא יודע שאני , עם כל הצניעות , המועמד הריאלי ביותר . 
הוא גם יודע שכל מינוי אחר יעורר שאלות מציקות . 
לכן הוא לא בוחל בשום אמצעי כדי להיפטר ממני אחת ולתמיד או לפחות להכניס אותי למקפיא עד לאחר המינוי . 
לא אתפלא אם בסופו של דבר יתברר שהוא עצמו יזם את כל העלילה הזאת נגדי . 
הוא חבט בזעם את אגרוף יד ימין בתוך כף שמאל . 
" זה לא יצליח לו ... " ניסתה סמדר לומר , אבל מבטו המעורפל הבהיר לה שהוא כלל אינו מקשיב לה . 
" אני הולכת לישון , " אמרה ופיהקה , " אני מתה מעייפות . 
היה לי יום קשה בעבודה . 
היא ניגשה אליו והניחה את ידה על כתפו . 
" בוא גם אתה , " אמרה ברוך , " גם לך לא היה יום קל . 
אלעד , ראשו שקוע בין כתפיו , התעלם כליל מנוכחותה . 
סמדר התלבטה אם להיפרד ממנו בנשיקה , אבל החליטה להניחו לנפשו . 
" לילה טוב , גבי , " אמרה ויצאה בצעדים חרישיים מהחדר . 
אלעד נותר לשבת במקומו . 
הוא חש מותש . 
העימות המשפיל במח"ש העיק עליו . 
כבר כשזומן לשם היה מנוי וגמור איתו לפרוש מהמשטרה . 
הוא אפילו החל לנסח את מכתב ההתפטרות , אבל חזר בו . 
אסור לי לשחק לידיו של אלמוג , אמר לעצמו . 
סירוב לשתף פעולה עם המחלקה לחקירת שוטרים , ידע , יתפרש בציבור כהודאה באשמה , וזה בדיוק מה שהשר מצפה . 
מעבר לכך , הוא אינו יכול לחשוב רק על עצמו . 
פרישה פתאומית על רקע ההאשמות החמורות הללו תפגע קשות גם במשפחתו . 
רק אתמול סיפר לו בנו עומרי , שחבריו בחטיבת הביניים מציקים לו בשאלות ארסיות . 
העיתון שבו פורסמו החשדות , עבר מיד ליד בכיתה , ומישהו שרבט על הלוח מעין קריקטורה של שוטר ורשם תחתיה " מבוקש ניצב אלעד " . 
אחד הנערים התגרה בו בשאלה ישירה : " למה אבא שלך הרג את החבר שלו ? " 
סמדר , שהאזינה לסיפור של עומרי , ניסתה להקל ראש . 
" אל תשים לב לכל השטויות האלה , " אמרה , " הם לא יודעים על מה הם מדברים . 
היא עצמה עברה חוויות דומות בימים האחרונים , אך העלימה אותן מבני משפחתה . 
בסופרמרקט השכונתי חשה בהתלחשויות מאחורי גבה . 
בבוקר , בדרך לעבודה , ליוו אותה השכנות במבטים עוינים . 
בימים האחרונים גם הסתמנה ירידה במספר הלקוחות במכון היופי שלה . 
היא אמרה לעצמה שמזג - האוויר הסוער אשם בכך , אבל בלבה ידעה שלא זו הסיבה היחידה . 
אלעד הוסיף לרבוץ בכורסה ולבהות בחלל . 
בפעם המי - יודע - כמה שחזר במוחו את השיחה המעיקה במח"ש . 
הוא חש מהרגע הראשון ביחס העוין של אשכנזי . 
השמחה שלו לאיד השתקפה מפניו . 
היה ברור בעליל שהוא מפיק את מלוא ההנאה מן המעמד . 
לראשונה בקריירה שלו מזדמן לו לחקור קצין בכיר כל - כך , ועוד אחד כזה שהתחיל את הדרך במשטרה יחד איתו והותיר אותו הרחק מאחור . 
" כבר מזמן לא נפגשנו , " פתח אשכנזי בחיוך מאולץ ומיהר להוסיף : " חבל שזה קורה בנסיבות כאלה . 
לחיצת היד שנתלוותה לדברים הייתה רפה . 
אלעד הפגין קרירות ולא הגיב כלל . 
" אני מציע שניגש לעניין , " אמר אשכנזי והתרווח בכורסת המנהלים שלו . 
" איזה עניין ? " שאל אלעד בחירוק שיניים . 
אשכנזי נע בכיסאו בחוסר נוחות . 
" כפי שאתה בוודאי מבין , הוטל עליי לחקור את החשדות שהועלו נגדך . 
שיתוף פעולה מצדך יקל עליי מאוד ... " 
" אל תלך איתי סחור - סחור , " הגיב אלעד בחוסר סבלנות , " אני רוצה לשמוע דברים מפורשים . 
במה אתם בעצם מאשימים אותי ? " 
" תראה , גבי , אני רק ממלא את חובתי ... " 
" אני רוצה לשמוע דברים מפורשים , " חזר ותבע אלעד , " זכותי לדעת מה יש לכם נגדי . 
" זה קשור באי - מייל ההוא ... אתה יודע למה אני מתכוון ... " 
" אין לי מושג על מה אתה מדבר . 
אשכנזי שלף דף נייר מהתיק שלפניו , כמו קוסם השולף ארנב מכובע , והושיט אותו לאלעד . 
" אני מדבר על זה . 
אלעד נעץ את עיניו בדף . 
זה היה תדפיס של מייל שהכיל רק שורה אחת : " ביצענו את העבודה לשביעות רצונך המלאה . 
נתחשבן איתך בקרוב . 
" האי - מייל הזה נשלח אליך , " זרק אשכנזי . 
" נכון , " אמר אלעד מיד , " קיבלתי את המייל המוזר הזה . 
לא חשבתי שאני צריך להתייחס לכל שטות לא מזוהה שאנשים מפיצים ברשת . 
" למה התכוון השולח ? " ניכר היה בקולו של אשכנזי כי התשובה הפסקנית הפיחה בו רוח קרבית . 
" אין לי מושג . 
" תנסה לחשוב ... " 
אלעד זכר את המסר הסתום הזה שהגיע אליו לפני כמה שבועות . 
הוא אמנם שם לב לשמץ האיום שהשתמע מהצירוף " נתחשבן איתך בקרוב " , אבל לא טרח להתייחס אליו . 
מכיוון שחשש שהמייל נגוע בווירוס , מחק אותו מיד , ושכח שאי - פעם הגיע . 
" אז מה יש לך לומר בעניין הזה ? " הגיע אליו קולו השאנן של אשכנזי . 
אלעד משך בכתפיו . 
" אמרתי לך . 
לא התייחסתי למייל הזה . 
חשבתי שזה עוד שטות שרצה ברשת ומחקתי אותו . 
אני בכלל לא מבין את הקשר בין זה לאשמה שמדביקים לי . 
חיוך רחב התפשט על פניו של אשכנזי . 
" שכחתי לומר לך שהאי - מייל הזה נשלח אליך שעתיים לאחר שברדיו הודיעו בפעם הראשונה על התאונה של שמיר . 
לבו של אלעד הלם בחוזקה . 
הוא חש שהחדר מסתחרר סביבו . 
פתאום הכול התחבר לו . 
לעיתוי שבו נשלחה אליו ההודעה המוזרה יכולה הייתה להיות רק משמעות אחת : מישהו רצה ליצור את הרושם שהוא גרם לחבלה במכוניתו של שמיר . 
מי שמוכן להאמין לרעיון המטורף הזה , יכול גם למצוא את המניע לכך : הוא , אלעד , ביקש לפנות לעצמו את הדרך אל כס המפכ"ל . 
" אני לא מאמין ... אני לא מאמין ... " מלמל בקול סדוק . 
אשכנזי התבונן בו וניכר היטב שהוא נהנה ממראה עיניו . 
אלעד רכן לעבר החוקר בארשת של מיאוס . 
" אתה רוצה להגיד לי שאני חשוד בגרימת מותו של בנצי ? " 
" אל תמהר להסיק מסקנות , " השיב אשכנזי , " אף אחד עדיין לא מאשים אותך בשום דבר . 
היו פרסומים בתקשורת ואי - אפשר להתעלם מהם סתם ככה . 
לשם כך קיימת המחלקה שלנו . 
החקירה הזאת היא בעצם לטובתך . 
היא תאפשר לך להוכיח את חפותך . 
" לך תוכיח שאין לך בכלל אחות ... " הפטיר אלעד בזעם . 
" יש לי הצעה מעשית בשבילך , " פנה אליו אשכנזי בטון מתנשא , " תעבור בדיקת פוליגרף . 
" אני לא עובר שום בדיקות , " אמר אלעד בהחלטיות , " אם יש לכם הוכחות ממשיות נגדי , תציגו אותן . 
הוא נטל את התדפיס וקרע אותו לגזרים . 
" תמסור להם בשמי שניצב גבריאל אלעד לא משתתף במשחק המלוכלך הזה . 
אתה גם יכול לומר להם שאם אגלה מי עומד מאחורי העלילה הזאת , הוא יצטער שבכלל נולד . 
אשכנזי שילב את ידיו על חזהו . 
" תאמין לי , גבי , אני רוצה רק את טובתך . 
אחרי הכול , אנחנו ידידים לא מהיום ... " 
אלעד קם ממקומו בתנועה חדה . 
" עם ידידים כמוך לא צריך אויבים , " זרק בבוז . 
" אתה עושה שגיאה גדולה ... " אמר אשכנזי . 
אלעד לא ראה את החיוך הציני שליווה את הדברים . 
הוא כבר היה בצדה האחר של הדלת לאחר שטרק אותה בחמת זעם . 
כשיצא אל הרחוב כבר ירדה החשיכה . 
עשרות עיתונאים וצלמים חסמו את דרכו . 
רובם כבר היו שם כשנכנס לבניין שעה קלה קודם לכן . 
" ניצב אלעד , אנחנו נמצאים עכשיו בשידור ישיר . 
אתה מוכן למסור הצהרה ? " קרא לעברו כתב הערוץ השני של הטלוויזיה . 
הוא לא טרח להשיב . 
" על מה חוקרים אותך ? " ביקש לדעת כתב ערוץ עשר . 
" מה האמת בשמועות שהיית קשור בתאונה של ניצב שמיר ? " שאל במישרין עיתונאי צעיר , שעמד בסמוך לו . 
אלעד נשך את שפתיו , מתאמץ בכל כוחו לשמור על שליטה עצמית . 
הבזקי המצלמות סנוורו את עיניו בעת שפילס לעצמו את הדרך אל מכוניתו . 
הוא עוד הספיק לשמוע את קולו המוכר של כתב הערוץ הראשון אומר בנימה של חשיבות : " התחמקותו של מפקד המחוז הדרומי משאלות הכתבים מעוררת תהיות . 
בשעה חמש לפנות בוקר , כשישב עדיין ער בכורסה , שמע את צעדיו של מחלק העיתונים עולה במדרגות . 
הוא המתין עד שהניח את ידיעות אחרונות על המחצלת בפתח הדירה ומיהר לאסוף אותו . 
מן העמוד הראשון ניבט אליו תקריב של דיוקנו , חמור סבר , ומעליו כותרת ענקית : מח"ש חוקר את ניצב אלעד . 
* * * 
סמדר ישנה עדיין כשעמד לצאת מהבית , מוקדם מהרגיל . 
הקרירות שהפגין כלפיה בליל אמש , בעת שניסתה להושיט לו כתף , ייסרה אותו . 
לרגע חשב להעיר אותה ולבקש את סליחתה . 
הוא גם רצה לשוחח איתה בטרם תראה את העיתון . 
אבל כשניצב ליד המיטה וראה שהיא שקועה בשינה עמוקה , ויתר על הרעיון . 
הוא קיפל את העיתון כך שתמונתו תהיה כלפי מעלה והשאיר אותו על השולחן בפינת האוכל . 
אחר כך נטל פיסת נייר , רשם עליה " אל תדאגי יקירתי , אנחנו ננצח ! " הוסיף ציור לא מוצלח במיוחד של סמיילי – והניח אותה על העיתון . 
הוא יצא מהדירה על קצות האצבעות , מקפיד לסגור מאחוריו את הדלת חרש . 
כלל לא עלה על דעתו שגם סמדר לא עצמה עין כל הלילה . 
היא התהפכה מצד אל צד , חסרת מנוחה . 
נכונותו להרים ידיים בקלות כזו הדירה שינה מעיניה . 
האיש החזק , שידע תמיד לעמוד על שלו ונסך תחושת ביטחון בסובבים אותו , הולך ומתמוטט לנגד עיניה . 
היא חששה מן הצפוי לו ולמשפחה כולה אם יישבר ויגיש את התפטרותו . 
בגילו , ידעה , יתקשה למצוא תעסוקה הולמת . 
ומעבר לכך , מי בכלל ירצה להתקרב אל אדם שחשדות חמורים כל - כך תלויים על צווארו ? 
היא התפללה בלבה שימצא את העוז להמשיך במאבק לטיהור שמו . 
אילו לא היה מסוגר כל - כך מטבעו , אמרה לעצמה , אולי הייתה יכולה לעזור לו בכך . 
כששמעה את צעדיו המתקרבים , עצמה את עיניה והחלה נושמת קצובות . 
עימות נוסף עם בעלה היה למעלה מכוחותיה . 
44 
בדרך למטה המחוז הדרומי צלצל הטלפון הסלולרי של אלעד . 
על הקו היה סגן - ניצב עמי גולן , ראש הצוות המיוחד לחקירת התאונה . 
בתקופה הקצרה שבה פיקד אלעד על מחוז תל - אביב נוצרו ביניהם , לצד שיתוף הפעולה המקצועי , קשר ידידותי והערכה הדדית . 
אבל מאז שחזר אלעד לבאר - שבע נותק המגע ביניהם . 
אלעד , על אף שהתעניין בחקירה , חשב שלא יהיה זה נכון מצדו להיות מעורב בה . 
גולן , שהגיע למבוי סתום , היה נעזר בו ברצון , אבל לא רצה להטריד אותו . 
" ראיתי אתמול בטלוויזיה את מסע העינויים הזה שאתה עובר , " פתח גולן , " חשבתי להתקשר אליך עוד קודם , אחרי שהופיעה הידיעה הראשונה בעיתון ... " 
" זה בסדר עמי , " קטע אותו אלעד . 
השתתפות בצערו היה הדבר האחרון שנזקק לו עתה , " אני יודע כמה שאתה עסוק . 
" זה לא רק שמנסים להלביש עליך תיק בצורה מלוכלכת , " המשיך גולן , " זה גם הטמטום בהתגלמותו . 
איך בכלל עלה בדעתו של מישהו לייחס לך חשדות כאלה ? 
חוץ מזה , שנינו הרי יודעים בוודאות שאת צינורית השמן חתכו אחרי התאונה . 
אנחנו אפילו יודעים מי עשה את זה ובשליחותו של מי . 
אנחנו רק לא יודעים מה היה המניע לחיתוך . 
הדרך הפשוטה ביותר להוציא אותך מכל העניין הזה היא להביא את נסים שם - טוב למח"ש כדי שיחזור שם על הסיפור שלו . 
הוא נשמע אמנם מוזר מאוד , אבל אני מאמין לו . 
" אז למה שלא תעשה את זה ? " 
גולן פלט אנחה . 
" שאלה טובה . 
שם - טוב נעלם מבלי להשאיר עקבות . 
אנחנו מחפשים אותו כבר שבוע , אבל האדמה כאילו בלעה אותו . 
גרושתו טוענת שראתה אותו בפעם האחרונה יומיים אחרי ששחררנו אותו ממעצר . 
הוא בא לבקר את הילדים שלו . 
היא ביקשה ממנו כסף , הוא הבטיח להביא לה בוכטה – ומאז לא שמעה ממנו . 
אין לנו שום סיבה לא להאמין לה . 
אמו הייתה כנראה הבן - אדם האחרון שראה אותו . 
נסים התגורר אצלה לפני שנעלם . 
גם היא לא שמעה ממנו . 
" בעצם , איזו סיבה הייתה לו להיעלם ? 
עד כמה שאני זוכר , הרי הבטחתם לו עסקה מצוינת , " תהה אלעד . 
גולן שוב נאנח . 
" אני לא חושב שהוא נעלם מרצונו . 
אנחנו מניחים ששלום אמסלם , זה שהזמין אצלו את החבלה במכונית ההרוסה של שמיר , חיסל אותו . 
הוא חשש , ובצדק , ששם - טוב יפתח את הפה . 
" יש לכם את העדות המפורטת של נסים . 
אפשר להעביר אותה למח"ש . 
זה יבהיר את העניין כולו . 
" לצערי , אני לא יכול להיות שותף לאופטימיות שלך , ניצב אלעד ... " 
" תקרא לי גבי . 
" בסדר , ניצב אלעד ... סליחה , גבי ... אם הם באמת החליטו לתפור לך תיק , וזה הרושם הברור שלי , הם יוכלו לטעון שזאת עדות מפוברקת , ששיתפת אותי בקנוניה לאלץ את שם - טוב לומר את מה שרצית . 
תאמין לי , זה יסבך את העניין עוד יותר . 
" מה לעשות , עמי , אתה כנראה צודק . 
נשאר לנו רק שלום אמסלם . 
אפשר לעצור אותו ולנסות לדובב אותו . 
אני יכול לחשוב על כמה שיטות יעילות . 
" אני מכיר היטב את אמסלם . 
הבן - אדם קשוח כמו אבן . 
הוא לא ידבר גם אם תכניס אותו שנה שלמה לצינוק . 
חוץ מזה , אין לנו שום ראיות נגדו חוץ מהעדות של שם - טוב . 
כל עורך - דין סוג גימל חכם מספיק בשביל להוציא אותו מזה . 
" אפשר אולי לעצור אותו כחשוד בחיסולו של שם - טוב וללחוץ עליו לדבר , " ניסה אלעד . 
" עם כל הכבוד , ניצב אלעד ... " 
" גבי ... " 
" עם כל הכבוד , גבי , הרשה לי לחלוק על דעתך . 
בעניין הזה יש לנו אפילו פחות ראיות . 
אנחנו משוכנעים שהוא פועל על - פי ההוראות של הבוס שלו , ברוך צורן , ואני לא צריך לספר מיהו הבן - זונה הזה . 
אנחנו מצותתים לו כבר כמה שבועות , אבל הוא נזהר מאיתנו כמו מאש . 
אתה בטח זוכר את ההתכתבות שמצאה אולגה , העוזרת ששתלנו , בפח האשפה . 
אנחנו חושבים שמדובר בשם - טוב , אבל אין לנו הוכחות חותכות . 
איך שלא יהיה , גבי , נחלץ אותך מהבוץ הזה . 
ההבנה שגילה גולן למצבו ריגשה את אלעד . 
הוא היה היחיד מבין כל עמיתיו במשטרה שמצא לנכון לעודד את רוחו . 
אלעד חיפש את המילים המתאימות להודות לו על כך מבלי להישמע סנטימנטלי מדי , וכמו תמיד במצבים כאלה התקשה למצוא אותן . 
" יהיה בסדר , עמי . 
תודה על הטלפון . 
נשמור על קשר , " אמר בקצרה ומיהר לנתק את השיחה . 
המכונית נכנסה בשער המטה ועצרה בפתח הבניין . 
נהגו הוותיק של אלעד , שחזר לעבוד בשירותו לאחר שובו לבאר - שבע , שמע את שיחת הטלפון וביקש אף הוא לעודד את הבוס . 
" אל תיקח ללב , " אמר בהתרגשות , " סוף הצדק לנצח . 
חיוך מריר עלה על פניו של אלעד . 
" השאלה היא רק מתי זה יקרה , " הפטיר בצאתו בצווארון מורם אל הגשם השוטף . 
45 
הסובארו שגרמה לתאונה הקטלנית בגבעתיים אותרה יום לאחר שפרופסור שבתאי העלה את מספר הרישוי שלה מתהום הנשייה . 
הרכב החבוט , שמאז החליף בעלים פעמיים , נמצא בבעלותה של סטודנטית במכללת לוינסקי . 
היא נחרדה כאשר שוטר התדפק על דלתה ביתה בשעת בוקר מוקדמת , הציג עצמו כרב - נגד צרפתי מאגף התנועה וביקש לשלוח את המכונית לבדיקה . 
" מה קרה ? " שאלה אחוזת פחד . 
" יש לנו חשד מבוסס שהמכונית הייתה מעורבת בתאונת פגע וברח . 
פניה של הצעירה החווירו כסיד . 
" זה לא יכול להיות ... " מלמלה , " אני לא הייתי עושה דבר כזה ... " 
" סליחה , גברתי , " מיהר צרפתי להרגיע אותה , " הכוונה אינה אלייך . 
אני בטוח שאת נהגת זהירה . 
התאונה שאני מדבר עליה , קרתה לפני חמש שנים . 
הצעירה פלטה אנחת רווחה . 
" שמעתי משהו על זה , " אמרה בטון נינוח יותר , " כשלקחתי את המכונית לבדיקה לפני הקנייה , באמת אמרו לי שהיא עברה תאונה די רצינית . 
בגלל זה גם הורידו לי מהמחיר . 
היא לא התנגדה שצרפתי ייקח איתו את המכונית , בתנאי שיסיע אותה תחילה למכללה ויבטיח לה שהמכונית תוחזר עד הערב . 
הסובארו הובאה למגרש החניה המשטרתי ברחוב יהודה הלוי , במקום שבו חנתה שבועות אחדים לפני כן מכוניתו ההרוסה של ניצב שמיר , ופחח מנוסה הוזעק לבדוק אותה . 
הוא מישש את קדמת הרכב , הרים את מכסה המנוע , התבונן פנימה וקבע בפסקנות : " הגרוטאה הזאת עברה תאונה קשה . 
הכנף הימנית הקדמית הוחלפה , גם הפגוש והפנסים . 
את מכסה המנוע יישרו , אבל עשו עבודה די מחורבנת . 
פרטי התאונה ההיא נחרטו במוחו של צרפתי . 
הוא דש בהם כמעט יומיום במהלך השבועות האחרונים . 
מעבר לכך , הוא היה בין הראשונים שהגיעו אז , לפני חמש שנים , למקום התאונה וראה במו עיניו את הפיאסטה ההרוסה , מחוצה אל עמוד חשמל . 
המראה של שתי הנשים שנלכדו בה ללא רוח חיים ליווה אותו עוד זמן רב . 
כשהאזין עתה בדריכות למסקנותיו של הפחח לא נותר ספק בלבו שאכן זוהי הסובארו המבוקשת . 
הפיאסטה נחבטה בצדה השמאלי . 
מכך השתמע באופן ברור שצדה הימני של הסובארו הוא שנגח בה . 
פקד נעמי ליבר כינסה מיד את צוות החקירה המיוחד שבראשו עמדה , כדי לתכנן את המהלכים הבאים . 
לראשונה מאז החל הצח"ם שלה לפעול , שרתה אווירה אופטימית בחדר הקטן שבו קיימו את פגישותיהם . 
הם כבר ידעו כי בעת שאירעה התאונה הייתה הסובארו בבעלותה של אישה בשם רינה נוימן . 
על סמל שקד הוטל לברר פרטים אישיים עליה . 
שלא כדרכו , הוא היה הפעם ערני , וכשביקשה ממנו ראש הצח"ם לדווח על ממצאיו , שלף בזריזות דף נייר מכיס החולצה והחל קורא מתוכו בהתלהבות : " רינה נוימן היא בת חמישים ושתיים , גרושה , מתגוררת ברחוב יורק שטיינר 25 ברמת החי " ל ... " 
" השם הזה נשמע לי מוכר , " קטעה אותו פקד ליבר . 
" גם לי , אבל לא זכרתי מאיפה , " השיב שקד , " לכן חיפשתי חומר עליה באינטרנט . 
אז ככה : גברת נוימן היא מנהלת קרנות בכירה בחברת ההשקעות ' תכלית' , שהיא אחת המובילות בתחום הזה . 
יש לה תואר שני במנהל עסקים . 
היא יושבת בכמה דירקטוריונים , ושמה מופיע לעיתים קרובות בטורי הרכילות של המוספים הכלכליים . 
בקיצור , יש לנו כאן עניין עם סלבריטאית . 
" עבודה טובה . 
הפעם ממש השקעת , כמעט כמו בשרשראות המהדקים שלך , " התלוצצה פקד ליבר , " ועכשיו אנחנו מגיעים לשלב המכריע . 
צריך לעמת אותה עם העובדות . 
" זה יהיה בלתי אפשרי , לפחות בשבוע הקרוב , " הפתיע שקד . 
שני חבריו לצוות הביטו בו בתמיהה . 
" הלכתי עוד צעד אחד קדימה , " הסביר , " טלפנתי אליה הביתה כמה פעמים ולא הייתה תשובה . 
התקשרתי גם למזכירה שלה והיא הודיעה לי שהגברת חולה ותיעדר מהמשרד לפחות שבועיים ... " 
" מוזר , " העיר רב - נגד צרפתי , " איך יודעים מראש כמה זמן תימשך מחלה ? " 
" זה בדיוק מה שגם אני לא הבנתי . 
אז ניגשתי למשרד שלה ושאלתי עליה . 
אמרתי להם שאני אחיין שלה , שהגעתי לביקור קצר מארצות - הברית ושאני רוצה לראות אותה . 
בהתחלה הם ניסו לספר לי שהיא חולה ולא רוצה מבקרים . 
עשיתי להם שם הצגה שלמה ובסוף הם גילו לי את האמת : הדודה שהמצאתי עברה לפני כמה ימים ניתוח פלסטי , מתיחת פנים או משהו כזה , ועכשיו היא מאושפזת במכון רפואי פרטי ברעננה . 
הוא חיטט בכיסי מכנסיו , הוציא פתק קטן עם הכתובת והגיש אותו לפקד ליבר , " את רוצה שאקפוץ לשם לנסות ? " 
" תודה , אורי , " השיבה וטמנה את הפתק בתיק שלה , " מוטב שאגש לשם בעצמי . 
אני לא חושבת שגברת נוימן תרצה שגבר , אפילו אם הוא האחיין שלה , יראה אותה במצבה הנוכחי . 
חוץ מזה , התרגיל המבריק שלך לא יעבוד . 
גברת נוימן לא הייתה מגיעה לאן שהגיעה אילו היה אפשר למכור לה לוקשים על אחיינים דמיוניים . 
היא קמה ממקומה ופנתה אל עוזריה : " אני הולכת לשם מיד . 
חבל לאבד זמן . 
עכשיו , כשאנחנו כבר קרובים כל - כך למטרה , יהיה חבל מאוד לתת לה להתחמק . 
אחרי הכול , היא הרגה שתי נשים ואפילו לא עצרה לראות מה קרה . 
השניים נותרו לשבת במקומותיהם לאחר שיצאה בחופזה מהחדר . 
" אנחנו עשינו את העבודה השחורה , " קבל שקד בפנים חמוצים , " והיא לוקחת לעצמה עכשיו את כל התהילה . 
צרפתי טפח על כתפו . 
" אין מה לעשות , חביבי , " אמר בנימה אבהית , " ככה זה בחיים . 
כשמשהו מתפנצ'ר , תמיד הש"ג אשם . 
אבל כשמשהו מצליח , הבוסים לוקחים לעצמם את כל הקרדיט . 
פקד ליבר נסעה הביתה , החליפה את המדים בלבוש אזרחי – מכנסי ג'ינס , חולצת גולף ומעיל רוח מרופד – ויצאה לדרך . 
מזג - האוויר הסוער גרם לפקקי תנועה קשים בכביש גהה , ולמרות שהדליקה את הפנס הכחול המהבהב לא הצליחה להיחלץ מתוך הטור הארוך של מכוניות תקועות . 
האדים כיסו את השמשה הקדמית והיא נאלצה לנגב אותן לעיתים תכופות בידיה , והמגבים נאבקו ללא ההצלחה בזרמי המים . 
היא לא סלחה לעצמה על שדחתה את הצעתו של שקד . 
כשהגיעה כעבור שעתיים בקירוב למחלף רעננה חשה מותשת ומרוטת עצבים . 
המכון הרפואי שכן במרכזה של שכונת מגורים שקטה . 
כשכבר הייתה בדרכה אל החניון התת - קרקעי עלה בדעתה שהמכונית הלבנה בעלת לוחית הרישוי האדומה עלולה למשוך תשומת - לב מיותרת . 
היא עשתה אפוא סיבוב פרסה מהיר והמשיכה לנסוע עד לסמטה חבויה בקצה האחר של השכונה וחנתה שם . 
כשהתייצבה לפני דלפק הקבלה של המכון , לאחר ריצה בגשם השוטף , היו בגדיה ספוגים במים ותסרוקתה נהרסה כליל . 
פקידת הקבלה , אישה מבוגרת חמורת סבר , הרימה את עיניה מן העיתון שהיה פרוש לפניה , נעצה בה מבט תמוה ושאלה במבטא רוסי כבד : " איפה את צריכה ? " 
" אל גברת נוימן ... רינה נוימן . 
האישה הנידה את ראשה מצד אל צד . 
" לא אפשר . 
גברת נוימן אמרה לא מבקרים ... רוצה מנוחה . 
נעמי לא נבוכה . 
בנסיעה הארוכה לרעננה הספיקה להמציא ולפתח סיפור כיסוי שנראה לה אמין . 
" אני לא מבקרת , " הסבירה מבלי להניד עפעף , " אני מהמשרד של גברת נוימן . 
הבאתי מסמכים שהיא צריכה לחתום עליהם . 
היא שלפה מתיקה צרור ניירות ונפנפה בהם . 
האישה הרימה את שפופרת הטלפון וחייגה . 
" רגע , אני לשאול , " אמרה . 
היא החליפה דברים ברוסית עם מישהו בעברו השני של הקו , המתינה כמה דקות לתשובה ואחר כך פנתה לנעמי : " זה בסדר , גברת נוימן בקומה שניים , חדר בסוף מסדרון בצד שמאל . 
46 
רינה נוימן שכבה לבדה בחדר קטן וצפתה בטלוויזיה שהותקנה על הקיר ממול . 
ראשה היה מכוסה במסכת גבס , רק העיניים והפה היו גלויים . 
על השמיכה היה מונח גיליון של עיתון העסקים גלובס . 
ליד המיטה ניצבה שידה לבנה ועליה שני אגרטלים עמוסים בפרחים . 
" שלום , גברת נוימן , " אמרה נעמי בקול בוטח , " אני מצטערת להפריע לך ... " 
האישה הפנתה את ראשה אליה ובחנה אותה ארוכות . 
" אף פעם לא ראיתי אותך במשרד , " אמרה . 
היה לה קול צרוד של מעשנת כבדה . 
" איך קוראים לך ? " שאלה נוימן בקוצר - רוח לאחר שנעמי לא השיבה דבר . 
נעמי הציגה תעודת שוטר מגנטית . 
" שמי נעמי ליבר . 
אני קצינה במשטרת ישראל . 
נוימן נאלמה דום . 
" אני חייבת לך התנצלות ... " החלה נעמי לומר . 
" חוצפה ממדרגה ראשונה , " התפרצה נוימן , " אני לא אעבור בשתיקה על הסיפור הזה . 
תאמיני לי , יש לי קשרים טובים במשטרה והם כבר יידעו איך לטפל בך . 
ועכשיו , צאי מיד מהחדר . 
נעמי נשארה עומדת במקומה . 
" אני שוב מתנצלת , " חזרה ואמרה , " אבל לא הייתה לי דרך אחרת להגיע אלייך , והעניין באמת דחוף . 
" באמת ? 
ובכל זאת אני דורשת ממך לצאת , ומיד ! " 
" הייתה לך מכונית סובארו , " התעלמה נעמי מהגערה שהוטחה בה , " מספר שלוש , שמונה , תשע ... " 
" איך את מעיזה להטריד אותי במצב הזה שלי בגלל מכונית שמכרתי לפני בערך חמש שנים ואני אפילו כבר לא זוכרת למי , " קטעה אותה נוימן בעיניים רושפות . 
" אם תואילי לתת לי לסיים את דבריי , תביני הכול . 
" בעוד שבוע אחזור לעבודה . 
תתקשרי אז למזכירה שלי ותקבעי פגישה . 
ועכשיו , שלום . 
נעמי הניחה את ידיה על מותניה . 
" גברת נוימן , " אמרה בהחלטיות , " ההתחמקויות שלך לא יעזרו לך . 
יש לי רושם ברור שאת יודעת בדיוק לשם מה באתי . 
" אין לי מושג , ולהגיד לך את האמת : זה גם לא מעניין אותי . 
" גם התאונה ההיא כנראה לא עניינה אותך , " זרקה נעמי . 
" על מה את מדברת ? " רינה נוימן התיישבה לאיטה במיטה . 
" שתי נשים נהרגו , שתי משפחות נהרסו – ואת עוד שואלת אותי על מה אני מדברת ? " 
" בהחלט ! 
אני נוהגת כבר יותר משלושים שנה , ולמזלי , אף פעם לא הייתי מעורבת בתאונת דרכים . 
רינה נוימן הזדקפה לרגע ואז חזרה ונשענה על הכריות על גב המיטה . 
" העובדות הן אחרות , גברתי . 
המכונית שלך התנגשה במכונית אחרת וכמו שכבר אמרתי , שתי נשים נהרגו . 
נוימן לא הגיבה . 
עיניה המוקפות במסכת הגבס ננעצו בקצינת המשטרה . 
לאחר שתיקה ממושכת מלמלה כאילו אל עצמה : " אני מתחילה להבין הכול ... " 
" את רוצה לספר לי משהו ? " שאלה נעמי ברוך . 
נוימן החוותה בידה אל הכיסא שעמד בפינת החדר . 
" תשבי בבקשה , " אמרה . 
היהירות וקוצר - הרוח נעלמו באחת . 
נעמי קירבה את הכיסא אל המיטה והתיישבה עליו . 
אחר כך הוציאה רשמקול קטן מארנקה ואמרה ברשמיות : " אני חייבת להזהיר אותך , גברת נוימן , שכל מה שתאמרי מעכשיו עלול לשמש כראיה נגדך . 
" אין לי שום בעיה עם זה , " השיבה נוימן , " גם אין לי מה להסתיר . 
נעמי לחצה על מתג ההפעלה של הרשמקול . 
" בבקשה , את יכולה להתחיל לדבר , " פנתה אל האישה שבמיטה . 
" אני לא מכחישה , " פתחה נוימן . 
היא דיברה עתה בטון מרוכך , " המכונית שלי באמת הייתה מעורבת בתאונה , אבל לא חשבתי שהייתה קשה כל - כך ... " 
" אילו טרחת לעצור , היית רואה מה קרה , " חתכה נעמי את דבריה . 
" אני בכלל לא הייתי שם . 
נוימן נשמה עמוקות ואחר כך אמרה : " מי שהיה אז בן - הזוג שלי נהג במכונית . 
הוא בדיוק קנה אז מכונית חדשה וחיכה שתגיע . 
מכיוון שיכולתי לקבל רכב זמני ממקום העבודה שלי , השאלתי לו את הסובארו . 
הוא כמובן לא יכול היה להסתיר ממני את התאונה , אבל היה לו סיפור אחר לגמרי . 
הוא טען שהיה צריך לסטות באופן פתאומי ימינה בגלל רכב שבא ממול והתנגש בעץ . 
הוא אמר שלא כדאי לערב בעניין את סוכן הביטוח שלי , כי דמי ההשתתפות העצמית יעלו יותר מהתיקון ובשנה הבאה עוד יעלו לי את הפרמיה . 
שאלתי אותו איפה המכונית עכשיו , והוא אמר לי שכבר מסר אותה לתיקון אצל פחח ערבי בלוד . 
התפלאתי מדוע הוא גרר אותה עד לשם , והוא הסביר לי שהתיקון שם יעלה הרבה פחות . 
אחרי יומיים או שלושה , אני כבר לא זוכרת בדיוק , נסענו ביחד ללוד במכונית החדשה שלו כדי להוציא את הסובארו המתוקנת . 
מה שנכון , הערבי הזה באמת עשה עבודה טובה . 
המכונית יצאה מהמוסך שלו כמו חדשה . 
" את זוכרת איפה נמצא המוסך הזה ? " שאלה נעמי . 
" בערך , זאת הייתה סככת פח בעיר העתיקה . 
בצד אחד שלה היה בית - מלאכה של מתקן פנצ'רים , ובצד השני , אם אני לא טועה , היה מין מזנון - מכולת . 
נעמי נטתה להאמין לה , אבל שמה לב שהיא השמיטה – לפי כל הסימנים מתוך כוונה – את הפרט החשוב ביותר . 
" מי היה האיש שנהג במכונית שלך ? " דרשה לדעת . 
נוימן לא ענתה . 
" אם לא תמסרי לי את שמו , " הזהירה אותה נעמי בארשת חמורת סבר , " תעמדי את לדין . 
אם לא על הריגת שתי הנשים , אז על שותפות בעבירה פלילית ועל ניסיון לשבש הליך חקירה . 
האישה עצמה את עיניה , אחרי דקה פקחה אותן ואמרה : " האמת היא שאשמח לספר לך מי המנוול . 
ותאמיני לי שאני יודעת מה אני אומרת . 
מרירות נשזרה בקולה . 
" שמו של האיש בוודאי מוכר לך : שמעון אלמוג . 
" השר לביטחון פנים ? " 
" כן . 
אבל אז הוא היה עדיין קצין משטרה בכיר בדימוס , ומומחה לקרימינולוגיה . 
47 
פקד נעמי ליבר יצאה מהמכון הרפואי ברעננה בהרגשה שהיא יושבת על חבית חומר נפץ . 
אם נוימן דיברה אמת והשר לביטחון פנים אכן היה מעורב בפשע כה חמור , הסערה שתפרוץ תהיה אדירה . 
אבל כדי לברר את נכונות הסיפור היא תצטרך להביא בסוד העניינים דרגים בכירים במשטרה , והסוד יחדל להיות סוד . 
משהו ידלוף מיד לתקשורת , בדיוק כפי שזה קרה רק עכשיו בפרשה המוזרה של ניצב אלעד . 
אחר כך עוד יתברר חלילה שבת - זוגו לשעבר של אלמוג ניסתה לתפור לו תיק . 
מדבריה השתמע בהחלט שלא תצטער אם יעצרו אותו . 
היא תמצא את עצמה בצרות - צרורות אם תטיל באלמוג רפש על לא עוול בכפו . 
לרגע חשבה לדווח מיד למפקד הישיר שלה , ראש אגף התנועה של מחוז תל - אביב , על מה ששמעה . 
אבל בהרהור שני הבינה שהיא צריכה תחילה לאתר את בעל הפחחייה בלוד ולנסות לקשור איתו כמה חוטים שהשתרבבו מדבריה של נוימן . 
אם המידע שתפיק ממנו יעלה בקנה אחד עם העדות שגבתה במכון הרפואי , היא תצעד על קרקע מוצקה יותר . 
אם יתעורר ספק , אמרה לעצמה , אלוהים גדול . 
במהלך הנסיעה הביתה התקשרה אל קצין החקירות במשטרת לוד , רב - פקד אמנון שמעוני , סיפרה לו על החקירה שהיא מנהלת , וביקשה ממנו לעזור לה לאתר את הפחח שתיקן את המכונית הפוגעת . 
היא כמובן לא הזכירה את האפשרות שהשר מעורב במקרה . 
הפרטים שנוימן סיפקה לה על מקומה של הפחחייה היו די והותר מבחינתו של הקצין . 
הוא ידע מיד במי מדובר . 
" את בטח מתכוונת למוסה חסנא . 
כמעט כל הקליינטים שלו הם כאלה שלא פונים לחברת הביטוח שלהם אחרי התאונה , וזה ברור מדוע . 
אני לא יודע איך כולם מוצאים את הדרך אליו , אבל זאת עובדה . 
" כל זמן שהוא מוציא חשבוניות , זאת לא עבירה , " העירה נעמי . 
" זה לא העיסוק היחיד שלו . 
יש לנו חשד יותר ממבוסס שהוא קשור כבר כמה שנים טובות בעסקי הסמים של אחת ממשפחות הפשע הגדולות . 
הוא כנראה איש השיווק המקומי שלהם . 
הצבנו לו מארבים , שלחנו אליו סוכנים , מה לא עשינו ! 
אבל עד עכשיו לא הצלחנו לתפוס אותו על חם . 
חסנא הרבה יותר מתוחכם ממה שחושבים . 
לכן אני מסופק מאוד אם תצליחי להוציא ממנו יותר ממה שהוא רוצה לספר . 
אני מוכן להצטרף אליך לפגישה איתו . 
זה יכול לעזור לך . 
חסנא מכיר אותי לא מהיום ויודע שהשטיקים שלו כבר מזמן לא עובדים עליי . 
זה בדיוק מה שחסר לי עכשיו , אמרה לעצמה נעמי וחיפשה בקדחתנות תירוץ לדחות את הצעתו מבלי לפגוע בו . 
קצין החקירות פירש את שתיקתה של נעמי כהסכמה . 
" לצערי , תצטרכי לחכות עם זה עוד יומיים , " אמר לאחר שעלעל ביומן שלו , " יש לי משהו שאני לא יכול לדחות . 
נעמי נשמה לרווחה . 
" הייתי רוצה מאוד שתבוא איתי , " אמרה במתיקות , " אבל הבוס שלי לוחץ עליי לסיים את החקירה . 
עכשיו , כשאיתרנו סוף - סוף את הסובארו , אין לו יותר סבלנות . 
הוא בשום אופן לא יסכים לחכות יומיים נוספים . 
רב - פקד שמעוני משך בכתפיו . 
" כרצונך . 
את יכולה למסור לו דרישת שלום ממני . 
זה אולי ידרבן אותו קצת לדבר . 
* * * 
הפחחייה שכנה בשולי חצר גדולה , גדושה בערימות של חלקי מכוניות , רובם חבוטים ומעלים חלודה . 
מוסה חסנא רכן על ברכיו בצד טויוטה אפורה , והלם בפטיש כבד על ציריה של דלת מכופפת . 
הוא היה שקוע כל - כך בעבודתו שלא שם לב למכוניתה של נעמי , שנעצרה במרחק של מטרים ספורים ממנו , והרים את ראשו רק לאחר שקראה בקול רם בשמו . 
הוא קם בתנועה זריזה על רגליו , לפת בידו הימנית את הפטיש , נעץ את עיניו בנעמי , שהייתה גם הפעם בלבוש אזרחי , ואחר כך שלח מבט בוחן אל המכונית . 
הוא היה כבן ארבעים , בעל גוף מוצק , בלורית סבוכה ופנים עגולות שנזקקו בדחיפות לגילוח . 
כשניגש אל המכונית וראה את לוחית הרישוי האדומה , פרץ בצחוק מתגלגל , " מצטער , גברת , אני לא עובד עם המשטרה . 
נעמי הגיבה בחיוך מנומס והציגה לו את תעודת השוטר שלה . 
חסנא קרא בקפידה את הכתוב בה ואמר , " את בטח חדשה בלוד . 
אף פעם לא ראיתי אותך פה בסביבה . 
נעמי הנהנה . 
" רב - פקד שמעוני שלח אותי אליך . 
" אהה . 
זאת אומרת שרב - פקד שמעוני קיבל עוזרת חדשה ? " שאל בטון מתגרה ומבלי להמתין לתשובתה המשיך : " כל הכבוד , יש לו לפחות טעם טוב . 
" אני מאגף התנועה , " אמרה נעמי . 
חסנא שוב פרץ בצחוק . 
" תפסתם אותי עובר בצומת באור אדום ? " 
" אני זקוקה לעזרתך . 
" סוף - סוף משטרת ישראל מבקשת משהו ממני , ועוד בנימוס כזה , " צהל הפחח , " אז בואי נשמע מה אני יכול לעשות בשבילך . 
" אנחנו רוצים לדעת אם מכונית מסוימת הייתה אצלך בטיפול אחרי תאונה . 
" אני מתקן כל - כך הרבה מכוניות , איך אני יכול לזכור ? " 
" בטח יש לך העתקים של החשבוניות שאתה מוציא . 
החיוך הרחב נעלם מפניו באחת . 
" עכשיו אני מבין בשביל מה באמת באת . 
איך קוראים לזה אצלכם ? 
עבירות צווארון לבן , " הוא אחז בצווארון של הסרבל המוכתם שלו , " אצלי , גברת , הוא כחול חזק . 
" אני לא מנסה לעבוד עליך , " השיבה נעמי , " אנחנו באמת זקוקים לעזרתך בעניין המכונית הזאת . 
חסנא לא השתכנע עדיין . 
" מתי בכלל הייתה התאונה הזאת ? " שאל . 
" לפני בערך חמש שנים . 
חסנא פלט אנחת רווחה . 
" מי שומר ניירות מאז ? 
את רואה , אין לי משרד . 
אחרי שאני גומר עם מס - הכנסה , אני זורק הכול . 
" אני מבינה , אבל אולי בכל זאת תצליח להיזכר , " אמרה נעמי והוציאה מארנקה תמונת דיוקן ישנה של השר לביטחון פנים , שהשיגה בארכיון של עיתון הארץ . 
היא צולמה לצורך ריאיון איתו עם פרישתו מהמשטרה . 
הצצה חטופה בתצלום הספיקה לחסנא . 
" מי לא מכיר אותו ? " אמר בטבעיות , " זה הרי הבוס הגדול שלך . 
" ואתה באמת תיקנת את המכונית שלו ? " 
חסנא הנהן . 
" הוא בא אליי עם סובארו דפוקה אחרי תאונה . 
בקושי נסעה . 
זה היה מזמן , עוד לפני שנהיה בן - אדם חשוב כזה . 
הפרצוף שלו נראה לי מוכר מהרגע הראשון , אבל לא זכרתי מאיפה . 
רק כשבא לקחת את המכונית המתוקנת , נפל לי האסימון . 
נזכרתי שראיתי את התמונה שלו בעיתון כמה פעמים , תמיד במדים של קצין משטרה גבוה . 
אליי הוא בא בבגדים אזרחיים , אחר כך הבנתי שהוא כבר עזב את המשטרה . 
" הוא סיפר לך משהו על התאונה ? " שאלה נעמי . 
" הוא לא סיפר ואני לא שאלתי . 
תאמיני לי , כמה שיודעים פחות – יותר טוב . 
" ולא התפלאת שהוא בכלל הגיע עד אליך ? " 
" הייתי בטוח שהוא הסתבך בתאונה ולא רצה שיידעו מזה , אחרת לא היה נסחב עד לוד . 
שאלתי אותו אם לחכות לשמאי של הביטוח , והוא אמר שישלם הכול לבדו . 
" כמה עלה לו התיקון ? " 
" אמרתי לו שזה יעלה חמש - עשרה אלף , והוא אפילו לא ניסה להוריד את המחיר . 
" אולי אתה בכל זאת יכול למצוא לי את ההעתק של החשבונית ? " 
חסנא היסס לרגע . 
" הוא אמר שלא צריך חשבונית , אז לא רשמתי כלום . 
אבל שזה יישאר בינינו , בסדר ? " 
" אל תדאג , " הרגיעה אותו נעמי , " אני לא אלשין עליך במס - הכנסה . 
" אני רואה שאנחנו מבינים אחד את השני , " אמר חסנא , " להגיד לך את האמת , כל העניין הזה עם השר שלך נראה לי משונה מאוד . 
בן - אדם מכובד כזה , ועוד אחד שהיה קצין גבוה במשטרה , מתנהג כמו איזה עבריין מליגה גימל . 
הוא כל הזמן הסתכל מסביב אם רואים אותו , וכשמישהו נכנס לדבר איתי , הוא זז הצדה ותקע את הראש שלו בעיתון . 
" דיברת על זה עם מישהו ? " 
חסנא הניח את כף היד על לבו . 
" בחיי שלא . 
אני בעניינים האלה כמו עורך - דין – לא מדבר עם אף אחד על הקליינטים שלי . 
" אני מבקשת שגם השיחה הזאת תישאר בינינו , " אמרה נעמי . 
" את יכולה להיות שקטה , אני כבר שכחתי שבכלל היית פה . 
אבל תבטיחי לי שלא תסבכי אותי בסיפור הדפוק הזה . 
" אני אשתדל , " השיבה נעמי , נמנעת מלפגוש את מבטו . 
היא רצתה לגמול לו על שיתוף הפעולה שלו , אבל ידעה שאם לא יתקע מישהו טריז בגלגלי החקירה , לא יהיה מנוס מלקרוא לו אל דוכן העדים . 
48 
" אז מה עושים עכשיו ? " שאלה נעמי לאחר שסגן - ניצב קלדרון , ראש אגף התנועה המחוזי , הרעיף שבחים על האופן שבו ניהלה את החקירה . 
קלדרון משך בכתפיו . 
" שאלה טובה , " נאנח , " להגיד לך את האמת , אני לא יודע . 
" במוקדם או במאוחר נצטרך להגיע אל השר עצמו , " אמרה נעמי . 
" זאת בדיוק הבעיה . 
את רואה את עצמך יושבת מולו ומטיחה לו ישר בפרצוף : אדוני השר , אתה חשוד בהריגת שתי נשים בתאונת פגע וברח . 
מה יש לך לומר על כך ? " 
" אם לא תהיה ברירה ... " ענתה נעמי . 
" זה לא פשוט כל - כך , נעמי . 
אסור לנו לקבל החלטות חפוזות . 
תני לי לישון על זה . 
הבעת חוסר האונים שעלתה על פניו העידה ברורות כי מטרתו היחידה בשלב זה היא להרוויח מעט זמן . 
כשנותר לבדו בחדר ניסה קלדרון לגבש תוכנית פעולה . 
במצבים כאלה נהג לרשום על דף נייר את האופציות הפתוחות לפניו ולשקול אותן בזו אחר זו . 
הפעם הייתה הרשימה קצרה כל - כך שיכול היה להסתפק בבול דואר . 
בהרהור ראשון עלה בדעתו לפנות אל ממלא - מקום מפקד המחוז , תת - ניצב אלחנני . 
זה גם היה הדבר הנכון לעשות בנסיבות כאלה . 
איש הרי אינו מצפה ממנו ליטול על עצמו את מלוא האחריות . 
הוא כבר התכוון להורות למזכירתו לקבוע לו פגישה דחופה עם אלחנני , אבל בשנייה האחרונה חזר בו . 
בקרוב , לאחר שימונה מפכ"ל חדש , אמר לעצמו , יגיע תורו של סבב התפקידים בצמרת המשטרה . 
אלחנני בוודאי מקווה לזכות במינוי קבע של מפקד המחוז , ומי שיקבע בסופו של דבר את עתידו הוא השר לביטחון פנים . 
מתן אור ירוק להמשיך בחקירה , לא יקדם את שאיפותיו . 
הוא גם אינו יכול להיוועץ עם עמיתיו . 
די בפליטת - פה של אחד מהם כדי שהפרשה תתפרץ כמו לבה רותחת . 
אם יאומתו החשדות , הוא יהפוך אמנם לגיבור היום . 
אך אם יתברר בסופו של דבר שאלמוג חף מפשע , הוא , קלדרון , יצטרך לתת את הדין . 
כל הצרה הזאת נפלה על ראשו בגלל התעקשותו של אלעד לפתוח מחדש תיקים ישנים . 
אלעד הכניס אותי לבוץ הזה , הרהר , יהיה זה רק הוגן מצדו אם גם יעזור לי לצאת ממנו . 
מן ההיכרות הקצרה ביניהם התרשם שניתן לסמוך על שיקול - דעתו ועל הדיסקרטיות שלו . 
מה יש לי להפסיד אם אפנה אליו , שאל את עצמו . 
לכל היותר הוא ידחה אותי בנימוס . 
* * * 
אלעד הופתע כשטלפן אליו קלדרון . 
וביקש להתייעץ איתו " בעניין רציני מאוד " . 
" המשטרה היא ארגון מסודר , " הגיב בקרירות , " אתה כפוף למפקד המחוז , לא לי . 
" אתה צודק , אבל זה בעניין חקירה שאתה הטלת עליי . 
" העברתי את כל העניינים בצורה מסודרת לתת - ניצב אלחנני . 
הוא – ולא אני – הכתובת שלך . 
קלדרון נזכר שאחיו של אלעד נהרג לפני כמה שנים בתאונת פגע וברח ומאז , כך שמע , הוא נעול על הנושא הזה . 
" זה בעניין התאונה בגבעתיים שבה נהרגו שתי נשים , " ניסה לרכך אותו , " אני חושב שהצלחנו לשים יד על הנהג שנמלט מהמקום . 
" כל הכבוד , " הטון הרשמי נעלם , " צריך לעשות הכול כדי שהפושע הזה יקבל את מה שמגיע לו . 
" אני חושש שזה יהיה קשה מאוד . 
הייתי אומר שזה אולי אפילו בלתי אפשרי . 
לכן אני זקוק לעזרתך . 
" טוב , דבֵּר . 
אבל תזכור שזאת שיחה פרטית , לא מחייבת . 
" זה לא לטלפון . 
אם לא אכפת לך , אני אבוא אליך לבאר - שבע . 
" אתה מעמיד אותי במצב מאוד לא נוח , " מחה אלעד , " אבל בסדר , בוא . 
אני רק מקווה שאוכל לעזור לך להעמיד לדין את הרוצח הזה . 
* * * 
שעתיים מאוחר יותר נכנס קלדרון ללשכתו של אלעד , משפשף את ידיו זו בזו . 
" קר אצלכם פה בבאר - שבע , " סינן . 
" משהו חם לשתות יעזור לך , " הציע אלעד , " יש לי קפה מצוין , אני קונה אותו מהבדואים . 
" תודה , נשמע טוב . 
עם שלוש כפיות סוכר , " שמח קלדרון . 
" אז מה הסיפור שלך ? " שאל אלעד . 
להוט לגשת לעניין מבלי לבזבז עוד זמן , הניח קלדרון את תיק הקרטון שנשא תחת בית - השחי על המכתבה והוציא מתוכו שני דפים מודפסים . 
" זאת העדות של בעלת הסובארו , " אמר , " אני מציע שתקרא אותה בעצמך . 
אלעד החל לעיין בדף הראשון , בעוד קלדרון בוחן את תגובתו . 
" ממה שקראתי עד עכשיו , זהו תיק די פשוט , " העיר אלעד בטרם הגיע לדף הבא , " עדותה של האישה נשמעת אמינה . 
היא כנראה באמת לא ידעה מה עשה הבן - הזוג שלה . 
אז מה בעצם הבעיה שלך ? " 
" תמשיך בבקשה לקרוא . 
עיניו של אלעד רפרפו על פני השורות הצפופות . 
לפתע הוא חש כאילו הוכה במכת חשמל . 
רקותיו הלמו בחוזקה . 
" המנוול הזה ... " מלמל , מתעלם מנוכחותו של קלדרון . 
הכול הסתדר בבת אחת במוחו . 
והוא חשב שמדובר בהפשרת הקרקע בחולון . 
עכשיו נזכר שהשר הביא דווקא את התיק הזה כדוגמה לחוסר שיקול - הדעת שלו . 
גם פשר ניסיונותיו של אלמוג לסלק אותו מהבמה התחוור לו . 
השר חשש , ובצדק , שגם כמפכ"ל אלעד לא ירפה מכך . 
" זאת באמת תסבוכת קשה , " פנה אל קלדרון , מתאמץ בלא הצלחה להצניע את הסערה שהתחוללה בקרבו , " מישהו , חוץ ממך והחוקרת החרוצה , כבר יודע על כך ? " 
קלדרון הניד את ראשו מצד אל צד . 
כשדיווחה לו נעמי על ממצאי החקירה שלה , הוא לא חשב כלל על הקשר בין הרחקתו של אלעד ממחוז תל - אביב לבין חששותיו של השר . 
עתה , כשהתבונן באלעד הזועם , הבין הכול . 
" חשוב מאוד שבינתיים אף אחד לא יידע מהסיפור הזה , " אמר אלעד בטון מאושש יותר , " אני מציע שתיקח את התיק ותנעל אותו בכספת שלך . 
" ומה הלאה ? " 
" תקפיא הכול לעשרים וארבע שעות , ותן לי לחשוב . 
קלדרון אסף את הדפים , הכניסם לתיק ושב ותחב אותו אל מתחת לבית - השחי . 
אלעד קם ממקומו ולחץ בחוזקה את ידו של קלדרון . 
" לטובתך , תזכור שהשיחה הזאת לא התקיימה , " אמר , " אני לא צריך לספר לך שסולם הפיקוד במשטרת ישראל הוא ערך מקודש , וטוב שכך . 
אני , מבחינתך , מחוץ לתמונה . 
קלדרון יצא מעודד יותר ממטה המחוז הדרומי . 
אני לפחות כבר לא לבד בבוץ העמוק הזה , אמר לעצמו בתחושת הקלה . 
49 
מיד לאחר שנסגרה הדלת מאחורי סגן - ניצב קלדרון התקשר אלעד ללשכתו של השר לביטחון פנים וביקש לקבוע פגישה דחופה עם אלמוג . 
" השר חטף שפעת . 
הוא כבר יומיים בבית , " אמר לו ראש הלשכה , שזיהה מיד את קולו , " אני יכול לקבוע לך פגישה איתו לתחילת השבוע הבא . 
אני מקווה שהוא יחלים עד אז . 
" זה דחוף מאוד , " ניסה אלעד . 
" אני יכול להעביר אותך לגסטון , " הציע ראש הלשכה , " הוא היחיד שנמצא איתו עכשיו בקשר . 
" תודה , אין צורך . 
אני כבר אסתדר . 
שעתיים מאוחר יותר עצרה מכוניתו של אלעד בפתח בית מגורים רב - קומות ברמת - אביב ג' . 
דלת הכניסה למבואה המפוארת הייתה נעולה . 
אלעד החליט שלא להודיע באינטרקום על בואו מחשש שיסרבו לפתוח לו . 
לכן המתין במכוניתו כרבע שעה עד שראה שליח מהסופרמרקט נושא ארגז גדוש מתקרב לבית וממשיך את דרכו בשביל המרוצף אל עבר דלת הזכוכית הכבדה . 
הוא זינק מהמכונית , מיהר בעקבותיו של הצעיר והדביק אותו בטרם נסגרה הדלת מאחוריו . 
הם נכנסו יחד למעלית . 
השליח ירד בקומה השלישית ואלעד המשיך לעלות לפנטהאוז . 
הוא השתהה מעט לפני דלת העץ המעוצבת בטרם לחץ על הפעמון , חוכך בדעתו פעם נוספת אם זהו אכן הצעד הראוי . 
לבטיו נקטעו כשהבחין באור מהבהב בלוח המתגים של המעלית . 
היתקלות במבקר נוסף לפני הדלת הנעולה , אמר לעצמו , עלולה להיות מביכה מאוד . 
הוא מיהר לצלצל ועוד לפני שנפתחה הדלת ראה בהקלה שהמעלית נעצרה שתי קומות מתחתיו . 
אישה רזה , גבוהת קומה , בעלת תווי פנים חדים , ניצבה מולו בפתח . 
היא לא הייתה זרה לאלעד . 
הוא ראה אותה לצדו של השר באירועים שונים ובאחת ההזדמנויות גם לחץ את ידה בחטף . 
אלמוג היה גרוש שנים רבות , ידע אלעד , והחליף בנות - זוג בתדירות גבוהה . 
רינה נוימן הייתה אחת מהן . 
האישה נעצה את מבטה בדרגות הניצב על כותפותיו . 
הבעת פניה העידה שהיא מזהה אותו . 
" עד כמה שידוע לי שמעון לא מחכה לאורח , " פסקה עוד לפני שהספיק לפתוח את פיו וחסמה בגופה את המעבר . 
" הוא לא מחכה לי , " השיב אלעד , " אבל העניין דחוף מאוד . 
אני בטוח שיסכים לראות אותי . 
" הוא לא מרגיש טוב ... " 
" תגידי לו בבקשה שאני מבקש לראות אותו בדחיפות . 
" תוכל לומר לי לפחות במה מדובר ? " 
" זה משהו אישי מאוד . 
תאמיני לי שאילו חשבתי שזה יכול לחכות , לא הייתי מטריד אותו עכשיו . 
האישה נעצה בו מבט קר . 
" בסדר , תמתין בבקשה . 
אני אלך לשאול אותו . 
היא חזרה כעבור דקה . 
" אתה יכול להיכנס אליו , " הודיעה , " הוא מחכה לך בחדר העבודה . 
הדלת השנייה משמאל . 
חדר העבודה היה מרווח ומהודר . 
רצפת השיש הייתה מכוסה בשטיח פרסי . 
כונניות ספרים עמוסות , עשויות מעץ משובח , תפסו שני קירות . 
על שני הקירות הנותרים היו תלויות תמונות שמן של ציירים ישראלים . 
אלעד זיהה שתיים מהן – האחת של זריצקי והאחרת של ראובן . 
על שולחן הכתיבה המעוצב וגדול המידות , שהיה נקי מניירות , הייתה מונחת רק קופסת ממחטות נייר . 
אלמוג קם מכיסאו והחווה בידו לעבר פינת הישיבה שבה ניצבו שתי כורסאות כבדות מעור כהה . 
הוא לבש מכנסי ג'ינס ואפודה עבה , ופניו היו מכוסות בזיפי זקן בן יומיים - שלושה . 
אלעד התיישב באחת הכורסאות . 
אלמוג נותר עומד . 
" יש לך כנראה סיבה טובה מאוד להתפרץ לביתי , בוודאי בלי אישור של המפכ " ל , " אמר בקול מאנפף . 
" אני חושב שתסכים איתי מיד שלא הייתי צריך לערב את אשרוב בביקור הזה , ובוודאי לא במצבו הנוכחי , " השיב אלעד . 
" אם זה בעניין ההסתבכות האחרונה שלך , הגעת לכתובת הלא נכונה , " הגיב השר בקוצר - רוח מופגן , " לשם כך קיימת מח"ש . 
אילו שיתפת פעולה איתם , כל הסיפור היה כבר מאחוריך . 
אבל אתה , עם העקשנות המטופשת שלך , הורס לעצמך את כל הקריירה . 
" עזוב את ההסתבכות שלי , " אמר אלעד בטון מאופק , " באתי לדבר איתך על ההסתבכות שלך . 
הוא ביטא בהדגשה את המילה האחרונה . 
" עכשיו אתה כבר באמת יורד מהפסים , " הרים אלמוג את קולו , " השיחה הזאת הגיעה לסיומה . 
הוא פסע לעבר הדלת ופתח אותה . 
" אתה טועה מאוד , " השיב אלעד , מתאמץ לשמור על קור - רוח , " השיחה הזאת רק מתחילה עכשיו . 
" ניצב אלעד , אתה עובר כל גבול , " התרתח אלמוג , " אני דורש שתעזוב את ביתי מיד ! " 
" לא לפני שתשמע מה שיש לי לומר לך . 
" איך אתה מעז ... " הרים השר את קולו . 
" תיכף תבין . 
אתה ודאי זוכר את הפגישה בעניין התיק של הפשרת הקרקעות . 
" אני זוכר היטב את האיוולת הזאת . 
ובכן , גילית משהו חדש ומרתק בתיק הזה ? " אנפף אלמוג באיבה גלויה . 
" לא , אבל גיליתי משהו חדש ומרתק בתיק אחר שהתעקשתי , למרות התנגדותך , לפתוח ולחקור . 
אלעד נעץ מבט נוקב בעיניו של אלמוג . 
" אני מדבר על התיק של תאונת הפגע וברח בגבעתיים . 
אלמוג כיסה את פניו בשתי ידיו , וכשהסיר אותן , פניו היו חיוורות כסיד . 
הוא ניגש לאיטו לכורסה מול אלעד וקרס לתוכה . 
" אתה , אדוני השר לביטחון פנים , גרמת לתאונה הנוראה הזאת . 
שלח אלעד אצבע מאשימה לנוכח פניו המכורכמים של אלמוג , " הרגת שתי נשים ולא טרחת אפילו לעצור לרגע כדי לראות אם אפשר להגיש עזרה . 
חמש שנים התחמקת מלתת את הדין ... " 
" די , די ... " מלמל אלמוג . 
" די ? 
מה פירוש די ? " הטיח אלעד בכעס . 
" די . 
הגיע הזמן לגמור עם הסיפור הזה . 
לחש אלמוג כמי שמשלים עם גורלו . 
אלעד הביט בסלידה באיש שישב מולו , שקוע בכורסה הגדולה , כתפיו שחוחות . 
הוא לא דמה לשר היהיר שרק לפני כמה דקות שפע עדיין ביטחון עצמי כה רב . 
" לגמור עם הסיפור ? 
למה בדיוק אתה מתכוון ? 
לך יש עוד מה להגיד ? " שאל . 
" מה אתה מצפה שאומר ? " שאל אלמוג בקול כנוע . 
" אני סוחב את הסיוט הזה איתי כבר כמה שנים . 
הוא חוזר אליי יום - יום . 
אילו , לפחות , עצרתי כדי לנסות לעזור ... אבל לא , אני נמלטתי משם כמו כלב מפוחד . 
פסיכיאטר היה אומר אולי שנתקפתי בהלם ואיבדתי את השליטה על עצמי . 
אבל אני לא מחפש תירוצים , גם לא נסיבות מקלות . 
לא פעם החלטתי להודות באשמה , אבל ברגע האחרון תמיד השתפנתי . 
כשקראתי בעיתון שאחת הנשים שנהרגו בתאונה הייתה אלמנה , רציתי לתמוך בעילום שם בשלושת היתומים שהשאירה . 
הצלחתי לברר את מספר חשבון הבנק שלהם והתכוונתי להפקיד בו חלק ממענק הפרישה שלי מהמשטרה . 
כבר הכנתי את הכסף , אבל חששתי שיגלו את זהותי ויבינו מה עומד מאחורי התרומה הזאת . 
ניסיונו הנואש של השר לזכות בשמץ של הבנה לא נגע ללבו של אלעד . 
" ואותי הפכת לשעיר לעזאזל , בגלל הפחד שלך להיחשף , " אמר בטון מאשים . 
" עשית כל מה שיכולת להרחיק אותי מהתיק הזה . 
לכן התנגדת למדיניות שלי לחדש את החקירה בתיקים ישנים , ' אלטע זאכען ' בלשונך . 
פחדת , והייתה לך סיבה טובה מאוד לפחד , ממה שהגדרת ' השיגעון של אלעד' לא לתת לתיקי חקירה בלתי מפוענחים להיקבר סתם כך . 
לכן גם סירבת למנות אותי למפכ " ל . 
" לא , זאת לא הייתה הסיבה האמיתית ... " אלמוג השתתק לפתע . 
ניכר היה כי הוא מבקש לומר עוד משהו , אך מתקשה להוציא את המילים מפיו . 
הוא נשם נשימה עמוקה ואמר : " הסיבה האמיתית קשה הרבה יותר . 
בערך שעה אחרי שברדיו שודרה הידיעה על מותו של שמיר התקשר מישהו לטלפון הסלולרי שלי ודרש ממני בצורה חצופה לא למנות אותך למפכ"ל הבא . 
הגבתי כמובן בחריפות . 
וכמעט כבר ניתקתי את השיחה כששמעתי אותו מאיים במלים מפורשות : ' אנחנו יודעים על התאונה שלך . 
אם תיתן את המינוי לאלעד – נגלה את הסיפור ' . 
אלו היו המילים המדויקות שלו . 
הייתה לו דרישה נוספת : למסור את התפקיד למפקד מחוז המרכז , מנשה חסון . 
אלעד לא התקשה להבין את הסיבה לדרישה הזאת . 
חסון היה קצין אפור , פשרן מטבעו , שכל שאיפתו הייתה להחזיק מעמד עד לפרישתו לגמלאות . 
עיקר כוחו היה בהשכנת שלום – בדרך כלל מדומה – בין משפחות פשע יריבות , מה שלא הפריע להן להמשיך לפעול ולהיאבק זו בזו מתחת לפני השטח . 
אלעד גם שיער מי סיפק לסחטנים את המידע על התאונה של אלמוג . 
הוא יכול היה לחשוב רק על אדם אחד – פחח הרכב מלוד . 
אבל הוא לא הצליח להבין איך ידע הפחח על תוצאותיה הקשות כל - כך של אותה תאונה . 
אלמוג בוודאי לא סיפר לו על כך . 
" הייתי צריך כמובן להודיע מיד למפכ"ל על ניסיון הסחיטה , " המשיך אלמוג בקול רפה , " אבל שוב לא העזתי . 
אני מכיר את אשרוב לא מהיום וידעתי שהוא יפנה מיד לפרקליטות ואני אעמוד לדין . 
אתה אולי לא תאמין לי , אבל חששתי מהבושה יותר מאשר מהעונש הצפוי . 
הייתי אובד עצות . 
כל מה שרציתי היה להרוויח מעט זמן . 
ביקשתי ארכה של כמה שבועות – וקיבלתי אותה . 
אלעד האזין לווידויו של השר , ובו - בזמן התווה לעצמו את המהלכים הבאים . 
" אני מוכן להגיש מיד את התפטרותי . 
אסביר שזה מטעמי בריאות , " הציע אלמוג בקול רועד , " זה ישמוט את הקרקע מתחת לרגליהם של הסחטנים ויפתח בפניך את הדרך למפכ " לות . 
אלעד הניד את ראשו . 
" אתה לא תצליח לקנות אותי , " הבהיר בתוקף , " אין לי גם שום עניין להושיט לך גלגל הצלה . 
מבחינתי , אתה כבר סוס מת . 
אבל ההתפטרות שלך עכשיו רק תקשה ללכוד את הסחטנים – וזה הדבר היחיד שמעניין אותי בשלב זה . 
" ומה אני אמור לעשות עכשיו ? " שאל אלמוג , תולה באלעד מבט של תחינה . 
" להתנהג כרגיל ולתת לי לנהל את העניינים בימים הקרובים . 
אלמוג הנהן לאות הסכמה . 
אלעד קם ממקומו . 
השר רכן לעברו והושיט לו את ידו , אך הוא התעלם ממנה . 
" הפעם , אדוני השר , תיאלץ לסמוך עליי , " אמר בחיוך לגלגני , " גסטון יישאר , לשם שינוי , מחוץ לתמונה . 
50 
אלעד גיבש תוכנית ללכידת הסחטנים האלמונים , אבל נותרה בעיה קשה אחת בדרך ליישומה : אחרי שהוחזר לבאר - שבע , שוב לא הייתה לו דריסת רגל במחוז תל - אביב וכל פעילות שלו במחוז הזה תהיה חריגה בוטה מסמכותו . 
הוא זקוק אפוא לשותף נאמן ושומר סוד , שיוכל לסמוך עליו בעיניים עצומות . 
האדם המתאים היחיד שעלה בדעתו היה סגן - ניצב עמי גולן . 
הוא הזמין אותו לפגישה בבית - קפה קטן בשדרות רוטשילד . 
כשהתיישבו , העיף אלעד מבט מסביב לוודא שאיש אינו מאזין להם ואמר : " לפני כל דבר אחר , מה שתשמע ממני עכשיו הוא לידיעתך בלבד . 
הוא סיפר לו על פגישתו עם השר , שטח בפניו את פרטי התוכנית שהגה וביקש לשמוע את חוות - דעתו . 
" רעיון מבריק , " התפעל גולן בעודו מנקר במזלג בפירורי העוגה בצלחתו , " אבל אני חושש ששכחת דבר אחד : אתה לא יכול לפעול במחוז תל - אביב . 
" אבל אתה יכול , " ירה אלעד . 
" זה לא פשוט כל - כך ... " גמגם גולן , " אני לא יכול ליזום מבצע מהסוג הזה על דעת עצמי . 
התשובה הייתה מוכנה במוחו של אלעד . 
" אתה יכול , עמי . 
אתה עדיין מנהל את החקירה בעניין מותו של בנצי . 
ניסיון הסחיטה קשור , לפי כל הסימנים , בפרשה הזאת . 
לכן , חובתך לחקור גם את העניין הזה . 
חיוך ספקני עלה על פניו של גולן . 
" טוב , גם אם זה לא בדיוק כך , " אמר אלעד , " לפחות יהיה לך תירוץ לא רע . 
גולן החליק את הכיפה על ראשו . 
" בסדר , אני איתך , " אמר לאחר התלבטות קצרה . 
" החל מעכשיו , " פתח אלעד בהסבר , " כל השיחות שיגיעו אל הסלולרי של אלמוג יעברו דרך הסלולרי הפרטי שלך . 
אל תדאג , זה מתואם עם השר . 
כשמישהו לא מזוהה יצלצל , תענה ותשאל מי מדבר . 
אם יתברר לך שזה לא קשור בעניין שלנו , תעביר את השיחה לאלמוג . 
אבל אם יתברר שזהו הסחטן , פשוט תשחק את השר . 
" אתה לא חושב שעצם הדרישה שלי לדעת מי מדבר עלולה לעורר את החשד של הסחטן ? " 
" אני מניח שלא , " הרגיע אותו אלעד , " כשמגיעה שיחה ממספר לא מזוהה , מקובל מאוד לשאול מי זה לפני שבכלל מתחילים לדבר , לא ? 
גם אני עושה את זה . 
בקיצור , כשיתקשר הסחטן , ואני מאמין שזה יקרה בקרוב מאוד , אל תדחה על הסף שום דרישה שלו , גם אם תיראה לך אבסורדית לחלוטין . 
איך שלא יהיה , תנסה להרוויח כמה שיותר זמן , כדי שנספיק להתארגן כראוי . 
גולן נראה עדיין מוטרד . 
" משהו לא בסדר ? " תמה אלעד . 
" עד כמה שאני זוכר , הקולות של אלמוג ושלי לא דומים בכלל . 
אני גם שחקן גרוע . 
אתה באמת מאמין שהם לא יגלו מיד את הזיוף ? " 
" שזאת תהיה הבעיה הכי קשה שלנו . 
חוץ מזה , אל תשכח שאתה ואלמוג פחות או יותר באותו גובה . 
גם מבנה הגוף שלכם דומה . 
" מה זה שייך לעניין ? " 
" לזה עוד נגיע , " זרק אלעד . 
למחרת בבוקר הפנה אלעד את תשומת - לבו של גולן לידיעה במעריב על " חשדות מעורפלים נגד מפקד המחוז הדרומי " . 
גולן העיף מבט בכותרת ובפתיח . 
" די , נמאס . 
רטן . 
" כל יום אותו דבר . 
סתם טוחנים מים . 
" קרא עד הסוף , " ביקש אלעד . 
עיניו של גולן ריחפו על פני שורות הדפוס . 
הוא לא הבין למה דרבן אותו אלעד להמשיך לקרוא , עד שהגיע לפסקת הסיום : " השר לביטחון פנים , ד"ר שמעון אלמוג , ביטל ברגע האחרון ריאיון טלוויזיוני עמו בפרשת ניצב אלעד . 
מלשכתו נמסר כי הסיבה לכך היא דלקת במיתרי הקול . 
השניים חייכו זה לזה בהנאה . 
" כל מה שאתה צריך לעשות , " אמר אלעד , " זה לדבר בקול צרוד . 
* * * 
שיחת הטלפון המיוחלת הגיעה כעבור יומיים בשעת ערב מאוחרת . 
מאז הפגישה עם אלעד , גולן האזין שעות ארוכות לראיונות מוקלטים עם אלמוג שהשיג בארכיון של שידורי ישראל , כדי לנסות לסגל לעצמו בשעת הצורך את אופן הדיבור שלו . 
הוא שם לב שהשר מושך הברות מסוימות , עושה הפסקות קצובות מדי כמה משפטים ומרבה למלמל " הממ ... " 
" דוקטור אלמוג , אני מקווה שאני לא מפריע , " נשמע קול גברי עמוק מעברו השני של הקו , מלווה בצחקוק עצבני , " קראתי בעיתון שאתה חולה , משהו בגרון אם אני לא טועה . 
גולן הפעיל את מכשיר ההקלטה הזעיר שהוצמד לטלפון שלו , כחכח בגרונו ואמר : " הממ ... זה בסדר . 
" אז מה החלטת ? " 
" זה לא פשוט ... אני זקוק לעוד כמה ימים ... " 
" דוקטור אלמוג , אתה משחק באש ! " 
" אני מנסה למצוא דרך ... " 
" אל תשחק איתי , " קטע אותו הקול העלום בקוצר - רוח , " עד עכשיו התחשבנו בך , אבל גם לסבלנות שלנו יש גבול . 
" יהיה בסדר ... אני מבטיח ... " 
" אתה יודע מה אתה יכול לעשות עם ההבטחות שלך . 
" הממ ... תאמין לי אני מחפש דרך ... " 
" דוקטור אלמוג , חבל על בן - אדם כמוך , " האלמוני דיבר עתה בטון סרקסטי , " כזה אינטליגנטי , אקדמאי , יושב בממשלה . 
תחשוב מה יגידו כולם כשישמעו על ההסתבכות שלך בתאונה . 
הכול יילך לעזאזל במכה אחת . 
אני במקומך הייתי יודע מה לעשות . 
גולן , שנזכר כי הוא אמור לסבול מדלקת במיתרי הקול , פלט שיעול ממושך . 
" מה בדיוק אני צריך לעשות עכשיו ? " שאל בקול צרוד . 
האלמוני נשמע כעוס . 
" אל תעשה את עצמך , דוקטור . 
אתה יודע טוב מאוד מה לעשות . 
אבל כדי שלא תגיד אחר כך שלא הבנת בדיוק , אני אחזור על זה עוד פעם , " הוא דיבר עתה באיטיות , כמעט בקצב הכתבה , " אתה תכתוב לראש הממשלה שאתה מציע למנות את ניצב מנשה חסון למפכ"ל הבא ומבקש שהממשלה תאשר את המינוי . 
" הממ ... בסדר ... " 
" ה ' בסדר ' שלך לא מספיק לנו . 
אנחנו צריכים משהו ביד . 
" למה אתה מתכוון ? " השתעל שוב . 
" אתה תכין מכתב כזה לראש הממשלה , אבל לא תחתום עליו בינתיים . 
אני אקבל את המכתב הזה ממך , ואתה תחתום עליו מול העיניים שלי . 
ושלא יהיה לך ספק , אנחנו נצלם אותך חותם . 
ככה לא תוכל להגיד אחר כך שזייפו את החתימה שלך . 
המכתב הזה יישאר בינתיים אצלנו . 
אם תוך שבוע לא תשלח מכתב זהה לראש הממשלה , אנחנו נדאג לכך שהמכתב שלך יגיע אליו , ובדרך בעיתונים ובטלוויזיה . 
אני בטוח שכל הערוצים ישמחו להראות איך אתה חותם עליו . 
חיוך רחב התפשט על פניו של גולן . 
מאז תחילת השיחה חיפש ללא הצלחה דרך למשוך את הסחטן האלמוני לפגישה פנים אל פנים . 
עתה , במפתיע , נעשתה מלאכתו בידי אחרים . 
אבל הוא ידע שעליו להיזהר מלהישמע להוט מדי . 
" תראה ... " גמגם , " אתם דורשים ממני משהו קשה מאוד ... " 
האלמוני פרץ בצחוק . 
" מי אמר שהחיים קלים ? 
אם אתה לא יכול או לא רוצה לעשות את מה שאנחנו מציעים לך – תגיד לי עכשיו , ויותר לא תשמע ממני . 
אבל אל תתפלא אם מחרתיים תקרא בכל העיתונים על התאונה שלך . 
יש לנו גם צילום של הסובארו הדפוקה עם התאריך של אז . 
" חכה בבקשה , " גולן שיווה לקולו נימה של תחינה , " אתם תקבלו את המכתב , אבל איך נעשה את זה ? " 
" טוב , סוף - סוף אתה מדבר לעניין . 
שמעת על גבעת נפוליאון ? " 
גולן ידע מיד למה הכוונה . 
הגבעה התלולה שוכנת בשולי שיכון ותיקים ברמת - גן , סמוך לירקון . 
בצעירותו טיפס עליה לא פעם עם חבריו מ " בני עקיבא " . 
אז עדיין הגדירו אותה כ " הר " . 
הוא זכר שהמדריך סיפר להם שחייליו של נפוליאון הקימו את התל הזה כדי לפאר את שמו , והדבר נעשה בצורה מקורית : הם מילאו את כובעיהם באדמה וכולם שפכו את התכולה במקום אחד . 
הם לא האמינו כל - כך למדריך , אבל זו הייתה אגדה יפה . 
" הלו , נרדמת בשמירה ? " האיץ בו קולו חסר הסבלנות של האלמוני . 
" כן , אני יודע איפה זה . 
" יפה , אז ניפגש שם מחר בשעה אחת - עשרה בלילה . 
" למה דווקא שם ? " 
" בלי להיכנס לפרטים , שם אנחנו שולטים על השטח . 
גולן חיפש תירוץ לדחות את מועד הפגישה ככל שניתן כדי להיערך לקראתה כראוי . 
" אני עדיין לא מרגיש כל - כך טוב , " אמר והשתעל בתוך כך , " אולי אפשר לדחות את זה בכמה ימים . 
" לא , אנחנו לא יכולים לחכות יותר , " הוא דיבר בטון החלטי , " המפכ"ל יכול להתפגר כבר מחר ואנחנו צריכים להיות בטוחים שלא תעבוד עלינו . 
" טוב , אם אין ברירה ... " 
" אז תזכור : מחר בלילה , באחת - עשרה אפס - אפס בדיוק . 
ועכשיו תקשיב לי טוב : תיקח את המכונית של החברה שלך ותיסע לבד , בלי שום ליווי . 
תעצור באחד הרחובות מול הגבעה ותלך משם ברגל . 
כשתגיע לגבעה , תראה שביל . 
קח אותו ולך עם הגדר של הסברס עד הסוף . 
חכה לי שם . 
אני אגיע אחריך , אבל רק אם אני אהיה בטוח שלא ניסית להתחכם . 
" איך אני יכול להיות בטוח שתעזבו אותי במנוחה אחרי שתקבלו ממני את המכתב החתום ? " 
מהטלפון הסלולרי בקע צחוק מתגלגל . 
" אולי אתה רוצה שניתן לך ערבות בנקאית ? 
אין לך ברירה , אתה צריך להסתפק במילה שלנו . 
עם חסון בתור מפכ"ל כבר נסתדר בלעדיך . 
קו הטלפון נדם בעוד גולן מתלבט כיצד לסיים את השיחה מבלי לעורר חשד . 
51 
גולן הציע להציב מארב בגבעת נפוליאון . 
" אני יכול לדבר עם מפקד הימ"מ ולבקש ממנו שניים - שלושה אנשים . 
יש לי קשר מצוין איתו . 
הוא לא ישאל יותר מדי שאלות . 
לכל היותר , אגיד לו במילים כלליות שאנחנו רוצים לסכל ניסיון סחיטה . 
אלעד דחה את ההצעה על הסף . 
" למה לך להסתבך בחצאי אמיתות ? 
חוץ מזה , אתה שוכח שיש לנו כאן עסק עם מקצוענים , " אמר , " אני בטוח שהם כבר צופים אל הגבעה ואם יבחינו בתנועה חשודה הם פשוט לא יגיעו לפגישה . 
גולן , שנזכר כי המטלפן האלמוני דיבר על " שליטה בשטח " , נאלץ להסכים איתו . 
" כמה שאני יותר חושב על כך , " אמר , " אני לא מצליח להבין את הראש שלהם . 
הרי את כל הסיפור הזה אפשר לגמור בשתיים - שלוש שיחות טלפון . 
העניין הזה עם הצילום נראה לי פרוורטי . 
כל מה שהם צריכים זה החתימה שלו על המכתב . 
אלמוג לא היה מעז לטעון שזה מזויף . 
" כמו שאתה בעצמך אמרת , זה עניין פרוורטי , " ענה לו אלעד , " כנראה שהשתן עלה להם לראש והם רוצים הפקה גרנדיוזית . 
" אין צורך להילחץ , " המשיך אלעד , " לדעתי , אנחנו לא לוקחים על עצמנו סיכון גדול . 
הם לא יעזו לפגוע בשר גם אם התוכנית שלהם תשתבש ברגע האחרון . 
אני מוכן אפילו להתערב איתך שהם לא יהיו חמושים . 
החבר'ה האלה יותר מדי בטוחים בעצמם . 
אבל , ליתר ביטחון , כדאי שתיקח איתך אקדח טעון . 
הפגישה ביניהם נערכה בשעת בוקר מוקדמת בדירתו של גולן , שלא עצם עין כל הלילה . 
אלעד , על אף שהיה אחוז התרגשות , לא התקשה להירדם לאחר ששמע את פרטי השיחה עם הסחטן העלום . 
לראשונה מאז הועלו החשדות נגדו הייתה לו תחושה ברורה כי הפרק הקודר הזה בחייו עומד בפני סיום . 
כשהגיע לדירתו של גולן בשיכון בבלי בצפון תל - אביב , עדיין לא שב בעל - הבית מתפילת שחרית בבית - הכנסת . 
אשתו , שידעה מראש על בואו של מפקד המחוז הדרומי , השכימה לקום והכינה לו ארוחת בוקר מלאה . 
אלעד , שהורגל להסתפק בספל קפה , נאלץ לאכול סלט ירקות , חביתה משתי ביצים ושלוש פרוסות טוסט מרוחות בחמאה . 
" אז מה עוד נשאר לנו לעשות ? " שאל גולן לאחר שסיכמו את פרטי התוכנית . 
" להתפלל לחסדי שמים , " גיחך אלעד , " לך יש שם קשרים יותר טובים משלי . 
" כבר עשיתי את זה בבוקר בבית - הכנסת , " השיב גולן בחיוך רחב . 
בצהריים זימן גולן לחדרו את אחת השוטרות הכפופות לו , אם לשני ילדים קטנים , המתגוררת ברמת - גן . 
" את מכירה את גבעת נפוליאון ? " שאל אותה . 
" כן , זה לא רחוק מהבית שלי , " השיבה מופתעת , " לפעמים אנחנו מטיילים שם בשבתות . 
" אז סעי הביתה , תלבשי בגדים אזרחיים וקחי את הילדים לטיול שם . 
היא תלתה בו מבט תוהה . 
" למה את מחכה ? " חייך אליה גולן , " נגיד שאני נותן לך בונוס יום חופשה . 
מזג - האוויר השתפר סוף - סוף . 
חבל לא לנצל את זה . 
השוטרת הנבוכה מלמלה מילות תודה . 
היא הבינה שאין זה הזמן והמקום לשאול שאלות מיותרות , ופנתה לצאת . 
" רק עוד משהו קטן , " עצר בעדה גולן כשכבר עמדה בדלת , " אני מציע שתטיילי לאורך גדר הצברים . 
הנוף שם יפה במיוחד . 
אם תראי משהו יוצא דופן בסביבה , התקשרי אליי . 
" למה בדיוק אתה מתכוון ? " שאלה השוטרת . 
" אני סומך על כושר ההבחנה שלך , " השיב . 
" והנה , תכניסי את המספר שלי לנייד שלך . 
הוא רשם את מספר הטלפון הסלולרי שלו על פיסת נייר ונתן לה אותה , " וכמובן תשמידי את הפתק הזה . 
השוטרת , שעבדה במחיצתו של גולן כבר שנים אחדות , ידעה שאין טעם להציג לו שאלות הבהרה נוספות , ושעליה להחליט בעצמה מה זה " משהו יוצא דופן " הראוי לדיווח . 
* * * 
כשעה לפני מועד הפגישה הגיחה מכונית ממרתף החניה בביתו של אלמוג ברמת - אביב ג' ועשתה את דרכה לעבר רמת - גן . 
הנהג , שישב בה לבדו , לפת את ההגה בידיים עצבניות ושלח מבטים תכופים במראה הקטנה מולו , לוודא שאין עוקבים אחריו . 
כשהגיע לקצה שיכון ותיקים , הוא החנה את המכונית במקום גלוי בצד הכביש הנושק לגבעת נפוליאון . 
הוא פסע לעבר הגבעה והחל עושה את דרכו בשביל המוליך מעלה , לאורו הקלוש של הירח שהציץ מבעד לקרעי העננים הכבדים . 
היה קר ורוח צוננת היכתה בפניו . 
הוא רכס את מעיל העור שלו וזקף את צווארונו . 
הירח צץ ונעלם חליפות . 
רגלו ניגפה באבן והוא הצליח בקושי לשמור על שיווי משקלו . 
עיניו תרו אחר משוכת הצברים שעליה דיבר המטלפן האלמוני . 
סבך עבות של שיחים חסם את שדה - הראייה , והוא נשם לרווחה כשהבחין בה לבסוף . 
הוא גישש את דרכו במעלה הגבעה וכשהגיע קצר - נשימה לפסגה תפס מחסה מאחורי שיח מגודל , מעיף מבט לעבר חלונות הבתים שמתחתיו . 
הוא ראה מרחוק דמויות יושבות מול מקלטי טלוויזיה , שרויות בעצלות שנסכו עליהן מערכות ההסקה , והתקנא בהן . 
הקור גבר והשקט רבץ על הגבעה כענן סמיך . 
עוד דקה ועוד אחת . 
הוא נדרך כשהבחין במכונית מתקרבת לאיטה על הכביש למרגלות הגבעה . 
היא עצרה מאחורי מכוניתו של אלמוג , פנסיה כבו , דלת נטרקה , ודמות כהה יצאה ממנה והחלה לטפס בשביל העולה אל הגבעה . 
רשרוש של צעדים מהירים , אבן מידרדרת . 
הוא חיכה בקוצר - רוח שהאלמוני יתקרב אליו . 
האיש הגיע מתנשף אל הפסגה . 
בעודו מתבונן סביבו , הבליחה לפתע מתוך העלטה אלומת אור חדה וסנוורה אותו . 
הוא כרע ארצה מוכה תדהמה וסוכך בידו על עיניו . 
רגליו הסתבכו בענפיו של שיח דוקרני והוא פלט קללה עסיסית . 
האיש במעיל העור הגיח ממקום המחבוא שלו מאחורי השיח , אוחז בפנס הדולק . 
הוא זיהה מיד את הדמות שהתרוממה בכבדות מהקרקע , אוחזת בידה מצלמת וידיאו . 
" אכלת אותה , " סינן בעל הפנס . 
אמסלם לא זיהה את קולו של הדובר אליו , אבל הבין מיד שאין זה השר לביטחון פנים . 
קרן האור החזקה , שכוונה היישר אל פניו , הוסיפה לסנוור אותו , כך שלא יכול היה לראות את פניו של האיש שהתייצב מולו בחושך . 
" מי אתה ? " שאל אסמלם במבוכה . 
" סגן - ניצב עמי גולן , " באה התשובה בקול מדוד , " ואני מבין שיש לי הכבוד לפגוש את שלום אמסלם . 
בלילה הקודם , כשנדדה שנתו של גולן , הוא תהה אם יפגוש על גבעת נפוליאון את אחד הטיפוסים המוכרים מצמרת עולם הפשע . 
הוא העביר במוחו שורה של שמות . 
אמסלם לא נכלל בהם משום - מה . 
עכשיו , בהבזק מהיר של מחשבה , התפלא על כך . 
בתקופה האחרונה עלה שמו יותר מפעם אחת בדיוני הצח"ם שלו . 
" אני רואה שצורן העלה אותך בדרגה , " לגלג גולן , " אחרי הטיפול בניצב שמיר התחלת להתעסק עם השר . 
הזכרת שמו של צורן הקפיצה את אמסלם . 
עד לרגע זה האמין שהמשטרה אינה יודעת כי הוא יד ימינו של ברוך צורן , בוס קשוח של אחת ממשפחות הפשע הגדולות בישראל . 
אמסלם התעשת בתוך שניות אחדות . 
" אל תשמח כל - כך , " איים , " אנחנו שולטים לגמרי במצב . 
חשבת שתוכל להציל את השר ? 
תשכח מזה ! 
השר החכם שלך לא בא הנה . 
לכן מחר בבוקר כל המדינה כבר תדע על ההסתבכות שלו ומחרתיים יהיה כתב - אישום . 
" הממ ... " מלמל גולן בהיסח - הדעת לאחר שכבר התרגל להתחזות לשר . 
" איך לא קלטתי את זה ? " אמסלם הלם בכף - ידו על מצחו , " אתה הארטיסט ששיחק לי את השר בטלפון . 
" זאת לא הפאשלה היחידה שלך , " אמר גולן בטון עוקצני , " את העיקר לא הבאתם בחשבון : כשראש הממשלה יגיע בבוקר ללשכה שלו , הוא ימצא על השולחן מכתב התפטרות של אלמוג . 
אז מה תעשו עכשיו ? 
תחכו עד שימונה שר חדש ואחר כך תחפשו כתם שחור גם בעבר שלו ? " 
" אנחנו עדיין יכולים לפרסם את הסיפור , " נופף אמסלם את אגרופו , " זה יעשה לכם אי - נעימות גדולה . 
גם בלי זה כולם חושבים שאתם מושחתים . 
אחרי שאנחנו נטפל בשר שלכם , יגידו שהדג מסריח מהראש . 
זה בדיוק מה שחסר עכשיו למשטרת ישראל . 
הרוח שהלכה והתחזקה חדרה מבעד למעיל העור של גולן . 
הוא תחב את הידיים בכיסי מכנסיו , רועד מקור . 
" אל תשלה את עצמך , " אמר , " אתם יכולים ללכלך על אלמוג עד להודעה חדשה , אבל הוא כבר לא יהיה שר ואתם לא תקבלו את המפכ"ל שאתם רוצים . 
אמסלם שתק וחיכך את כפות ידיו הקפואות זו בזו . 
" אתה , לעומת זאת , הסתבכת כהוגן , " המשיך גולן , " הקלטתי את שיחת הטלפון שלנו . 
אתה , עם כל הניסיון שלך , היית מאוד לא זהיר . 
חשבת כנראה שהשר כבר נמצא בידיים שלכם . 
עם הטייפ לא תהיה לפרקליטות שום בעיה להגיש נגדך כתב - אישום על ניסיון סחיטה תחת איומים . 
כשהנסחט הוא שר בממשלת ישראל , אתה תשב הרבה שנים בפנים . 
" אבל דיברתי איתך , לא עם השר ... " הפטיר אמסלם . 
" מה זה משנה ? 
האיומים שלך היו מכוונים לשר . 
גולן שילב את זרועותיו על חזהו בתחושת ניצחון . 
מעכשיו , ידע בוודאות , הוא יוכל להכתיב את כללי המשחק . 
אבל לפני כן , אמר לעצמו , נשפד אותו לאט - לאט על אש קטנה . 
" עוד לא גמרתי , " פנה אל אמסלם , " אפשר להגיש נגדך כתב - אישום נוסף , חמור הרבה יותר . 
" אפשר לדעת למה בדיוק אתה מתכוון ? " התריס אמסלם . 
" גרימת מוות על - ידי חבלה . 
זה במקרה הטוב , מבחינתך . 
אולי אפשר אפילו להאשים אותך ברצח של ניצב שמיר . 
" אז החרא הקטן הזה , שם - טוב , באמת פתח את הג'ורה שלו , " צעק ושוב נופף את אגרופו , " אבל הוא חתך את צינורית השמן רק אחרי התאונה . 
על קצה לשונו של גולן כבר עמדה השאלה המתבקשת , שכל - כך הטרידה אותו במהלך השבועות האחרונים : לשם מה בעצם עשיתם את זה ? 
אבל ברגע האחרון החליט לנצור אותה ולהמתין להזדמנות מתאימה יותר . 
לאחר שאמסלם ייאבד את שארית ביטחונו האישי , האמין , יהיה קל יותר לדובב אותו . 
אז גם יחפש מענה לשאלות רבות נוספות , הדרושות להשלמת הפסיפס המורכב הזה . 
גולן חייך בהנאה . 
" רק שני אנשים – אני ואתה – יודעים שזה היה אחרי התאונה . 
אבל לא צריך להיות נביא גדול בשביל לנחש למי יאמין בית - המשפט . 
" גם שם - טוב יודע ... " 
" אני חושב שנכון יותר לומר ידע , בלשון עבר . 
" אתה עושה לי פה שיעור בדקדוק ? " 
" אל תעשה מעצמך אידיוט , אמסלם . 
אתה יודע טוב מאוד למה אני מתכוון . 
שם - טוב נעלם ... " 
" אנחנו נוכל למצוא אותו , " נכנס אמסלם לדבריו . 
" אם תחפרו עמוק באדמה . 
ואתה גם בטח יודע איפה לחפור . 
לאורו הקלוש של הירח שצץ מבין העננים נדמה היה לו שהוא מתחיל להבחין במבט אובד בעיניו של אמסלם . 
" היה לכם עד - הגנה מצוין , " הטיח בו , " אבל אתם חיסלתם אותו במו ידיכם . 
" אתה לא יכול להוכיח שום דבר ! " הזדעק אמסלם . 
" עדיין לא . 
בינתיים אנחנו מסתפקים בניסיון הסחיטה שלך . 
גולן תחב את ידו לכיס מעילו והוציא מתוכו זוג אזיקים . 
אמסלם הושיט את ידיו לעברו , כמי שכבר השלים עם הצפוי לו . 
גולן כבל אותו והתחיל להוביל אותו במורד הגבעה , אבל לאחר שעברו כברת דרך קצרה עצר ואמר : " תשמע . 
יש לי הצעה בשבילך . 
הוא נשמע ספונטני , למרות שתכנן את המהלך הזה עם אלעד בקפידה רבה , " אנחנו נסגור את הקלטת בכספת תמורת התחייבות שלך לספק לנו שירותים . 
" איזה שירותים ? " שאל אמסלם מופתע . 
" כשנצטרך משהו , נפנה אליך . 
" אני לא מבין ... " 
" אתן לך דוגמה : הבוס שלך מייבא כבר כמה חודשים כמויות גדולות של כדורי אקסטזי , כנראה מהולנד . 
אני רוצה שתברר לנו מתי בדיוק יגיע המשלוח הבא ומי יבוא לקבל אותו . 
איך זה נראה לך , אמסלם ? " 
אמסלם נעץ את מבטו בקרקע . 
כל גופו רעד . 
" אתה לא משאיר לי הרבה ברירות , " אמר בקול חנוק , " אבל מה אני אגיד לצורן על הפגישה הזאת ? " 
" תגיד לו שהשר נלחץ עד כדי כך שהחליט להתפטר מיד . 
מחרתיים צורן כבר יקרא על זה בעיתון . 
אמסלם החריש . 
" אני מבין שהגענו להסכמה , " אמר גולן . 
אמסלם שתק . 
" אז מה אתה אומר ? " שאל גולן , והמשיך ללכת לאט , מוביל את אמסלם לכיוון הרכב . 
אמסלם נגרר אחריו , נעליו נתקלות באבנים , ואז עצר . 
" עשינו עסק , " אמר בשקט . 
" טוב , " אמר גולן , ופתח בנקישה את מנעול האזיקים , " רק אל תנסה לעבוד עלינו . 
אם תפסיק לשתף פעולה איתנו , נוציא את הקלטת מהכספת ונשתמש בה . 
אבל זאת לא תהיה הבעיה היחידה שלך . 
אנחנו גם נדאג לכך שצורן יידע מה עושה העוזר הנאמן שלו מאחורי הגב שלו . 
במקרה כזה , אני מסופק מאוד אם בכלל תזכה להגיע לבית - המשפט . 
אמסלם חש כאילו נמלים מתרוצצות על גופו . 
" אתה חייב לי עוד כמה הסברים , " אמר גולן , " אבל לא כאן , בקור הזה . 
תמשיך לרדת וחכה לי למטה , בהתחלת השביל . 
אמסלם הפנה לו עורף , ארשת של איבה מהולה בפחד נסוכה על פניו , והחל לרדת לאיטו בשביל התלול . 
לאחר שנבלעה דמותו בחשיכה , הסיר גולן את המיקרופון הזעיר שהיה מוצמד אל שולי הצווארון , חילץ אוזנייה מתוך האוזן והצית סיגריה , מחפה על המצית בכף - ידו מפני הרוח . 
52 
אלעד עקב במכשיר קשר אחר הדיאלוג המתמשך ומדי פעם שידר בקול נמוך הנחיות לגולן . 
הוא ישב לבדו במכונית בעלת לוחיות רישוי אזרחיות , בפנסים כבויים , למרגלות הגבעה השחורה . 
ניידת משטרה שערכה סיור לילי באזור , עצרה לידו . 
אחד השוטרים כיוון אליו פנס ונעץ בו מבט . 
הוא לא זיהה אותו . 
" הכול בסדר , אדוני ? " שאל . 
אלעד נד בראשו . 
" אין לך בית ? " הקשה השוטר השני ומבלי להמתין לתשובה האיץ בחברו להמשיך בנסיעה . 
אורותיה של הניידת המתרחקת חשפו את צלליתו של אמסלם , עושה את דרכו במורד הגבעה . 
אלעד עקב אחריו במבטו וכשדרכו רגליו על הכביש , פתח את דלת המכונית וקרא לעברו : " אמסלם , בוא הנה ! " 
" מי זה ? " שאל אמסלם בקול חד . 
" ניצב אלעד ממשטרת ישראל , " הדהדה התשובה . 
אלעד יצא מהמכונית . 
אמסלם נשאר נטוע במקומו , אחוז בהלה . 
" תיכנס למכונית ! " פקד אלעד . 
גופו של אמסלם התכסה בזיעה קרה על אף הקור העז . 
" לאן אתה רוצה לקחת אותי ? " ביקש לדעת . 
" את זה אחליט אחרי שתענה על השאלות שלנו , " אמר אלעד והחווה בידו לעבר גולן שהצטרף אליהם . 
שלושתם נכנסו למכונית . 
גולן תפס מקום ליד ההגה והדליק את האור הפנימי , אלעד ואמסלם התיישבו במושב האחורי . 
" תראה , אמסלם , " פתח אלעד , " עוד מעט כבר בוקר . 
אני צריך להיות בעוד כמה שעות בבאר - שבע , גם לסגן - ניצב גולן יש עבודה . 
אז בוא לא נבזבז זמן . 
אנחנו נשאל אותך כמה שאלות – ואתה תענה כמו בן - אדם . 
אמסלם ישב מכונס בתוך עצמו . 
גולן הוציא רשמקול מתא הכפפות ולחץ על מתג ההפעלה . 
" תגיד לי , איך בכלל נודע לצורן על התאונה של אלמוג ? " שאל אלעד . 
" מהערבי שתיקן את המכונית . 
" אתה מתכוון למוסה חסנא , המוסכניק מלוד , " התערב גולן . 
" כן , בדיוק , " אישר אמסלם . 
" אבל זה קרה לפני המון זמן . 
" צורן לא שוכח דברים כאלה . 
הוא אוסף אינפורמציה , שומר אותה בראש שלו ומשתמש בה כשמגיע הזמן . 
" אבל איך יכולתם לדעת שזאת הייתה התאונה ההיא בגבעתיים , שבה נהרגו שתי נשים ? " 
אמסלם לא השיב . 
" שכחת לדבר ? " דחק בו אלעד . 
" אתה רוצה לדעת את האמת ? 
עכשיו אני שומע את זה בפעם הראשונה ואני אפילו לא יודע על איזה תאונה בדיוק אתה מדבר . 
מה שידענו – הספיק לנו . 
היה ברור לנו שאלמוג הסתבך במשהו רציני ויש לו מה להסתיר , אחרת הוא לא היה סוחב את המכונית הדפוקה שלו עד לוד ומתנהג בצורה משונה כזאת . 
חיוך מריר עלה בזוויות פיו . 
" אם היינו יודעים את זה , היינו מלחיצים אותו עוד יותר . 
" נעבור לעניין הבא , " אמר אלעד בנימה עניינית , " בשביל מה שלחת את שם - טוב לחתוך את הצינורית במכונית של שמיר אחרי התאונה ? " 
אמסלם הביט בו ארוכות , כמתלבט בינו לבין עצמו . 
אחר כך נשם עמוקות ואמר : " בוא תשמע את כל הסיפור . 
עכשיו כבר לא אכפת לי שתדעו . 
גולן , במושב הקדמי , הרים את הרשמקול וקירב אותו לאמסלם . 
" תמשיך ! " הורה לו אלעד . 
" זה התחיל עוד הרבה קודם , כשרק שמענו על הסרטן של אשרוב . 
ידענו שאלמוג רוצה לתת את התפקיד לשמיר . 
שמיר היה אויב גדול שלנו . 
אם בתור מפקד מחוז תל - אביב הוא לא נתן לנו לנשום , אז יכולנו לתאר לעצמנו מה יקרה כשהוא יהיה מפכ"ל . 
ידענו שהוא לא סתם מדבר על ' מלחמה בפשע המאורגן ' , " נימה של לגלוג ליוותה את שלוש המילים האחרונות , " היו לו מספיק קבלות על זה . 
" הדברים מתחילים להסתדר לי בראש , " קטע אותו גולן . 
" כשראיתם שהעניין מתחיל להיות רציני , " אמר , " התחלתם לחפש אצלו משהו מלוכלך . 
מישהו סיפר לכם שהוא מתעסק עם איזו בלונדינית צעירה , ולא סתם אחת . 
הדיבורים היו על בת - הזוג של עבריין מהליגה הלאומית שיושב בבית - סוהר . 
הייתם בטוחים שהסיפור הזה , אם יתפרסם , יהרוס אותו . 
לכן החלטתם להשתמש בו , אבל הייתם זקוקים להוכחות . 
כאן הכנסתם לתמונה את רובי גבאי . 
ידעתם שיש לו בטן מלאה על שמיר שזרק אותו מהמשטרה בגלל שיתוף הפעולה שלו עם טיפוסים מפוקפקים כמוך , אמסלם . 
לכן הצעתם לו לעקוב אחרי שמיר , וכמו שאני מכיר אותו הוא לא עשה את זה בחינם . 
גולן הפסיק את שטף הדיבור ונעץ מבט באמסלם . 
" תרשה לי לנחש עוד משהו : המכתב האנונימי שהראה לנו גבאי לא היה בכלל אנונימי . 
הוא גם לא מצא אותו בתיבת הדואר שלו . 
אתם הכנתם את המכתב מראש למקרה שייתפס , כדי שלא יסבך אתכם . 
אני חייב להודות שלפחות בקטע הזה עשיתם עבודה טובה . 
אני , עם כל הניסיון שלי , קניתי את הסיפור . 
אמסלם האזין לדברים בפנים אטומות , כאילו העניין כולו אינו נוגע לו . 
" אני לא יודע אם שמיר באמת ניהל רומן כזה , וזה גם לא משנה עכשיו , " המשיך גולן , " אבל גבאי יצא מרוצה . 
הוא הצליח לצלם אותו עם חתיכה בלונדינית , במה שנראה לו כפגישה אינטימית . 
הוא רק לא ידע שזאת הייתה פגישת עבודה . 
" אתה רוצה לתקן משהו ? " שאל אלעד את אסמלם . 
אמסלם הניד את ראשו מצד אל צד . 
" אז תמשיך מכאן ! " הורה לו אלעד . 
אמסלם הסיט את מבטו אל החלון והחל לדבר בקול סדוק , כאילו אל עצמו : " הייתי אצל צורן כשהודיעו ברדיו על התאונה של שמיר . 
הוא היה מה - זה - מבסוט . 
' יש אלוהים ! 
' הוא צעק . 
מישהו עם קשרים טובים במשטרה שישב שם איתנו , אמר שאין על מה לשמוח . 
המפכ"ל הבא יהיה אלעד , והוא הרבה יותר גרוע בשבילנו . 
הבן - אדם ישר כמו סרגל , קשה כמו פלדה ומה שהכי מפריע – הוא לא עושה ויתורים . 
כשאצלו מתחילים לחקור משהו , הוא מתעקש ללכת עד הסוף , לפעמים אפילו עם הראש בקיר . 
הוא הגניב מבט אל אלעד , לבחון את תגובתו . 
אלעד לא הניד עפעף . 
" חיפשנו דרך איך להיפטר גם ממנו , זאת אומרת ממך , " המשיך אמסלם והשתתק לרגע . 
" זה לא היה חס וחלילה משהו אישי נגדך . 
פנה בהתרפסות אל אלעד , " רצינו רק להזיז אותך הצדה עד שימנו מפכ"ל חדש , נוח יותר בשבילנו . 
" אני עדיין לא מבין איך זה מתקשר עם החבלה במכונית , " אמר גולן . 
" כשישבנו וחשבנו מה לעשות , עלה לצורן רעיון בראש : להדביק את התאונה של שמיר לאלעד . 
גולן לפת לפתע את זרועו של אמסלם ופנה אל אלעד , נרגש כולו : " איך לא הבנתי את זה מההתחלה ? 
הבן - זונה שיושב כאן לידך שלח את שם - טוב לחתוך את צינורית השמן כדי שיחשבו שמישהו חיבל במכונית לפני הנסיעה , ואז ... " 
" ואז אפשר יהיה להפנות אצבע מאשימה אליי , " השלים אלעד את המשפט בחירוק שיניים , " הרי גם אני רציתי להיות המפכ"ל הבא , ושמיר , הפייבוריט של אלמוג , עמד בדרכי . 
" זה לא היה הרעיון שלי , " גמגם אמסלם , " אפילו חשבתי שלא צריך לעשות את זה . 
רציתי להגיד לו את זה , אבל עם צורן אי - אפשר להתווכח . 
אצלו כל דבר זה פקודה , יותר גרוע מהצבא . 
אלעד הביט בו בבוז . 
" תפסיק לחרטט ! " גער בו , " ודבר ראשון תזכור שצורן שלך הוא בעצם מטומטם , אחרת הוא לא היה שולח אותך הלילה לבד . 
גולן רכן לעבר אלעד . 
" עכשיו כבר ברור גם מי שלח את האי - מייל הנבזי הזה אליך עם העתק לגסטון , ולאיזו מטרה , " אמר . 
" ויש לו כנראה גם הבנה לא רעה בנפש האדם , " הוסיף אלעד , " הוא ידע בדיוק אל מי כדאי לשלוח את ההעתק . 
אלעד הציץ בשעונו . 
" מתחיל להיות מאוחר , אני חייב לצאת לדרך בעוד כמה דקות , " אמר לגולן , " יש לי הרגשה שהאורח שלנו כבר לא יכול לחדש לנו הרבה . 
אני מציע שנדחה את המשך השיחה איתו למועד אחר . 
" זה בסדר , יש לי את מספר הטלפון שלו , " השיב גולן וחיפה בכף - ידו על פיהוק עמוק . 
אלעד פתח את הדלת שליד אמסלם ופנה אליו בנימה של תיעוב מופגן : " עכשיו תעוף לי מהעיניים ותזכור טוב - טוב את ההסכם שלך עם גולן . 
" רק רגע , " עצר בעדו גולן , " עוד לא ביררנו נקודה אחת : לשם מה בעצם הייתם זקוקים לכל ההצגה הזאת עם המצלמה ? 
הרי יכולתם להסתפק במכתב בחתימתו של אלמוג ולחסוך מעצמכם את הפגישה המשונה הזאת איתנו . 
מבחינתכם , זה היה פועל באותה יעילות , ולנו היה לוקח הרבה יותר זמן לעלות על העקבות שלכם . 
מי יודע , אולי אפילו הייתם מספיקים להשיג את מה שרציתם . 
אמסלם תלה בו מבט אטום " את זה אתם צריכים לשאול את צורן , " אמר בחצי פה , " הוא תכנן הכול . 
להגיד לכם את האמת , גם לי זה נראה מוגזם , אבל עם צורן לא מתווכחים . 
הוא בטוח שכל השכל בעולם נמצא בראש שלו . 
" מתברר שלא , " פלט אלעד , " חבל רק שלא הבנת את זה קודם . 
אמסלם התרומם בכבדות ויצא בראש מושפל אל צינת הלילה . 
" אם אתה רוצה שלא נגיע עם הסיפור שלך לצורן , " קרא אחריו גולן , " תודיע לנו עד מחר בצהריים מה קורה עם המשלוח הקרוב של האקסטזי . 
דמותו של אמסלם נעלמה בחשיכה . 
" צורן יכול היה לחסוך לעצמו את כל ההתעסקות הזאת איתי , " הרהר אלעד בקול , " הוא רק צריך היה ללחוץ עוד קצת על אלמוג כדי להשיג את מה שרצה . 
" זה גם היה כנראה יעיל יותר , " הסכים איתו גולן . 
" כמו שאמרו חז"ל : תפסת מרובה – לא תפסת , " הוסיף , וכהרגלו הושיט יד ליישר את הכיפה על ראשו . 
53 
" סתמנו את הפה לסחטנים , " בישר אלעד לשר לביטחון פנים . 
" שב בבקשה , " חייך אליו אלמוג . 
אלעד נשאר עומד מעברה השני של המכתבה . 
הבעת האיבה שעלתה על פניו כמו חתכה בבשרו של השר . 
" ספר לי מה קרה , " ביקש אלמוג . 
" בוא לא ניכנס לזה , " אמר אלעד , " אגלה לך רק דבר אחד , הם בכלל לא ידעו שהיית מעורב בתאונה בגבעתיים . 
הם רק הבינו שיש לך משהו להסתיר . 
המתח שבו היה נתון אלמוג ביממה האחרונה ניבט מעיניו הכבויות . 
" עכשיו כל זה כבר באמת לא משנה , " נאנח ופתח מגירה במכתבה , הוציא מתוכה דף מודפס והציג אותו לאלעד . 
" זהו מכתב ההתפטרות שאשלח עוד הבוקר לראש הממשלה , " אמר , " כתבתי שאני נאלץ לפרוש בדחיפות מטעמי בריאות . 
" הסיפור הזה לא יחזיק מעמד הרבה זמן , " השיב אלעד בקול עצור . 
אלמוג תלה בו מבט תמה . 
" כשיוגש נגדך כתב - אישום , לא תוכל יותר לטמון את הראש באדמה . 
" אתם לא תוכלו להגיש שום כתב - אישום , " התריס אלמוג והעווה את פניו בעצבנות , " על גרימת מוות ברשלנות – וזה מה שעשיתי – חלה התיישנות אחרי חמש שנים . 
לפי החשבון שלי , חמש השנים האלה הסתיימו לפני כמה ימים . 
" טעית בחשבון שלך , " ענה אלעד בפסקנות , " הסעיף הזה של גרימת מוות , שעליו אתה מדבר , מוגדר בחוק כעוון ועליו באמת חלה התיישנות . 
אבל אתה לא רק גרמת לתאונה הנוראה הזאת , אלא גם הסתלקת משם מבלי לבדוק אפילו מה קרה – וזה , לרוע מזלך , נחשב לפשע . 
ההתיישנות על פשעים , אדוני השר , חלה רק אחרי עשר שנים . 
ועוד משהו , העונש המקסימלי על העבירה הזאת הוא שבע שנות מאסר . 
אלמוג התכווץ בכיסאו ללא אומר . 
הבעת ההלם והרטט הפתאומי בשפתיו העידו כי הוא מתקשה עדיין לקלוט את הבשורה המרה שניחתה עליו . 
" אולי ... " החל למלמל בקול חרישי . 
אלעד הפנה לו עורף בתנועה חדה ומיהר לצאת מהחדר . 
כשהפעיל את הטלפון הסלולרי בדרכו למגרש החניה , המתינה לו הודעת SMS קצרה אחת : " אמסלם סיפק את הסחורה . 
" לא חשבתי אחרת , " הקליד אלעד את תשובתו לגולן בחיוך רחב . 
* * * 
עוד באותו ערב פתחו שלושת ערוצי הטלוויזיה את מהדורות החדשות שלהם בהודעתו היבשה של דובר המטה הארצי : " חקירת נסיבות מותו של ניצב בן - ציון שמיר , מי שהיה מפקד מחוז תל - אביב במשטרת ישראל , הגיעה לסיומה . 
צוות החוקרים המיוחד בראשותו של סגן - ניצב עמי גולן הגיע למסקנה החד - משמעית שהתאונה בה מצא הניצב המנוח את מותו אירעה בגלל תקלה בכלי - הרכב , ללא שום התערבות של גורם חיצוני . 
לאור ממצאים אלה הפסיקה המחלקה לחקירת שוטרים במשרד המשפטים את הטיפול בתיק והביעה את התנצלותה בפני ניצב גבריאל אלעד . 
" בכך , מקווים במשטרה , הושם קץ לגל השמועות שליווה את הפרשה המוזרה הזאת בשבועות האחרונים , " סיכם חיים יבין בערוץ הראשון . 
שיחת הטלפון הראשונה שקיבל אלעד לאחר השידור הייתה מיעל שמיר . 
" אני שמחה שעכשיו ברור לכולם שזו הייתה עלילה נבזית , " אמרה במתיקות והוסיפה : " אני בטוחה שבתור מפכ"ל תדע להנציח במשטרה את זיכרו של בנצי . 
" תודה על הטלפון , " השיב ביובש , " בקשר לבנצי אני רוצה להגיד לך – אלף , אני עוד לא מפכ"ל . 
בית , תאמיני לי שאני לא זקוק לתזכורת בעניין כזה . 
היא לא מבזבזת אפילו רגע , הרהר אלעד בחיוך מריר בעת שסגר את הטלפון . 
* * * 
צורן נכנס לחנות הבדים של אמסלם שעון על קביים . 
הייתה זו הפעם הראשונה שיצא מביתו מאז ניסיון ההתנקשות בחייו לפני כמה שבועות . 
הוא התנהל בכבדות וניכר היה כי כל צעד גורם לו כאבים עזים . 
" אני שמח לראות אותך עומד שוב על הרגליים , " קידם את פניו אמסלם בלבביות מעושה , יודע היטב את מטרת הביקור . 
" עזוב אותי עם השטויות שלך , שלום ' " נהם צורן והתיישב בכיסא המרופד שהציב אמסלם לידו . 
הקביים נפלו ברעש לצדו על הרצפה . 
" להכין לך קפה כמו שאתה אוהב ? " שאל אמסלם , מעמיד פנים שאינו מבחין בקוצר - הרוח של הבוס . 
צורן משך את כתפיו בתנועת ביטול . 
" לא באתי אליך בשביל לשתות קפה . 
תקשיב טוב למה שאני הולך להגיד לך עכשיו : יש לנו בוגד בתוך המשפחה . 
אמסלם לא הצליח להתגבר על הרעד בקולו . 
" על מה אתה מדבר , ברוך ? 
אנחנו הרי מכירים את האנשים שלנו אחד - אחד ... " 
" כנראה שלא מספיק , " קטע אותו צורן , " מישהו פתח את הג'ורה שלו . 
" על מה אתה מדבר ? " 
" הם תפסו את המשלוח שהגיע אתמול מאמסטרדם . 
מאתיים אלף אקסטזי ! 
במכס חיכו לשליח . 
הבחור , איזה הולנדי דפוק , בכלל לא ידע מה הוא סוחב בתוך חבילות הסיגריות שמישהו בדיוטי - פרי ביקש ממנו לקח איתו בשביל חבר שיחכה לו בנתב"ג . 
הבחור חשב שהוא עושה עסק טוב . 
הבטיחו לו שהחבר הישראלי ייתן לו מקום לישון בירושלים . 
" כפרה האקסטזי , " נשם אמסלם לרווחה , " העיקר שלא תפסו את האיש שלנו שחיכה לו . 
מי זה היה ? 
שלומי הבוכרי ? " 
" ועוד איך תפסו , " צורן הלם באגרופו על הדלפק , " הם עקבו אחרי ההולנדי , וברגע שניגש אליו שלומי , עצרו את שניהם . 
" אולי הם קיבלו טיפ ממשטרת אמסטרדם ... " ניסה אמסלם . 
" אני יודע במאה אחוז שלהולנדים לא היה מושג על המשלוח הזה . 
" אז אולי סתם היה להם מזל במכס . 
" אל תהיה תמים , " הרים צורן את קולו , " מישהו מתוך המשפחה שלנו לכלך ! " 
" לא הייתי מאמין ... לא הייתי מאמין ... " מלמל אמסלם . 
" גם אני לא האמנתי , שלום . 
אבל זאת עובדה . 
חכה עד שאתפוס את הבן - זונה הזה . 
אני יכול להבטיח לך רק דבר אחד : זה לא ייקח הרבה זמן . 
מבטו הנוקב של צורן עורר את חשדו של אמסלם כי זו לא הייתה אמירה סתמית . 
* * * 
התקשורת לא הרבתה לעסוק בהתפטרותו הפתאומית של השר לביטחון פנים . 
הכתבים הסתפקו בציטוט של משפט או שניים מתוך מכתבו של אלמוג לראש הממשלה שהופץ ברבים . 
רק בטוקבקים באינטרנט נפוצו השערות על אפשרות של קשר בין צעדו הלא - צפוי של השר לבין ההתפתחות הדרמטית בחקירת מח"ש , אבל לא היה לכך המשך . 
בערוץ עשר טרחו לראיין אותו קצרות בשולי מהדורת החדשות . 
הכתב , שגילה אמפתיה למצב בריאותו הרעוע של השר , שאל אותו על תוכניותיו לעתיד . 
" אין לי כרגע שום תוכניות , " השיב השר , " הספקתי מספיק בחיי . 
עכשיו אנוח קצת . 
" אינך חושב לחזור לאקדמיה ? " 
" צריך לתת צ'אנס לעמיתים הצעירים שלי . 
הם מסתדרים מצוין בלעדיי ואני לא מתכוון לנשוף בעורפם . 
" ולסיום , אדוני השר , איזו משטרה אתה משאיר אחריך ? " 
" יש לנו משטרה מצוינת תחת פיקודו של רב - ניצב אשרוב , ואני בטוח שהוא הניח מסד איתן גם למי שיבוא אחריו . 
" אין זה סוד שבריאותו של רב - ניצב אשרוב אינה תקינה , " התנסח הכתב בעדינות , " האם אתה כבר יודע מי יהיה המפכ"ל הבא ? " 
" מכיוון שכבר הודעתי על פרישתי , אני לא חושב שראוי להביע את דעתי בעניין הזה . 
" ואם השר החדש יבקש את המלצתך ? " 
" הוא יקבל אותה , אבל לא דרך התקשורת . 
כל מה שאני רוצה עכשיו , אמר לעצמו אלמוג בתום הריאיון , זה שישכחו ממני , וכמה שיותר מהר , אבל זה לא יקרה . 
* * * 
" מה הפתאומיות הזאת ? " שאל ראש הממשלה לאחר שחזר וקרא את מכתב ההתפטרות בנוכחותו של אלמוג , " כשדיברנו ביום ראשון , אחרי ישיבת הממשלה , לא אמרת מילה . 
אלמוג הכין עצמו לשאלה הזאת . 
" לחץ דם גבוה , " הסביר , " חשבתי שאפשר להסתדר עם כדורים , אבל זה לא עזר . 
הרופאים אומרים שהמתח בעבודה יגמור אותי מהר מאוד . 
הם כנראה צודקים . 
בימים האחרונים אני מרגיש מותש לגמרי , בקושי עומד על הרגליים . 
" חבל שאתה חייב לפרוש אחרי תקופה קצרה כל - כך , " אמר ראש הממשלה , " היית האדם הנכון במקום הנכון – מקצוען עם רקע אקדמי . 
קופצים על התפקיד לא יחסרו לי , אבל כל הפוליטיקאים שעומדים בתור להיכנס לממשלה נראים לי בלתי כשירים בעליל , וזה בלשון המעטה . 
הדבר הנכון ביותר לעשות זה לחפש מישהו מהסוג שלך בחוץ . 
אבל השותפים הקואליציוניים שלי לא יוותרו בקלות על תיק שהתפנה פתאום . 
גם ככה הם טוענים שקיפחתי אותם . 
כמו שזה נראה , אני – עם כל הבעיות האחרות שלי – אצטרך להחזיק את התיק הזה לפחות כמה שבועות . 
דברי השבח רק החריפו את הרגשתו הקשה של אלמוג . 
הסיפור האמיתי הרי יתפוצץ בתוך ימים ספורים , אם לא בתוך שעות אחדות . 
" בתי - הקברות מלאים באנשים שלא היה להם תחליף בחייהם , " אמר בחיוך מאולץ , ובלבו הוסיף : ואולי זה המקום הטוב ביותר בשבילי . 
לאחר שכבר נפרדו בלחיצת ידיים , נזכר ראש הממשלה : " אני מבין שהמפכ"ל מאושפז במצב אנוש . 
הרופאים אומרים שזה עניין של ימים . 
לא נראה לי שאפשר לדחות את מינוי המפכ"ל החדש עד שהמחליף שלך ייכנס לתפקיד וילמד להכיר את האנשים . 
אני רוצה להסדיר את העניין כבר בישיבת הממשלה הבאה . 
אלמוג הנהן לאות הסכמה . 
" אתה בוודאי יכול להמליץ לי על המועמד המתאים ביותר . 
" אני הייתי בוחר , בלי לחשוב פעמיים , בניצב גבריאל אלעד , " ירה אלמוג בביטחון מופגן . 
* * * 
רב - ניצב גדעון אשרוב נפטר כעבור יומיים . 
למחרת אישרה הממשלה פה אחד את מינויו של ניצב גבריאל אלעד למפכ"ל החדש של משטרת ישראל . 
בו ביום נקרא ללשכת ראש הממשלה . 
כשחזר הביתה מצא על השולחן בסלון אגרטל ובו זר ענקי של ציפורי גן - עדן וחרציות לבנות . 
הוא הציץ בכרטיס הברכה שהיה מונח לידו והעווה את פניו . 
על הכרטיס נרשם בכתב - יד מצועצע : " גבי היקר , איחולים מכל הלב לתפקיד . 
תמיד ידעתי שהוא תפור עליך . 
מקווה לשיתוף פעולה פורה בינינו . 
על החתום היה שלמה גסטון . 
אלעד עיקם את אפו . 
" תעשי לי טובה , סמדר , " אמר לאשתו , " תסלקי את הפרחים מהחדר . 
אני נחנק מהם . 
סוף 
בהמשך יש רשימת תודות קצרה לסוף הספר , בעמוד נפרד 
תודה ליורם ארידור על תרומתו החשובה לספר . 
תודה לד"ר עמוס כרמל על העזרה הרבה והעצה הנבונה . 
תודה מיוחדת לציפי ברנע , שבלעדיה לא היה הספר רואה אור . 
| 1 שאלות מפתח באלטרואיזם 
אלטרואיזם הוא תופעה מורכבת , והוא זכה בהתייחסות מכיווני דעת שונים . 
כל תחום בוחן אותו מנקודת ראות דיסציפלינרית שונה ותפיסה אידיאולוגית . 
הם אף מציבים מסגרת אלטרנטיבית לזו של החברה האנדרוצנטרית והפטריארכלית הרווחת . 
גם בספר זה תינקט גישה ביקורתית , וייעשה ניסיון להציע מבט חדש על מוסר חברתי , מנקודת המבט של הסוציולוגיה והמגדר . 
גישה זו נשענת בין השאר על מונרו ( Monroe , 1996 ) , הסבורה שלמרות האכזריות שבעולמנו , ממשיך להתקיים בו אלטרואיזם , בזכות נקודת המבט הרחבה והאחריות הכוללת של האלטרואיסטים , הרואים עצמם קשורים לכל בני האדם מעצם האנושיות המאחדת אותם . 
ההבדל בין אלטרואיסטים ללא - אלטרואיסטים הוא לדעתה פרי נקודות מבט שונות : אלטרואיסטים מציגים השקפת עולם אוניברסלית ביחס לחיי אדם יותר מאשר קשר קבוצתי או אישי , וזה בעיניה לב האלטרואיזם ( heart of altruism ) . היא אף סבורה שהשקפת עולם זו היא מעין תכונה מוּלדת , עד כדי כך שמעשים אלטרואיסטיים מקורם ברפלקס . 
מחלק מדבריה קיבלתי חיזוק רב לעבודתי , שכן במחקרי על מתנדבים מצאתי כי תפיסת המציאות שלהם רגישה ומורכבת יותר מאשר זו של מי שאינם אלטרואיסטים ( מובן שלא לכל המתנדבים תפיסת מציאות אחידה . 
הדברים מצויים על רצף , כפי שמפורט בפרק 2 ) . לעומתה , אני גורסת שכוחם של אלטרואיסטים נובע מהסתכלות רציונלית ורגישה על המציאות החברתית ומרצון להיטיב עם אלו שלא שפר מזלם , ומקורם של אלו הוא ביחסי גומלין שמקיימים פרטים עם זולתם . 
אלה ניתנים ללימוד ולפיתוח בתנאים חברתיים המעודדים אותם ואינם עניין של רפלקס או של תורשה , אלא ערכים ויצירה תרבותית . 
האלטרואיזם והגדרותיו 
התשובות ניתנות על ידי הגדרות עיוניות ובעזרת תצפיות . 
המטרה של כל השאלות הללו היא אחת : לבנות מודל תיאורטי ודגם פרקטי של התנהגות אלטרואיסטית . 
לשם כך על הסוציולוגיה לתאר ולהסביר תופעות חברתיות ואת התנהגותם של אנשים לא רק כפי שהדברים נראים על פני השטח אלא בתשתיתם . 
הכוונה להתנהגות בכל טווח היחסים ובכל התחומים , וגם במה שמאפיין את ההתנהגות האנושית במונחים של רגשות כמו אהבה , אמפתיה והיכולת לתת — לעזור ולתרום בכל תחום שלא על מנת לקבל תמורה . 
הדגם המקובל לתיאור התנהגות של בני אדם בקבוצה הוא דגם החליפין , שבו דומים יחסי גומלין בין אנשים לפעילות השוק : החלפת מצרכים בכל תחומי החיים . 
הומנס ( 1958 ) יצר מודל פסיכולוגי - התנהגותי על פי התנהגות בעלי החיים בטבע , ובלאו ( 1967 ) הוסיף לו היבט סוציולוגי שמסביר יחסי גומלין בארגונים , ואל שני הוגי דעות אלה נפנה בהרחבה בהמשך . 
על פי רוח הזמן שבו נוצרו מודלים אלה , הנחת היסוד שלהם היא כלכלית ומתאימה ל " אדם הרציונלי " , האמור לפעול על פי צרכיו ומשאביו . 
משאבים כלכליים , ברוח זו , הם המניעים את השוק , את החיים הכלכליים והחברתיים ולמעשה את מוסדות החברה ואת החברה כולה ( למרות שהורָתם ולידתם בארצות הברית , יש במודלים אלה גישה מרקסיסטית מובלעת ) . האדם הרציונלי משתמש במשאביו הכלכליים כדי לקדם את האינטרסים שלו , ועל פי רוב על חשבון אינטרסים של אחרים , ובמובן זה נשלטת התנהגותו על ידי חוקי הטבע . 
ואולם , אם התנהגות האדם והחברה נקבעים באופן מלא על ידי הגנטיקה שלהם ללא רצון חופשי ובחירה , ושיקול הדעת שלהם מבוסס על אינטרס צר של כדאיות והישרדות — במה מותר האדם ? 
ומה על היצירה החברתית , התרבותית , המוסרית , הערכים והנורמות המאפשרים לאדם לשקול , לבחור , לקחת על עצמו מחויבות ואחריות כלפי אחרים , לוותר על מקצת מרווחתו למען טובת אחרים קרובים ואף זרים . 
זוהי תפיסה מעט יותר רחבה וכוללת של אדם וחברה , שבה יש מקום להחלטה רציונלית בדבר " בזבוז משאבים " למען הזולת , המשפחה , נזקקים או הקהילה . 
הכללת כל סוגי ההתנהגויות כמקשה אחת מתעלמת מהעובדה שלא כל האנשים בחברה נוהגים על פי מיקסום ( maximization ) התועלת לעצמם . 
רבים , ובהם הנשים , יודעים ומסוגלים לאמץ את נקודת המבט של הזולת ולהזדהות עם מצוקותיו , אם בחיי היומיום בגידול ילדים וטיפוחם , בדאגה למשפחה ולקהילה ובעזרה לנזקקים , ואם במצבים חריגים , כדוגמת ההקרבה שגילו יחידים וקבוצות שהצילו יהודים מידי הנאצים במלחמת העולם השנייה . 
הוספת הממד האלטרואיסטי והמגדרי לתיאוריית החליפין נועדה בעיקר להשלים חלק חשוב וחסר בתיאוריה הנורמטיבית הדומיננטית , כדי לשקף באופן אמיתי יותר את המציאות החברתית המורכבת ואת הפועלים והפועלות בה . 
תהיה זו לטענתי תיאוריה שלמה ואף יותר אנושית ומוסרית , בהוסיפה למודל את האשה . 
מודל שנכללים בו ערכים מוסריים , עמדות , העדפות ודינמיקה של התנהגות ייחודיים לבני אדם , נבדל מעצם היותו כזה מכל מודל ביולוגי , המתעלם מ " מותר האדם " . 
הסוציולוגים הראשונים ייחסו חשיבות רבה לאלטרואיזם וראו בו בסיס הכרחי לקיומה של חברה . 
ואולם מסיבות שונות , עם השנים הלך הנושא ונעלם כמעט כליל מתחומי התעניינותה של הסוציולוגיה . 
מדוע ? 
מדוע לא הוגדרו ולא נבחנו הגילויים והדפוסים השונים שלו בחיי היומיום ולא נקבע תפקידו החברתי ? 
מדוע נעדר מן הדיון עניין המגדר ? 
האם תפיסת המציאות של הנשים זהה לזו של הגברים ? 
האם הן בעלות אותם השיקולים ? 
האם סף הרגישות שלהן זהה ? 
האם אצל נשים וגברים ניכר שיעור דומה של דאגה למשפחתם ולסביבתם הקרובה והרחוקה , או שמא האלטרואיזם פועל במידה רבה על פי חלוקה מגדרית וכמוהו גם מודל החליפין ? 
ננסה לענות על כך להלן . 
עוד לפני העיסוק הישיר בסוציולוגיה כתחום דעת נפרד , תחום שהתפתח במאה ה - , 20 שאלו פילוסופים והוגי דעות כיצד ניתן להסביר את הקשר בין היחיד והחברה . 
שאלה רחבה זו כוללת בשוליה גם מרכיבים של אלטרואיזם . 
אוגוסט קומט ( 1857 — 1798 ) , פילוסוף צרפתי , אבי הפוזיטיביזם , דיבר על " אינסטינקטים סימפתטיים " , וכלל בהם את האהבה ואת ההומניות ( Comte , 1966 ) . אמיל דורקהיים ( 1917 — 1858 ) , אף הוא צרפתי , טבע את המושג " התאבדות אלטרואיסטית " . 
הוא גרס כי התאבדות מסוג זה נובעת מסולידריות יתר של הפרט עם הקבוצה שאליה הוא שייך , בניגוד " להתאבדות האגואיסטית " וה " התאבדות האנומית " , הנובעות מקשר רופף של הפרט לסדר החברתי ומסולידריות רופפת לנורמות החברתיות ( Durkheim , ; 1951 1979 ) . 
הראשון שהשתמש במשמעות הסוציולוגית של המושג אלטרואיזם היה פיטירים סורוקין . 
הוא נולד בכפר קטן של חוטבי עצים בצפון רוסיה בשנת , 1889 היגר לארצות הברית כמה שנים אחרי המהפכה הבולשביקית ונהייה לפרופסור בקיימברידג ´ , מסצ´וסטס , שם הקים וניהל עד שנת 1955 את ה " מרכז לחקר האלטרואיזם " . 
את מושג האלטרואיזם הוא קישר עם אהבה . 
לדעתו , לאהבה היבטים רבים : היבט פיסי , היבט אתי , דתי , אונטולוגי , ביולוגי , פסיכולוגי וחברתי . 
האהבה החברתית היא בעיניו מערכת של יחסים בעלי משמעות בין בני אדם , כמו יחסי עזרה המלווים בחדוות הנתינה וחדוות הקבלה ובכך מעלים את האושר . 
המושגים סולידריות , מטרה משותפת , קואופרציה , שכנות טובה ויחסי משפחה מבטאים על פיו צורות שונות של אהבה במסגרת של יחסים חברתיים . 
אלה הם מצרכים , שמטבעם אינם נוצרים מאליהם אלא יש לייצרם , כמו מצרכים חומריים אחרים : מזון , חום , אור ואנרגיות מכניות וחשמליות . 
הייצור הזה צריך להיות בלתי פוסק . 
ואולם דווקא לאהבה , שהיא המצרך המבוקש ביותר בכל חברה , לא ניתנה תשומת לב מספקת מבחינת הזמן , המחשבה והמאמץ שהושקעו בה , והיא נשארה בצורה ההתחלתית שלה , ברמה של טכנולוגיה פרימיטיבית . 
" אנו מלקטים את האהבה כפי שהיא במצב חופשי , ואיננו מייצרים אותה " , הוא קובל ( Sorokin , 1965 p . 
37 ) . 
בן דורו ובן ארצו של סורוקין , פטר קרופוטקין ( קרופוטקין , 1923 ) , היה בין הראשונים שהתייחסו אל האלטרואיזם כאל תופעה סוציולוגית . 
הוא מייחס למושג זה את התפקיד המרכזי בהתפתחותו המוסרית של האדם . 
ואולם , עם היעלמות " דור המייסדים " חלה התרחקות של הסוציולוגים מהנושא . 
באופן אירוני , דווקא הסוציולוגיה , שהאלטרואיזם מתרחש במגרש שלה , העדיפה במשך כמה עשורים שלא להתמקד בו . 
אפרט שלושה מהגורמים לכך . 
הגורם הראשון קשור בהעדפות של מייסדי הסוציולוגיה . 
ייתכן שבשלב של יצירת התיאוריות הם העדיפו להתמקד בנושאים שנראו להם מרכזיים להבנת המציאות החברתית , מציאות מורכבת של חברות לאומיות גדולות הנמצאות בתהליך שינוי מתמיד , עוברות תהליכי מודרניזציה ושואפות להיות דמוקרטיות . 
אולי היתה זו תגובה לצורכי התקופה , המאופיינת בעליית הביורוקרטיות והתפשטותן , התיעוש הגובר ויצירת המדינות הלאומיות והדמוקרטיות על חשבון חקר תופעות חברתיות כליכוד חברתי , אמון , מחויבות ואחריות , קרבה חברתית , אהבה ואלטרואיזם . 
הדגש הושם , כך נראה , על תופעות הלוואי של התהליכים הללו והשפעתם על חיי החברה ובעיקר על הניכור והסטייה . 
הרמון ( Harmon , 1977 ) מדבר על כך שבמדינות המערב חלה ירידה ברגש הקהילתיות ובמקביל עלייה ברגשות הניכור וחוסר המטרה , במחלות נפש , בפעילות דתית לא ממוסדת , בשיעור הפשעים האלימים , בשיעור ההרס העצמי ובשימוש במשטרה כדי להשליט סדר . 
לדעתו , הציבור מפגין קבלה של התנהגות הדוניסטית ופחות מוסרית . 
הסוציולוגים העדיפו אפוא לעסוק באינדיווידואליזם , בחקר האינטרסים האישיים : תחרות , אלימות , הסטייה החברתית , ניכור וסטייה בחברה , יותר מאשר בשאלה כיצד יכול האדם להשתתף בעיצוב חייו , בשליטה על גורלו ובבניית מוסדות שייצרו איזון הולם בין האינטרס הפרטי והאינטרס הכלל חברתי . 
גם מנושא המגדר העדיפו החוקרים להתעלם , אולי משום שהפילוסופיה ומדעי החברה ובהם הסוציולוגיה הם באופן מסורתי אנדרוצנטריים — פרי עטם של גברים עבור גברים , וממילא הם מתבססים על ניסיון ועל תפיסת עולם של גברים . 
היום ברור שאין בכך די . 
כדי להגדיל את הסיכוי להציג את מורכבותה של החברה באופן יותר מלא ואף אמיתי יותר , יש צורך ואף חובה לחקור את המגדר בכל ההקשרים החברתיים שלו . 
הנשים מביאות ניסיון ייחודי , תפיסת מציאות וקול אחר , ורק אם נכלול את אלו במה שדרנדורף ( Dahrendorf , 1959 ) מכנה " כל סוגי התופעות " , הם ישקפו את פניה האמיתיים של החברה . 
הגורם השני למיעוט המחקר בנושאי אלטרואיזם הוא הדימוי האידיאולוגי והפוליטי שעורר המושג במדינות המערב ובמיוחד בארצות הברית , שלה השפעה ניכרת על התפתחות הסוציולוגיה . 
הגישה שרווחה שם היא תועלתנית , אינדיווידואליסטית ואנדרוצנטרית , וככזאת לא היה לה עניין מיוחד בתופעות הקשורות לחברה האזרחית ולערכי אלטרואיזם , אחריות הדדית וסולידריות חברתית . 
הגורם השלישי הוא עצם הקושי לחקור את התופעה , להגדיר את התחום ולאתר מעשי אלטרואיזם בחיי היומיום — דווקא משום שהם כה נפוצים ונעשים על ידי רבים . 
לסוציולוגים לא היה אפוא עניין ליצור מסגרת עיונית שתקיף את המרכיבים המרכזיים של האלטרואיזם ואף תוכל לתת להם הסבר מספק . 
חוסר עניינה של הסוציולוגיה בנושא האלטרואיזם מתבטא בהעדר עבודות עיוניות ואמפיריות העוסקות בתופעה , בהעדר הנושא מספרי לימוד ובהעדר המושג ממילונים מקצועיים למדעי החברה . 
מאז סקירתם של ברלסון ושטיינר ( Berlson & Steiner , 1964 ) בשנות ה - , 60 שהקיפה את רוב הנושאים על אדם וחברה שנחקרו במדעי החברה , אך אלטרואיזם אינו מופיע בה — הוגשו רק עבודות דיסרטציה מעטות בנושא . 
להתעלמות זו השלכות מעשיות . 
נושא שאינו מוערך , אינו נחקר או נלמד , ואינו זוכה בתקציבי מחקר . 
ואולם עיסוק מדעי בסוגיית האלטרואיזם , נשים ומגדר היה תורם להגברת המודעות לנושאים משולבים אלה , לתרומתן של הנשים לחברה ואף ליתר נטילת מחויבויות חברתיות , כפי שהתארגנות ועיסוק בזכויות האזרח בדמוקרטיה תורמים להגברת העירנות , להתייחסות , אכפתיות ומעורבות בחיים הציבוריים , וכפי שהתייחסות בולטת לאקולוגיה בשנים האחרונות מביאה למודעות ולשינוי היחס למה שקורה בסביבתו הטבעית של האדם , הן מבחינת ההתארגנות האזרחית והן בחקיקה . 
השאלה היא , האם איכות החיים החברתיים פחות נחשבת ופחות ראויה לשיפור מאשר איכות הסביבה הטבעית ? 
העמקה בנושא היתה תורמת לכך שהסביבה החברתית תאפשר חיים טובים יותר על ידי הגברת המחויבות והאחריות של כל אחד ואחת כלפי זולתו ועל ידי כך יגברו רגש האמון , השייכות והליכוד החברתי . 
כמו כן תתעורר תשומת לב רבה אף יותר בשל היותו של הנושא אקטואלי בעולם דינמי , עם מגמות שינוי אל עבר חברה גלובלית שבה אנו תלויים יותר זה בזה . 
למרות הנאמר לעיל , ניכרת תפנית בגישה לשאלת הקשר בין יחיד והחברה — עם התמקדותם של סוציולוגים בתועלת ההדדית שמפיקים בני אדם מיחסי הגומלין שהם מקיימים ביניהם . 
הניסיונות להגדיר את האלטרואיזם סובבים סביב מציאת המשותף בין תופעות כמו פילנתרופיה , נדבנות , תרומה , עזרה והקרבה עצמית . 
לדעת מספר פסיכולוגים חברתיים , משותף בין כל סוגי ההתנהגויות הללו הוא הרצון לתגמל את האחר באיזשהו אופן ( Bar - Tal , ; 1976 Macauly & Berkowitz ; 1970 Rosenham , 1970 ) . 
ויספה ( Wispe , 1972 ) משתמש במושג " התנהגות פרו - סוציאלית " לגבי התנהגויות בעלות אפיונים חברתיים חיוביים כללים , כמו סימפתיה , שיתוף פעולה , עזרה , עזרה ראשונה , תרומה ואלטרואיזם . 
ראשטון מגדיר התנהגות אלטרואיסטית כהתנהגות חברתית המבוצעת על מנת להשיג תוצאה חיובית עבור האחר ( Rushton , 1980 ) . לידס ( Leeds , 1963 ) מדגישה את נורמות ה " נתינה " , כהתנהגות אלטרואיסטית אמיתית , כלומר העיקר ביחסי הגומלין הללו הוא הנתינה ולא החלפת משאבים , בניגוד ליחסי חליפין . 
חוקרים אחדים מוסיפים את היותה של ההתנהגות האלטרואיסטית וולונטרית ומטרה בפני עצמה . 
טיטמוס ( 1979 ) רואה בתרומת דם " נתינה " ויישום של אלטרואיזם , כפי שיורחב להלן . 
שוורץ והווארד ( Schwartz & Howard , 1982 ) מנסים לגשר בין תופעות אלטרואיסטיות של תלות כמו עזרה ושיתוף פעולה . 
העזרה היא תלות חד - צדדית , בעוד שיתוף הפעולה הוא תלות הדדית . 
ההבדל ביניהם הוא בהשקעה ובמחיר שכל צד משקיע , הנקבע בחלקו על ידי הצד השני . 
יש המציעים להסתכל גם על הצד האחר של העזרה ועל השפעותיה על מקבל העזרה , שלטענתם לא תמיד הן חיוביות , כי לעתים דוחה הנזקק את התרומה , המעמידה אותו במצב נחות מול התורם ( Fisher et al . 
1980 ) . 
קרילובסקי ( Karilovski , 1982 ) מבחין בין שני מקורות למוטיבציה אלטרואיסטית : מקור אינדוצנטרי , הנובע ממוקד ה " עצמי " , מתוך רצון להעלאת הדימוי העצמי החיובי , ומקור אקסוצנטרי , הנובע מצרכיו של הזולת , שהוא התמקדות בעולם החיצוני . 
בכל מצב נתון ניכרת לדעתו דומיננטיות של מקור אחד על משנהו . 
פיליאבין , דוידו , גרטנר וקלארק ( Piliavin et al . 
1982 ) מציעים דגם של תהליך עזרה ובו שלושה סוגים של מצבי עזרה : בעיות , משברים וסכנה , על פי חומרת התוצאות הצפויות לאדם בצרה והצורך בעזרה מבחוץ . 
ההבדל בין שלושת הסוגים הוא בשלושה גורמים : במוטיבציה , בתהליך קבלת ההחלטות להגשת העזרה ובתהליך העזרה עצמה מצד נותן העזרה . 
נראה כי למרות שבין החוקרים אין הסכמה לגבי הגדרת המרכיבים ההכרחיים והמספיקים של האלטרואיזם , קיימות נקודות משותפות בהגדרות השונות . 
בכל אחת מהן יש התייחסות רק לחלק מן התופעה הנחקרת ולמקצת המרכיבים . 
בתחום העיוני ניכר העדר המשגה והגדרה מקיפה של התופעה , קביעת מושאי העזרה , התרומה והטיפוח , המרכיבים ההכרחיים והמספיקים , הדפוסים והדינמיקה של אלטרואיזם . 
בתחום המחקרי ניכר החֶסר בסוגי התופעות הנחקרות , האוכלוסיות הנחקרות , מחקרי שדה , מחקר לאורך זמן , דרכי המדידה ושיטות המחקר . 
הדגם הנפוץ ביותר להסבר ההתנהגות החברתית בסוציולוגיה הוא דגם יחסי החליפין : חליפין של משאבים שונים בדרך של יחסי גומלין בתחומים שונים של החיים החברתיים , הניתנים למדידה כמותית . 
ביחסי חליפין מנסה כל צד להגיע למֵרב התגמולים בעלות הנמוכה ביותר . 
לפי הדגם הזה של " האדם הרציונלי " , אנשים ייכנסו מרצונם למערכת יחסים רק כאשר התגמולים הצפויים להם יהיו שווים או גדולים מאשר ההשקעה הכרוכה בהם . 
ככל שמשיגים תגמולים חיוביים יותר מהתנהגות חברתית , כך תימשך השאיפה להמשיך ולקיימה . 
אם יפסיקו התגמולים להיות חיוביים , תיפסק הפעילות . 
דגם זה שאוב מן הכלכלה , מיחסי השוק . 
המונחים הרווחים באים אף הם מתחום השוק הכלכלי : השקעה , רווח , מחיר , כדאיות , תמורה , אדם כלכלי , צרכן רציונלי וכדומה . 
דגם החליפין כמושג בסוציולוגיה פותח בעיקר על ידי הומנס ובלאו . 
הומנס ( Homans , 1958 ) מציין שחלק ניכר של הפעולה האנושית גורם להנאה , ולאו דווקא בשל השגת תכלית הפעולה , אלא בשל פעולת הגומלין שהיא מאפשרת . 
בלאו ( Blau , 1964 ) בוחן את הכוח בארגון ומוצא התנהגויות שאינן מתיישבות עם מושג החליפין , עם רווח והפסד , השקעה ותמורה ומחפש מושג משלו אשר יהלום את התיאוריה כולה . 
הוא מדבר על תגמולים פנימיים , כמו אהבה , הוקרה וסיפוק עצמי . 
מושג זה נראה לכאורה כאלטרואיזם , אך הדברים רשומים בהערת שוליים בלבד , ללא הרחבה . 
גולדנר ( Gouldner , 1960 ) דן בנורמות החברתיות הקשורות בחליפין , ובהן נורמת ההדדיות , שעליה מושתת דגם החליפין . 
עיקרה של נורמת ההדדיות הוא המחויבות להחזיר תגמול עבור קבלה קודמת . 
הוא מגיע לידי מסקנה שבסופו של דבר גם פעולות אלטרואיסטיות , כמו כל שאר ההתנהגויות , נעשות מתוך שיקולים אנוכיים . 
כללית ניתן לומר שהאלטרואיזם אינו משתלב בעבודותיהם של הומנס ובלאו , כנראה משום שאלטרואיזם אינו פועל על פי עקרון החליפין , אלא על פי עיקרון אחר שהא עקרון הנתינה ולא החליפין . 
בשנות ה - 60 נגעו מספר סוציולוגים באלטרואיזם , אך רק במסגרת של מחקר אמפירי בהיקף די מצומצם ובלי לבחון את ההשלכות הכלליות על החברה ועל התיאוריה החברתית ( Friedrichs , ; 1960 Ribal , ; 1963 Sawyer , 1966 ) . לידס ( Leeds , 1963 ) במאמרה על נורמת הנתינה , ממקדת את הדיון בהיבט האלטרואיסטי שביחסי הגומלין החברתיים , כלומר בנורמת הנתינה ולא בנורמת החליפין , כגורם בעל חשיבות מרכזית ביחסי גומלין חברתיים , ובכך היא תרמה תרומה חשובה ביותר לדיון בנושא . 
לדידה , נורמת הנתינה כוללת את הרצון לתת לא בגלל ציפייה לקבל תמורה , אלא בזכות ערך הנתינה כשלעצמה . 
טיטמוס ( 1979 ) חקר את המנהג של תרומת דם וטען שהוא משקף אלטרואיזם . 
הוא מצביע על קשר הדוק בין האופן בו חברה מעודדת אנשים לתרום מדמם לבין ערך חייהם . 
תרומת הדם מבטאת רעיונות מוסריים כלליים שלהם השפעה חיובית על חוסנה של החברה בימי שלום ובעת מלחמה . 
לדעתו הנתינה בחברה המודרנית היא ביטוי לחופש הבחירה של הפרט יותר מאשר בחברה המסורתית , כאשר התרומה היא בחינם וללא תמורה . 
מחקרו של סלמון ( Salmon , 1982 ) עוסק בשינויים שחלו במושגים אלטרואיזם ואגואיזם במחשבה החברתית המודרנית אצל הובס , לוק , מונטסקיה , רוסו , דורקהיים ופרסונס . 
הוא רואה במושגים הללו ביטוי למידת ההשתתפות של היחיד בסדר החברתי , ובודק כיצד נוצר האיזון ביחסים בין היחיד וחברה . 
לדעתו , האיזון תלוי בקשר שבין אינטרס עצמי וסדר חברתי , מתוך תלות הדדית . 
גישתו של סלמון , בדבר קיום מעבר מהסברים פסיכולוגיים להסברים חברתיים ותרבותיים בכל הנוגע ליחסים חברתיים במחשבה הליברלית , רלוונטית לענייננו וקשורה לאלטרואיזם ולסוציולוגיה ולא להסבר הפסיכולוגי ולהתנהגות הפרט . 
לנוכח התוצאות השליליות של הקפיטליזם והתחרות החופשית מציע עציוני ( Etzioni , 1988 ) פרדיגמה חדשה של פילוסופיה חברתית , שיש בה סינתזה בין האישי לציבורי המעוגנת בקהילה על בסיס ה - I וה - Me על פי התפיסה הפילוסופית של מרטין בובר . 
לפי תפיסה זו , אין סתירה בין תועלתנות רציונלית ואינדיווידואליזם של היחיד לבין הקהילה , כי אם שילוב ביניהם , שכן ההנחה היא שאנשים אינם פועלים על פי תועלתם האישית בלבד , אלא גם על פי ערכים ומחויבות המעוגנים בקהילה ובאוריינטציה של טובת הכלל ונתמכים על ידה . 
לדעתו , טבעו של האדם שונה מכפי שטוענת הגישה המסורתית בנסותה להתאים את האדם לאידיאל הכלכלי . 
בניסיון זה לדעתו נגרם נזק רציני גם לכלכלה וגם לחברה . 
גם בספר זה אנסה להרחיב ולקשור בין פרט לחברה , ובין מוסר אלטרואיסטי למגדר בהקשרם הפוליטי , בנקודת המפגש שלהם בחברה החושבת במונחי צדק ושוויון כפי שהדבר בחברה המערבית הפוסטמודרנית . 
שניידר ( Szneider , 2000 ) מנסה אף הוא לנסח תיאוריה סוציולוגית פוליטית של מוסר שתתאים לזמננו . 
הוא משתמש במושג " חמלה ציבורית " כהתייחסות מוסרית פעילה לסבלם של אחרים . 
לתפיסתו , בחברה הקפיטליסטית האזרחית , הליברלית והדמוקרטית של ימינו יש יותר חמלה מאשר בחברות קודמות , שכן המדינה אימצה ערכים כגון מניעת אכזריות כלפי ילדים ובעלי חיים , חוקי עבודה וזכויות אדם , דברים הנוגעים בפילנתרופיה ובהומניטריות . 
עם זאת , שניידר נמנע מלהשתמש במושג אלטרואיזם כמושג מפתח להתייחסות למצוקות בחברה . 
אני סבורה שבחברה אזרחית , ערכים של מחויבות , ואחריות ונורמות של עזרה ותרומה לצד הדאגה לאחרים , הם המקור שממנו יצאו גם הרעיונות וגם הפרקטיקה שאימצה הפוליטיקה המדינה , שאף ניכסה ערכי מוסר נשיים לידי חמלה ציבורית , בפיתוח מקצוע הסיעוד והעבודה הסוציאלית שהיו בידי נשים , בהשפעת מאבקן של הנשים לשוויון והתגברות השפעתן בחברה . 
מכאן שאם ייוותר הסטטוס - קוו הלאומי הישן השוויוני על כנו ( כפי שזה נראה ) , תיוותר התעלמות מזכויות נשים ומקבוצות חלשות אחרות , התעלמות מאפליה , סחר בבני אדם , זנות , רצח בתוך המשפחה , חלוקת עבודה נצלנית ובעלות על משאבים . 
זה עשוי להקרין על המוסר הגלובלי . 
כאשר מנתחים ברמת המקרו , התרחבות אי השוויון בין אומות מביא גם להתרחבות אי השוויון המגדרי . 
כמו כן נטען כי ככל שנשים שולטות יותר בהכנסותיהן מצטמצם הריבוד המגדרי ( Saltzman Chafetz , 1999 ) . מכאן יש להסיק , כי קבוצות אלו לא יהנו ממשטר " זכויות האדם " , אשר ימשיך לחול רק על חלק מאזרחיו — הגברים והקבוצות החזקות בתוכו . 
למען שינוי אמיתי דרושה מהפכה מרחיקת לכת בין המינים , בין עשירים לבין עניים , בין קבוצות שולטות ונשלטות . 
הסיכוי להתרחשות מעין זו נראה קלוש ובינתיים שורר מוסר כפול , הן ברמה הלאומית והן ברמה הבינלאומית והגלובלית . 
מושג האלטרואיזם כתפיסה מוסרית ומעשית של יחסי גומלין מציע לדעתי תובנה מקיפה ובכך מעצים את המוסר הפרטי והציבורי . 
היום יש לא מעט כלכלנים בעלי שם הטוענים כי לאלטרואיזם תפקיד חשוב גם במערכת כלכלית , וכי רעיונות של אמון ונתינה ללא תמורה הם גם חלק מיחסי ה " תן וקח " בשוק הכלכלי , ולמעשה אין חליפין טהורים . 
מכאן שחליפין ונתינה אלטרואיסטית מתקיימים זה לצד זה . 
גם במדינת הרווחה בכללותה ניתן לראות היבט של אלטרואיזם : פתרון פוליטי לסיפוק צורכיהם של אזרחים על ידי המדינה , על ידי מיסוי פרוגרסיבי , בו מוותרים בעלי המשאבים על מקצת משאביהם למען מי שאין להם , ומובילים ליתר שוויון . 
בשנות ה - , 70 עם פריחתה , התחילו להישמע קולות שתקפו את מדינת הרווחה הליברלית מכיוון אחר , בטענה שבקחתה על עצמה לספק לאזרחיה הכול , היא גרמה לניוון המחויבות והיוזמה האישית שביסוד הנדבנות ( Arrow , ; 1975 MacDermid , ; 1985 Nagel , ; 1970 Phelps , 1975 ) . 
בשנים 1987 — 1999 נכתבו יותר מ - 200 מאמרים על אלטרואיזם , פי שלושה ממה שנכתב בשני העשורים שקדמו לזמן כתיבתם , מה שמוכיח שבקרב חוקרים מדיסציפלינות שונות הלך וגבר העניין בנושא . 
חלק ניכר ממחקרים אלה ממשיכים במחקרים חלקיים כמקודם , וחלקם עוסקים יותר בהתפתחות המחשבה החברתית ופחות בתופעת האלטרואיזם כתופעה חברתית הקיימת בחברת ימינו , הראויה לחקירה , להמשגה וליצירת כלים פרקטיים כדי ליישמם . 
מתוך הסקירה לעיל , נראה , שאלטרואיזם הוא אך מרכיב שולי בשאלת היסוד של הקשר בין היחיד והחברה . 
העבודות שנסקרו לא עוררו הדים וכמעט שלא היה להן המשך , כך שהן גם לא הפכו לכלי בידי המחקר הסוציולוגי . 
באופן כללי , למחקר הסוציולוגי אין הסבר תיאורטי ואין נתונים ברורים שיסבירו את תופעת האלטרואיזם . 
החסר בהתייחסות סוציולוגית מתבטא הן בתיאוריה והן במחקר . 
מבחינה תיאורטית , המחדל נמצא הן ב " תיאוריות הגדולות " ( Grand Theories ) , בפונקציונליזם ובתיאוריית הקונפליקט , והן בתיאוריות הביניים ( Middle Range Theories ) . אם יש נגיעה בנושא , היא שולית בלבד , ונובעת יותר מתוך חוסר היכולת להתעלם מהנושא כליל מאשר מן הכוונה לעסוק בו ישירות . 
כדי להבין יותר נדרשת העמקה של הגישות השונות לנושא האלטרואיזם . 
האם אלטרואיזם אפשרי — גישת הפילוסופיה 
בהנחת יסוד למטפיסיקה של המידות קובע קאנט כי אין הבדל בין הרצון והתבונה . 
הרצון האנושי אמנם פועל גם על פי נטיות וגם על פי הכרת החובה , אך פעולה מתוך הכרת חובה פירושה פעולה " בעקרונו של הרצון " ( קאנט , תשכ"ה , 32 ) . רצון ותבונה הם מושגים המאפיינים התנהגות אנושית ואינם מצויים בטבע . 
זוהי דוגמה לעיסוקם של פילוסופים בשאלות שכיום עברו בחלקן לתחומי הפילוסופיה הנורמטיבית . 
בעבר פסקו פילוסופים בשאלות הצרכים החברתיים והנכונות להושיט עזרה לזולת , אולם את המושג אלטרואיזם לא ניתחו באופן מסודר וממצה . 
רק בתקופה המודרנית החלו לדון בסוגיה כבעיה אובייקטיבית הניתנת להכרה ולשיפוט מוסרי על פי עקרונות כלליים ומערכות נורמטיביות . 
נאגל הקדיש ספר שלם לשאלה : האם האלטרואיזם אפשרי ? 
( Nagel , 1970 ) . את קיומו הוא מבסס על ידי בירור העיקרון הרציונלי שלו מתוך התייחסות אל האלטרואיזם כאל תופעה אובייקטיבית , כלומר דרך ההכרה במציאות אדם אחר וביכולתו של אדם להכיר בכך שהוא אינו אלא אחד מרבים . 
בכך הוא הולך בעקבות קאנט . 
הוא רואה באלטרואיזם מידה מוסרית המתבטאת בהתנהגות מוסרית , כאשר הזולת הוא מושא הפעולה הנובעת מן ההתנהגות המוסרית . 
על לשאלה " מדוע עלי להיות מוסרי ? " משיב נאגל , כי המוסר מונע על ידי הרציונליות . 
לטענתו , ההסבר שאנשים מספקים לגבי מניעי התנהגותם מבוסס על ניסיונם האישי , הפסיכולוגי , משום שהם ספקנים לגבי האפשרות שעקרונות רציונליים ואפריוריים מניעים את התנהגותם . 
התנאים האמיתיים להתנהגות מוסרית , טוען נאגל , נשארים אצלם מעורפלים . 
במילים אחרות , הוא מחזיק בדעה שלאדם יש עניין ישיר ורציונלי , בקידום הזולת , ללא תיווכם של רגשות כסימפתיה ושאיפה לעשות צדק , ובניסוחו : " נסה להיכנס לנעליו של האחר " . 
היכולת להכיר במציאותו של האחר עומדת לדעתו מאחורי רוב ההתנהגויות האלטרואיסטיות . 
על פי גישה זו , אלטרואיזם נובע מעקרון פורמלי אובייקטיבי התלוי בהכרה במציאותם של אחרים , במטרות של אחרים וגם במטרות העצמיות . 
מכאן מסיק נאגל שקיים אלטרואיזם טהור גם אם אינו מופיע אלא במשולב עם מניעים אחרים , משום שזו התנהגות המביאה בחשבון בצורה שקולה והגיונית את האינטרסים של האחרים , ולא התנהגות המונעת על ידי דחפים , אפילו חיוביים כמו אמפתיה וסימפתיה . 
הגדרה זו יוצאת כמובן כנגד תיאוריית המניעים של הפסיכולוגיה , בהציעה הסבר רציונלי ואובייקטיבי להתנהגות אלטרואיסטית בחיי היומיום . 
נאגל מצטט את קאנט , האומר שאיננו חופשיים לגמרי להיות מוסריים ומוסיף שזה מה שעושה אותנו לבני אדם , כלומר בהתנהגותנו מעורבים שיקולים שונים , לא רק טהורים . 
גישתו של נאגל מקובלת עלי , ובהמשך אף אטען כי אובייקטיביות היא היבט מרכזי בהתנהגות אלטרואיסטית , משום שזו בחירה מודעת לראות את מצוקות הזולת ולפעול על מנת להקל עליו במידת מה . 
כאשר התנהגות זו היא ממושכת ורציפה , היא לובשת דפוסים ארגוניים ואינה יכולה להיות אלא ראייה חברתית . 
ואולם אצל נאגל , יש לציין , כמו אצל פילוסופים אחרים , הדיון הוא תיאורטי וכללי , וגם אין בו אזכור לנשים ולמגדר . 
אחדים מהחוקרים שבאו בעקבות נאגל חיזקו את גישתו . 
אחרים טוענים שהפעולה המוסרית דורשת קני מידה אובייקטיביים להתנהגות , מעבר לתחושות של סימפתיה ואמפתיה . 
כנגדם יש שגרסו שאלטרואיזם אינו נובע מחשיבה רציונלית , לפחות לא כולו , ואף אינו תופעה אובייקטיבית . 
קלין דוחה את הטענה בדבר הבסיס הרציונלי של האלטרואיזם , משום שלדעתו עצם החשיבה של האדם היא אגואיסטית ( Kelin , 1982 ) . אחרים טוענים שגם אם החשיבה היא אכן רציונלית בחלקה , הריהי אינטואיטיבית בכל הנוגע להתנהגות אלטרואיסטית ( Hill , 1982 ) . נראה כי חוקרים אלה מתייחסים לתופעת האלטרואיזם מנקודת ראות של המניעים הפסיכולוגיים המשולבים בכל התנהגות אלטרואיסטית במידה זו או אחרת ואינם טהורים בלבד . 
סמילנסקי מותח ביקורת על תיאוריות מוסריות שונות ומדבר על תיאוריית מוסר ותרומה ( Ethical Contributism ) . זוהי תיאוריה אינטגרטיבית המתמקדת במניעיו ובתרומתו של הפרט בחיי היומיום , האמורה לספק פרספקטיבה חיצונית על מוסר בכלל ופרספקטיבה פנימית למי שרוצים להיות מוסריים בהתנהגותם . 
התיאוריה מורידה את המוסר מהספֶרות העליונות והופכת אותו לנגיש לכל אחד , ואף מרחיבה אותו אל מעבר למקובל , בכך שהיא כוללת בו תחומים שמסורתית לא נכללו בדיון מוסרי , כגון תגליות , המצאות , יצירות מופת , הומור ונדיבות כתרומות מוסריות . 
אלה , לפי הטענה , מאפשרים לאנשים הזדמנויות לתרום , ותרומתם משליכה על ערכם המוסרי ( reactive contribution ) . המוקד הוא הפרט התורם , ולא משנה מה סוג התרומה וגודלה , מהם אמונתו הדתית או השקפת עולמו הפוליטית , הלאום שלו או הקבוצה שאליה הוא שייך . 
במילים אחרות , זו תרומה אינדיווידואלית . 
במובן זה , זוהי תיאוריה מוסרית האמורה להתאים לחברה המערבית הדמוקרטית בת זמננו , שבה ניכרת האדרת האינדיווידואליזם . 
אבל , אולי היא אך כסות לאידיאולוגיה של החברה המערבית האינדיווידואליסטית , הבאה להצדיק את הקיים ואף לקבוע עד כמה הוא יותר מוסרי משחשבנו ( Smilansky , 2001 ) . 
תיאוריה פילוסופית זו לוקה בחסר בשני עניינים עיקריים : בהעדר הסתכלות חברתית סוציולוגיות על מוסר ובהתעלמות מנושא הנשים . 
סמילנסקי מדגיש את התרומה של האינדיווידואום , הפרט , שהיא מרכיב מרכזי בתיאוריה , כמנותקת מהמערכת הנורמטיבית וכתוצר חברתי בעת ובעונה אחת , גם אם הוא מסתייג וקובע כי הפרט התורם משפר במשהו את קיומם של האחרים ואת החברה ובכך משתייך לקהילת התורמים , אך נושא זה אינו מפותח בהמשך . 
באופן כללי , הדגש הוא על היחיד מנקודת מבט פסיכולוגית , כאילו הוא חופשי לעצמו ואינו חלק מהקהילה שבה הוא חי , שאת הערכים והנורמות שלה הוא מפנים — ומכאן את המוסר ואת ההתנהגות במהלך חייו . 
בעניין התעלמותו מהנשים , הרי ברור לכל בר דעת , כי תורת מוסר רחבה החלה על כולם ועל כל תחומי החיים אינה יכולה להתעלם מתרומתה של חצי האנושות — הנשים . 
הדרתן מהדיון הפילוסופי ומתרומתן המוסרית הייחודית מעידה על עיוורון מגדרי , ובכך היא דומה לתורות מוסר קודמות במהלך ההיסטוריה שקבעו כי הנשים נחותות אינטלקטואלית ומוסרית ולכן אין להן מקום בתחום הציבורי . 
אם תרומה מוסרית באה לידי ביטוי בתגליות , בהמצאות וביצירות מופת , כפי שגורס סמילנסקי , החשש הוא שמדובר בקבוצת יוצרים וממציאים שיש בה מעט נשים , אם בכלל , בגלל אותן הדרות ודיכוטומיות מגדריות הרואות בנשים אך ורק יולדות , המגדלות ומטפחות את שרשרת הדורות , והמקריבות את רוב משאבי האנרגיה והזמן שלהן בשירות לאנושות ובהתנדבות לצורכי החברה . 
אין ספק שבהתעלמות מהתרומה האינטנסיבית והיומיומית של הנשים לאנושות לצד התרומות הגדולות האחרות יש משום אפליה , כי הנשים הן התורמות הגדולות לרפרודוקציה הביולוגית בעיקר ולא רק לה , אך דרכם תורמות למוסר התרבותית באופן בסיסי . 
הטענה כי הבאת ילדים לעולם , גידולם וטיפוחם ואף טיפוח המשפחה ותפקידי השירות לחברה , התנדבותן של נשים לארגוני מתנדבים ופעילותן בתנועות חברתיות חדשות לשינוי חברתי אינם יכולים להיכלל בהגדרה של תרומה , אינה עולה בקנה אחד עם הניסיון להרחיב את הגדרת התרומה לכל תחומי החיים . 
לפי סמולנסקי , אם בכל זאת כן ניתן להשוות את תרומתן של הנשים לתרומות הגדולות לאנושות שהוזכרו , הרי שהדבר אינו מסתבר מן הכתוב ומשתמע כי מעמדה של הרפרודוקציה הביולוגית ושל תפקידי השירות , הטיפוח וההתנדבות שונה בערכו מהמצאות , תגליות ויצירות , וכך גם פעילות נשים למען שיפור החברה ושינויה . 
תשובות ממין זה ניתנו לאורך ההיסטוריה והפילוסופיה במדע ובספרות ובעיקרה הערכה הנמוכה למעשיהן ומכאן ולמעמדן של הנשים בחברה . 
היחס שבו זוכות הנשים וזוכים תפקידיהן בחברה המערבית הוצדק לעתים קרובות בתיאוריות חברתיות , פילוסופיות ומדעיות שונות . 
בצורה פשטנית אפשר להעיר , כי לולא תרומתן ה " טריוויאלית " של הנשים לא היו מתאפשרות כל שאר התרומות . 
ומכאן לשאלה עד כמה אנדרוצנטרית ( גברית ) היא הפילוסופיה המערבית , כפי ששואל לנדאו , הדרך קצרה . 
לפי תפיסתו החברה המערבית אמנם אנדרוצנטרית , אך לא במידה עמוקה , ושיפוט של המצב הנחות של הנשים וגם של קבוצות אחרות מתקבל כסביר ( Landau , 2002 ) . 
קונטקסט החיים השונה של גברים מביא לדעת גיליגן ( גיליגן , 1982 ) להבדלים הן ברעיונות מוסריים ופוליטיים והן בדרכי ההתנהגות , בייחוד בכל מה שקשור ליחסים בין אנשים ולקשר שהם יוצרים בחייהם . 
נקודת המוצא האקזיסטנציאלית של הנשים מעוררת אותן לחשוב אחרת על בעיות מוסריות , לתפוס את המציאות באופן שונה ואף להתנהג אחרת — להיות יותר רגישות לזולת ולהגיש יותר עזרה ותרומה לנזקק . 
המסקנה מקונטקסט החיים השונה של נשים היא הצורך ב " פילוסופיה נשית " . 
הולנד ( Holland , 1990 ) שואלת אם אפשרית בכלל פילוסופיה נשית ופוסקת שכן . 
לדידה , מדובר בפילוסופיה שתביא בחשבון את הניסיון הנשי , כדי לגלות את מורכבותה של המציאות בדרך שונה מזו של הפילוסופיה המסורתית . 
פילוסופיה כזאת צריכה לכלול ספקנות לגבי כל הכללה ולגלות את הכוח המוסתר בה , לגלות מיהם ה " אחרים " . 
לדעתה אין כל רע בפילוסופיה גברית , ובלבד שלא תהיה הפילוסופיה היחידה , בעוד אינה כזאת . 
כל הפילוסופיות של העבר הן גבריות , ובהן קיימות שתי ספֶרות חיים שונות : הספֶרה הציבורית לגברים , ואילו הספֶרה הביתית לנשים . 
ניסיון החיים השונה של גברים ונשים בקפיטליזם המודרני לדוגמה , הפכו ל " עובדות " בזירה החברתית , הכלכלית , הפוליטית , הדתית והפילוסופית . 
את ההדרה של הנשים אפשר למצוא באינדיווידואליזם ובמוסר הפוליטי . 
נשים מודרות מן הספֶרה הציבורית מכיוון שאינן מתאימות להגדרה הנורמטיבית הגברית , וכך נוצרים שני עולמות , דואליזם גברים / נשים , שכולל גם שיפוט ערכי היררכי , בו כל מה שנוגע בגברי מוערך יותר ממה שקשור בנשי . 
המסקנה הפמיניסטית מאלו היא כי יש אפוא ללכת מעבר להדרה המתודולוגית המוציאה את ההתנסות הנשית מהפילוסופיה ולחשוב מחדש על שאלות חשובות ועל התשובות לשאלות אלו . 
פילוסופיה ביקורתית זו צריכה להיות מופנית כלפי האינדיווידואליזם כפילוסופיה פוליטית ולשאול מה מייסד את האנושיות של האדם — האשה , הגבר או הילד ואת האפשרויות לתרום ולעזור ובכך לתרום לרווחתו . 
הפמיניזם דוגל בפירוק המושגים והתיאוריות כשיטה ובבנייתה מחדש , תוך פירוק ה " אוטוריטה " ו " הבעלות " , כפי שעשתה גיליגן ( 1982 ) . בספרה בקול אחר הצביעה גיליגן על מרכזיות הקשרים בחייהן של נשים , שמובילה אותן לחשיבה שונה ולמוסר שונה מזה של הגברים , הרואים בתחום הציבורי זירה של קונפליקט , בעוד הן רואות בכל הזירות מקום לשיתוף פעולה . 
האם אפשרית השקפה שוויונית ביחסי מגדר , אכפתיות ותרומה לקהילה במקום האינדיווידואליזם והתחרות , ההבחנה ההיררכית והדיכוטומית בין גברים לנשים כקטגוריות בסיסיות כבונות מציאות ? 
אלטרנטיבה כזאת , המכירה במגבלות התיאורטיות הללו שבהן מודר הניסיון של קטגוריה אחת , זה של הנשים , מהפילוסופיה , נחוצה מאוד . 
לכן , אם תיתכן פילוסופיה נשית , וזו אמנם תיתכן , עליה להתחיל עם הניסיון הנשי , שבו יש גם רגש ואמפתיה וגם שכל והסתכלות אובייקטיבית על צרכים של אחרים ומציאת פרקטיקות כדי לממשם , שכן ההיררכיה הדואליסטית מפשטת מדי את המציאות ואינה פותרת חלק גדול מהבעיות . 
דרך הטבע — גישת הסוציוביולוגיה 
לשאלת מקומו של האלטרואיזם בתורת הברירה הטבעית נודעת חשיבות מרכזית . 
הסוציוביולוגים מנסים להקיש מהתנהגות אורגניזמים בטבע לתחום ההתנהגות בחברה האנושית . 
החל משנות השבעים והשמונים מקובלת בביולוגיה התפיסה שגנים המגינים על האורגניזם החי מועברים מדור לדור ומביאים להישרדות של בעליהם , בעוד בעלי גנים חלשים נכחדים במלחמת הקיום . 
בכך הוא לא רק מוציא את המוסריות אל מחוץ לטבע , אל החברה האנושית , אלא מבטל את האנלוגיה שעליה מבססים הסוציוביולוגים את טיעונם בנסותם לגזור התנהגות אנושית מעולם בעלי החיים לטבע החברה האנושית . 
גם וילסון ( Wilson , ; 1975 1984 ) ושפר דנים באלטרואיזם מנקודת מבט ביולוגית , אבל הם לא מסתפקים בתיאור תהליכים ביולוגיים . 
שפר מחפש בחברה האנושית " ערכים סופיים בעולם משתנה " ( Shepher , , 1978 815 ) , שאחד מהם לטענתו הוא האלטרואיזם . 
טריוור משתמש במושג " השקעה הורית " כדי לטעון שמה שנראה כאלטרואיזם ביולוגי הקיים אצל שארים בהגנה על צאצאיהם ובגידולם , אינו אלא דרך לשמור על העברת הגנים ובכך לסייע בהישרדות הגנטית ( Triver , 1971 ) . לופריאטו מתנגד לדעתם של וילסון וטריוור קובע שזה אינו אלטרואיזם אמיתי , כי אינו מפחית את המקסימיזציה של התועלת . 
אלטרואיזם אמיתי לתפיסתו הוא ה " הנזירי " ( ascetic ) שהוא רציונלי או תת הכרתי , המודרך על ידי עמדות מוצא , המפחית בכוח את הברירה הטבעית של התורם ומגביר את הברירה הטבעית של המקבל ( Lopreato , 1981 ) . לעומתו קרֶבּס ( Krebs , , 1982 1983 ) וקאופמן ( Kaufman , 1970 ) סבורים שאלטרואיזם הוא תכונה נרכשת בקרב בני האדם ולה פונקציה של הישרדות , כשם שניגודו — אגרסיביות — הוא נרכש , שכן את שניהם ניתן ללמוד למידה חברתית . 
כך גם קובע כהן ( Cohen , 1972 ) , שהאדם הוא הדוניסט ובעל נטיות לתגמולים , אך בה במידה הוא פיתח ערכים ותרבות כמכניזם להישרדות . 
בריג´מן מציין שבמחקרים בין - תרבותיים על תינוקות נמצא כי תינוקות ירשו נטיות להתנהגות אלטרואיסטית כמו גם אגואיסטית ( Bridgeman , 1983 ) . דעות אלו בחלקן הגדול מעוגנות בביולוגיה , אך גם כאן מובן שהתנהגות אלטרואיסטית היא מורכבת ומופשטת וכוללת ערכים ונורמות שהם תוצרים חברתיים ותרבותיים . 
גרייבס ( Graves , 1983 ) טוען כי בסוציוביולוגיה ישנה הסכמה כי אצל בני אדם קיימות נטיות הן אגואיסטיות והן אלטרואיסטיות . 
יש שאינם מסכימים לגמרי עם ההבחנות הדיכוטומיות בין סוגי האלטרואיזם של טריוור ואחרים ומצביעים על הבסיס המשותף ועל חפיפה מסוימת בין בחירת שארים ואלטרואיזם הדדי . 
האלטרואיסט מצפה שהנהנה ירחיב את ההתנהגות לשניהם , כך שיש להסתכל על התנהגות אלטרואיסטית באופן שונה . 
חוקרים נוספים סבורים כי ערכים ותרבות הם מכניזם להישרדות ומהווים תחליף פונקציונלי לגנים בחברה האנושית ( כך סבור למשל לופריאטו ; Lopreato , 1981 ) . ראשטון ( Rushton , 1989 ) בוחן את ההנחה של זהות גנטית בין אנשים שיכולה להסביר את העדפותיהם של הדומים להם : בנישואין , בין ידידים וקבוצות חברתיות הפועלים על פי תיאוריית ההתאמה ( inclusive fitness ) , ויכולים להסביר גם אתנוצנטריזם ( העדפה תרבותית ) כברירה קבוצתית אלטרואיסטית . 
גם וייקפילד ( Wakefield , 1993 ) מחפש תשובה לשאלה , האם אלטרואיזם הוא חלק מהטבע האנושי , ובוחן זאת דרך מקצועות העזרה שבבסיסם מטרות אלטרואיסטיות , כמו העבודה הסוציאלית ושליחות הומניטרית , כשהנחת היסוד המקובלת היא שאנשים הם אגואיסטים מטבעם . 
במחקרו הוא מראה כיצד אלטרואיזם אפשרי . 
סימון ( Simon , 1990 ) דן בשאלת המניעים — האם מקורם באינטרס אישי או באלטרואיזם הדדי , והאם הם מעוצבים על ידי עקרון הברירה הטבעית . 
ההנחה שלו היא שגם אם הפרט קיבל את הגנים מהטבע , ניתן לתאר מכניזם של ברירה ביניהם והתאמה להתנהגות , שמפחיתה הישרדות של הפרטים האלטרואיסטים ומעלה את ההישרדות הממוצעת של החברה . 
דה - ווס ( De - Vos , 1992 ) ממשיך באותו כיוון , ובמחקר ניסוי של משחק דילמת האסיר מגיע למסקנה כי היצורים האנושיים אינם לגמרי אנוכיים ויש להם עניין בקבוצה שאליה הם שייכים . 
בחיפוש התכונה או התנאים שבהם יכול האלטרואיזם הקבוצתי להתפתח , הוא מוצא אותם בשינויים של הדורות הבאים בברירה הטבעית של הקבוצה , שנבעו ככל הנראה מצורת החיים של צייד ולקט שבהם נאלצו בני אדם להפחית סכנות , וכדי להיטיב לפעול לכך נכנסו לרשתות קשרים של עזרה הדדית . 
מסי ( Macy , 1997 ) מנסה אף הוא להסביר את הקשר המלאכותי בין אינטרסים אישיים לאינטרסים של הכלל על ידי השפעת התלות ההדדית על הסולידריות . 
הוא מנסח זאת כסינתזה חדשה ומציע לראות בזהות ובאינטרסים שתי אסטרטגיות באבולוציה : זו המתייחסת אל שארים וזו שהיא אלטרואיזם הדדי , הקשור לתיאוריית הבחירה הרציונלית . 
מעבר זה הוא מתכליתיות כפי שהיא בברירה הטבעית בטבע , לרציונליות — שהיא הברירה הטבעית בחברה . 
רידלי ( Ridley , 1997 ) בחפשו אחר מקור המידה הטובה , מגיע למסקנה כי שיתוף פעולה בין חברי קבוצה הוא בסך הכול לתועלת הכלל , וכי אגואיזם אינו עומד במבחן דילמת האסיר לאורך זמן אלא אולי לטווח הקצר בלבד . 
דווקא שיתוף הפעולה , ההתחשבות בזולת וההדדיות הביאו לטענתו לתוצאות יותר טובות לכל פרט , ואלו הן תכונות בסיסיות אינסטינקטיביות מולדות . 
הוא מוסיף כי אפילו דארווין במוצא המינים שנכתב בשלהי המאה ה - 19 ( 1871 ) , טען ששבטים שחבריהם גילו רגשי פטריוטיות , נאמנות , משמעת , אומץ ואהדה לזולת עד להקרבה לטובת הכלל היו המצליחים ובסופו של דבר הם אלה ששרדו וגברו על שבטים אחרים — וזוהי הבחירה הטבעית ולא הברירה הטבעית . 
מסקירת חלק מהמחקרים הרבים מתחום הסוציוביולוגיה בניסיונה להסביר את ההתנהגות האלטרואיסטית בחברה , נראה שבדיון בעולם החי אין מקום לערכים , רצונות , העדפות והתנהגות רציונלית וולונטרית , שהם מרכיבים תרבותיים אצל בני אדם , ושעצם ההקבלה בין עולם החי והחברה האנושית בנושא האלטרואיזם אינה פשוטה כלל ועיקר . 
בחברה האנושית יש משקל רב למערכת ערכים וללמידה , ובכך מתרחבות האפשרויות של ההתנהגות הביולוגית . 
יתר על כן , חברה אנושית מסוגלת ליצור מציאויות חדשות ואף לשנות אותן חליפות , ואלו אינן אפשריות בעולם החי . 
התפיסות שתוארו אינן מתאימות אפוא להסבר תופעת האלטרואיזם בחברה האנושית , בגלל מותר האדם מן הבהמה , המתבטא בהבדל המהותי בין בני האדם — גברים ונשים — ובין בעל החיים : הראשונים הם יצורים רציונליים ( גם אם לא לגמרי ) שיכולים לשלוט במידה רבה על מציאות חייהם , בעוד האחרונים אינם מודעים לעצמם שאינם שולטים על חייהם . 
ההבדל העיקרי הוא שאלטרואיזם בחברה הוא תוצר תרבותי , שנובע מיכולתו התבונית של האדם ומכושרו לייצר מוצרים מעבר למה שקיבל דרך התורשה הגנטית . 
כאדם תבוני הוא מסוגל לחשיבה רציונלית , לייצר ערכים ותפקידים , לקבל החלטות , לעצב את סביבתו החברתית והפוליטית ולשנות את חייו , ועל ידי כך גם את סביבתו הטבעית . 
האלטרנטיבה הכדאית — גישת הכלכלה 
גם מנקודת הראות הכלכלית הבאה לבחון את האלטרואיזם , השאלה המרכזית היא , אם קיימת סתירה בין התנהגות רציונלית ובין התנהגות אלטרואיסטית . 
פלפס ( Phelps , 1975 ) , שכתב על אלטרואיזם , מוּסר ותיאוריה כלכלית , שואל מדוע , מתי וכיצד אנשים מגלים בהתנהגותם אלטרואיזם , מתוך אלו מניעים , באלו תנאים ובאלו דרכים . 
בסיווג ההתנהגויות צריכה לדעתו להיות פעולה המפורשת כהשקעה ללא תמורה , היא הפעולה האלטרואיסטית , בצד התנהגויות של השקעה עבור תמורה . 
פעולה אלטרואיסטית ובצדה הפעלה של קודים חברתיים - מוסריים נוספים מביאות למקסימום יעילות — יותר מאשר כפיית יעילות בדרכים אחרות . 
לאלטרואיזם תפקיד כלכלי ביחסי הגומלין בשוק , והשאלה היא , מה המחיר שאנשים מוכנים לשלם כדי שתתקיים התנהגות אלטרואיסטית בכלכלה . 
קולארד ( Collard , 1992 ) , מטיף להתנהגות כלכלית מוסרית , טוען כי אלטרואיזם הוא תנאי מוקדם לכך . 
סימפתיה , אמון הדדי וידע הם לדעתו תנאי הכרחי , אך לא מספיק להתנהגות מוסרית ולתבונה מעשית בחיים הכלכליים . 
הוא מציע למשל אמון הדדי בחוזים ובהסכמים חברתיים במקום מערכת משפטית יקרה . 
בעיניו זהו היבט מסוים של גישה אלטרואיסטית ; גם בתשלום מיסים על פי גובה ההכנסה יש לדעתו משום גישה אלטרואיסטית , שכן הדבר מגדיל את רווחתם של אנשים בחברה . 
לדעת ארואו ( Arrow , 1975 ) אלטרואיזם משחק תפקיד חשוב בניתוח המערכת הכלכלית , ושרעיונות הנוגעים לקהילה וליכוד חברתי חשובים לא פחות מהתפיסה שלנגד עיניה קונים ומוכרים בלבד . 
לדעתו , הנתינה היא ביטוי לבחירה , התורמת ליעילות כלכלית וקובעת את הלכידות החברתית . 
בולניק ( Bolnick , 1975 ) גורס כי הקשר בין נתינה ויעילות כלכלית הוא למעשה הפוך מזה של התפיסה המקובלת בדבר יעילות כלכלית . 
בזו האחרונה , תרומה נחשבת לפרי התנהגות לא רציונלית , אך מכיוון שנמצא כי אמון דווקא גורם בדרך מאוד משמעותית ליעילות כלכלית , הרי חלקים שבתרומה ובהם אמון אינם נוגדים יעילות זו . 
למשל , תרומת דם מושתתת על אמון בתורם שיתרום דם נקי ללא זיהומים המסכנים את מקבל התרומה . 
בולניק גם מברר סוגי מניעים של " אדם כלכלי " המועברים ל " אדם חברתי " , המצויים בפעילות הפילנתרופית שביסוד הפעילות הכלכלית . 
לטענתו , ה " אדם החברתי " יכול לקיים נדבנות מבלי להיפגע כלכלית . 
פרנק ( Frank , 1987 ) טוען שהכרה ורגשות מוסריים כמו הגינות ואי הגינות , כעס ונקמה , ממלאים תפקיד בעל עוצמה בהחלטות שאנשים מקבלים בבחירותיהם הרציונליות . 
סטידמן ( Steedman , 1989 ) רואה בעקרת הבית את הגיבורה האמיתית , המנהלת את תקציב משק הבית בכלכלה , ובבית מקציבה זמן , מאמץ , תשומת לב ומצרכים לאנשי משק הבית ואינה שוכחת גם את החתול והכלב , ואלו לדעתו בחירות רציונליות , גם אם לא במלואן , אלא בחירה באלטרנטיבות , והדגש הוא על ההעדפות המתקבלות . 
להמחשת בחירות מעין אלו השתמשו חוקרים ב " דילמת האסיר " מתחום תורת המשחקים , שנחקרה רבות על ידי כלכלנים , אך לא רק על ידם . 
מקורו של הביטוי בדילמה העומדת בפני אסיר המתכנן בריחה : אם ישתף אסירים אחרים , ייתכן שהם יועילו בתכנון ובביצוע במשותף , אך בה במידה הם עלולים להסגירו לשלטונות בית הסוהר . 
חוקרי דילמת האסיר מאמצים את מודל החליפין , שבו פועל כל אחד על פי צרכיו בדרך רציונלית ויעילה כדי להגדיל את משאביו . 
מתברר כי שיתוף פעולה הוא המשתלם ביותר . 
לטענת חוקרי האלטרואיזם , שיתוף פעולה הוא דרך נכונה גם בתחום זה . 
עציוני ( Etzioni , 1988 ) גורס כי אי אפשר לתאר כלכלה מודרנית ללא בסיס חזק של אמון בתוכה . 
כבר הזכרנו את נאגל ( Nagel , 1974 ) שכאמור אינו מפריד בין התנהגות רציונליות לאלטרואיזם , וטוען לשיטתו כי מניעים אלטרואיסטיים הם יסודות בסיסיים אפילו בחליפין הכלכליים , למשל האמון . 
מילר ( Miller , 1995 ) גורס כי מדינת הרווחה היא ביטוי לאלטרואיזם כפי שרואים אותו הסוציולוגים , שכן היא מביאה לליכוד ושואפת לחברה מטַפחת , בעוד עבור הכלכלנים זו חלוקה מחדש של משאבים מתוך התחשבות ברווחת האחרים . 
מקדרמיד ( MacDermid , 1985 ) מבקר את מדינת הרווחה , המספקת לאזרחיה את רוב צורכיהם , פוגעת במרחב השימוש של הפרט במחויבות האישית שלו ובכך מנוונות את המחויבות והיוזמה האישית שבנדבנות , שלדעתו צריכה להיות מועדפת בחיים הציבוריים . 
מסקנתו היא שיש להפחית את תפקיד המדינה בחיים הציבוריים . 
לדעת הכותבת , המרב מבחינה אלטרואיסטי יושג בשילוב בין השניים : בין המדינה לחברה , ללא סתירה ביניהם , כלומר בין מדינת רווחה מפותחת לבין אחריות אישית נרחבת בתחום החברה האזרחית . 
מקורותיהם של המניעים האלטרואיסטיים — 
גישת הפסיכולוגיה 
האם הפסיכולוגיה יכולה להסביר את מהות האלטרואיזם ? 
פסיכולוגים נוטים להציע מניע מיידי להתגייסות הפרט , גבר או אשה , לעזרה לזולת . 
אמפתיה , סימפתיה , ערכים אישיים והמצב שבו מתקיים האירוע כמסבירים לטענתם אם האדם הנקלע לאירוע כלשהו יושיט עזרה או יתעלם ממצב החירום . 
מחקרים רבים נעשו בתחום הפסיכולוגיה החברתית בנושא העזרה . 
רוב המחקרים על התנהגות עזרה נעשו בידי פסיכולוגים חברתיים , והראשונים בהם , משנות ה - , 70 הם אלו של דארלי ולאטייני ( Darley & Latane , ; 1968 1970 ) על השפעת משתנים מצביים בנושא העזרה . 
הם מצאו כי ככל שיש יותר נוכחים באירוע חירום , כן תקטן העזרה שיושיטו יחידים הנוכחים במקום , בגלל מה שהם מכנים " התחלקות האחריות " , תופעה שיש בה לכאורה פרדוקס , שכן המצופה הוא שאם יש יותר צופים במצב שבו נדרשת עזרה , הסיכוי כי אי אלה עדים למקרה אכן יגישו עזרה — אך במציאות קורה ההפך . 
כך קרה במקרה שהתפרסם , של רצח קיטי ג´ינוביס בלילה שבין ה — ל — במרס 1964 בניו יורק , כאשר 38 תושבים התעוררו בשעת בוקר מוקדמת לשמע זעקה נואשת לעזרה של צעירה שהותקפה על ידי גבר בקרבת ביתה . 
במשך כארבעים דקות הוא היכה אותה והיא נאבקה בו שותתת דם ובמצב של חרדה , ואיש מ - 38 השכנים שהציצו מחלונותיהם לא הגיש לה כל עזרה — לא בפעילות ישירה ואפילו לא על ידי הודעה למשטרה , עד שלבסוף שכן קרא למשטרה . 
זו הגיעה במהירות , אך הצעירה נפטרה בדרך לבית החולים . 
ברור כי ג´ינוביס היתה קורבן לא רק של התוקף האכזרי אלא גם של חוסר האכפתיות של שכניה . 
כאמור , דארלי ולאטייני מפרשים זאת כהתחלקות באחריות , מצב שבו כל אחד מטיל את האחריות להגשת עזרה על האחר , וכשכולם פועלים כך , לא ניתנת עזרה , למרות שבפוטנציה יש עוזרים רבים . 
מקאולי וברקוביץ ( Macaulay & Berkowitz , 1970 ) נועצים את ההסבר לכך שבמקרים רבים הצופה מן הצד ( bystander ) אינו מתערב כדי להושיט עזרה לקורבן , בכך שמגיש העזרה עלול להיפגע . 
פיליאבין , רודין ופיליאבין ( Piliavin et al . 
1969 ) מתארים מצבים שונים שבהם נדרשת עזרה לזולת : כאשר צבע עורו של מבקש העזרה שונה מזה של מי שממנו מצופה העזרה , אם הסטטוס של שניהם שונה , על רקע הבדלי גיל ומין ועוד ( הרחבה בנושא זה ראו בפרק 4 ) . 
שוורץ ( Schwartz , ; 1973 1977 ) מדגיש את הנורמות האישיות כמניע להתנהגות אלטרואיסטית , שהן פרי תהליך הכרתי והחלטה אישית הנובעים ממחויבות מוסרית ללא צורך בחיזוק חיצוני . 
בר - טל ( Bar - Tal , 1976 ) מבחין בין שני סוגי התנהגויות פרו - סוציאליות : התנהגות אלטרואיסטית והתנהגות פיצוי . 
הראשונה היא מטרה בפני עצמה ללא ציפיות לגמול , בעוד השנייה היא פיצוי על משהו שניתן בעבר . 
קרבס ( Krebs , 1982 ) מדגיש את האמפתיה כמניע להתנהגות אלטרואיסטית . 
פיליאבין , קולירו ואוונס ( Piliavin et al . 
1982 ) דנים במוטיבציה הכרוכה בתרומת דם . 
לדעתם , היא נובעת ממה שהם מכנים אחריות קהילתית של הפרט כלפי החברה בה חי . 
הם מעלים את השאלה מהו התהליך שבו מגיע הצופה מן הצד לידי התערבות , ועונים שהדבר מושפע מאוד מאופי התהליך הפסיכולוגי עצמו . 
נושא הקורבן והצופה מן הצד התפתח לדיסציפלינה חדשה לחקר הקורבנות ( victimology ) והצופה מן הצד על ידי החוקרים : וון - הנטיק ( von - Hentig , 1948 ) ומנדלסון ( Mendelson , 1963 ) . ספר בשם זה המרחיב בכל ההיבטים ועושה אינטגרציה של הנושא מנקודת מבט משפטית וסוציולוגית הוא ספרו של שלף ( Sheleff , 1978 ) שלף בוחן את השיקולים של אדם אם להיחלץ לעזרת הזולת הנמצא במצוקה . 
למצבים אלו הוא קורא " דילמת הצופה מן הצד " , מצב שבו על הנוכח באירוע לשקול ולהחליט אם לעזור לקורבן , שהוא לרוב אדם זר הנמצא במצוקה ומבקש עזרה , או להתעלם ולא לעזור . 
אמנם הבחירה להישאר אדיש ולא לעזור לקורבן נובעת מגישה אגואיסטית , בעוד התערבות בניסיון לחלץ את הקורבן , לעתים תוך הסתכנות , מעידה על גישה אלטרואיסטית , אך שלף טוען שהדרך שהפרט מגיב לקריאת עזרה משקפת לא רק את התכונות האישיות שלו אלא במידה רבה את ערכי החברה שבה הוא חי . 
רוזנהן ( Rosenhan , 1972 ) וראשטון ( Rushton , ; 1980 1984 ) עוסקים במניעים פרו - סוציאליים כמו אמפתיה וסימפתיה בהתנהגות . 
פטרושקה ( Wilson & Petruska , 1984 ) בוחן את עניין חופש הבחירה בהתנהגות מוסרית , וכמוהו שהרבני ורייקובסקי ( Sharabany , ; 1984 Reykovski , 1984 ) . צוקרמן ורייס ( Zuckerman & Reis , 1973 ) משווים מודלים המנבאים התנהגות עזרה . 
קאופמן ( Kaufman , 1970 ) , טוען כי לאלטרואיזם ולאגרסיה אותם מקורות , וכי את שניהם ניתן ללמוד על ידי חשיפה לערכים דומיננטיים השולטים בחיי היומיום בחברה , בפילוסופיה , בחינוך , בפוליטיקה ובכלכלה ודרך יחסי הגומלין ודפוסי ההתנהגות . 
מחקרם של החוקרים האוסטרלים סמיתסון , אמאטו ופירס ( Smithson et al . 
1983 ) על ממדי עזרה בפסיכולוגיה החברתית הוא המקיף ביותר בתחום . 
סמיתסון ועמיתיו עיינו באופן שיטתי במאות מאמרים בחקר התנהגות עזרה , שהתפרסמו בכתבי עת עיקריים בפסיכולוגיה חברתית מאמצע שנות ה - 60 עד שנות ה - . 
הם מצאו שרוב המחקרים הסתפקו באוכלוסייה מצומצמת והומוגנית , כגון סטודנטים , ושכמעט שלא נערכו מחקרי שדה המעוגנים במציאות . 
מטבע הדברים , מחקרי מעבדה מסוג זה הם מלאכותיים , והדבר מקשה על עריכת השוואות . 
במילים אחרות , הם קבעו שהמהימנות של המחקרים נמוכה , שכן מגבלות הדגמים המעבדתיים מביאות להתבוננות פשטנית בתופעות החברתיות שהם מנסים לחקור . 
ההנחה הסמויה של הפסיכולוגים החברתיים בדבר דגם התנהגות קבוע , הטבוע בהתנהגות האנושית , טוענים סמיתסון ועמיתיו , תואמת את הגישות המחקריות המסורתיות בפסיכולוגיה החברתית , שלפיהן אפשרויות התגובה במחקרים מצומצמות ומאולצות , עד כי החוקר שוגה בהערכה לגבי אפשרויות אחרות של ניסוי ומרחב תגובות רב יותר מאשר אלו שנבחנו במחקר . 
הפסיכולוגים החברתיים יוצאים מנקודת מבט עצמית צרה ; כשהם ניצבים בפני בעיות חדשות הם משתמשים בגישה הפסיכולוגית המסורתית המוכרת להם ואינם מאמצים זוויות הסתכלות אחרות . 
גם על הצד התיאורטי נמתחת ביקורת : החוקרים משתמשים במספר תיאוריות " שאולות " לתיאור התנהגות העזרה : תיאוריות כלליות של התנהגות אנושית ותיאוריות היקף הביניים , בעלות כיוון ייחודי . 
כל תיאוריה בודקת היבטים שונים זה מזה של עזרה , בגלל עניין שונה שיש לכל אחת מהן בנושא הנחקר . 
וכך , מחקרים שנעשו בתחום תיאוריה אחת אינם מתקשרים למחקרים אחרים , אינם ניתנים לפירוש על ידי התיאוריות האחרות והדבר אינו מאפשר לקשור ממצאים מחקריים ולהגיע להכללה עיונית . 
הליקוי המרכזי הוא חוסר במסגרת התייחסות שתאפשר השוואה בין מחקרים . 
כדי להתגבר על הליקויים מציעים סמיתסון ועמיתיו ליצור תחילה מסגרת התייחסות בדרך של סקירת שדה העזרה , ושימוש בגישה ארגונית - תיאורית בטקסונומיה לבניית תיאוריה של עזרה , המחייבת גישה טרום - תיאורטית . 
הם עצמם מיינו את ממדי העזרה שנחקרו בפסיכולוגיה החברתית והגיעו לתשעה ממדי עזרה מובחנים . 
התברר כי מחקרים מכסים תחום מצומצם בלבד של ממדי עזרה , וכי תחומים מסוימים בכלל לא נחקרו . 
למשל , נחקרו סוגי עזרה קצרת טווח בין זרים ולא סוגים של עזרה ארוכות טווח בין קרובים וידידים ; לא נחקרו סוגי עזרה מתוכננת ופורמלית , ולא סוגי עזרה הכרוכה במחיר גבוה . 
לדעתם , הגישה ההולמת לחקר העזרה היא הגישה הקוגניטיבית , שעל פיה הנחקרים מגדירים מציאות עזרה ומגיבים למציאות זו כפי שהם עצמם הגדירו אותה . 
על פי גישה זו הם מצאו קשר בין תפיסה והתנהגות עזרה , ואף קיומו של מבנה יציב בין תפיסה והתנהגות עזרה . 
מסקנותיהם הן : ניתן לכלול בטקסונומיה של עזרה את ציפיותיהם של אנשים על אודות התנהגותם הם , את הכרתם את הנורמות החברתיות ואת קני המידה שלהם לגבי התנהגותם הם וזו של אחרים . 
ציפיות האנשים ביחס להתנהגותם וביחס להתנהגות האחרים הן לדעתם עקביות . 
לבסוף מציעים חוקרים אלה ליישם את טקסונומיית העזרה למחקרים שיעסקו במקצועות העזרה והרווחה החברתית , כמו סיעוד , עבודה סוציאלית ופסיכולוגיה קלינית . 
במקצועות אלה מדובר בעזרה מתוכננת על ידי התערבות אישית במצבי חירום בקרב זרים , סוגי עזרה שהם נדירים בחיי היומיום ושאינם מועדפים על ידי מי שאינם עוסקים במקצועות העזרה . 
חקר אנשי מקצועות העזרה יכול לדעתם לתרום לראייה מעמיקה של נושא העזרה בתחומים שטרם נחקרו באופן שיטתי ולא רק בתחומים של עזרה מזדמנת וחד פעמית בין זרים , במתודולוגיות חדשות ולא רק במחקרי מעבדה ועל אוכלוסיות שונות ואותנטיות ולא רק על סטודנטים . 
ואכן , בעשורים האחרונים של המאה ה - 20 נעשו מחקרים בכיוון זה . 
גיליגן ( 1982 ) היא ללא ספק פורצת דרך ברעיונותיה הקושרים נשים לאלטרואיזם דרך חוויות הטיפוח שבהן הן מתנסות . 
היא טוענת שלנשים יש פרה - דיספוזיציות ( predispositions ) שמקורן בקשר הראשוני של יצירת חיים — הקשר הראשוני אם - ילד — המוביל לכושר שלהן לדאוג לאחרים , כושר שהיא מכנה טיפוח ( caring ) . מאז זהו מושג מהותי ביותר בפמיניזם , ובמובנו הרחב הוא גם דאגה , טיפול , אכפתיות ומעורבות . 
לטענת החוקרות טרונטו ( Tronto , 1993 ) ובודן ( Bowden , 1997 ) , טיפוח הוא דרך נשית לקיום קשרים עם אחרים . 
ואכן נמצא כי רוב רובם של המתנדבים בתחום הציבורי הם נשים ( גרינברג והרצוג , ; 1978 גידרון , ; 1985 ראובני , ; 1998 דריהם , ; 1999 Kaminer , ; 1984 Daniels , ; 1988 Piliavin et al . 
1990 ) , וזאת מוכיח גם מחקרי זה , בדיון על התנדבות נשים בארגוני מתנדבים בחיי היומיום ובמעשי הצלה של חסידות אומות העולם בשואה . 
ייתכן שיש בכך כדי להעיד על תפיסת עולם רגישה רחבה של נשים כלפי מצוקות הזולת וצרכיו . 
מותר האדם — גישת התרבות 
המחקר האנתרופולוגי , שהגיע לשיא במאה ה - , 19 הרבה לעסוק בחקר חברות פשוטות , כגון שבטים . 
החוקרים הדגישו את מבנה היחסים בין בני החברה בתחומי המשפט , הדת , המוסר , הארגון — עד לבסיס המאפשר את עצם קיום פעולת הגומלין החברתית עצמה . 
מוס ( Mauss , 1954 ) מצביע על פעולת הנתינה כבעלת השלכות מעבר להעברת מצרכים ושירותים ואף כבסיס לקשר של התקרבות בין בני החברה . 
לוי - שטראוס ( Levi - Straus , 1969 ) , מראה שיחסי החליפין בחברות פשוטות רחבים ביותר והם מעבר לעסקות כלכליות בלבד . 
לדעתו , המטרה העיקרית אינה חליפין כלכליים , אלא " הדדיות " שיש לה משמעות דתית , רגשית , משפטית ומוסרית . 
ואולם סוציולוגים אחדים תוקפים תפיסה זו וטוענים כי ה " הדדיות " בחברות פשוטות היא מיתוס ( Pryor & Grauburn , 1980 ) . מתוך מחקריהם עולה , כי גם בחברות פשוטות אין איזון ואף יש חוסר איזון תמידי מבחינת ה " תן וקח " , ולכן לדעתם יש לשאול איזו פונקציה חברתית ממלא חוסר האיזון . 
מלינוסבקי ( Malinowski , 1970 ) , הדן בעקרון ה " תן וקח " , רואה בחברות פשוטות תמונת חברה מלוכדת בכל מה שקשור ביחסים חברתיים בתחומים שונים , כמו קשרי מחויבויות בכלכלה , בטקסים מגיים , דתיים ואחרים . 
מי שלא מציית לעקרון ה " תן וקח " , מוצא מן הקהילה . 
כהן ( Cohen , 1972 ) טוען כי על ידי הנתינה האלטרואיסטית שורדת הקבוצה בסביבתה הסוציו - תרבותית , כי היא מאמינה בערכים אלו . 
הוא גם רואה את הנתינה בהיבט סוציו - תרבותי יותר מאשר כמציאות פסיכולוגית , כי ברמה הפסיכולוגית לנתינה רווח אישי בלבד , ואילו ברמה סוציו - תרבותית הנהנים העיקריים הם המוסדות החברתיים . 
כהוכחה לפונקציונליות של הנתינה האלטרואיסטית הוא מביא את התופעה של מתן מתנות בכל התרבויות . 
בדעה דומה מחזיק לופריאטו ( Loppreato , 1981 ) , המציג גורם תרבותי להישרדות , גורם העובר מדור לדור , ומקורו בתחום האמונה בהישארות הנפש . 
לדעתו , ייתכן אלטרואיזם ללא גנים אלטרואיסטיים , כיוון שהאמונה היא מעין " גן " מההיבט התרבותי . 
הוא טוען כי אנו מגינים על הדומים לנו במאפיינים שונים , לא גנטיים כי אם תרבותיים , כמו למשל האמונה כי אנו " טובים יותר " כי אנו " קתולים " , " פרוטסטנטים " , " יהודים " , " הגזע העליון " וכדומה . 
היבט תרבותי נוסף של האלטרואיזם מתייחס לערכים הדומיננטיים הרווחים בחברה , הקשורים לשאלת הקורבן והנזקקות לעזרה . 
כאמור , הוויקטימולוגיה עוסקת בקורבנות ( victims ) של אסונות טבע , תאונות ובמצבים אחרים שבהם נפגעים אנשים , וממילא המחקרים בתחום זה נוגעים גם בשאלת העזרה המושטת לקורבן , ואגב כך עולה נושא האלטרואיזם . 
ברטון ( Barton , 1969 ) , שחקר אסונות טבע , השתמש במונח " קהילה אלטרואיסטית " , שתמציתו התנדבות ועזרה ספונטניים לשיקום הקהילה אחרי אסון . 
אחד הנושאים הנחקרים בתחום זה הוא " חסידי אומות העולם " — יחידים וקבוצות , בדרך כלל לא - יהודים , שהצילו ממוות יהודים קורבנות השואה במלחמת העולם השנייה תוך סיכון חייהם הם — בניגוד לנורמות שרווחו בחברתם ושלא על מנת לקבל פרס ( Charnyi , ; 1983 Fein , ; 1979 London , 1970 ) . דוגמה אחרת ואקטואלית היא הרס מגדלי התאומים בניו - יורק ב - 11 בספטמבר , 2001 שבעקבותיהם ניכרת מגמת התלכדות קהילתית אלטרואיסטית בקרב החברה האמריקאית סביב ערכים משותפים לה . 
האם אפשר ליצור אישיות אלטרואיסטית על ידי חינוך ? 
שאלה המתבקשת מאליה היא מהו מקומו של החינוך בהעברת ערכים , בהנחה שאלטרואיזם אינו תכונה מוּלדת . 
האם נורמות וערכים הרווחים במשפחה , בבית הספר , בתקשורת , בקבוצה חברתית ובחברה כולה מעודדים התנהגות אלטרואיסטית , ואם כן , כיצד ניתן ליצור חברה אלטרואיסטית יותר ? 
אנשי החינוך טוענים שההתנהגות האנושית היא תהליך של למידה , ושהלמידה היא המסבירה את ההבדלים בין יחידים גם בתחום זה . 
ראשטון ( Rushton , ; 1980 1984 ) מניח שאנשים מתנהגים באופן אלטרואיסטי או אגואיסטי מכיוון שהם למדו לנהוג כך . 
בעיניו יש חשיבות מרכזית למודל החיקוי , והמשפחה כסוכנת חִברוּת היא לדעתו יסוד חשוב בלימוד נורמות אלטרואיסטיות . 
ז´אן פיאז´ה ( 1896 — 1980 ) , ממייסדי תיאוריית ההתפתחות האינטלקטואלית , ראה בהתפתחות המוסרית את המפתח להתנהגות מוסרית , המושגת דרך התפתחות החשיבה הרציונלית , ורק בשלב העליון קיימת לטענתו יכולת לחשיבה מוסרית . 
פּוקה ( Puka , 1983 ) טוען שהרמה הגבוהה ביותר של מבנה מוסרי קוגניטיבי חייבת להכיל את האלטרואיזם כעקרון מוסרי . 
על פי הרץ - לזרוביץ ( 1974 ) והרץ - לזרוביץ , סטפן ופרידמן ( 1976 ) , התפתחות השיפוט המוסרי קשורה עם עידוד ההתנהגות של ילדים לעזרה בעת משחק . 
למידה שיתופית והכשרה רב - תרבותית של לימוד על תרבויות אחרות יעילה לשיפור היחסים בין קבוצות . 
הרץ - לזרוביץ ( 1997 ) חקרה פדגוגיות חינוכיות בבתי הספר בישראל לקראת שנות האלפיים והשוותה את מטרותיהן החברתיות . 
הפדגוגיה השיתופית , למשל , נועדה לשנות את פני הכיתה ופני בית הספר מאוסף של קהילות של יחידים בתחרות לקהילות של לומדים בשיתוף . 
הפדגוגיה הפמיניסטית נועדה להיאבק באי שוויון ולתת ביטוי לקול הנשי , האחר , ואלטרנטיבה למוסר הפמיניסטי בטיפוח , בעולם של מנהלים ואפליה באקדמיה , בחברה , בפוליטיקה ובמדע . 
הפדגוגיה הביקורתית שואפת לשינוי פני החברה ולחלוקה יותר שוויונית של העוצמה , הצדק חברתי והדמוקרטיה , ותוך כדי כך שינוי פני בית הספר . 
דוגמאות מעטות אלו מלמדות שלחינוך יש חלק בשימור חברתי או בשינוי חברתי , בשינוי ערכים ולכן גם ביצירת אישיות אלטרואיסטית . 
יש להניח שעם גבור הצורך בהתנהגויות עזרה בחברה האזרחית , בגלל היחלשות מדיניות הרווחה של מדינות , יזדקקו בתי הספר יותר ויותר לחנך לאלטרואיזם הלכה למעשה בקהילה לצד נושא ה " מחויבות האישית " , שבישראל הוא חלק מתוכנית הלימודים בכיתה י ´ זה שנים . 
עם זאת , אין להפחית מההשפעה המכרעת שיש למשפחה ולבית בהעברת ערכים , על - ידי המודלים לחיקוי שהם מציבים . 
גישה חדשה — סוציולוגית ומגדרית 
פמיניזם הוא מושג רחב ובעל גוונים שונים . 
הוא תיאוריה ופרקטיקה , השקפה חברתית ותפיסת עולם שבמוקדה סוגיות יסוד : מהו כוח , מהי שליטה , איך נוצרת החלוקה הדואליסטית בין גברים ונשים כך שהגברים הם השולטים והנשים הן הנשלטות , ואיך מוכנסת חלוקה זו למערכת הערכית והנורמטיבית ואל המוסדות החברתיים . 
דואליזם זה , שהוא אבן יסוד בפילוסופיה המערבית , מזהה את הנשים עם הטבע , עם הגוף , הרגש והרוע , בעוד הגברים מזוהים עם התרבות , התבונה , האובייקטיביות והטוב . 
בהגדרות אלו יש לא רק הבחנה אלא גם הערכה ושיפוט , והתוצאה היא עליונות הגבר ונחיתות האשה . 
כך נוצרה המערכת הנורמטיבית של החברה בעבר מעין גזירת גורל , מה גם שבדרך של שִעתוק ( העברה ושימור ) ההבדלים המגדריים מדור לדור המשיכה במרוצת הדורות להישמר עליונותם של הגברים . 
חוקרות ( וחוקרים ) שאימצו לעצמם פרספקטיבה פמיניסטית בוחרות בנושאים החשובים לנשים ובהם לידה , אמהוּת , גידול ילדים , אינטימיות , הטרדה מינית , אונס , זנות , אפליה , התמודדות עם קריירה ומשפחה ותת - ייצוג פוליטי . 
נושא בולט במחקרים אלה הוא השאלה , אילו פרקטיקות או דרכי פעולה ישרתו ביעילות את ההתארגנויות למען שינוי חברתי . 
המחקרים עצמם נעשים מתוך התנסות אישית , המספקת לחוקרות נקודת מוצא אישית במחקר . 
כלי הניתוח גם הם שונים ומתאימים יותר לנשים , כגון ראיונות אינטראקטיביים , חקרי מקרה , כתיבה אישית ומחקרים רבי שיטות . 
מילות המפתח בפוסטמודרניזם כיום הן שוני וגיוון . 
הנחת יסוד מובלעת היא שיחסי הגומלין בין החוקר לבין הנחקרים הם מורכבים ויש לבחון את הבעיה מזוויות שונות ( Walston , ; 1985 Reinharz , 1992 ) . 
יש הרואים בפמיניזם את המהפכה הגדולה ביותר במאה ה - , 20 שהתרחשה ללא שפיכות דמים . 
לחיזוק דעתם הם מעלים מגוון רחב של רעיונות פמיניסטיים שהשפיעו על סדר היום הציבורי בעולם המערבי . 
בפמיניזם לדורותיו ( מתום מלחמת העולם השנייה ) ניכרות שלוש גישות תיאורטיות עיקריות ( Squires , 1999 ) : הדטרמיניסטית - ביולוגית , הקונסטרוקציוניסטית , מלשון הבנָיה ( Consructionism ) , והדֶה - קונסטרוקציוניסטית , המפרקת — החתרנית ( Deconstructionism ) . להלן יתוארו בקיצור שלוש גישות אלו וזרמים שונים הקשורים בהן . 
הגישה הדטרמיניסטית רואה בנשים תוצר של המִבנה הביולוגי שלהן , ואת ההבדלים ביניהן לבין הגברים כהבדלי מין ( sex ) מהותיים , ומכאן שמה — מהותנות ( Essentialism ) . לפי גישה זו , העובדה שהנשים יולדות ומיניקות יוצרת להן באופן דטרמיניסטי זהות השונה מזו של הגברים . 
עם תכונותיהן המולדות , לפי תפיסה זו , נמנות האמהוּת והנטייה לטיפוח הצאצאים , והנטייה לרדוף שלום . 
המהותנות היא גישת הפמיניזם בראשיתו , והיא מזוהה עם הגל הראשון , ששלט לפחות עד שנות ה - 60 של המאה ה - . 
הגל השני של הפמיניזם קשור לתפיסת של הבניית הזהות המנוגדת למהותנות . 
גישה זו חייבת את התפתחותה במידה רבה להוגת הדעות והסופרת הפמיניסטית הצרפתייה סימון דה - בובואר ( de Beauvoir ) . בספרה המין השני ( 1953 ) מעלה דה - בובואר לראשונה את הרעיון שלנשים אין הגדרת זהות משלהן ; הן מובְנות כ " אחרות " , כתשליל ( negative ) של הגברים . 
נקודת המוצא של הבחנות אלו היא קונפליקטואלית , כפי שטבע היחסים החברתיים בכללם הוא קונפליקטואלי . 
הגדרתן כ " אחרות " היא הבסיס שעליו נבנה המיתוס , שעל פיו הגברים הם מי שבנו את החברה ומי שקבעו את ההפרדה בין טבע לתרבות , בין ה " פרטי " ל " ציבורי " ובין רגש לשכל . 
תרומתה האינטלקטואלית החשובה של דה - בובואר היא הרעיון כי אשה לא נולדת אישה , אלא נעשית אשה , או מובְנֵית להיות אשה . 
תפיסה זו יצרה בשנות ה - 80 את המושג " מגדר " ( gender ) , שפירושו הבניה חברתית של המין באמצעות התרבות , חינוך , מסורת , ולא מתוך ראייה ביולוגית — דטרמיניסטית . 
ראייה זו גם קשורה לתפיסתה האקזיסטנציאליסטית של דה - בובואר , שעל פיה האדם — גבר או אשה — הם מה שהם עושים בחייהם ואינם איזו מהות ביולוגית . 
מסקנתה הפרקטית היתה , שאם נשים רוצות להיות עצמאיות וחופשיות ולהיכנס לספֶרה הציבורית , עליהן להיפטר מן הנתונים הביולוגיים הטבעיים שלהן , כלומר מגופן . 
פירושו של דבר הוא שבירת הביולוגיה למען התרבות . 
דה - בובואר עצמה יישמה זאת בכך שוויתרה על האימהוּת , למרות שחיה שנים רבות עם בן זוגה , ההוגה והסופר ז´אן פול סארטר , מאבות האקזיסטנציאליזם . 
בגל השני של הפמיניזם נכללות שלוש תת - גישות קונסטרוקציוניסטיות נוספות : הגישה המרקסיסטית - סוציאליסטית , הגישה הפסיכואנליטית והפמיניזם הרדיקלי ( ריץ ´ , ; 1990 MacKinnon , ; 1982 Saltzman & Chafetz , ; 1999 Tong , 1989 ) . מעבר להבדלים ביניהן , בכולן שלטת הגישה הסטרוקטורלית , האמונה שיש זהות נשית אחידה אוניברסלית , המבדילה נשים באשר הן נשים מגברים כמוצרים תרבותיים . 
השיח נסב על המשותף לכל הנשים , ללא שימת לב להבדלי גזע , מוצא או מעמד המבחין בין קבוצות שונות של נשים לבין עצמן . 
בגל זה של הפמיניזם הופיע הרעיון שה " פרטי " הוא ה " ציבורי " , ואז התחילה הפוליטיקה להתערב בעניינים כמו אלימות במשפחה , חינוך ילדים וטיפול בזקנים . 
הנשים הן שדחפו לעיסוק בנושאים אלה ואחרים , כמו הדרישה לשכר שווה ולייצוג בתחום הציבורי והפוליטי — נושאים שתמיד הציקו לנשים , אך נמנו עם התחום ה " פרטי " , שמסורתית , לפוליטיקה לא היה עניין בו . 
הפמיניזם הליברלי , בין שנות ה - 60 לשנות ה - , 80 הדגיש את ההבדלים בין נשים וגברים , שלדעת חוקרות התחום ( הרוב אכן היו נשים ) נבעו מאפליה . 
אפליה זו , כפי שהן ראו אותה , הן דרשו לשנות בחוק , בייצוג ובשכר על ידי פעולות של " אפליה מתקנת " ( affirmative actions ) , ועם זאת שאפו להשאיר על כנם את המערכת הנורמטיבית ואת המוסדות החברתיים . 
הכוונה היתה להגיע לשינויים בתוך הסדר הקיים אל עבר שוויון בדרך מתונה : מאבק על שכר שווה בין נשים לגברים עבור עבודה שווה , ייצוג שווה של הנשים בתפקידים בפוליטיקה ובציבור , השוואת גיל הפרישה של נשים לזה של הגברים , והקצאת תקציבים לחינוך ( ביום לימודים ארוך ובהכרה בטיפול בילדים כהוצאה ) החל מהגיל הצעיר ביותר כדי לאפשר לנשים לצאת לעבודה . 
הפמיניזם המקורב לפסיכואנליזה הדגיש את הקשר אם - ילד . 
לדעת גיליגן ( 1995 ) , קשר זה " מסביר הכול " . 
על פי תפיסה זו , בנים לומדים להפריד את עצמם מאמהותיהם בעוד הבנות ממשיכות מתוך הזדהות וקשר עם האם . 
הבנים מזדהים עם ה " חוץ " , ואילו הבנות — עם הקרבה לזולת והדאגה לאחרים , כל זה דרך תהליך החִברות שנועד לגבש את הזהות המינית הדיכוטומית . 
הפמיניזם הרדיקלי הרחיק לכת וקרא לביטול מוסד המשפחה כמקור הקניין , השליטה והדיכוי , ועימם ביטול יחסי השליטה של הגבר במשפחה — עד לשינוי טוטאלי של החברה . 
רק אחר כך , לפי תפיסה זו , תקום החברה החדשה — חברה שוויונית . 
דוברי הפמיניזם הרדיקלי הדגישו את הייחוד של הנשים מבחינת התכונות , התודעה , המוסר והתרבות , וטענו שהדומיננטיות הגברית לא אִפשרה להן לפתחו . 
מגמה זו אף היא רווחה עד שנות ה - . 
הפמיניזם המרקסיסטי רואה בנשים מעמד חברתי , קבוצה מדוכאת באוכלוסייה , שנועדה ללדת ילדים ( הרחם כאמצעי ייצור ) , כפי שפועלים מדוכאים בתהליך הייצור . 
מסקנת גישה זו היא שעצמאות דורשת שינוי של היחסים החומרניים הללו . 
גישות וזרמים נוספים גם הם מתמקדים באסטרטגיות אפקטיביות לשינוי ולטיפול בבעיות בסיסיות הקשורות לנשים , כמו ביעור הבערות בקרב נשים , העלאת התודעה העצמית בקרב עקרות בית ונשים עובדות ולא רק פמיניזם לנשים מהמעמד הבינוני , משכילות ולבנות , אלא לכול . 
הם גם דנים במדיניות ציבורית ( משפחות חד הוריות , שכר , אבטלה ) , עד כדי הצבת סדר יום פמיניסטי , כפי שגורסת בל הוקס ( הוקס , 2000 ) , אחת הנציגות הבולטות של הפמיניזם הרדיקלי העכשווי . 
בשלב מסוים התחיל מושג המגדר להיות מטרה לביקורת . 
הטענה היתה שההמשגה המגדרית מסבירה את ההבדלים , אך אינה נותנת הזדמנות שווה לשני המינים , ובכך היא מתעלמת מהמבנים החברתיים הכופים כוח וידע של הגברים ( Foucault , ; 1973 1984 ) . המשפחה עצמה , טענו המבקרים , היא הצד המשמעותי ביותר של הכוח ומוסד מרכזי בחברה שמשעתקת את המערכת המגדרית , ויש לבטלה . 
מהפכה מושגית משמעותית חוללה צ´ודורוב ( Chodorov , 1978 ) , בקביעתה שגברים ונשים אמנם שונים , אך עצם המושג מגדר הוא מורכב ובעל שונות רבה , וניתן להבינו כקטגוריה שפותחה כדי לגלות מה נכלל במושגים " אשה " ו " גבר " . 
ומכאן שההבדלים המגדריים מצדיקים שוויון על בסיס השוני , מבלי לבטל את השוני . 
לא גורם אחד , אלא גורמים רבים מגדירים מגדר כקטגוריה חברתית : חִברות , גזע , עדה , מעמד והבדלים היסטוריים . 
קריסטבה ( Kristeva , 1997 ) מסרבת לקבל הגדרה קבועה ויציבה של " נשים " או " נשיות " . 
לפי תפיסתה מרחיקת הלכת , היא מגדירה שכל מה שמוגדר כשולִי בסדר הפטריארכלי הוא " נשי " . 
ראוי לציין כי הגישה הקונסטרוקציוניסטית כוללת בתוכה גם עמדות אקלקטיות וצירופים בין מהותנות והבניה חברתית מגדרית של תיאוריה פוליטית ופרקטיקה לשינוי חברתי כנגד דיכוי הנשים וכנגד החברה הפטריארכלית , שבה האשה היא קורבן פוטנציאלי ומועדת לניצול דרך גופה ודרך עבודות הבית שהיא נאלצת לעשות . 
הגישה הדה - קונסטרוקציוניסטית , הגל השלישי של הפמיניזם , היא פרי תפיסות פוסטמודרניסטיות . 
על פיה , האמונה שהאדם מסוגל לפעול בדרך של חשיבה רציונלית היא אשליה . 
עולמה הוא עולם של אי - ודאות , אין בו אמת מדעית אחת , אין בו אמת היסטורית אובייקטיבית , ואין בו נרטיב דומיננטי אחד . 
מה שיש הם ריבוי נרטיבים וריבוי אמיתות . 
המציאות היא בעיניה כעין קליידוסקופ , וגילוייו של החוקר תלויים בכלים שהוא מפעיל ובנקודת התצפית שממנה הוא מתבונן במציאות . 
בגישה זו נעלמו כל הדיכוטומיות . 
נשים חיות את זהותן על פי בחירתן , כל אחת בצורה שונה וביחסי עוצמה שונים . 
המיניות אף היא בעלת שונות רבה יותר . 
השיח החדש מדבר על " פוליטיקה של זהויות " , והמושג הבסיסי הוא השוני . 
במקום להבחין בין נשים וגברים מדברים על המדוכאים , על ה " פריפריה " . 
הפמיניזם הביא את השיח של האחר , אך על פי גישת הדקוסטרוקציוניזם כל קבוצה היא " אחר " , וגם בתוך הקבוצה יש " אחרים " . 
וכך , אין מרכז אלא רק פריפריה . 
מכיוון שהדגש הוא על פרטיקולריזם , על שוני , ואין משותף בין נשים לבנות לנשים שחורות , בין בנות המעמד הגבוה לבין עקרות הבית , בין משכילות לבין חסרות השכלה , אין אינטרסים שמאחדים אותן ולכן הן אינן יכולות ליצור ביניהן סולידריות כדי להילחם על מטרות משותפות . 
במצב של פירוק זהויות , הכל אינדיווידואלי . 
מה אם כן יכול להיות פוליטי במצב זה ? 
באופן פרדוקסלי , ה " פוליטי " הוא החירות האישית , אפשרות לבחירה במוסר אישי במצב שאין בו חזון כללי , ולמעשה זו דה - פוליטיזציה של ה " פוליטי " במובן המקובל . 
הפרדוקס הוא , שרק חברת רווחה — שהיא מהות פוליטית — יכולה לאפשר את כל אלו . 
הגיוון והשונות מחייבים חברה אזרחית שישרור בה אקלים פוליטי שיתמוך בשונות ביחד עם בגרות דמוקרטית , שיש בה אחריות אישית ורגישות רבה לאחרים , למרות שאין בה מערכת ערכית ונורמטיבית אחת במובן המסורתי . 
לשם קיומה של חברה חדשה זו נדרשים תנאים , וניתן להשיגה על ידי הפרקטיקה האלטרואיסטית של יחסי גומלין בדרך של יחסי תרומות , שישמשו כגרעין מחבר בתוך כל הרב - גוניות ולא יובילו לאנרכיה . 
בפרספקטיבה היסטורית על הזרמים המרכזיים עולה , כי הגישה המהותנית כמעט עברה מן העולם . 
לגישה הקונסטרוקציוניסטית היתה השפעה רבה בהבחנה שבין מין ומגדר , למרות הגרסאות הרבות לגבי המרכיבים הקובעים את עיצוב המגדר , ואולם גם היא לא שרדה . 
בתפיסה הפמיניסטית הנוכחית , הגל השלישי , אין קטגוריה נפרדת של " אשה " , אלא יש ריבוי : אשה שחורה או אשה לבנה , ממעמד הביניים או מהמעמד הנמוך , בעלת השכלה , מקצוע והכנסה או נעדרת כל אלה או קצתם . 
אלה הם אפוא " קולות " שונים ו " נרטיבים " שונים : של חסרי העוצמה והחלשים שאינם נשמעים לצד אלה של החזקים — ולכולם אותה החשיבות . 
כך העבירה הגישה הדה - קונסטרוקציוניסטית , המפרקת , את הדגש מ " נשים " ל " פרטים " — מגישה דטרמיניסטית שבה לנשים לא היה מקום בתחום הציבורי והפוליטי , דרך ההבחנה בין מין ומגדר והשתתפות של נשים בפוליטיקה ללא קשר למין או מגדר , ועד להרס ההבחנה בין מין ומגדר ואסטרטגיה של השמה מחדש . 
גישה זו מערערת ודוחה את הדואליזם גבר / אשה , אך גם פורמת את היחסים בין המינים , ובה הקטגוריה של המגדר עצמה היא תוצר הסדר המגדרי הקיים — ויש לקרוא עליו תיגר . 
מה הקשר בין דיון זה לבין השאלה העכשווית יותר — האם הרב - תרבותיות , שבעיני רבים עשויה לתת מענה לכל ההבדלים , מועילה לנשים ? 
בניסוח אחר , מה קורה כאשר דרישות של מיעוטים תרבותיים או מגדריים מתנגשות עם נורמות השוויון בין המינים ? 
הוויכוח הוא על מידת החופש והעצמאות שיש לתת לקבוצות שונות כדי לקיים את תרבותן , ועל הדרך שבה משתלבות זכויות הפרט עם הזכות של המיעוט במובן הסוציולוגי ( הקבוצות החלשות וחסרות הכוח ) לנהל את תרבותו . 
המצדדים בגישה הרב - תרבותית טוענים שלמעשה הזכויות התרבותיות של המיעוט מספקות למיעוט דרך להתמודד בכל תחומי הפעילות האנושית , ציבוריים ופרטיים כאחד , לרבות חברה , חינוך , דת , פנאי ואף כלכלה . 
ומאחר שדרכים אלו עלולות להיעלם , יש להגן עליהן במתן זכויות מיוחדות . 
המגבלה היחידה היא שכולן יפעלו לאור עקרונות ליברליים . 
ואולם , מאחר שקונפליקטים רב - תרבותיים רבים קשורים לנשים , נוצר מתח בין הפמיניזם לרב - תרבותיות . 
אוקין ( Okin , 1999 ) גורסת , כי כדי שהרב - תרבותיות תפעל על פי עקרונות אוניברסליים , יש להבטיח שזכויות הקבוצה לא יפגעו בזכויות הפרטים בה ושלא תיווצר אפליה . 
לכן , מדיניות התומכת בדרישה תרבותית של קבוצות מיעוט חייבת להתייחס ברצינות לייצוג הולם של הפרטים הפחות חזקים בתוכה — הנשים וקבוצות מיעוט אחרות . 
כשהעולם הופך לחברה גלובלית אחת , אין זה תורם לנשים הנעדרות כוח מיקוח , ואולי אפילו מחליש אותן . 
שאלות אלו ואחרות הקשורות לנשים , מגדר , מוסר , פוליטיקה , משפחה וטיפוח , מובילות לשאלת האלטרואיזם כתרומה נשית ייחודית בעלת עוצמה מוסרית וחברתית אדירה בחברה העכשווית הפוסטמודרנית , המטילות מטלות חדשות על המשפחה ובעיקר על הנשים בהתגבשות הקונסנסוס החדש הניאו - ליברלי במדינות הרווחה במערב ( קטן , 2000 ) , ובישראל ( ישי , , 1987 1998 ) . האם זה מוביל לעולם מוסרי ושוויוני יותר ולחברה פחות פטריארכלית ויותר אזרחית ומוסרית , לחברת רווחה מטפחת ? 
נראה שבינתיים צועדות מדינות המערב בכיוון ההפוך , ומדינת הרווחה הולכת ומצטמצמת , והראשונים שנפגעים הם שוב הנשים והחלשים . 
ממחיש זאת היטב תקציב מדינת ישראל לשנת 
הפרספקטיבה הפוליטית אינה צופה שינויים מרחיקי לכת במצב ( Bowden , ; 1997 Blustein , ; 1991 Tronto , 1993 ) , אלא אם כן יאומץ פוליטית רעיון הטיפוח ( care ) ויחלחל לתודעה ולפרקטיקה של החברה האזרחית ולפוליטיקה ( מדינת רווחה משוכללת ) . או אז יש סיכוי שיהפוך למשאב ויתרום לחיים החברתיים , דרך מחויבותם החברתית ואחריותם האישית של הפרטים , הארגונים הכלכליים והממשלות . 
החל מסוף המאה ה - 20 החברה המערבית צועדת בכיוון חברת שירותים , ובה כל אותם נושאים שהיו אופייניים לעיסוקיהם של הנשים ואף נוספים , ואף התרחבות ניכרת בפוטנציאל האפשרויות לתרומה אלטרואיסטית לקראת חזון חברה מטפחת . 
לשם כך דרושה בין השאר פילוסופיה אלטרנטיבית שמובאת כאן כפילוסופיה אלטרואיסטית של יחסי תרומות ודרכים לאימוצה פוליטית ופרקטית . 
זו חיונית דוקא בשל הריבוי , הגוון והשינוי . 
נראה כי המציאות מפגרת בינתיים אחרי התיאוריה , וכי השיח הציבורי נמצא עדיין בשלב המודרני הסטרוקטוראלי ואילו התיאוריות בשלב הפוסטמודרני . 
ובכל זאת איך נראה בחלקו ויכול להיראות שיח אלטרנטיבי כזה ממבט סוציולוגי - פמיניסטי עכשווי ? 
| 2 יחסי תרומות 
מבט סוציולוגי ומגדרי על יחסי גומלין חברתיים 
לכל תופעה נחקרת יש לבנות מסגרת התייחסות , להגדיר את מרכיביה ולהתאים לה כלי מדידה והמשגה תיאורטית שתכליל ותפרש את המציאות הנחקרת . 
חקר האלטרואיזם סבל מחוסר כלי מדידה הולמים ומהעדר תיאוריה , וניתן לומר שהכלים הראשונים לא היו מדעיים דיים . 
דורקהיים ( 1952 ) למשל , מדד את התופעה באמצעות שיעורי התאבדות , תופעה שבה ראה מדד להתרופפות הקשרים בין היחיד והחברה . 
פרידריקס ( Freidrichs , 1960 ) ניסה למדוד את דרגת האלטרואיזם כאִפיון בהתנהגות החברתית והקשר שלו למשתנים סוציולוגיים ופסיכולוגיים אחרים , בהתאם לתפיסתו שזהו ממד של יחסי גומלין חברתיים של קבוצה , המעיד על ליכוד הקבוצה . 
ריבל ( Ribal , 1963 ) הרחיב את הדיכוטומיה אגואיזם - אלטרואיזם על ידי הוספת הממדים נתינה - קבלה לארבעה טיפוסים המבוססים על צורכי האישיות . 
הטיפוסים הם : העצמי האגואיסטי , העצמי האלטרואיסטי , העצמי הנותן - מקבל והעצמי המסופק באופן פנימי ( אינו נותן ואינו מקבל ) . לדעתו , שני הטיפוסים האחרונים קרובים יותר לטיפוס האלטרואיסטי . 
סוייר ( Sawyer , 1966 ) בנה סולם אלטרואיזם המודד נטיות : אישיות של שיתוף פעולה , אינדיווידואליזם ותחרותיות . 
הדגש בסולם זה הוא על התגמולים שלהם מצפה אדם מיחסי הגומלין שהוא מקיים עם אדם אחר . 
טיטמוס ( 1979 ) נעזר כאמור בנוהג של תרומת דם למדידת אלטרואיזם . 
בטיפולוגיה שיצר יש שמונה טיפוסי תורמים : תורם דם מקצועי ; תורם בתשלום ; תורם המומרץ על ידי תשלום ; תורם על סמך התחייבות לתשלום ; תורם לקרובי משפחה ; תורם מתנדב על כורחו ; תורם בשל הטבה נלווית ; תורם מתנדב לציבור ( ללא כל תנאי ) . בולט לעין , שמכל שמונת הטיפוסים , למעשה רק האחרון עושה זאת ממניעים אלטרואיסטיים . 
כך בירווילר ( Bierwiler , 1978 ) החוזר למחקרו של סורוקין על האהבה כרגש מרכזי באלטרואיזם ומציע סולמות מדידה עבורו . 
בוטנרס ( Butners , 1980 ) חקר את מערכת המוסדות הפילנתרופיים בארצות הברית בשנים 1865 — 1930 ושאל איזו פונקציה ממלאת הצדקה . 
הייווארד ( Hayward , 1977 ) מביא מחקר נטורליסטי בנושא אלטרואיזם . 
הביקורת של סמיתסון ועמיתיו ( Smithson et al . 
1983 ) , שנסתרה בפרק הקודם , אמנם הביאה למפנה במתודולוגיה של חקר התופעה בפסיכולוגיה החברתית , אך חקר האלטרואיזם כתופעה חברתית עדיין לוקה בחסר . 
דגם יחסי תרומות המוצג בהמשך מנסה להתמודד עם סוגיה זו במגמה לאפשר הבנה חברתית של מוסר אלטרואיסטי ופרקטיקה מוסדית ואישית ליחסים אלו בממדים סוציולוגיים ותרבותיים . 
במחקרים רבים נוספים ניסו חוקרים למדוד אלטרואיזם . 
המשתנים במחקרים אלה מגוונים ביותר : משתנים ערכיים ונורמטיביים כמו אינטרס אישי לעומת אינטרס כללי ; ערכים טרמינליים לעומת ערכים אינסטרומנטליים כמדדים להעדפות אישיות לעומת חברתיות ; משתני רקע ובהם מגדר , השכלה , גיל וצבע עור ; משתנים סוציו - אקונומיים כמו תעסוקה ומעמד ; משתנים אישיים ומצביים כמו עמדות כלפי דילמות מוסריות ; הערכה עצמית והתנסות חיובית קודמת בתרומה ואישיות אלטרואיסטית . 
כן נבדקה הסיטואציה שאליה נקלע הצופה מן הצד , שבה הקורבן זועק לעזרה ונשאלה השאלה מתי ייענו לקריאתו ומתי ידחו אותה , במצבים שונים בחיי היומיום ובמצבים קטסטרופליים במלחמה . 
כן נבדקו משתנים קהילתיים — התגייסות של קהילות שלמות בעת אסון לשיקום הקהילה . 
כל אחד מהמחקרים הללו התמקד במשתנים אחדים המעלים את מגבלות ההכללה ולא מאפשרים המשגה תיאורטית , הבנה וניבוי של התופעה . 
בשל ריבוי המחקרים החלקיים הללו אביא רק חלקים מהם לשם הדגמה , ולאחר מכן אציג את דגם יחסי תרומות וניסיון ליצור המשגה סוציולוגית , של מוסר במבט חדש . 
גיליגן ( 1995 ) מודדת מוסר אלטרואיסטי על פי מגדר . 
היא מצאה כי נשים מקבלות החלטות מוסריות יותר מגברים ואף מתנהגות באופן מוסרי יותר בזכות הקשרים שהן מקיימות עם אחרים . 
מחקרים איששו רק חלק ממסקנותיה . 
סוקולובסקי ( Sokolowski , 1996 ) מצא קשר בין אלטרואיזם , אינטרס אישי וקשרים חברתיים , שהם בעלי כוח מניע להתנדבות בארגוני מתנדבים ומנבאים של נדבנות ותרומה . 
נבחנת השפעת הנורמות האנוכיות לעומת אינטרס כללי וצרכים מנוגדים , שבהם פועלים פרטים , התולים את בחירותיהם בסופו של דבר בגורמים מצביים . 
התמיכה במדינת רווחה , לדוגמה , אמנם מורה על מחויבות חזקה לערכים אלטרואיסטיים , אך כאשר הללו נוגעים בשאלות הקשורות לאינטרס אישי , פוחתת המחויבות . 
קולייר ( Collier , 1998 ) מצא במחקר שדה , שהתנהגות פרו - סוציאלית ( אלטרואיזם , בפי פסיכולוגים חברתיים ) בקהילה מעודדת פרטים בה לבצע מטלות שונות לרווחת הקהילה . 
בעקבות עבודותיו של סורוקין על משבר המודרניות והאלטרואיזם , והדינמיקה החברתית - תרבותית של אלטרואיזם יצירתי , הושגה תובנה חדשה לגבי בעיות חברתיות ופתרונן ( Johnston & Barry , 1998 ) . מחקרו של דורקהיים על ההתאבדות האלטרואיסטית הוביל למחקר על " התאבדות הירואית " בצבא ארצות הברית . 
המחקר , שנערך בקרב 125 מקבלי מדליות הוקרה על מעשי גבורה שביצעו , אישש את ממצאיו של דורקהיים , שהתאבדות אלטרואיסטית מקובלת יותר בקרב חיילים מן השורה , יחידות עילית ובקרב מנהיגים ופחות בקרב בעלי תפקידים רשמיים , שהלכידות בקרבם אינה גבוהה ( Riemer , 1998 ) . לגבי הקשר בין תופעות פשיעה ובין אלטרואיזם , מחקר שבדק קשר בין הכנסות והתנהגות ב - 345 ערים בארצות הברית מצביע על קשר הפוך בין אלטרואיזם ושיעורי פשע אלימים ונגד רכוש ( Chamlun & Cochran , 1997 ) . 
נמצא גם שאלטרואיזם עולה עם ההשכלה וההכנסה . 
מחקרים על תרומות דם גילו שניכרת עלייה במחויבות עם העלייה בתרומת דם ( Callero & Piliavin , 1991 ) . כן נמצא שהתנסות חיובית בעזרה ותרומה קודמת לרצון לתרום ( Story , 1992 ) . במחקרי על ארבעת ארגוני המתנדבים השתמשתי בסולם הערכים של רוקח ( Rokeach , 1973 ) , המבחין בין ערכים טרמינליים ( המוגדרים על ידו כמטרות חיים ) לבין ערכים אינסטרומנטליים , שהם דרכי התנהגות . 
המטרה היתה לבחון אם העדפה שיטתית של אחד משני סוג ערכים תואם התנהגות בפועל של מתנדבים . 
ואמנם מצאתי שמתנדבים אלטרואיסטים נותנים קדימות לערכים בין - אישיים , בעוד מתנדבים פחות אלטרואיסטיים מעדיפים ערכים אישיים . 
הראשונים מתחייבים יותר לאורך זמן וללא תמורה ( פירוט בפרק 3 ) . 
חקר האלטרואיזם כתופעה חברתית ומגדרית 
בכל חברה ניתן לזהות התנהגות אלטרואיסטית . 
התנהגות זו , של יחידים ושל ארגונים , נובעת ממערכת מוסרית הנגזרת מערכים של צדק ושוויון ומתחושת מחויבות לאחר , שממנה נגזרת גם האחריות האישית לעשייה למען הזולת . 
בשל הפונקציות החשובות הללו של התופעה , מיסדו בדרך זו או אחרת חברות שונות בתקופות שונות את האלטרואיזם , לפי אופיין : בחברה המסורתית דרך שיתוף פעולה וחלוקת מתנות , ובמדינת הרווחה שצמחה במאה ה - 20 אלטרואיזם הוא ביטוי לשאיפתה לעשות צדק עם החלשים בתוכה ולקדם נושאים חברתיים כתעסוקה , חינוך , בריאות , הדברת העוני וקידום התרבות בדרך פוליטית על ידי המדינה . 
בעידן הגלובליזציה , עם ירידת מדינת הרווחה , מנסה החברה האזרחית לפתח את ארגוני המתנדבים לקידום ערכים חברתיים . 
החברה מעודדת יוזמות של יחידים ושל ארגונים וולונטריים ופילנתרופיים כביטוי למחויבות אלטרואיסטית בין בני אותה החברה או הקבוצה , והיא אף מעודדת סיוע למדינות אחרות במצבי משבר . 
בספֶרה הפרטית , בעיקר במשפחה , לנשים עדיין חלק מכריע בגידול הדור הבא , בטיפוחו ובהעברה התרבותית של ערכים חברתיים , מרכיבים קוגניטיביים ורגשיים ודפוסי התנהגות . 
גם בבחירה במקצועות השירות ובהקמת תנועות חדשות החורתות על דגלן ערכים של שוויון , שלום ואיכות חיים וסביבה יש לנשים תרומה בעלת משקל רב בקידום האלטרואיזם בחברה בחיי היומיום . 
אחד המצבים שבהם מתגלים מעשי אלטרואיזם והתנהגויות נתינה הוא מלחמה . 
המלחמה עשויה להוציא את הרע והאנוכי שבאנשים , אך בה במידה מתגלים בה מעשי עזרה ותרומה לזולת בתנאי סיכון ופחד , שאינם קיימים בחיי השגרה . 
נושא זה התחיל להיחקר על ידי היסטוריונים בכלים מתחום מדעי החברה רק בעשורים האחרונים , במידה רבה דרך השואה : התארגנותו של הציבור היהודי ומערכות היחסים החברתיים בחיי היומיום בגטאות שונים ( מיכמן , 1998 ) , התארגנותן של נשים במחנות ( באומל , 1993 ) ועוד . 
אחת המסקנות הבולטות של מחקר זה היא שבתנאי מציאות יוצאי דופן משנה האלטרואיזם את ביטויו . 
בתנאים החריגים והקיצוניים של מלחמת העולם השנייה , למשל , אנשים ונשים שכנראה מטבעם היו רגישים למצוקות הזולת , לא שעו לתכתיבים של המערכת הערכית הנורמטיבית שהיתה מקובלת בסביבתם אלא פעלו פעמים רבות בניגוד לה ( ראו למשל פרקרובה , 1989 ) . לכן , כאשר באים לחקור מעשי אלטרואיזם בעת מלחמה יש חשיבות רבה להכרת התנאים החריגים . 
הפרק על חסידות אומות העולם עוסק בכך בהרחבה . 
חקר האלטרואיזם מעורר כמובן את השאלה הקלאסית , מה מניע אנשים ונשים לעזור זה לזה — האם דחפים ביולוגיים מולדים , מניעים פסיכולוגיים או שיקולים רציונליים , תרבותיים וחברתיים ? 
מתעוררות אף שאלות נוספות : איזו תפיסת מציאות מאפיינת בני אדם ביחסיהם עם אחרים החיים באותה חברה ? 
האם קיימת " אישיות אלטרואיסטית " , ואם כן , מהם הערכים והנורמות שבבסיסה ? 
איזו השפעה יש לערכים החברתיים הרווחים בתקופה נתונה על תפיסת המציאות של פעילים אלטרואיסטים ; מהם הערכים היותר ישירים המעורבים במעשי אלטרואיזם ? 
שאלות אלו ואחרות עומדות בבסיס הדגם המוצע בהמשך . 
הנחת היסוד שלו היא שהאלטרואיסט מַבְנֶה את המציאות החברתית שסביבו מתוך רגישות לצרכיו של הזולת , ושהבניה זו , או תפיסה זו , מובילה אותו גם לעשייה אלטרואיסטית . 
הנחה נוספת היא , שמאחר שאת תפיסת המציאות של נשים מאפיינת רגישות לצורכי הזולת , עקב התנסות אישית מגוונת , יימצאו נשים רבות מעורבות במעשי אלטרואיזם בתחומים שונים וברמות שונות . 
לכן , תיאור הדגם מתחיל בדיון בתפיסת המציאות של מתנדבים ונמשך בתיאור המרכיבים המרכזיים של הדגם של יחסי תרומות ובצירופים אפשריים שלהם כך שבסופו של דבר מצטיירת הדינמיקה שבעשייה האלטרואיסטית , השונה במהותה מזו שבדגם החליפין . 
בדגם רווח זה מתוארים יחסי הגומלין בין אנשים בחברה כממוקדים בתועלת ההדדית , כמו בשוק , שבו הכול מחליפים : סחורות , כסף , רגשות וסיוע , ושכל נתינה בו היא אך ורק על מנת לקבל תמורה . 
ומנגד , על - פי הדגם האלטרואיסטי , החלק המכריע הוא הנתינה דרך העזרה והתרומה . 
ייאמר מיד , כי הדגם האלטרנטיבי של יחסי תמורות אינו בא במקום דגם החליפין , אלא עומד לצדו . 
אם הוא יאומץ כקוד התנהגות ציבורי של טיפוח , עזרה לזולת והתנדבות , עשויים להתפתח יחסי גומלין מתמשכים בשרשרת של נתינה , כמבנה קבע בחיים החברתיים בדומה להעברה גנטית בטבע וכתחליף תרבותי לגנטיקה . 
תפיסת המציאות של מתנדבים כמשפיעה על התנהגותם 
לאופן שבו בני אדם , נשים וגברים , תופסים את המציאות עשויה להיות השלכה על התנהגותם . 
לפיכך , חשוב להכיר את תפיסת המציאות של מתנדבים הפעילים לאורך שנים , שכן היא עשויה ללמד מה מניע אותם לנקוט התנהגויות נתינה . 
מדובר בערכים , בעמדות ובאינטראקציה שמתנדבים מקיימים עם מושאי הנתינה האחרים הנזקקים לעזרתם . 
ואולם קשה למצוא בספרות המקצועית מחקר המתמקד בהתנהגות מאורגנת , מתוכננת ומתמשכת — לא ברמה העיונית ולא ברמת האמפירית . 
בעיקר בולטת ההתעלמות מהמגדר , ואין ספק שבדיקה וניתוח של הזיקה בין אלטרואיזם ובין התנהגויות של נשים בחיי היומיום ובמצבי משבר תתרום רבות לתחום . 
בדגם שבניתי במהלך הכנת הדיסרטציה ( שלו , 1990 ) התבקשו המתנדבים שרואיינו לצורך המחקר להעריך התנהגויות עזרה ותרומה הקיימות במציאות . 
ניתוח תשובותיהם יצר מעין מפה קוגניטיבית של מציאות העזרה והתרומה כפי שאותם מתנדבים הבינו אותה . 
במפה מופיעים ממדים בולטים שונים של עזרה ותרומה . 
נראה שממדים אלה , או צירופים שונים שלהם , הם גם הממדים הבולטים בהתנהגות בפועל , כך שהם מייצגים מבנה עקבי של עזרה , המבנה המקשר בין תפיסה ובין התנהגות . 
ראוי לציין כי מעבר לכך שהתפיסה מושפעת מערכים ועמדות , היא מתעצבת על ידי ההתנהגות עצמה באינטראקציה של יחסי גומלין עם זולתם . 
דגם יחסי תרומות 
מעשה אלטרואיסטי כולל שישה מרכיבים מרכזיים שבמוקדם עומד הרצון להיטיב עם הזולת , הכוללים : תכנון מלכתחילה של העזרה והתרומה מתוך כוונה לעזור , אי קבלת תמורה חיצונית או מוחשית עבור המעשה ההתנדבותי , ועזרה המתמשכת לאורך זמן — כל אלה בדרכי תרומה או עזרה או שניהם , פנים אל פנים או באופן אנונימי . 
במעשה האלטרואיסטי מעורבים נשים וגברים מתוך רגישות למצוקותיו של האחר , אכפתיות ורצון להיטיב עם אחרים על ידי טיפוח , עזרה או תרומה . 
התבוננות מעמיקה במרכיבים ובצירופיהם השונים כפי שהם מופיעים במציאות מאפשרת לראות באלטרואיזם תופעה חברתית הניתנת למדידה בקני מידה אובייקטיביים . 
התכנון של פעולה כלשהי וביצועה לאורך זמן הם שהופכים תופעה חולפת לדפוס של קבע , כך שמעבר לעזרה הספציפית למען רווחת פרט זה או אחר , יש בכך משום תרומה לחברה , על ידי מיסוד הרצון והצורך של פרטים להיטיב עם זולתם לידי מיסוד האלטרואיזם לכדי מוסד חברתי של ההתנדבות בארגוני מתנדבים . 
יש הרואים במעשים מעין אלה פרדוקס , שהרי מנקודת ראות המערבית , שהיא חומרנית ותועלתנית , אדם אינו מצופה לוותר מרצונו , מתוך שיקול דעת והחלטה , על רווחתו המתבטאת בזמן , בכסף , בנוחות ובהנאות — לטובת אחרים . 
הפרדוקס מתעצם , כביכול , ככל שמדובר בפעילות יומיומית ומתמשכת , שמטבע הדברים באה על חשבון הפנאי , הנוחיות ומשאבים חומריים אחרים . 
לעתים ההתנדבות אף יוצרת קונפליקטים בגלל הזנחת חובות או התעלמות מדרישות למילוי התפקידים הנורמטיביים , או דחית עזרה מצד הנצרך בגלל הרגשת דימוי עצמי נמוך כאשר נאלץ לבקש או לקבל עזרה . 
תשובת אנשי מדעי החברה וביניהם הכלכלנים לבעיית הפרדוקס היא שגם מעשים אלטרואיסטיים נעשים לעתים מתוך שיקולי כדאיות חומרית , או גם למען סטטוס וקבלה חברתית . 
דגם יחסי התרומות המתואר כאן מעוגן בתפיסות מוסריות ותרבותיות המאמינות שבצד דגם החליפין המתאר יחסי גומלין בחברה כיחסי " תן וקח " , ניתן לזהות בכל חברה התנהגויות של נתינה , תרומה עזרה וטיפוח , שהם בבירור נחלתם של אלטרואיסטים , הנישאים בעיקר על ידי הנשים בחברה וכן על ידי מתנדבים שאפשר לראות בהם מודל . 
אילו יחסים נוצרים ביניהם ? 
האם סיפוק הצורך שעורר את מערך היחסים יסיים את יחסי הגומלין כפי שהוא ביחסי חליפין , או שמא תיווצר מערכת ציפיות להמשך יחסי הנתינה ? 
נראה , כי מערכת יחסי עזרה ותרומה אלטרואיסטית פועלת באופן שונה ויוצרת מערכת ציפיות להמשך יחסי תרומות . 
בנתינה יש לראות היענות לצורך של הזולת , תוך ציפייה ואף סיכוי שבבוא העת יתנדב הנעזר לעזור לנזקק אחר , וכך יתפתחו יחסי תרומות מתמשכים מעבר ליחסי הגומלין הראשונים , מעין יחסים בשרשרת . 
במשפחה העזרה היא לרוב נתינה קדימה — מהורים לילדים , ובמרוצת החיים מתחלפים התפקידים , וה " ילדים " מסייעים להורים . 
כך גם במקרים של צעירים כמו ב " אחים בוגרים " , האח הבוגר עוזר לצעיר וזה כשיהיה בוגר עשוי לעזור אך הוא כאח בוגר לצעירים ממנו , כפי שאמנם מצאנו הלכה למעשה , בזכות החשיפה שלו עצמו לקבלת עזרה מצד האח הבוגר . 
כאשר באים לזהות התנהגות אלטרואיסטית במציאות , מתברר שהיא הרבה יותר מגוּונת מאשר ההגדרה שלעיל , וכוללת ממדים שצירופיהם השונים יוצרים מערכת מורכבת של יחסים . 
מיון הצירופים העלה שישה ממדים דו - קוטביים ( דיכוטומיות ) : בקוטב אחד יש עשייה שאמנם יש בה מן הנתינה , אבל היא מופנית לקרוב , היא קצרה , והיא מתַגמלת במפגש פנים אל פנים . 
זוהי עשייה שמרכיביה כוללים שיקולים מעורבים וכוללת אלמנטים אלטרואיסטיים ואגואיסטיים במשולב . 
בקוטב השני העשייה היא אלטרואיסטית טהורה : עזרה לזר או לזרים , בתנאים קשים במיוחד , לאורך זמן וללא כל תמורה עכשווית או עתידית . 
על הרצף שבין הקטבים מצויים שילובים מגוונים ברמות שונות של אלטרואיזם . 
הדינמיקה של המרכיבים השונים והצירופים הקיימים במציאות והאפשריים יוצרים יחד את דגם יחסי התרומות המקורי ( שלו , 1990 ) , שהורחב בספר זה לידי תופעה חברתית נרחבת הכוללת תחומים , מצבים ומרכיב מגדרי בולט . 
ששת הממדים מפורטים להלן . 
מושא העזרה ותרומה : קרוב או זר 
השאלה מיהו מושא העזרה היא קריטית . 
כאשר הזקוקים לעזרה הם קרובים , בני משפחה וידידים , מעורבים בהכרעה אם לעזור להם רגשות סובייקטיביים כמו אהבה , סימפתיה ואמפתיה , ובעיקר נורמות התנהגות מחייבות בין קרובים . 
אבל כאשר מדובר באנשים זרים ובמצוקותיהם , יש גם שיקולים אובייקטיבים רציונליים . 
אם אותם זרים אינם קשורים בשום היבט עם המתנדב ושונים ממנו מבחינת המוצא , המנהגים והאמונה , אפשר לראות בעשייה הוולונטרית שלו אלטרואיזם קוסמופוליטי ואוניברסלי חוצה גבולות לאום , גזע , מוצא ומגדר , ולכן הוא מבטא אלטרואיזם טהור יותר מזה שבמשפחה . 
דרכי עזרה ותרומה : עשייה או תרומה 
בשפה המדוברת , תרומה ועזרה הן במובנים מסוימים מילים נרדפות , כאן נשתמש במושג תרומה במובן המקיף הכולל את כל סוגי התייחסויות החיוביות לזולת הכוללים גם עזרה , תרומה וטיפוח , ובמובן הצר המבדיל בין סוגים שונים , בייחוד עזרה מעשית או תרומה של דבר מה . 
בדגם יחסי תרומות , עזרה שונה מתרומה בכך שיש בה עשייה ממשית למען הזולת הדורשת השקעת זמן ולרוב משאבים נוספים . 
בעוד תרומה בדרך כלל אינה דורשת השקעת זמן מרובה , אלא בעיקר משאבים : תרומות כספיות , תרומות דם , מזון , בגדים , חפצים וכדומה . 
דוגמאות לעזרה הן טיפול רגשי ופיזי בנשים מוכות במקלט , סיוע לילד חסר אב כ " אח בוגר " , ניהול פרויקטים של מועדונים להכנת שיעורים ואיסוף בגדים לנצרכים , או עזרה במזון ותרופות למדינה מוכת רעב וחולי או לאחר אסון טבע . 
העזרה מאפשרת יצירת קשר קרוב עם הנזקק , בעוד שמי שמסתפק בתרומה לרוב אינו בא במגע עם נעזריו , אלא שולח את תרומתו , כספית או אחרת , ובכך מסיים את תפקידו . 
ואולם לקשר האנושי ערך רב בשל הקִרבה , האפשרות למגע פנים אל פנים והסולידריות הבלתי אמצעית העשויה להיווצר . 
בדרך כלל , עזרה יכולה להיות אפקטיבית כאשר היא ניתנת לאורך זמן . 
תרומה כספית היא לרוב בלתי אמצעית ולעתים קרובות אינה מתמשכת , אם כי ידועות גם תרומות כספיות הניתנות ב " הוראת קבע " , לקרנות ולעמותות , למשל . 
אחת הצורות המוערכות של תרומה היא מתן בסתר , בדרך כלל תרומות דם , מזון וחפצים . 
תרומת דם היא אנונימית וטהורה יותר ( תרומה " נטו " ) ככל שהתורם מתמיד בכך ואינו רואה בה ביטוח דם משפחתי , אלא נותן מדמו לכל נצרך — גם זר לו — כפי שעושים תורמי הדם של את"ד ( ארגון תורמי דם מתנדבים ) . 
מקובל לחשוב , שתרומה אנונימית נעלה מתרומה ישירה ( מתן בסתר ) . ואולם אני מצאתי שיש יתרון לתרומה ישירה , בכך שהיא מאפשרת יצירת קשר חם עם מקבל העזרה , קשר שאינו מתאפשר דרך תרומה אנונימית . 
כן מצאתי שככל שהאירוע ממשי יותר , למשל בעזרה ובטיפוח , ואינטנסיבי כמו בהצלה , כך גדלה השפעתו והוא מביא לקרבה רגשית גדולה יותר בין התורם והנזקק . 
אמצעי עזרה ותרומה : ספונטנית או מתוכננת 
אלטרואיזם כתופעה חברתית אינו יכול להיקבע על פי התנהגות מקרית , אפילו הירואית ובעלת עוצמה רבה , כמו הקרבה למען הצלת חיי אדם . 
המשמעות החברתית היא בהתנהגות מתוכננת , רציונלית ויומיומית . 
התנהגויות מעין אלו , שהן מאורגנות וממוסדות , יוצרות דפוס של התנהגות עזרה , הבא לידי ביטוי בהתנדבות בארגוני מתנדבים ובמובן הרחב , בהתמסרות לגידול ילדים וטיפוחם , בעזרה ותרומה לנזקקים אחרים , ובכל התנהגות שיש בה מידה של התחשבות ביחסי גומלין עם אחרים שלא על מנת לקבל תמורה . 
דרך ההתנדבות מבטא הפרט את מחויבותו לחברה ואת אחריותו האישית לתרום לה מתוך רצון חופשי . 
רק כוונה ותכנון מתמשכים להיטיב עם הזולת יוצרים דפוס מאורגן בנתינה , גם אם אין לשלול עזרה ותרומה ספונטניים . 
משך העזרה והתרומה : נתינה מתמשכת או חד - פעמית 
גם כאשר קיים תכנון , אך כזה שנועד לעזרה חד פעמית , לא נוצרת מחויבות עקבית להתנהגות אלטרואיסטית ואין לראות בה דפוס של קבע של אלטרואיזם . 
רק כאשר ניכרות רציפות והמשכיות בנתינה אפשר לדבר על אלטרואיזם כתופעה חברתית . 
בעיקר יש להעריך את הקדשת הזמן לזולת על רקע מגבלות המשאבים והזמן הפנוי של אנשים — נשים וגברים . 
על רקע זה מתבלטת ההכרעה להקדיש מקטע מזמן או משאבים אחרים לפעולות עזרה . 
תכנון והמשכיות ביחסי תרומות אינם ניתנים לבדיקה במסגרת מחקרי מעבדה . 
אמנם אפשר לקחת מתנדבים ולהעמידם בתנאי מעבדה ולהשוות את התוצאות עם אלו של לא - מתנדבים , אך מחקר כזה עלול שלא לכלול את המרכיבים הקשורים לעצם ההכרעה לפעול , לפעול על פי תכנון ולהתמיד בהתנדבות מתמשכת לאורך זמן . 
יחסי תרומות מתמשכים ורצופים עשויים כאמור להתפתח לכלל יחסים מתמשכים בשרשרת נתינה , כמטרה בפני עצמה וללא כל ציפייה לגמול . 
אופני עזרה ותרומה : גלויה או אנונימית 
ממד אחר של אלטרואיזם חברתי הוא דרך הנתינה — נתינה בגלוי או תרומה אנונימית . 
דרך הנתינה מאפשרת לקבוע באיזו מידה הנתינה היא פרי בחירה חופשית , שכן המחויבות הנורמטיבית כלפי קרובי משפחה , למשל , מקטינה את חופש הבחירה . 
יתרה מזו , משתמעת ממנה מחויבות של מקבל העזרה או התרומה להחזיר תרומה או עזרה מאותם האילוצים , כך שגם הוא בתורו לא יפעל מתוך חופש בחירה לתת אלא מתוך מחויבות להחזיר . 
ואולם תרומה אנונימית לקרוב או לזר נעשית מתוך בחירה חופשית ללא שיקולי קִרבה , אלא מתוך מחויבות מוסרית . 
נתינה אנונימית אף אינה יוצרת אותה תלות אצל מקבל העזרה להחזיר בבוא היום , מתוך מחויבות קודמת ( גם לו רצה להחזיר , לא היה יודע למי ) , ואז כאשר מקבל העזרה יתרום בעתיד , אף זה ייעשה מתוך חופש בחירה . 
הנתינה היותר אלטרואיסטית היא אפוא הנתינה לאדם זר . 
נתינה כזאת מגדילה את ההסתברות לכך שהמניעים הם אלטרואיסטיים טהורים . 
אם נוסיף לכך את הנתינה המתמשכת לזרים , נקבל אף מידה רבה יותר של נתינה טהורה . 
טיטמוס ( 1973 ) סבר שבדפוס של תרומת דם מתקיימים תנאים אלו אצל ה " תורם לטובת הציבור " . 
תרומת הדם נעשית במעמדים בלתי אישיים , המקבל ברוב המקרים אינו מוּכּר לתורם , לכן לא יכולה להיות שום הבעת תודה אישית . 
התורמים נבחרים על ידי גורמים מבחוץ על פי מצב בריאותם , ואין עונשים על אי מתן תרומה . 
לנותן אין ביטחון שיקבל תמורה מקבילה בהווה או בעתיד , והוא אף אינו מבקש לעצמו תשורה מקבילה בתמורה . 
אף ייתכן , שהן הנותנים והן המקבלים היו מסרבים לקיים יחסי תרומות אילו הכירו אלו את אלו , מטעמים דתיים , אתניים , פוליטיים ואחרים ( טיטמוס , 1979 ) . 
נתינה ללא תמורה או עם תמורה 
בכניסה למערכת יחסי גומלין אלטרואיסטיים יש ויתור מראש על גמול חיצוני . 
אמנם , בקוטב ה " אגואיזם " הקיים בכל ממד מאלה שתוארו עד כה ניתן למצוא תרומות ששכרן בצדן , כמו תרומה כספית לשם הנצחת הורים ( ולא פעם הנצחת התורם עצמו ) או תרומה לצורך הקמת קרן מלגות לאוכלוסייה מוגדרת שהתורם רוצה בהערכתה . 
בציפייה זו לתמורה מצד התורם אפשר לראות שיקולים מעורבים , בחלקם אלטרואיסטים ובחלקם האחר אגואיסטיים ואת השפעת דגם החליפין , שממשיך לפעול בחברה ובוודאי ימשיך הלאה . 
ועדיין — התרומה היא מעשה אלטרואיסטי גם אם לא במובן הטהור . 
כמו כן , ניתן לשמוע מפי מתנדבים אלטרואיסטים שהעזרה והתרומה אמנם מביאות להם תמורה וגורמות להרגשה טובה , וזה הגמול על פעולה התנדבותית . 
עם זאת , זו אינה הסיבה לכניסה ליחסי תרומות , שהרי הגמול בצורת סיפוק והנאה אינו מובטח מראש ואינו חלק מה"עִסקה " . 
אם יהיה סיפוק רב כתוצאה מהעזרה , הרי זה בעיקר בשל היכולת ליצור קשר רגשי ואנושי חם עם ילד , אשה או אדם נזקק . 
סיפוק והרגשה טובה הם מה שבלאו ( Blau , 1964 ) כינה תגמולים פנימיים . 
תגמולים כאלה לא מרחיקים את העזרה והתרומה מהקוטב האלטרואיסטי , כך שההגדרה בעינה עומדת : ככל שהעזרה והנתינה נעשות ללא כל תמורה חיצונית וללא ציפייה לתמורה , כך הן מתקרבות יותר לאלטרואיזם טהור . 
תנאים מסייעים ביחסי תרומות 
התנסות אישית או חשיפה קודמת למצבים שבהם ניתנו עזרה או תרומה בממדים השונים שלהן הם מאורעות מעצבים עבור הפרט . 
מאורעות כאלה משמשים כתנאים מסייעים בנתינה האלטרואיסטית . 
כולנו כבני אדם זקוקים לעזרה ולתרומה מאחרים למען גידולנו ורווחתנו , שכן כתינוקות וכילדים קטנים אנו חסרי ישע ותלויים לחלוטין באחרים : קודם בהורים , אחר כך במורים ובידידים וכן הלאה . 
הטיפול בילדים מיום היוולדם הוא כמעט נחלתן הבלעדית של האמהות . 
ולא רק בילדים : הנשים הן ה " ממונות " על טיפוח המשפחה , הן הדואגות לצורכיהם של קרובי משפחה ומטפחות קשרי חברוּת וידידוּת . 
ובמישור הציבורי , הדאגה לבריאות , לחינוך ולהעברה תרבותית של ערכים חברתיים ודרכי התנהגות , דפוסים הנקבעים תרבותית ובקונטקסט של מקום וזמן הן במידה רבה נחלתן של נשים . 
הן מספקות שירותים שונים , אישיים ואחרים , למשפחה הרחבה וגם לחברה דרך מקצועות השירות שבהם הן מועסקות . 
נשים רבות מעורבות גם בפעילות ציבורית , בהתנדבות ובתנועות חברתיות חדשות לשוויון ולשלום ונגד אלימות . 
העיקרון המארגן של יחסי גומלין אלה הוא במידה רבה אלטרואיסטי , שכן בפועל אלה הם יחסי תרומות כנתינה פרמננטית ולאורך שנים , שהנשים מקיימות עם סביבתן הקרובה והרחוקה וללא תמורה . 
גם אם הנתינה היא במסגרת מקצוע שירות שיש עימו תמורה כספית , זו עדיין נתינה שבאה לא רק מתוך אילוץ אלא יש בה גם מן הבחירה . 
וכך , תפיסת המציאות של הנשים והניסיון המעשי שהנשים תורמות לחברה הם תנאים מסייעים בעשייה האלטרואיסטית . 
יחסי תרומות כמערכת מוסר מקיפה של אלטרואיזם בחברה 
האלטרואיזם האידיאלי הוא תהליך של יחסים הנובעים מהכללת נורמת הנתינה , ומראייה רחבה של עניין המחויבות והאחריות כלפי הזולת . 
שרשרת היחסים עשויה ליצור מחויבות נמשכת בין תורמים ומקבלים שתיראה כרצף שבו מקבל בעבר עשוי להיות תורם בעתיד : 
תורם / מקבל / תורם / מקבל / תורם / מקבל / תורם / 
ליחסי תרומה בשרשרת קשה לצפות ישירות , בגלל גורם הזמן — הריחוק בין פעולת נתינה אחת לאחרת . 
למרבה הפלא , יחסי תרומה בשרשרת מתקיימים דווקא משום שאינם מותנים . 
מה שיכול להסביר זאת הוא איזשהו דיסוננס , רציונלי או רגשי , הדוחף את הנעזר , המקבל , לתת בעצמו . 
הכללת נורמת הנתינה תופיע גם בדפוס דומה לזה של החליפין , כלומר , החזר עזרה עבור עזרה דומה שהתקבלה בעבר . 
דפוס זה מקובל בארגונים לעזרה עצמית , שבהם מצופה ממי שנעזר בעבר שיעזור לאחרים במצב דומה , אך גם כאן אין הדבר עובד כמו בחליפין , מאחר שאין משיבים עזרה למי שממנו קיבלו עזרה בעבר , אלא למי שזקוק לה . 
בחיי היומיום שלנו שכיח הדגם של יחסי חליפין . 
סביר להניח שהוא עוזר לנו במלחמת הקיום ובהישרדות . 
ואולם , לצדו מתקיימים יחסי תרומות , אף הם כחלק בלתי נפרד מחיינו , מדי יום ושעה , שגם הם עוזרים לנו לשרוד . 
ההבחנה בין שני סוגי יחסי הגומלין עולה מתוך המניעים — האם פעילות מסוימת נובעת מהצורך להחליף משאבים או מתוך רצון לתרום ? 
אם יחסי הגומלין מבוססים על החלפת משאבים , כי אז יש לגמול תפקיד מכריע . 
לעומת זאת , אם המניע הוא הנתינה , הגמול הוא פנימי ונובע מתוך הצורך הפשוט לתת לאחרים . 
גם הציפיות של נותן ומקבל העזרה שונות : במקרה הראשון , הציפייה תהיה לקבלת גמול אישי , ואילו במקרה השני אין ציפייה לתמורה , אלא ציפייה , שבמצבים דומים יושיט אף מקבל העזרה עזרה לנזקק אחר . 
וכך , כפי שציפייה ביחסי חליפין גוררת גמול חוזר , ציפייה ביחסי תרומות מביאה לנתינה מתמשכת . 
מנתינה כזאת נוכל לצפות להתפתחות יחסים מתמשכים של נתינה , שיובילו ליחסים בשרשרת נתינה בחברה כולה כאינטרס כלל חברתי . 
הטבלה שבעמוד הבא מראה את ההבדלים שבין שני הדגמים במרכיביהם המרכזיים . 
נראה אפוא כי יחסי תרומות הם הדגם הסמוי של יחסי גומלין אלטרואיסטיים בחברה . 
ראייה זו מוציאה את עניין התרומה מהקשרה המקובל ומעלה אותה לממד של תרומה בכלל , לכל אדם , לכל צורך ובכל זמן , ובכך יש משום הרחבת האלטרואיזם מהפעולות הבודדות של נתינה לכדי ראייה כוללת של מוסר חברתי . 
לסיכום , דגם יחסי תרומות פותח צוהר לתפיסת המציאות החברתית דרך הממד האלטרואיסטי של החיים החברתיים , ומציע אלטרנטיבה לחברת הרווחה ההולכת ונעלמת לנגד עינינו , בדמות חברה אזרחית , שיחסי הגומלין החברתיים בה אנושיים יותר וצודקים יותר מאלה המתקיימים על פי דגם החליפין השכיח של יחסי גומלין . 
היכולת לתפוס את המציאות מתוך רגישות למצוקות הזולת היא גם בחירה — בחירה שניזונה מתפיסה רציונלית ואובייקטיבית . 
כדי לממש סוגי עזרה ותרומה מגוונים אין די במאורעות מעצבים כטיפול וטיפוח המשפחה ; גם לא מספיקות אכפתיות ואמפתיה . 
למתן עזרה ותרומה יש צורך ברגישות כלפי מצוקות של אחרים וגיוס משאבים דרכי פתרון יעילות ורציונליות . 
כך נהגו חסידות אומות העולם בימי מלחמה , וכך פועלות מיליוני נשים בעולם בימי שגרה . 
על מנת לגייס את כוחן הייחודי של הנשים למען יצירת חברה מטפחת יש לבטל את ההבחנה הדיכוטומית השרירותית בין הציבורי לבין הפרטי . 
זאת ניתן לעשות רק בדרך פוליטית — על ידי הכרה במוסר הטיפוח ואימוץ יחסי תרומות כדגם חברתי ברמת הקהילה , המדינה ובין מדינות העולם . 
גידול הדורות הבאים הוא אינטרס חברתי ולא רק נשי , והוא הדין לגבי הדברת העוני והרעב וביטול הניצול והמלחמות . 
שינויים כאלה גם יביאו לביטול מעמדן השולי של הנשים בחברה , וכשהחברה תהיה שוויונית יותר , העולם יהיה טוב יותר לכולם . 
גישה אלטרואיסטית לחיים אינה יכולה ולכן אינה מתיימרת לפתור את כל הבעיות , לא בעיות פוליטיות מכריעות ולא את כל הקונפליקטים המצויים בחברה . 
אך מודעות גוברת של פרטים ומוסדות לקהילה , ומחויבות ואחריות אישית עשויות לקרב את המוסר אל הפוליטיקה ולצמצם את הפער בין החברה האזרחית והשלטון , ולהביא יותר רווחה בתוך החברה ובין חברות שונות . 
| 3 אלטרואיזם בארגוני מתנדבים 
בסוף שנות ה - 80 חקרתי ארבעה ארגוני מתנדבים מבין כ - 240 ארגונים כאלה שפעלו בשנים אלו בישראל . 
המחקר נעשה בחלקו באמצעות דגם יחסי התרומות . 
לימים עיביתי את מחקרי בעזרת הייצוג של נשים כאלטרואיסטיות , בהנחה שתפיסת המציאות שלהן לגבי נזקקוּת רגישה יותר מזו של גברים ומגיבה יותר מהם להגדרות המציאות שלהן עצמן דרך ההתנדבות . 
ההתנדבות בישראל נחקרה בעיקר מההיבט המעשי שלה ( בן מאיר , 1988 ) . אני חקרתי את ארבעת הארגונים הבאים : תורמי דם למד"א , מתנדבי פרויקט חונכות ( פר"ח ) , ארגון תורמי מתנדבים ( את"ד ) ומתנדבי אחים - בוגרים ( לפירוט של כל אחד מהם ראו נספח א ) . בחרתי בהם בהנחה שאוכל ללמוד מדרך פעולתם על התנדבות ומתנדבים ועל אלטרואיזם בפעולה בתנאי שדה . 
ואכן , המחקר סיפק לי את מכלול ההיבטים האלטרואיסטיים ואת אופי הפעולה של מתנדבים בחיי היומיום — הן את תפיסת עולמם הערכית והמעשית והן את הדפוסים של יחסי הגומלין ביניהם ובין הנזקקים . 
בהשוואה בין הארגונים נמצאו העדפות ערכיות ודרכי התנהגות אישיות של עזרה ותרומה בחיי היומיום , ונתמכה ההנחה בדבר הרצף — רצף בעל שני קטבים , קוטב האגואיזם וקוטב האלטרואיזם הטהור , וכל מה שביניהם . 
מערכת הערכים — הבחנות והגדרות 
עזרה ותרומה הן התנהגות ערכית הנעשית מתוך בחירה חופשית , ולכן חשוב היה לבחון את מערכת הערכים של אנשים העוסקים בהתנדבות . 
רוקח ( Rokeach , 1973 ) מבחין בין ערכים כלליים וסופיים כמטרות חיים ( terminal values ) , המצביעים לטענתו על העדפות של דרכי חיים כלליות , לבין ערכים אינסטרומנטליים ( instrumental values ) , המצביעים על העדפות של דרכי התנהגות ספציפיות . 
הוא גם מבחין בין ערכים תוך - אישיים לבין ערכים בין - אישיים , בין ערכי נתינה לערכי נטילה . 
ערכים המוגדרים כמטרות חיים הם לדוגמה : " חופש " , " ביטחון במשפחה " , " שלום בעולם " , " חיים מלאי אתגר " , " אהבה אמיתית " , " ידידות אמת " , ביטחון המדינה " ו " שוויון " . 
המשותף לכולם הוא היותם ערכים כללים , בעוד ערכים אינסטרומנטליים מוגדרים כאמצעים להשגת אותן מטרות , לדוגמה : " להיות אחראי " , " בעל השקפה " , " ישר " , " מוכן לעזור " , " עצמאי " , " אוהב " , " אדיב " . 
הבחנה אחרת היא בין ערכים חברתיים : ערכים של נתינה לזולת הם בין - אישיים , וערכים של נטילה ממנו הם תוך - אישיים . 
הצירופים בין ארבעת סוגי הערכים — מטרות ואמצעים ( טרמינליים ואינסטרו - מנטליים ) ודרכי הפעולה ( בין - אישיים ותוך - אישיים ) הם שיוצרים את מבנה מערכת הערכים האישית של כל פרט בחברה : בחירה בערכים חברתיים חיוביים ובין - אישיים ובדרכי התנהגות של נתינה , מצביעה על נטייה לאלטרואיזם , בעוד בחירה בערכים חברתיים תוך - אישיים ובדרכי התנהגות של נטילה , מצביעה על העדפת הכיוון האגואיסטי . 
כלים מושגיים אלה שולבו בחקר המתנדבים . 
תפיסות של התנהגויות עזרה בקרב מתנדבים 
אחת מהנחות המחקר היתה , שתפיסת המציאות משפיעה על ההתנהגות . 
הנחה זו נבדקה באמצעות מבחן הערכת התנהגויות עזרה בדרך ניתוח המרחב הקטן ביותר ( Smallest Space Analysis ) , ובקיצור SSA , המצביעים על קִרבה בין מושגים במרחב , כפי שתפסו מתנדבים על פי מפה קוגניטיבית שלהם ( על פי Toledano , ללא ציון שנה ) ושאלונים שמילאו מתנדבי הארגונים שנחקרו . 
בקרב ציבור המתנדבים נמצאו הבחנות בשניים עד חמישה ממדים מתוך ששת הממדים שבדגם יחסי תרומות . 
הבחנה בממדים רבים מצביעה על תפיסה מורכבת של אלטרואיזם , ואילו הבחנה בממד או שניים בלבד מלמדת על תפיסה דלה וחד ממדית של התופעה . 
כדי לעמוד על ההבדלים בקרב המתנדבים , הובא בחשבון מספר הממדים שהובחנו ותוכן הממדים שהובחנו ושלא הובחנו . 
הציפייה היתה שבהבחנות יופיע תמיד קוטב אחד של ממד דו - קוטבי אחד לפחות . 
לדוגמה , העזרה יכולה להיות או ספונטנית או מתוכננת ; להיעשות עבור תמורה חיצונית כלשהי או ללא תמורה חיצונית ; היא יכולה להיות חד - פעמית או מתמשכת , לקרוב או לזר וכדומה . 
ההבחנה הבולטת ביותר של הנחקרים היתה בממד התמורה — הבחנה בין עזרה ששכרה בצדה לבין ניגודה הקוטבי — עזרה שלא על מנת לקבל תמורה . 
למותר לציין שעניין התמורה משמעותי ביותר למעשה האלטרואיסטי , כי קבלת תמורה חיצונית או ציפייה לתמורה כזאת מרחיקה את המעשה מהקוטב האלטרואיסטי הטהור , ולהפך — כאשר אין תמורה וגם לא ציפייה לתמורה חיצונית , אפשר לקבוע שצרכיו של הזולת אכן עומדים לנגד עיני המתנדבת או המתנדב . 
במדגם כולו נמצא צירוף בולט בין עזרה לקרוב ולזר עם תמורה לעומת עזרה לקרוב ולזר ללא תמורה . 
ניתן לפרש צירוף זה כמעיד על קרבה בין שני היבטים מרכזיים של אלטרואיזם , ההיבט של מושא התרומה ( למי תורמים ) וההיבט של " מה יוצא לי מזה " ( מה התמורה ) . 
כאן מן הראוי לציין , כי בארגוני מתנדבים ומלכ " רים מקובלות שתי גישות מקבילות ליישום בשטח של מקצועות העזרה ( עזרה רפואית , סוציאלית ונפשית , ומקצועות השירות כמו הוראה ושירותים אישיים וציבוריים ) : גישה פרופסיונלית , הרואה בנותני השירות עובדים מקצועיים בשכר , וגישה וולונטרית , שעל פיה ניתן להשתמש בשירותם של מתנדבים , לאו דווקא מקצועיים , לשם עזרה לזולת , ואין בה תמורה כספית או תמורה חיצונית אחרת . 
עם זאת , חלק מן המתנדבים מגישים עזרה עבור תמורה , ובכך הם דומים לעוסקים במקצועות העזרה . 
אחרים עוזרים ללא כל תמורה חיצונית ועשייתם היא בגדר עזרה וולונטרית ואלטרואיסטית . 
סוגי עזרה שונים ניתנים ללא תמורה , ובהם שירותים , כמו עזרה בתיקון תקר , ותרומות ( דם , בגדים , כסף ) . לעתים הקִרבה בין נותן העזרה והתרומה אל הנזקק קובעת את אופי העזרה , משכה ועוד . 
רוב המתנדבים הבחינו בין עזרה לקרוב לעזרה לזר . 
עזרה המוגשת רק לקרובים ( קרובים - קרובים או חברים ) אינה מורה על מידה רבה של אלטרואיזם , שכן מעורבים בה מניעים כמו שיקולי כדאיות , נורמות התנהגות ואף צורות של הענקת מתנות . 
בעזרה לזרים לעומת זאת , בולט עצם הרצון לסייע ולשפר את רווחת הנזקק לעזרה . 
ניתן להסביר את ההבחנה בין קרוב לזר כך : למתנדבים לא אלטרואיסטים חשוב לדעת למי הם עוזרים , כדי לדעת ממי לצפות לתמורה ; מתנדבים אלטרואיסטים מבחינים בנזקק אולי דווקא כדי לעזור לזו . 
הבחנה זו אף היא נעה על רצף , כפי שמפורט בתיאור דגם יחסי תרומות . 
מעניין לציין כי ההבחנות בין קרוב לבין זר אצל תורמים אלטרואיסטים היו מגוונות מאוד : הם הבחינו בין עזרה לזר לבין תרומה לזר , בין עזרה חד - פעמית לזר לתרומה מתמשכת לזר , בין עזרה חד - פעמית לקרוב לעזרה מתמשכת לקרוב , וכדומה . 
הבחנות אלו על צירופיהן השונים מורות על רב - ממדיות בתפיסה , על גיוון באפשרויות ועל יותר רגישות לגבי קשרים אפשריים בין הזהות של נותן העזרה ומקבל העזרה הקשורים לתמורה , יותר מאשר אי הבחנה או הבחנה בממד אחד . 
ממד אחר שבו הבחינו הנחקרים הוא עזרה חד - פעמית לעומת ניגודה הקוטבי , עזרה מתמשכת . 
חשיבותה של הבחנה זו היא בכך שהיא מצביעה על מידת העקביות שבמחויבות לעזור ולתרום . 
אמנם עזרה חד - פעמית היא חיובית ומורה על אזרחות טובה , אך עם כל חשיבותה היא אינה אלא התחייבות קצרת טווח . 
העקביות שבעזרה מתמשכת מעידה על התחייבות ארוכת טווח למען הזולת , מה שדורש יותר השקעה ומאמצים מצד המתנדב . 
אחד מממצאי המחקר הוא כי מתנדבים שקיבלו תמורה לא הבחינו במשך ההתנדבות , בעוד מתנדבים הקרובים יותר לקוטב האלטרואיזם הטהור הבחינו בממד זה והכירו אותו . 
נראה כי הראשונים רואים בהקדשת הזמן " חלק מהעסק " , מעין עיסוק מתַגמל . 
מתנדבים בלא כל תמורה חיצונית מודעים לעניין הזמן שהחליטו להקדיש לעזרת הנזקקים ובאופן עקיף לחברה כולה . 
באשר לעזרה המזוהה לעומת ניגודה , העזרה האנונימית — הבחנה בממד של דרך הנתינה אמורה היתה להצביע על נתינה אלטרואיסטית יותר . 
על פי טיטמוס ( 1979 ) , בעזרה אנונימית הנותן אלמוני והעיקר הוא המעשה . 
לא מצאנו אישוש לכך . 
עזרה אנונימית לעומת מזוהה קשורה ברוב המקרים לסוג העזרה . 
תרומת דם טהורה ( אך לא זאת הניתנת למטרת ביטוח דם למשפחה ) היא נתינה אנונימית , ואילו עזרה לילד היא נתינה מזוהה , ואין לקבוע שהאחרונה פחות אלטרואיסטית . 
דרך נתינת העזרה היא אמצעי בלבד , ומידת האלטרואיזם אינה נקבעת לפיהם . 
היא נקבעת לפי ההתמדה או משך העזרה ולפי אי קבלת תמורה חיצונית . 
ממד שלא זוהה על ידי כל הנחקרים הוא מתן עזרה ספונטנית לעומת ניגודה הקוטבי , עזרה מתוכננת . 
נראה שמאחר שכל הנחקרים השתייכו לארגוני מתנדבים , הוכרע אצלם עניין התכנון עוד בטרם מימשו את המחויבות להתנדבות . 
סיבה אחרת יכולה להיות טשטוש הגבולות בין עזרה ספונטנית לעזרה חד - פעמית , אולי משום שלרוב , עזרה ספונטנית היא גם חד - פעמית . 
וביתר פירוט , תפיסותיהם של הנחקרים נלמדו בין השאר מתוך התבטאויותיהם כלפי מעשים אלטרואיסטיים , המציינות הבדלים בין הממדים השונים והמדגישות את המניע לעזרה . 
למשל , על השאלה " מהו לדעתך אלטרואיזם " היו תשובות כגון : " התנהגות טבעית ואנושית " , " התנדבות לשם התנדבות " , " הענקת משהו למישהו אחר תוך ויתור על שלך " , " תורם מתוך עקרון " , " עזרה ותרומה לקהילה " , " ידו פתוחה לכול " , " השומרוני הטוב " . 
עזרה עבור תמורה הוגדרה בין השאר כך : " עשיית טובה תמורת כסף " , " עזרה מקצועית טכנית הקשורה בתשלום " , " יחסים כלכליים במשפחה " , " תורמת לתועלת המשפחתית " , " פרנסה " , " תרומה מתוך אינטרס " , " פראייריות " , " עזרה התלויה בדבר " . 
על עזרה ללא תמורה נאמר בין השאר : " עוזרים בלי שמבקשים מהם " , " חשוב להם האושר של האחרים " , " תרומה מתוך עיקרון " , " טוב לב " , " התנהגות אחראית " , " התורם המקצועי — מסתפק בסיפוק עצמי " . 
התנהגות חד - פעמית : " התנדבות מזדמנת " , " התנהגות הוגנת " , " נימוסים מקובלים " , " עזרה לאירוע שנקלע אליו בדרך " , " גילוי רצון טוב לאחר שהתבקש " , " עזרה אקראית ולא מכוונת מראש " . 
התנהגות עזרה מתמשכת : " עזרה לנזקקים באופן קבוע , מרצון וללא תמורה " , " עזרה לאורך זמן ומעורבות רגשית " , " עזרה ארוכת טווח " , " עזרה קבועה " , " השקול והמתמיד " , " טוב לב בצורה עקבית " . 
נעשו הבחנות גם באשר לקרבה : " מסור למשפחתו ואוהבם " , " עזרה אישית לאנשים זרים " , " תורם לתועלת משפחתו " , " חבר הוא כאח לי " , " מוכן לעזור לחבר ככל שיידרש " , " עוזר לנצרך באשר הוא " . 
הגדרות אלו ורבות אחרות ( ראו נספח 2 ) , יחד עם הספרות המקצועית הרלוונטית , סייעו בהבנת התפיסות של מתנדבים לגבי התנהגויות עזרה . 
הבנה זו נחוצה , כאמור , לניבוי ההתנהגות בפועל . 
הערכות של התנהגויות עזרה על ידי מתנדבים 
כל המתנדבים שנחקרו התבקשו להעריך ממדים של התנהגויות עזרה בפועל . 
נמצא , כפי שכבר צוין , שככל שההתנדבות קרובה יותר לאלטרואיזם טהור , הבחנת הנחקרים רגישה יותר והם מבחינים ביותר ממדים בהתנהגות זו . 
מתנדבי פר"ח , ש " התנדבותם היא אומנותם " , ציינו בעיקר את התמורה ; תורמי מד"א הזכירו את התמורה וכן את הקרבה אל מקבל העזרה . 
מתנדבי את"ד הבחינו בממד של זהות נותן התרומה ולא של מקבל התרומה , ומתנדבי אחים בוגרים דיברו על עזרה מזוהה לעומת עזרה אנונימית . 
נראה אפוא שלמתנדבים המסייעים עבור תמורה , כמו מתנדבי פר"ח , חשוב היה לדעת למי הם עוזרים , אולי משום שהיתה לכך חשיבות מעשית לגביהם : מנהלת פר"ח היא שבחרה עבור המתנדב את הילד שלו הוא היה אמור לעזור , והמתנדב למד להכירו רק לאחר מכן . 
למתנדבי מד"א חשוב היה לדעת למי הם תורמים כדי לדעת ממי לצפות לתמורה , שכן אחד השיקולים שלהם הוא שהם תורמים דם למקרה שבמשפחתם יזדקקו לתרומת דם . 
תורמי הדם למד"א לא הבחינו בממד של משך התרומה , אולי משום שתרומת דם פעם בשנה בכלל לא מתקשרת אצלם עם משך זמן . 
תמוהה היא חוסר ההבחנה בממדים אחרים על ידי מתנדבי מד"א . 
בממד של דרך הנתינה הם לא הבחינו בין תרומה או עזרה , ובאופן הנתינה הם לא הבחינו בין תרומה מזוהה לאנונימית . 
ייתכן שחוסר ההבחנה נעוץ בכך שייעודה של התרומה ידוע להם — אחד מקרוביהם . 
מתנדבי מד"א ופר"ח גם לא העריכו את קבוצות המתנדבים האחרות על פי מאפייניהן העיקריים . 
תורמי הדם של מד"א לא העריכו את תורמי הדם של את"ד כתורמים אנונימיים לאורך זמן וללא תמורה , או את מתנדבי אחים בוגרים כעוזרים לילדים זרים לאורך זמן וללא תמורה . 
מתנדבי פר"ח העריכו את עצמם ואת תורמי הדם של מד"א נכונה , ואת עצמם הגדירו כקבוצה של תורמים עבור תמורה . 
הבחנה זו נראית כקשורה לתמורה , הבולטת בתפיסתם , בעוד שאר התנהגויות עזרה נתפסות על ידם כמקשה אחת . 
מתנדבי את"ד ואחים בוגרים הבחינו במספר רב יותר של ממדי עזרה . 
למעשה , הם לא הבחינו רק בספונטניות , אולי משום שהיה מדובר בציבור מתנדבים מאורגנים , שבמידה זו או אחרת עוזרים מתוך כוונה ותכנון לאורך זמן . 
בקרב המתנדבים התפצלו ההבחנות על פי אופי התרומה והעזרה בפועל : תורמי את"ד תורמים לקרוב ובעיקר לזר ; מתנדבי אחים בוגרים עוזרים בעיקר לזר . 
מתנדבי את"ד תורמים דם במשך שנים ( הם היו הוותיקים ביותר מבין המתנדבים ) ; אחים בוגרים מעורבים בעזרה מתמשכת לאורך שנים . 
תורמי את"ד תורמים דם באופן אנונימי , ואילו אחים בוגרים עוזרים פנים אל פנים — ושתי הדרכים מתחייבות מסוג התרומה והעזרה . 
תרומת הדם אנונימית ואין קשר ישיר בין התורם ומקבל התמורה , ואילו עזרה לילד גם אצל מתנדבי פר"ח וגם אצל אחים בוגרים ניתנת במפגש פנים אל פנים . 
אצל הראשונים העזרה והתרומה הן עבור תמורה ואצל האחרונים ללא תמורה , ולכן האחרונים קרובים יותר לקוטב האלטרואיזם הטהור . 
המחקר מצא אפוא גם דמיון וגם שוני בהערכת התנהגויות העזרה בקרב הנחקרים שונים . 
הדמיון הוא בכך שכל הנחקרים הם מתנדבים , אך המחקר הוכיח שהתואר " מתנדב " עלול להטעות , משום שקיימת שונות רבה בתפיסת התנהגות עזרה בקרב המתנדבים . 
חלקם עוזרים ותורמים מתוך מניעים אישיים של כדאיות , בעוד אצל אחרים השיקולים הם חברתיים אלטרואיסטיים . 
בשיקולים האישיים הציפייה לתמורה היא בעלת החשיבות המרכזית , ולכן יש לראות ב " התנדבות " מסוג זה התנהגות הקרובה לקוטב האגואיזם , שהוא ניגודה של התנהגות אלטרואיסטית . 
מתנדבים אלטרואיסטים תופסים קשת רחבה של התנהגויות עזרה , בהבחנה רב - ממדית , ונראה כי הם מונעים על ידי מניעים חברתיים ולא על ידי ציפייה לתמורה . 
כדי לבסס את קביעתנו זו , לא נסתפק בעניין התפיסה של התנהגויות עזרה בלבד ונביא שתי מדידות נוספות , עמדות וערכים של מתנדבים והתנהגות מתנדבים . 
נבחן אם אמנם קיימת עקביות במדידות השונות ורק אז נוכל להסיק מסקנות יותר משמעותיות . 
ממצאים אלה אמורים לספק לנו תשובה אודות מרכיבים מרכזיים באלטרואיזם . 
ההעדפות של ערכים ומשמעותן 
כאמור , הערכים המועדפים נבדקו ונותחו . 
על פי מרכיב התמורה נמצא , כי שני ארגונים שנבדקו עוזרים ותורמים עבור תמורה ( פר"ח ומד"א ) , והשניים האחרים ( את"ד ואחים בוגרים ) — ללא תמורה . 
כן נמצא כי שני ארגונים תורמים בדרך אנונימית ( מד"א ואת"ד ) , והשניים האחרים ( פר"ח ואחים בוגרים ) נותנים עזרה בגלוי , פנים אל פנים . 
הצירוף בין שני המרכיבים יוצר ארבע אפשרויות : 
* תורמים אנונימיים עבור תמורה 
* תורמים אנונימיים ללא תמורה 
* עוזרים פנים אל פנים עבור תמורה 
* עוזרים פנים אל פנים ללא תמורה 
חוקרים אחרים , שהעבירו שאלון ערכים למתנדבים וללא - מתנדבים , מצאו כי הראשונים דירגו את התכונה " מוכן לעזור " כיותר חשובה באופן מובהק מאשר לא - מתנדבים . 
בחירה כזאת ובצדה בחירה בערכים בין - אישיים כמו " ישר " ו " אחראי " על ידי אחים - בוגרים מורות על העדפת ערכים חברתיים ובין - אישיים , המייצגים אחריות חברתית . 
בין הערכים האינסטרומנטליים , המתייחסים לתכונות מוערכות בהתנהגות , ניתן להבחין בין תכונות הנוגעות לכישורים אישיים , כמו להיות " אינטלקטואל " , לבין יחסים בין אדם לחברו : להיות " אחראי " , להיות " ישר " , " מוכן לעזור " . 
הערכים האינסטרומנטליים שהועדפו במחקר הצביעו על העדפת דרכי התנהגות חברתיות על פני צרכים אישיים . 
ממצאים בולטים הופקו על ידי השוואת העדפות לגבי ערכים של תורמים עבור תמורה ותורמים ללא תמורה . 
תורמים עבור תמורה מעדיפים ערכים אישיים , בעוד העדפותיהם של תורמים ללא תמורה הן בין - אישיות ונוטות לכיוון החברתי . 
הערכים הסופיים שמעדיפים תורמים עבור תמורה היו : " חיים מלאי אתגר " , " רמת חיים " ו " שלום בעולם " ( שניים אישיים ואחד חברתי ) . תורמים ללא תמורה מעדיפים " חופש " ו " ידידות אמת " ו " חיים מלאי אתגר " ( שניים חברתיים ואחד אישי ) . 
גם לסדר בחירת הערכים יש חשיבות . 
תורמים עבור תמורה העדיפו את הערך הראשון אישי , את הערך השני חברתי ואת הערך השלישי שוב אישי , לעומת שני ערכים בין חברתיים , ראשון ושני לפי סדר הבחירה , ואת הערך השלישי אישי . 
באשר לתכונות המועדפות , התכונות : " ישר " ו " אחראי " , מופיעות בין שלוש התכונות המועדפות על כל המתנדבים , אך בסדר שונה אצל שני סוגי המתנדבים . 
התכונות המועדפות על ידי תורמים עבור תמורה הם : " להיות אינטלקטואל " , " אחראי " ו " ישר " ( על פי סדר זה ) . תכונה אישית מובהקת במקום הראשון ואחריה שתי תכונות בין אישיות . 
תורמים ללא תמורה מעדיפים לעומת זאת שלוש תכונות בין - אישיות : " ישר " , " אחראי " ו " מוכן לעזור " שהן ללא ספק תכונות ודרכי התנהגות חברתיות בולטות . 
נדגיש שהתכונות המועדפות , כמו : " מוכן לעזור " ו " אחראי " ובמיוחד התכונה " מוכן לעזור " הן לדעתנו , דרכי התנהגות המתאימות במיוחד למתנדבים . 
התכונה " אחראי " מופיעה כתכונה מועדפת שנייה אצל כל המתנדבים , גם אלו התורמים עבור תמורה וגם אלו התורמים ללא תמורה . 
הערך " מוכן לעזור " מופיע כדרך התנהגות מועדפת , השלישית מבין השלוש הנבחרות אצל תורמים ללא תמורה , ואילו רק במקום השישי אצל תורמים עבור תמורה , ולא בין שלושת הערכים המועדפים , עליהם התבקשו הנחקרים לדווח . 
הערכים שמעדיפים תורמים אנונימיים לעומת תורמים ידועים אינם מבחינים בין המתנדבים . 
תורמים אנונימיים מעדיפים " חופש " , " הרגשת ביטחון במשפחה " ו " חיים מלאי אתגר " ( על פי סדר זה ) בעוד תורמים ידועים מעדיפים " חיים מלאי אתגר " , " שלום בעולם " ו " ידידות אמת " ו " חופש " . 
מועדפים ערך ראשון אישי ועוד שלושה ערכים בין - אישיים . 
התכונות האינסטרומנטליות המועדפות על ידי תורמים ידועים הן " להיות אינטלקטואל " , שהוא ערך אישי . 
נראה כי יש השלמה בין הערך הכללי " חיים מלאי אתגר " והגשמתו על ידי " להיות אינטלקטואל " . 
אותם ערכים הועדפו על ידי תורמים אנונימיים , אך בסדר הפוך . 
לסיכום , נראה כי ממצאי מבחן הערכים מורים על כיוון דומה לזה של ממצאי מבחן הערכת התנהגויות , כלומר , ערכים ודרכי התנהגות יותר חברתיים בין - אישיים מועדפים על ידי מתנדבים שתפיסותיהם אף יותר מבחינות ואין להם ציפייה לתמורה . 
מתנדבים בעלי אינטרס עצמי רואים את עניין העזרה בהיבט צר יותר וחד ממדי , הם מחזיקים בערכים יותר תוך - אישיים ופחות בין - אישיים . 
ולאלה קשר ישיר להתנהגות , כלומר , מתנדבים שהציגו תפיסות , ערכים ועמדות יותר אלטרואיסטיים אף יישמו זאת בפועל — בדרך יחסי תרומות בעזרה ותרומה מתמשכת לקרוב ולזר ללא תמורה ולהפך . 
מה בין עמדות מתנדבים והתנהגותם בפועל 
המחויבות והאחריות לחיי אדם של מתנדבים והציפיות שלהם להמשך עזרה ותרומה מבטאים את עמדותיהם . 
עמדות אלה ניתנות למדידה על פי הצהרותיהם של המתנדבים , ובעיקר על פי משך זמן העזרה והתרומה שבה הם מעורבים בפועל . 
באשר לעמדות מתנדבים , שאלנו מספר שאלות : על מחויבות , אחריות וחשיבות ההתנדבות בעיניהם , הרגשת מחויבות לעזרה לאדם במצוקה , הרגשת מחויבות כללית ואחריות אישית , המבטאות גישה כללית של זיקה לחיי אדם . 
שאלת האחריות מבטאת גישה אישית ומעשית יותר . 
בעניין המחויבות והאחריות לא נמצאו הבדלים מובהקים בין מתנדבים . 
רוב המתנדבים — — חושבים שצריכה להיות מחויבות רבה מאוד ואחריות רבה מאוד כלפי אדם הנמצא במצוקה ; כ - % סבורים כי צריכה להיות מחויבות מסוימת ; סבורים כי צריכה להיות אחריות מסוימת ; רק סבורים כי לא צריכה להיות מחויבות כלשהי ו - % חושבים שלא צריכה להיות אחריות כלשהי ( יש להעיר כי סך כל האחוזים גדול מ - % בגלל ההבחנה בין מושג המחויבות הכללית ומושג האחריות האישית ) . 
חשיבות העזרה והתרומה בעיני המתנדב מבטאת עמדה של קרבה לעניין העזרה ותרומה בפועל . 
שאלה זו מתייחסת אל הערכת המעשים שבהם מעורב המתנדב למעשה . 
מצופה היה כי המתנדבים כולם יעריכו את המשך התנדבותם כחשובה , ולא כך הדבר . 
נמצאו הבדלים מובהקים ביחס לחשיבות המשך ההתנדבות בין מתנדבים עבור תמורה לעומת מתנדבים ללא תמורה . 
מתנדבים התורמים עבור תמורה מייחסים פחות חשיבות להמשך התנדבות מאשר מתנדבים ללא תמורה . 
מהנחקרים המתנדבים עבור תמורה מייחסים חשיבות רבה להמשך התנדבות לעומת מהמתנדבים ללא תמורה . 
מהנחקרים עבור תמורה מייחסים חשיבות מסוימת להמשך התנדבות לעומת אצל מתנדבים ללא תמורה ואילו ל - % מבין הנחקרים עבור תמורה המשך ההתנדבות אינו חשוב . 
אצל מתנדבים ללא תמורה לא נמצאו כאלה שעניין המשך ההתנדבות אינו חשוב להם . 
הדבר ברור למדי : מתנדבים שאינם מקבלים תמורה וגם אין חשיבות בעיניהם להתנדבות , לא ימשיכו להתנדב . 
באשר לחשיבות ההתנדבות עבורם , הם בעצם מגדירים אותה על ידי התנהגותם בפועל , חלקם על ידי פעילות התנדבותית ממושכת ואלטרואיסטית וחלקם בהתנדבות בעלת שיקולים מעורבים , מקצתם אלטרואיסטיים ומקצתם אינטרסנטיים . 
נמצא שהגורמים שהשפיעו ביותר על כניסה למערך ההתנדבות של מתנדבים עבור תמורה היו " מִלגה " , " ביטוח דם משפחתי " ו " בריאות הגוף " ( בתרומת דם ) , אותם נוכל לכנות מניעים אישיים - אנוכיים . 
לעומת זאת , למתנדבים ללא תמורה היו בעיקר מניעים כמו " רצון לעזור " , " מודעות חברתית לצורכי הזולת " ו " הרגשת אחריות לחיי אדם " , שהם למעשה מניעים חברתיים אלטרואיסטיים . 
לעמדות אלו השפעה ישירה על התנדבות בפועל . 
לכך יש להוסיף את עניין החשיפה למצוקה , לצורך לעזור או להיעזר , ולבחון באיזו מידה תרמה חשיפה כזאת להתנהגות עזרה . 
התברר שאנשים שהיו חשופים למצבי מצוקה כמו תאונת דרכים , שריפה , מות קרוב משפחה או מלחמה , דיווחו שחשיפה זו השפיעה עליהם לעזור . 
מי שהיה נוכח באירועים כאלה דיווח שעזר או פעל כפי שצריך , כמובן אם הוא לא נפגע בעצמו והיה מסוגל לעזור . 
נראה על כן כי חשיפה לאירועי מצוקה שבהם נדרשת עזרה היא גורם העשוי להשפיע על הגשת עזרה במצבים דומים בעתיד . 
יש לבחון את השפעת החשיפה יותר לעומק , דבר שלא נעשה במחקר זה . 
מהם המניעים של פעילות התנדבותית 
בדקתי גם כיצד הגיעו מתנדבים אל ההתנדבות . 
הנחתי שמי שיגיעו מתוך יוזמה אישית ומתוך מודעות לצורך במתן עזרה הם בעלי עירנות ורגישות רבים יותר לצורכי הזולת מאשר אלה שיגיעו באמצעות הארגון , ושהדבר ישפיע אף הוא על מידת האלטרואיזם . 
התברר כי מתנדבים מגיעים בדרכים שונות לארגוני מתנדבים . 
מתנדבי מד"א , בעיקר עקב מודעות לצורך בתרומה לביטוח משפחתי . 
תורמי הדם של את"ד — בשל מודעות לצורך בתרומת דם לצרכים רפואיים , בגיוס על ידי ארגון תורמי דם מתנדבים , וגם כאשר תרמו דם , אז נודע להם לראשונה דבר קיום הארגון . 
מתנדבי פר"ח גויסו בעיקר על ידי ארגון פר"ח , ומתנדבי אחים בוגרים בעיקר דרך חברים - סטודנטים , או לאחר קריאת כתבה בעיתון בנושא . 
השוני בהגעה להתנדבות אמנם מובהק , אך נראה כי אין לייחס לו יותר מדי חשיבות , שכן כל דרך מתאימה ובלבד להתנדב . 
קני המידה לחשיבותם יהיו מידת ההתמדה או ההמשכיות בהתנדבות לאורך זמן , ובתוך כך מספר השעות המוקדשות לעזרה ולתרומה , והעיקר — האם העזרה או התרומה נעשית עבור תמורה או ללא תמורה . 
תורמי הדם מקדישים פחות מזמנם מהמתנדבים בהגשת עזרה לאורך זמן , הנמדדת בשנות התנדבות . 
תורמים ללא תמורה מתנדבים זמן ממושך יותר מאשר מתנדבים עבור תמורה . 
במילים אחרות , המתנדבים שמייחדת אותם אי ציפייה לתמורה הם גם המתמידים ביותר במשך זמן ההתנדבות . 
מבין המתנדבים שאינם מצפים לתמורה , נראה , כי אלו שמשקיעים יותר מזמנם בעשייה , מחזיקים גם בתכונה המעשית המועדפת של " מוכן לעזור " , הם תורמים יותר ולכן הם יותר אלטרואיסטים בהתנהגותם . 
מתנדבים אלה באים מקבוצת אחים בוגרים . 
הפחות אלטרואיסטים מבין המתנדבים הם מי שמצפים ביותר לתמורה ומשקיעים את הזמן המועט ביותר בתרומה . 
אלו הם תורמי הדם למד"א ואחריהם מתנדבי פר"ח . 
תורמי הדם של את"ד נמצאו קרובים יותר לאחים בוגרים משום שאינם מצפים לתמורה ואף תורמים פעמים אחדות בשנה . 
במחקרים רבים לא נמצא לרוב קשר חזק בין מה שאנשים מצהירים לבין התנהגותם בפועל לגבי הגשת עזרה . 
שוורץ ( Schwartz , 1977 ) בחן מצבי חירום , מצב שבו על אדם להחליט אם להתערב ולהושיט עזרה או לא להתערב ואפילו להכחיש את אחריותו . 
נראה שהוא מתייחס למקרי חירום בטרם החלטה , מקרים שבהם אנשים עומדים מול מצב לא מוכר להם ולרוב עליהם להחליט בו במקום כיצד להגיב , והחלטה זו קשה . 
במקרה כזה תיתכן הכחשת חומרת הבעיה על ידי הצופה מן הצד , או אי הגשת עזרה בהנחה שמישהו אחר יעזור , אם יש מספר צופים מן הצד ( Darley & Latane , 1968 ) . אצל מתנדבים הפועלים בארגוני מתנדבים המצב שונה : הם אינם עומדים מול מצב חירום , הם קיבלו החלטה להושיט עזרה , ללא תנאי לחץ , בדרך שקולה וחופשית , ולכן קיים קשר בין הצהרת ערכים והתנהגות בפועל . 
צוקרמן ורייס ( Zuckerman & Reis , 1973 ) השוו שלושה מודלים שונים המנבאים תרומת דם . 
המודל של פישביין , המודל של שוורץ והמודל של שניידר . 
לכל מודל משתנה מנבא אחר לתרומת דם . 
אצל פישביין המשתנה המנבא הוא ההתכוונות כפונקציה של עמדות לקראת ביצוע התנהגות ; המודל של שוורץ מציע את הנורמות האישיות המתייחסות למחויבות מוסרית . 
מודל זה מנבא שאנשים המתוארים כאחראים ינהגו כך בפועל יותר מאשר אנשים בעלי רמת אחריות נמוכה . 
המודל של שניידר מדגיש את המשתנה של הנעה עצמית כמתווך בין עמדות והתנהגות אלטרואיסטית . 
לדעת צוקרמן ורייס , המודל של פישביין הוא המנבא בצורה הטובה ביותר התנהגות אלטרואיסטית . 
פירושו של דבר שההתכוונות מנבאה טוב יותר התנהגות מאשר משתני עמדה והנעה עצמית . 
במחקר הנוכחי נחקרו ארבע קבוצות שכולן בעלות כוונה לעזור ולתרום , ונראה שבמקרה שלנו יש לעמוד לא על עצם הכוונה , אלא על המשמעות הסופית שלה . 
הכוונה לעזור יכולה ללבוש שתי צורות בעלות משמעות שונה ואפילו מנוגדת למעשה האלטרואיסטי : צורה של אינטרס עצמי , כפי שהוא אצל תורמי פר"ח או מד"א , וצורה של אינטרס חברתי - אלטרואיסטי , כפי שמצאנו אצל אחים בוגרים ואת"ד . 
מה שמבחין בסופו של דבר בין שתי הצורות היוצאות מתוך אותה כוונה הוא מטרת העזרה , כאשר הכוונה היא אמצעי חשוב ביותר . 
במקרה הראשון המטרה והמניע נובעים מתוך אינטרס עצמי - אנוכי , ואילו במקרה השני המטרה היא הזולת והמניע הוא רווחת הזולת . 
במקרה הראשון אנו רואים את העזרה כאמצעי להשגת ביטוח דם או קבלת מלגה . 
במקרה השני העזרה היא המטרה עצמה . 
במילים אחרות , התמורה , ולא רק עצם הכוונה לעזור , היא הקובעת בסופו של דבר , אם זו אכן התנהגות אלטרואיסטית או אגואיסטית . 
עניין זה מחזיר אותנו להצעתם של סמיתסון ועמיתיו ( Smithson et al . 
1983 ) , המציעים לחקור אנשי מקצוע שונים העוסקים בעזרה כדי להבין את נושא העזרה . 
השאלה שנצטרך לשאול היא מה הכוונה או המטרה הסופית של אנשים הבוחרים לעסוק במקצועות עזרה . 
האם כוונתם ומטרתם היא התועלת העצמית , כמו פרנסה , ואפילו עניין במקצוע , או שהמטרה היא העזרה לזולת כעיקר . 
ההבדל בין שתי המטרות מהותי , גם אם שתיהן יוצאות מאותה כוונה ליטול חלק בנושא העזרה . 
מחקר כזה כפי שמציעים החוקרים ייתן תשובה באשר לאפשרות הראשונה — הכוונה לעסוק במקצוע העזרה כמשרתת בעיקרה מטרה אישית — אך לא את העזרה האלטרואיסטית שפירושה לראות בעזרה מטרה לעצמה , גם אם אינה נבחרת כמקצוע . 
התנדבות אלטרואיסטית בארגוני מתנדבים בפרספקטיבה של יחסי תרומות 
אחת המסקנות של המחקר שתואר היא שהתנהגות אלטרואיסטית אינה מקרית , אלא יש לה דפוסים חברתיים קבועים בחיי היומיום , בדומה לדפוסים קבועים אחרים בחברה . 
עם זאת האלטרואיזם שונה מתופעות חברתיות אחרות בכמה היבטים עקרוניים כפי שכבר ציינו קודם לכן : במטרתם של היחסים הללו , בדינמיקה שלהם ובתפקידם החברתי . 
כמו כן , ההתנהגות האלטרואיסטית מתאפיינת בהעדר נורמות המחייבות או המעודדות מתן עזרה או תרומה : היא אינה מעודדת על ידי תגמולים ( שאף הסותרים את עצם הנתינה הטהורה שאין בה ציפייה לתגמול חיצוני ) . לכן מתעוררת השאלה , כיצד מתקיים אלטרואיזם על אף אי קיומם של מכניזמים חברתיים שאינם מעודדים אותו . 
תשובה חלקית לכך היא שיחסי גומלין המאופיינים ביחסי תרומות מעודדים על ידי ערכים חברתיים ואישיים ומתווכים על ידי עמדות של מחויבות ואחריות חברתית . 
מיסוד יחסי התרומות בחברה נעשה באמצעות ארגוני מתנדבים . 
תפיסה סוציולוגית אלטרואיסטית זו נתמכת על ידי ממצאי המחקר שלי ( שלו , 1990 ) . ואולם , עיקר התרומה היא בגידול ילדים וטיפוח המשפחה . 
היא מאורגנת ( גם אם לא באופן פורמלי ) , וכפי שכבר טענתי , היא גם אינה נתפסת כאלטרואיזם . 
אני טוענת כי זהו האלטרואיזם במובן המקיף ביותר , ועל כך בפרקים הבאים . 
הממצא המרכזי הוא שדגם יחסי תרומות דומיננטי בקרב מתנדבים אלטרואיסטים , והמאפיין הבולט הוא אי ציפייה לתמורה חיצונית כקנה המידה להתנהגות הנמשכת לאורך זמן ולגבי כל נצרך . 
נמצא קשר בין רגישות בתפיסת התנהגויות עזרה ובין התנהגות אלטרואיסטית בפועל אצל מתנדבים — גברים ונשים . 
גישתם של מתנדבים אל אירועי עזרה במציאות היא גישה רציונלית בעיקרה : הם תופסים ומגדירים את התופעות השונות של הנזקקות במונחים אלטרואיסטיים ומגיבים כלפיהם באופן פעיל על ידי התחייבות מעשית לעזור ולתרום , בפרקטיקות שונות של עזרה ובהתאם לצורך . 
גישה קוגניטיבית לצורכי הזולת לאורך זמן היא בעיקרה ראייה חברתית , ועם זאת יש מקום לאמפתיה , סימפתיה או מצב רוח , אך בעיקר זו הכרה חברתית בזולת ובצרכיו . 
נמצא קשר מובהק בין עזרה ותרומה לבין קבלת תמורה . 
ההסתברות שייווצרו יחסי תרומות עולה , כאשר הנתינה היא ללא תמורה . 
הגורם הקובע ביותר את ההתנהגות האלטרואיסטית היא באופן פרדוקסלי בחוסר התמורה . 
תורמים אלטרואיסטים אינם מונעים על ידי תמורה חיצונית . 
הביטוי המשמעותי ביותר הוא ההתנהגות בפועל , השקעה לאורך שנים ללא תמורה . 
נראה כי הסיכוי הרב ביותר להרחבת יחסי תרומות ספורדיים לכיוון של יחסי תרומות מתמשכים מצוי אצל מתנדבים המעדיפים ערכים בין - אישיים ודרכי התנהגות של נתינה . 
הם מתמידים יותר בעזרה ובתרומה מאשר מי שמעדיפים ערכים אישיים ודרכי התנהגות של נטילה . 
לא נמצא קשר בין דרכי מתן עזרה ותרומה לבין אלטרואיזם . 
עזרה ותרומה אנונימיות אינן מורות על פחות אלטרואיזם או יותר אלטרואיזם מאשר עשייה בגלוי . 
נראה כי כל דרך של נתינה מתאימה למענה על צרכיו של הנזקק . 
עם זאת , מגע פנים אל פנים עם הנזקק , שהוא לפעמים הכרח לוואי של עזרה , יכול ליצור מגע ישיר וחם עם אדם חי ועם הפן האנושי הבלתי אמצעי שלו ושל מצוקותיו . 
לקרבה אנושית זו השפעה עמוקה על המתנדב ועל מקבל התרומה יותר מאשר לתרומה אנונימית . 
מן הראוי לציין , כי הצגת הדברים בדרך של דיכוטומיות אמנם מקלה על ההבחנות המרכזיות באשר ליחסי גומלין חברתיים , אך כמו כל הבחנה לצורך דיון , יש בה מידה של שרירותיות . 
במציאות כרוכים הדברים אלו באלו והסתכלות אמיתית יותר מצביעה על שילובים שונים ומידות שונות של יחסי תרומות בתופעות חברתיות שונות . 
אלטרואיזם אינה תופעה דיכוטומית . 
אנו מציעים להסתכל על יחסי גומלין חברתיים כעל רצף : בקוטב אחד שלו נמצאים תפיסות , ערכים , עמדות ודרכי התנהגויות יותר אלטרואיסטיים , ובקוטב האחר — ערכים , עמדות ודרכי התנהגויות פחות אלטרואיסטיים , וכל הצירופים האפשריים ביניהם שעל רצף זה . 
מתנדבים נמצאים מטבע הדברים בקצה היותר אלטרואיסטי , אך למעשה הם נמצאים על כל הרצף , ואפילו בקצה הרצף האגואיסטי . 
מתנדבים אלה , שעשייתם מתאפיינת לרוב על ידי תרומה , נכנסים ליחסי גומלין חברתיים משיקולים שונים ובעיקר למען התמורה הממשית החיצונית שיקבלו . 
הם תורמים את המינימום הנדרש מהם על מנת לזכות בתמורה . 
גישתם הכללית ליחסי גומלין היא תכליתית ותועלתנית , ולמעשה היא קרובה לזו של דגם החליפין . 
את המתנדבים הנמצאים בקצה האלטרואיסטי של הרצף לא מניעה תמורה חיצונית . 
הם נכנסים ליחסי הגומלין מתוך רגישות וערכים אישיים של אחריות ומתוך מחויבות ומעורבות חברתית אלטרואיסטית . 
הם תופסים את העזרה כרב - ממדית , על הגוונים הרבים של צרכים ונזקקות לעזרה . 
הם מייחסים חשיבות רבה לעזרה ולתרומה וממשיכים בעזרה בפועל לאורך זמן . 
לסיכום , בארבע קבוצות המדגם של מתנדבים במסגרות ארגוניות נמצאה התנדבות מתוכננת ומתמשכת , ונראה שהמתנדבים חשים מחויבות למתן תרומה ועזרה ארוכות טווח . 
בשלוש מתוך ארבע הקבוצות התרומה היא לזרים ( את"ד , אחים בוגרים ופר"ח ) . תרומת הדם דרך מד"א מיועדת לקרובים . 
תורמי הדם תורמים באופן אנונימי , דבר המתחייב מאופן תרומת הדם , אך בעוד שאצל תורמי הדם דרך את"ד ( " ארגון תורמי דם מתנדבים " ) התרומה מיועדת לכל מי שנזקק לתרומת דם , ללא תלות בקרבה , תורמי הדם למד"א תורמים תרומת דם שנתית אחת לשארים מדרגה ראשונה ( גם אם בגלל סוגי הדם השונים , לא אותה מנת הדם ניתנת לבן המשפחה הנזקק ) . הגמול למתן תרומת הדם אף הוא ידוע , והוא ביטוח דם שנתי למשפחה . 
אצל תורמי את"ד אין התנייה בתרומה . 
מכאן שתרומת דם יכולה להיות בעלת משמעות שונה באשר להתנהגות האלטרואיסטית : תרומת דם לתועלת המשפחה לעומת תרומת דם לכל נזקק . 
בשלוש קבוצות המתנדבים : פר"ח , אחים - בוגרים ומד"א התרומה או העזרה היא מתורם ידוע , ורק תורמי את"ד עושים זאת באופן אנונימי ממש , שכן תרומת הדם ניתנת לזר וללא כל אפשרות להיכרות ולהחזר תרומה או תמורה . 
יחסי גומלין של הגשת עזרה מתמשכת מחייבים היכרות ויחסי פנים אל פנים . 
מתנדבי אחים - בוגרים ופר"ח מגישים עזרה לילדים זרים . 
נוצרת היכרות ובעקבותיה יחסי קרבה מסוימים . 
עזרה דורשת הקדשת זמן מצד המתנדב , לא פעם כמה שעות בשבוע , ולעתים יותר ממה שנקבע מראש . 
תרומת דם אינה דורשת זמן רב , אך קיים הבדל בין תרומת דם הניתנת אחת לשנה ( תורמי מד"א ) לארבע בשנה ( את"ד ) . 
תרומה וגם עזרה נתפסים ונמדדים על ידי מתנדבים בסופו של דבר על פי התמורה . 
מתנדבי פר"ח ומד"א עוזרים או תורמים עבור תמורה והדבר ידוע מלכתחילה ואף משמש כתנאי לכניסה ליחסי תרומות . 
בשתי הקבוצות הללו לא נמשכים יחסי תרומות מעבר לתמורה — עם הפסקת התמורה מסיבה כלשהי נפסקים היחסים . 
במילים אחרות , בקרב תורמים אלה קיימת תלות בין התרומה והתמורה . 
מתנדבי אחים בוגרים ואת"ד מסייעים לכל נזקק וללא תמורה , ומכאן שהתמורה אינה תנאי לכניסתם ליחסי תרומות ולא תהיה הפסקה ביחסי הגומלין בשל הפסקת התרומה , משום שאין תלות בין התרומה לתמורה . 
למעשה , התרומה חופשית מהתניות ונעשית מתוך בחירה , ומשום כך היא מתמשכת . 
מכאן נעבור לאלטרואיזם מסוג אחר , הגם שאינו של " מתנדבים " אלא של הנשים . 
שני הפרקים הבאים יעסקו בו . 
הפרק הרביעי עוסק באלטרואיזם נשים ומגדר בחיי היומיום והחמישי דן באלטרואיזם ונשים במלחמה , במגמה להרחיב את הדיון לצורות נוספות של אלטרואיזם הפועלות במציאות החברתית , ולא להסתפק בהתנדבות בלבד , המצמצמת את התופעה . 
| 4 נשים , מגדר ואלטרואיזם 
בחיי היומיום 
לאלטרואיזם טווח רחב של תופעות ופרקטיקות . 
אלו מצויות בכל מקום שיש בו אנשים הנזקקים לעזרה , לתרומה ולטיפוח , הנענים על ידי אנשים אחרים בדרך של יחסי תרומות . 
כפי שכבר הוסבר , יחסים אלה שונים מיחסי החליפין , המבוססים על אינטרס אישי . 
ביחסי תרומות המושא הוא הזולת הנזקק לעזרה , לטיפול ולטיפוח . 
מחקרים שנעשו בשנים האחרונות בנושא ההתנדבות מלמדים , כי שיעור השתתפותן של נשים בפעילות התנדבותית גבוה בהרבה מזה של הגברים . 
הדבר נובע ככל הנראה מתפיסותיהן לגבי נזקקוּת וסבל ומניסיונן בגידול ילדים ובטיפוח המשפחה . 
לכך מצטרפים העיסוק במקצועות השירות השונים — חינוך , בריאות ורווחה , שירותים ציבוריים ואישיים , התנדבות לקידום פרויקטים חברתיים של אוכלוסיות נזקקות דרך הקמת ארגוני מתנדבים והפעילות בתנועות מחאה חדשות נגד אלימות ומלחמות ובעד שלום , ולמען חברה יותר צודקת ושוויונית . 
אלו סוגי העזרה והתרומה במובן הרחב של המושג אלטרואיזם הנכללים ביחסי הגומלין של חיי היומיום , והם באים לידי ביטוי גם במצבים קטסטרופליים נדירים , ובהם מעשי הקרבה עצמית , שהם סוג מיוחד של יחסי תרומות המייצגים אלטרואיזם טהור . 
על כך ארחיב את הדיון בפרק הבא , בתיאור המקרה של חסידות אומות העולם , שנוסף על תפקידיהן המסורתיים לקחו על עצמן תפקידי מנהיגות בהצלת יהודים קורבנות השואה , ושינו בכך באופן קיצוני את אופיים של תפקידיהן המגדריים המסורתיים . 
נשים פועלות מתוך רגשות אמפתיה וסימפתיה לקרובים , אך גם מתוך הכרה והזדהות עם סבלם של זרים . 
זו איננה הזדהות רגשית בלבד , אלא נקיטת פעולה מתוך הסתכלות ותפיסה אובייקטיבית ורגישה של המציאות ושיקולים רציונליים בחיפוש אחר פתרון לבעיות הניצבות לפניהן . 
לעתים קרובות מוצגת על ידי חוקרים גישה סטריאוטיפית דואליסטית והיררכית של מוסר נשי לעומת גברי , כאילו הראשון מונע על ידי רגשות בעוד השני רציונלי ואובייקטיבי . 
ואולם נראה שאין סתירה בין השניים , כי קיומם של החיים וטיפוחם ועזרה לנזקקים דורשים את שני סוגי ההתייחסות כנקודות מוצא טרם פעולה . 
העזרה , התרומה והטיפוח באים לענות על צרכים ומצוקות ונובעים מערכים ומחויבות לחברה שבה אנו חיים תוך קבלת אחריות אישית לאנשים סביבנו . 
נקודת מוצא זו אופיינית לנשים , החל מיצירת חיים , וטיפוחם בקשרי אם - ילד , עזרה ותרומה לנזקקים בדרכים שונות , בהתנדבות לחברה ובמקצועות העזרה , עד כי נוכל לקבוע כי קיימת זיקה ברורה בין נשים ואלטרואיזם במובן הרחב ביותר של המושג . 
יתר על כן , יחסי גומלין בין נשים וזולתם מובילים למסקנה שאלטרואיזם פועל כעיקרון מארגן של המוסר הנשי . 
מימושו של עיקרון זה ניכר ביחסי הגומלין שמנהלות נשים עם זולתם בדגם של יחסי תרומות , שהם במידה רבה היפוכם של תפיסה מוסרית ועיקרון מארגן אחרים — האגואיזם — המאפיין מודל ודינמיקה של יחסי חליפין , שהם מודל גברי בחברה אנדרוצנטרית . 
מעבר לשני הסוגים הטהורים , במציאות נמצא שילובים שונים בין שני עקרונות ביחסי הגומלין , גם בקרב נשים וגם בקרב גברים . 
מול דילמה מוסרית , כאשר הרווחה האישית עשויה להתנגש עם הצורך להגיש עזרה לזולת או לטפחו , ניתן להעריך את העיקרון שינחה את סוג יחסי הגומלין שיינקטו דרך הפעולה שנבחרה וההיענות המעשית , ואז נמצא כי אלטרואיסטים יגישו עזרה ותרומה מגוונות עד כדי הקרבה , בעוד אגואיסטים יימנעו מעשייה או שדרך הפעולה תהיה מונחית על ידי שיקולי רווח והפסד . 
אלטרואיזם טהור אינו זקוק לחיזוקים מבחוץ או לתגמולים , לא לאותות גבורה ולפרסום ולא להערכה חברתית או לתמורה חומרית או אחרת . 
אך גם עשייה אלטרואיסטית שיש בה שילוב בין שיקולים אישיים לחברתיים , למשל מתן קדימות למשפחה , נמצאת על קו הרצף שבין אלטרואיזם טהור לאנוכיות טהורה , כפי שכבר הוזכר בדיון התיאורטי . 
על קו זה ניתן למקם מעשים שונים על פי מידת תרומתם לזולת הנזקק , על חשבון הרווחה האישית של הנותן . 
נראה כי רובנו פועלים לרוב מתוך שיקולים ומניעים מעורבים . 
יוצאי דופן מבחינה זו הם מי שעוזרים או נלחמים עד כדי הקרבת עצמם למען רעיון או מטרה ( להוציא מעשי רצח של אחרים בשם רעיונות כאלה ) , כי , כמובן , אלטרואיזם מטפח את החיים ולא פוגע בהם . 
אין לקבל את ההגדרות הקשיחות של תפקידי המגדר — הם אינם קבועים או מובנים מאליהם , אלא נבנים מחדש בכל סיטואציה ועשויים להשתנות בהקשר היסטורי וחברתי , ובעיקר במצבי משבר קיצוניים כמו מלחמה . 
נכון יהיה אפוא לראותם כתפקידים נזילים ומשתנים במהלך יחסי הגומלין , בעיקר על פי מתן פירוש לסיטואציות בהן מתקיימות דילמות מוסריות . 
גם אם נקבל את הגדרת התפקידים המגדריים כנזילים , ייוותר בהגדרה חלק קבוע , שיאפשר השוואה בין המגדר ובתוכו , וישתנה מסיבות שונות במרוצת הזמן . 
אני באה לטעון , כי העיקרון המארגן של יחסי גומלין אלטרואיסטיים הוא מגדרי , ושבחלקו הוא תוצר הסוציאליזציה וגם תוצאת אילוצים . 
אבל , חלק משמעותי עיקרי שלו הוא פרי בחירה חופשית , שמקורה בעמדות מוסריות ובשיקולים רציונליים של אחריות אישית כלפי הזולת והנזקק בחברה . 
לכן ראוי לחקור ולהבין מה מביא לחיזוק הרגשות החיוביים התורמים להרחבת האמון ההדדי והסולידריות כערכים חשובים בחיי כל פרט וחברה ובייחוד בחברה המודרנית הליברלית , הדמוקרטית , הקפיטליסטית והגלובלית , ששורר בה מתח הולך וגובר בין ערכי ליכוד לערכי פירוד . 
השאלה היא לאן חברה זו הולכת ואילו ערכים היא תאמץ : ערכי שוק טהור או כאלה המשולבים עם ערכי מוסר אנושיים , ועד כמה . 
שאלה זו תעמוד למבחן בשנים הקרובות וניתן יהיה לראות אלו מגמות יגברו . 
מכל מקום , יש להכיר בצורך לקדם ערכים אלטרואיסטיים אלה לידי — הכרה פוליטית אמיתית ומעשית — ולא על דרך השיח המערבי , המתנהל במסווה של " רב - תרבותיות " — שבו הנשים אמנם נכנסו סוף סוף לספרה הציבורית , אך בנפרד , כ " מיעוט " . 
בכך הן משועתקות מהפרטי לציבורי ללא שינוי משמעותי בעוצמתן או בסדר יום חברתי שהוא חיוני לנשים . 
אם הללו יגברו , יהיה בכך סיכוי אמיתי לשינוי בכיוון העצמת הכוחות המקדמים מוסר של עולם שטוב יותר לחיות בו . 
ואולם אם ישתלטו מגמות התחרות , האגואיזם והכלכלה הגלובלית — יימשכו המגמות הנוכחיות ובהן ניצול הנשים ודרכי פעולה המנוגדות לאלטרואיזם . 
בפרק זה מתוארת תרומתן של הנשים ליחסים אלטרואיסטיים ולאלטרואיזם בחברה בחיי היומיום בימי שגרה . 
שיעור השתתפותן של נשים בפעילות התנדבותית ונטייתן לתת , לעזור ולתרום לזולת ללא תמורה עולה על אלו של הגברים . 
הדברים באים לידי ביטוי מעשי בכל תחומי החיים , כפי שכבר הזכרנו , החל מדאגתן לילדים ולמשפחה והטיפול והטיפוח שהן מעניקות להם , דרך בחירת המקצוע והעדפתן לעסוק במקצועות טיפוליים , ועד לפעילותן הוולונטרית בחיים הציבוריים , ונקיטת עמדות של אקטיביזם פוליטי נגד מלחמה ובעד שלום בניסיון לפתור סכסוכים בדרכי שלום . 
יהיו שיאמרו , כי הן פועלות בדרכים אלו כי כך חונכו ותורגלו — לשרת , ואפילו להקריב את חייהן המקצועיים למען המשפחה . 
ואולם מעבר להסבר מקובל זה אפשר להצביע על גורמים עמוקים יותר לזיקתן של הנשים לאלטרואיזם , ובעיקר על התפתחותן המוסרית והשיפוט המוסרי שלהן . 
יש הרואים בטיפול , בדאגה ובגישור סכסוכים התנהגות סטריאוטיפית נשית . 
נראה כי לדפוסים חיוביים אלו מבחינה מוסרית וחברתית , מתלווה חוסר הערכה כאשר הם קשורים לנשים ולמגדר . 
כך גם באשר לחיי אדם . 
סימון דה - בובואר הבחינה בין המושגים " סכנת חיים " ו " הענקת חיים " . 
הראשון נחשב יותר ומזוהה עם גבריות , והשני עם נשיות . 
כך גם הממדים האחרים של החיים החברתיים וכן החשיבה נשלטים על ידי ההנחה שהאשה היא ה " אחר " ( de Beauvoir , 1972 ) . מכאן נפנה לדיון מקיף בכל אותם תחומים בהם מעורבות נשים בחיי היומיום : נשים כאמהות ורעיות ומטפחות במשפחה ; בחירת המקצוע או העיסוק המשלבים עזרה לזולת ; בפעילות ההתנדבותית לחברה ; ובאקטיביזם פוליטי דרך תנועות חברתיות חדשות . 
נשים ואלטרואיזם בחיי היומיום 
רוב המחקרים שנעשו בנושאי עזרה אינם דנים באלטרואיזם , אלא לכל היותר בביטויים המעשיים שלו , מבלי לקשור בין עזרה ואלטרואיזם לבין תפקידן החברתי של הנשים ומקומן , וזה ייחודו של מחקרי כאן . 
נוסף על הליקויים המתודולוגים שצוינו לעיל , ישנם ליקויים אידיאולוגיים , הנובעים מחוסר עניין בסוג העזרה הניתנת בשגרת היומיום לעומת העניין שמעוררים מעשי גבורה יוצאי דופן . 
העזרה והתרומה בחיי היומיום לרוב אינן מתפרסמות באמצעי התקשורת ואינן מזכות את עושיהן בהוקרה ובאותות הצטיינות כמו גידול ילדים ותרומה למשפחה , לשכנים ולידידים . 
למרות שמעשי עזרה אלו הם גילוייו של האלטרואיזם המתוכנן והמתמשך , של התרומה והעזרה שעליהם בנוי גם ארגון ההתנדבות בחברה . 
ההתנדבות בחיי היומיום היא יישום דגם יחסי התרומות ביחסי גומלין עם הזולת , מעשים הנותנים מענה לצרכים ולמצוקות לאורך זמן . 
בכך הם מתאימים לרוב האנשים , נשים וגברים . 
עיקר הטעות בחקר ההתנהגות האלטרואיסטית היא בכך שהיא לא נחקרה בתנאי התרחשותה הטבעיים — בארגוני המתנדבים , שהם ארגון ומיסוד האלטרואיזם בחברה , שתנאי מעבדה לעולם לא יוכלו לתת להם הסבר . 
אולם , ביתר שאת , הטיפול בילדים , גידול וטיפוח המשפחה מהווים אלטרואיזם של חיי יומיום , כפי שמתואר בהמשך . 
נשים כאמהות , רעיות ומטַפחות המשפחה 
המשפחה היא כנראה הקבוצה החברתית הקדומה ביותר בהתפתחות האדם , ויש הסבורים כי היא התמידה משום שבאמצעותה נשמר השבט כולו . 
לפי הגישה המרקסיסטית , המשפחה היא גם הארגון הראשון שבו אפשר לזהות רכוש פרטי ושעבוד הנשים בידי הגברים ( אנגלס , 1940 ) . רוב הנשים בעולם עוסקות בגידול ילדיהן ובטיפוח משפחתן . 
גם בחברה בת ימינו בעולם המערבי , המדגישה את ערך חיי האדם ואת השאיפה להתפתחותו ולהגשמתו האישית , קיימים הבדלים מובהקים בין תפקידי נשים וגברים במשפחה , הנקבעים ואף משועתקים מדור לדור דרך אמונות , תפיסות , ערכים ונורמות , דרך תהליכי סוציאליזציה , חוקים וחלוקת תפקידים , כך שלמעשה רוב עבודות הטיפול בילדים , במשפחה ובבית הן עניינן של הנשים . 
כך הוא הדבר גם כאשר כ - % מהנשים עובדות מחוץ לביתן וחלקן בעלות קריירה עצמאית בעולם המערבי ובישראל . 
הגישה הפמיניסטית טוענת כי דרך המשפחה משעבד מוסד האמהוּת את האשה לרבייה ומדגיש את ההיבט הביולוגי והשמרני של חלוקת התפקידים . 
הפמיניזם הרדיקלי תובע להפריד בין מיניות ורבייה ולתת בידי הנשים את השליטה המוחלטת על גופן ועל תוכניות הפריון שלהן . 
הביקורת כמובן אינה שוללת את האמהוּת עצמה ( ריץ , 1990 ) . 
פרידמן ( 1999 ) בדקה עמדות כלפי הפמיניזם בחברה הישראלית באמצעות בחינת האסוציאציות המתעוררות למשמע המילה אשה . 
היא מצאה בשכיחות גבוהה מילים כמו אמא , אמהות , ילדים ומשפחה . 
במחקר שבו נבדקו עמדותיהן של מנהלות ( שלו , א ´ 1995 ) , נשאלו הנחקרות איזו חשיבות הן מייחסות למשפחה לעומת הקריירה . 
המשפחה הופיעה במקום הראשון , אף כי בעולמן של נשים בתפקידי ניהול יש חשיבות רבה להתמסרות לעבודה ולהגשמה העצמית , והן משקיעות משאבים רבים כדי לשלב בין העבודה והמשפחה , ומתמודדות עם קשיים וקונפליקטים כדי להצליח בשניהם . 
ממצאים אלה מאשרים את מרכזיות המשפחה אצל נשים , כפי שמוכיחים מחקרים שונים . 
ציפיתי למצוא אצל מנהלות העובדות במשרה מלאה ורבת אחריות מחוץ לביתן — אם לא איזון מלא בין משפחה וקריירה , הרי לפחות נטייה בולטת יותר לכיוון הקריירה . 
מה שקורה בפועל הוא , שהמשפחה תופסת מקום ראשון בחשיבותו לגביהן . 
במחקר זה הן גם נשאלו , אם בתנאים שבהם התנגשו חובותיהן למשפחה עם אלו של הקריירה , הן שקלו לוותר על המשפחה לטובת הקריירה , או להפך — לוותר על הקריירה לטובת המשפחה . 
הופתעתי לגלות כי רובן המכריע ( ) השיבו , כי לא היו מוותרות על המשפחה , ובהן ענו ששקלו לעשות כן בגלל הקשיים והאילוצים הכרוכים בשילוב משפחה וקריירה . 
בפועל , רק אשה אחת ויתרה על משפחה . 
ניתן אפוא להסיק , כי בקרב נשים בתפקידי ניהול , המקבלות סטטוס והשתכרות גבוהים , הערכה וסיפוק ומגשימות את צורכיהן בתחום ההתפתחות המקצועית והאישית , המשפחה היא בכל זאת במקום הראשון בחשיבותו בהשוואה לתחומי חיים אחרים וזאת למרות הקשיים שנתגלו בשילוב ביניהם ( שלו , א ´ 1995 ) . נתון זה בולט ביתר שאת בקרב נשים בעלות עולם מקצועי המלא תוכן , מעמד וסיפוק מחוץ למשפחה . 
הייתי מצפה לגיוון גדול יותר בגישותיהן של נשים בתפקידי ניהול כלפי מעמדה של המשפחה . 
נראה כי המשפחה , גם בקרב מנהלות , מעניקה לחייהן את מרב המשמעות בחברה הישראלית ואילו בעולם המערבי קיים גוון רב יותר בקרב נשים בתפקידי ניהול כלפי חיי משפחה . 
בישראל בולט הקשר למשפחה בעיקר בגלל מעמדם של ערכי הדת והמצב הביטחוני , המדגישים את הנשיות והאמהוּת ( פרס וכץ , 1991 ) . הסבר אחר לכך , על פי הגישה הסוציו - ביולוגית , הוא שהנשים הן שמטפלות בילדיהן פשוט משום שהן נקבות , ונקבות נועדו לטפל בצאצאיהן , ממש כמו בעולם בעלי החיים . 
בהקשר זה ראוי לציין את הנשים בקיבוץ , שנחשב בשעתו לצורת חיים שוויונית ביותר . 
גם שם , במקום לקחת חלק שווה בצורת החיים הדמוקרטית החדשה שצמחה בארץ ישראל , הן העדיפו לחזור לתפקידיהן המסורתיים ולא תבעו לעצמן תפקידים מרכזיים בקיבוץ ( שלו , תשל"ו ) . חלוקת התפקידים המסורתית הגיעה בקיבוץ אף עד כדי משפחתיות קיצונית ( בן - רפאל , 1996 ) . ייאמר כאן , כי כישלונו של הקיבוץ לשנות את מעמד האשה ושל המשפחה נעוץ בחוסר הצלחתו לפרוץ את ההבניה החברתית של חלוקת התפקידים בין המינים , שהתמסדה חרף האידיאולוגיה השוויונית . 
אחד ההסברים המקובלים למעמדה הנחות של האשה הוא יחסי הכוח בין המינים . 
לפי הסבר זה , גברים מצליחים לשמר את השליטה בכל האמצעים העומדים לרשותם של החזקים , כולל אידיאולוגיה וחינוך , ואף הדרת נשים מהתחום הציבורי ( פוקו , 1979 ) . 
העיסוק במקצוע — בחירה או אילוץ 
בחירת המקצוע היא מהנושאים היותר מרכזיים בחיי נשים וגברים בחברה המערבית . 
העבודה היא חלק מרכזי בזהות העצמית של נשים וגברים כאחד . 
הדימוי העצמי משפיע על תפיסת הפרט את עצמו ביחס לאחרים ואף משמש כנקודת מבט להסתכלות על המציאות . 
ערכים , עמדות וציפיות מקצועיים ותפקודיים משפיעים על ההתנהגות דרך בחירת המקצוע . 
מרכזיות העבודה היא גם פועל יוצא של סוג המקצוע או העיסוק הנבחר . 
במחקרים נמצא , כי נשים לא נבדלו מגברים במרכזיות תפקיד העבודה בחייהן , להוציא מקרים שהיתה בהם אי - הלימה בסטטוס של נשים שעבדו בעבודות בעלות סטטוס תעסוקתי נמוך בהשוואה לכישוריהן ( מנהיים , 1990 ) . כן נמצא כי החשיבות שמייחסות נשים לעבודה אינה נופלת מזו שמייחסים גברים לעבודתם ( שמיר , 1990 ) . 
ואולם מבדיקה של חלוקת העבודה בין נשים וגברים על פי מין עולה , שרוב הנשים עובדות בתחומי השירות — שירות למשפחה , שירות אישי ושירות לציבור — ושקרוב לחצי מהנשים עובדות במשק ביתן ובטיפול בילדיהן . 
הן נושאות באחריות למשק הבית ולטיפול בהורים הקשישים . 
מתוך הנשים שהשתייכו לכוח העבודה לפי משלוח יד בישראל בשנת 1997 ( למ"ס , 1998 ) עבדו בענף החינוך , 21 בשירותי בריאות , 16 בשירותים עסקיים , 28 ובשאר הענפים % . בסך הכול , מהנשים בישראל היו בשנה זו מועסקות בשירותים , בדומה למדינות המפותחות בעולם . 
יש לציין שמשנות השישים ניכרות עלייה מתמדת בשיעור השתתפות הנשים בכוח העבודה , אז היו , 27 עד כ - % ) היום , וירידה בשיעור של השתתפות הגברים מ - % ל - % ( קופ , 1998 ) . 
לענייננו , אין זה משנה אם הדבר נובע מאילוצים כלכליים או נורמטיביים , או משניהם כאחד . 
עובדה היא שנשים עוסקות בעבודות עם עודף ייצוג במקצועות השירות : בעבודות ניקיון ומשק בית שיעורן הוא , 91 בחינוך , 75 בבריאות , רווחה וסעד שיעור הנשים הוא , 75 בבנקאות ביטוח ומוסדות פיננסיים , שגם הם סוג של שירות לציבור , יש נשים , ובשירותים קהילתיים ועסקיים כ - % . 
בתחום הניהול , הנחשב באופן מסורתי לתחום גברי , יש לנשים תת - ייצוג : רק % . 
גם אם יש אילוצים בבחירת קריירה הקשורים לתפקידים במשפחה , הרי ממחציתה השנייה של המאה ה - 20 עיסוקים הם גם עניין של בחירה אישית , המושפעת משאיפות ומהעדפות . 
מתברר כי לנשים יש העדפה ברורה לעבוד עם אנשים . 
השוני בסגנון הניהול שלהן משרת היטב את הארגון הדמוקרטי המודרני . 
הוא מתאפיין בעבודת צוות ובאווירת צוות , בעידוד שיתוף הפעולה והבעת עמדות ובהתחלקות במידע ובכוח . 
מנהלות נמנעות מהדגשת עליונותן שלהן ונחיתותם של האחרים . 
נוסף על כך הן מצליחות להלהיב את העובדים , לשמש כדגם מנהל מסוג חדש ושונה , כמעצב אווירה של יחסי עבודת צוות . 
כל זה מוביל לזהות קבוצתית ולהגברת הערך העצמי של העובדים . 
וכך , על ידי קידום הקבוצה , מושג קידום מטרות הארגון ( Rosener , 1990 ) . ההבדל בין ניהול בידי נשים ובידי גברים הוא ( לדעת מנהלות שנשאלו במחקר אחר ) בעיקר בסגנון השונה ביניהם ולא בתכונות ( שלו , ב ´ , 1995 ג ´ 1995 ) . 
ההבדל בעיסוקים בין גברים לנשים נבחן גם בתמורה הכספית . 
נשים המכהנות בתפקידי ניהול בחינוך , לדוגמה , אינן זוכות בהערכה או בתמורה כספית הולמת , כי תחומים אלה נחשבים לפחות מקצועיים מלכתחילה ( אלכסנדר , ; 1997 מאור , 1997 ) . ואפשר להסתכל על כך גם מזווית הפוכה : תחומים אלה פחות מתוגמלים , משום שהם מאוישים על ידי נשים . 
כישורי נתינה , תמיכה ויחסים בין - אישיים , הנדרשים בעבודות אלו , נתפסים כטבעיים לנשים ולא כמקצועיים , ולכן הם לא מתוגמלים . 
אחד הגורמים הבולטים המונעים מנשים להגיע לתפקידי ניהול הוא הקשיים הרבים הכרוכים בשילוב בין משפחה וקריירה . 
רבות מהן מעדיפות לעבוד בארגונים קטנים ובסוג אחריות מצומצם , עבודות חלקיות ועסקים עצמאיים . 
בניהול משאבי אנוש ורווחה בארגונים יש ייצוג יתר לנשים , משום שתפקידים אלה דורשים כישורים חברתיים ומילוליים , רגישות לבעיות של עובדים , התחשבות ועזרה . 
לעומת זאת , תחומי ניהול טכניים מאוישים בגברים . 
הניהול הנשי פחות היררכי ואינו נובע רק מהתפקיד הפורמלי והגדרתו . 
לניהול של נשים אופי יותר שיתופי ודמוקרטי , ומעניין שבשנים האחרונות ניכרת מגמה של קליטת הסגנון הנשי על ידי גברים . 
אלה נוהגים יותר ויותר על פי הגישות החדשות של יחסי עובדים ודמוקרטיזציה בניהול ( גלוברזון ועמיתיו , 1990 ) . יוצא מכאן שבעשור האחרון נעשתה תרבות הניהול ידידותית יותר לנשים , שכן היא מאופיינת בין השאר בתכונות שהוגדרו באופן מסורתי כנשיות . 
בנושאים אלה , הקשורים לעולם העבודה , קיימת בחירה מובהקת של הנשים לעבוד עם אנשים , ויש בכך עמדה ברורה לגבי העדפותיהן . 
מאחר שנשים וגברים העובדים בכל סוגי העבודות והשירותים מקבלים שכר תמורת שירותיהם , אין הם מגלמים במעשיהם אלטרואיזם טהור — שאין בו תמורה כספית או אחרת . 
בעבודה קיימים מניעים מעורבים , אך בעצם ההעדפה לעבוד עם אנשים ולשרת אנשים יש מידה לא מבוטלת של אלטרואיזם , גם אם תחום העבודה מתנהל בעיקרו על פי דגם יחסי החליפין . 
נשים בארגוני מתנדבים 
על פי התפיסה הרווחת , התנדבות היא גולת הכותרת של הממד האלטרואיסטי המאורגן כמוסד חברתי . 
היא מבטאת השקפות ותפיסות של המציאות לגבי הנזקקוּת ושיקולים של אחריות ומחויבות אישית , המובילים למתן עזרה בפועל לנזקקים . 
מן ההתנדבות המאורגנת ניתן ללמוד על אלטרואיזם כתופעה חברתית ; משיעור התנדבותן הגבוה של הנשים ניתן ללמוד על סדרי העדיפויות שלהן , על מידת מחויבותן ואחריותן . 
נראה כי התנדבותן נגזרת מתפיסותיהן המוסריות וממחויבותן העמוקה לזולת . 
מתנדבות ומתנדבים פועלים לא רק על פי חובה , אלא חורגים מעבר למה שנדרש על פי הנורמות המקובלות . 
גם אם אין להתעלם מן הערך האינסטרומנטלי של חיסכון במשאבים מצד המדינה הכרוך בפעולת ההתנדבות , עיקרה של תרומה בפעילות הוולונטרית מתבטא בחיזוק ערכי האמון והסולידריות החברתית בין בני החברה שבה לנשים תפקיד מרכזי ביותר בהיותן נושאות את עיקר ההעברה הסמלית של התרבות . 
בהתנדבות ניכר בבירור קולן של הנשים , דרך שיעור התנדבותן כסוג של שיח אלטרואיסטי שנמצא שנשים מנהלות עם זולתן . 
דרך אותו דיאלוג של יחסי התרומה שמצאנו אותו גם בתחומים אחרים ומובן הרחב בדרך גידול וטיפוח ילדים , במקצועות השירות , ובתנועות חברתיות חדשות הלוחמות לשוויון ונגד אלימות . 
דרכן בהתנדבות , היא נתינה ועזרה של משאביהם לצרכנים אחרים כביטוי למחויבות עמוקה לחברה ולמחויבות האישית שלהן . 
את ההסברים יש לחפש בהתפתחות מוסרית של המגדר ולראות אם אמנם יש בהם כדי לתת תשובה להבדלים אלו . 
נשים בתנועות חברתיות חדשות — אקטיביזם פוליטי 
כבר נאמר בספר זה לא אחת , כי חלק ניכר מהנשים תומכות בשלום ומתנגדות למלחמה ולאלימות . 
הן מבטאות זאת בין השאר דרך התארגנות פוליטית בתנועות חברתיות חדשות מחוץ לפוליטיקה הממסדית בתחום החברה האזרחית . 
בגלל הקיפוח היחסי , האישי או הקבוצתי רב השנים , והמחסומים הנורמטיביים שבהם נתקלות הנשים בדרך להשפעה , הן נוטות להצטרף לתנועות אלו , כי דרכן קל להן יותר להשפיע פוליטית . 
בתנועות אלו דרכי הפעולה הן שיתופיות ושוויוניות , והדבר תואם את נטיותיהן . 
על פי הסבר ציני במקצת , מנקודת המבט של מדע המדינה השפעתן של תנועות אלו על סדר היום דלה , התגמולים בהן פחותים ולכן העניין של הגברים בהם מצומצם — וכך הן יכולות להשתלב בהן ביתר קלות ( הרמן , 1995 ) . 
הסבר אחר קושר זאת בעניין הרב שנשים מגלות בערכי אלטרואיזם ובדרכי התנהגות הקשורים לחשיבותם של חיי אדם ורווחתם , לעוולות ולקיפוח : עוני , אבטלה , שכר נמוך , מחסור במסגרות לטיפול בילדים , בהורים קשישים ובבני משפחה חולים , אלימות כלפי נשים ומצוקות שהם תוצרי החברה , שרוב הנטל שהם גורמים מוטל על הנשים . 
התת - ייצוג הפוליטי והכלכלי והמחסור במשאבים הביא נשים להכרה , שכדי לצאת ממצוקות אלו עליהן להתארגן פוליטית במרחב האזרחי , בתנועות חברתיות חדשות שיפעלו לשיפור מצבן על ידי השגת יום לימודים ארוך לילדיהן כדי שאמהות תוכלנה לצאת לעבוד במשרה מלאה , לקחת על עצמן תפקידים בכירים , להשתכר יותר ולשרת בעמדות בעלות השפעה ציבורית , כמו ייצוג בדירקטוריונים , להמשיך לעבוד על ידי השוואת גיל הפרישה מהעבודה לזה של הגברים ולהיות פעילות פוליטיות למען השגת שלום . 
בישראל נעשית הפעילות בכיוונים אלה גם דרך מחאה חברתית מאורגנת , על ידי עתירה לבית הדין הגבוה לצדק ( בג"צ ) , פניות לתקשורת וגיוס תמיכה ציבורית רחבה לשינוי חוקים , ובראש ובראשונה כאלה שיחייבו לשלם שכר שווה עבור עבודה שווה וביטול נושאים מפלים בחוק ובהסדרים החברתיים . 
וכך אפוא כל עוד הפוליטיקה הממוסדת כמעט שאינה מאפשרת לנשים השפעה וקידום נושאים של סדר יום חברתי ושינוי בהקצאת משאבים חברתיים , פועלות הן עצמן להשגת מטרותיהן בדרכים משלהן , ובכך הן מעצבות את גורלן ואת גורל החברה בדרך האקטיביזם הפוליטי , הגם ששינויים אלו מתקדמים בקצב אטי למדי . 
בנושאים כקידום השלום וצמצום האלימות נמצא קשר מגדרי ברור לאלטרואיזם הנשי ולהעדפת החיים בשלום על פני ניצחון או הישגים טריטוריאליים . 
מסקר שבדק עמדות נשים כלפי השלום בישראל בסוף שנות ה - 90 עולה כי רוב הנשים תמכו בנסיגה מהשטחים שכבשה ישראל ב - . 
הן מסבירות זאת בדאגה לקרוביהן המשרתים באזורים אלה במסגרת הצבא , ובהשוואה לדיווחי גברים באותו נושא נמצא שהן מושפעות מכך יותר ( צ´רני , 1998 ) . הן שואפות לקדם מטרות בדרכי שלום ותוך שמירה מפני אובדן חיים במלחמה , כפי שעשו הנשים בישראל בהקמת הארגון ארבע אמהות לנסיגה מלבנון ולהידברות סביב שולחן הדיונים . 
פתרון מסוג זה עומד בניגוד לפתרון סכסוכים בדרכים אלימות ומלחמה . 
אלו קשורים גם לפיחות בחשיבותם של הגורמים הכלכליים בחברה המערבית , ברווחה ובשליטת הכלכלית של מגזר השירותים על המגזרים היצרניים ( הרמן 1995 ) . זוהי נקיטת עמדה , שהיא פרקטיקה אלטרואיסטית . 
לולא היה להן תת - ייצוג בפוליטיקה הפורמלית , קרוב לוודאי שהשפעתן היתה ניכרת בכיוון זה בעת המשא ומתן לשלום . 
המלצה לשלב נשים בדיונים לשלום התקבלה בוועידת בייג´ין בשנת בכנס בינלאומי זה השתתפה גם משלחת מישראל , אולם ממשלות ישראל מתעלמות ממנה . 
הדרה זו של הנשים מן השיח הציבורי הביאה אותן להתארגן בדרכים אחרות . 
אופיין וסוגיהן של התארגנויות אלו שונות ומגוונות ( Bareli & Benski , 1992 ) . נשים מתארגנות כדי להביע את עמדותיהן בהפגנות , ראיונות והצהרות . 
הן מבהירות את חשיבותו של השלום וחשיבותם של חיי אדם , וקוראות לסיום המלחמות ולשינוי סדר היום החברתי . 
בישראל קמו בעשורים האחרונים התארגנויות נשים רבות . 
חלקן קמו בשנות ה - 80 אחרי פרוץ האינתיפאדה הראשונה , במחאה על חוסר מציאת פתרון לסכסוך הישראלי - ערבי . 
נמנה כאן חלק מהן : ארגון " הגשר " , שהוקם מיד לאחר מלחמת יום הכיפור ( נשים יהודיות וערביות למען השלום ) , " גשר לשלום " — תנועת נשים ערביות ויהודיות ; " נשים בשחור " , שסיסמתה " סוף לכיבוש " , שהוקמה על ידי נשים ופועלת על פי דגם מגדרי נשי של ידע על ידי הפגנות שקטות ורצופות בכיכרות הערים בלבוש שחור עד חתימת הסכמי אוסלו ואחריה ; " נשים נגד מלחמות " ; " בת שלום " ; " תנועת נשים דמוקרטיות " ( תנד"י ) וארגון " ארבע אמהות " . 
בשנות ה - 80 פעלה בישראל תנועה בשם " השנה ה - " 21 שמחתה על הכיבוש . 
זו היתה תנועה מעורבת של נשים וגברים , ומחקר מעניין הוכיח שהיא פעלה על פי חלוקת התפקידים המגדרית , המסורתית . 
הגברים נטלו לעצמם את התפקידים האינטלקטואליים , האידיאולוגיים והאקטיביסטיים , בהותירם לנשים הפעילות בה את התפקידיים הלוגיסטים והמנהליים . 
התנועה התפרקה ב - 1991 ( Rapoport & Sasson - Levi , 1999 ) . עוד תנועות מעורבות שקמו באותן שנים הן " גוש אמונים " מימין ו " שלום עכשיו " משמאל . 
במקביל לכך התארגנו מאות נשים פלסטיניות ופעלו במשותף או בנפרד כדי למחות על הכיבוש ולפעול למען השלום , כדי להביע סולידריות עם המאבק הפלסטיני ולשכנע את ישראל לנהל משא ומתן עם אש"ף . 
הן גם ארגנו עזרה מעשית בגיוס בגדים , מזון וכספים ודאגו לרווחת אסירים פלסטינים . 
תנועות אלו מקשרות בין מאבקן נגד הכיבוש לבין פעולתן למען שוויון הנשים בחברה ומאופיינות במחקר כתנועות חברתיות חדשות . 
תנועות חדשות אלו מושפעות מהתנועות למען הסביבה , מהתנועה הפמיניסטית ומתנועת השלום — הפועלות בעולם המערבי החל משנות ה - 70 כמודל חדש של פעילות פוליטית . 
בשונה מהתנועות הפוליטיות הקלאסיות , שמיקדו את המאבק באינטרסים כלכליים ופוליטיים , העבירו הגופים החדשים את מאבקם אל התחום התרבותי , הקשור לאיכות החיים של הפרט , שבו המוקד הוא ערכים מוסריים פוסט - מטריאליים . 
מניע נוסף לצמיחתן של התנועות החדשות הוא השלכותיהם השליליות של תהליכי המודרניזציה והניסיון להעלות ערכי מוסר כמו אוטונומיה , זהות , זכויות אנוש , שלום ושוויון . 
רבים מן הפעילים בתנועות החדשות באים ממקצוע ההוראה , מהתקשורת ומתחום השירותים האישיים והחברתיים , וכן מצויים בהם עובדי מינהל במגזר הציבורי , המצויים במגע יומיומי עם ההשלכות השליליות של התהליכים בחברה המודרנית . 
בולטת בתנועות אלו השתתפותן של הנשים , שכעובדות שירות הן מודעות לתוצאות השליליות של התהליכים הללו . 
הן גם הראשונות הנפגעות מהעדר אוטונומיה , זהות , שוויון ושלום , וכן מאלימות במשפחה , עוני , אבטלה , אפליה בשכר ואי קידום . 
ברור אפוא האינטרס שלהן להשתתף בתנועות מחאה לשינוי המציאות והחברתית הזאת , בישראל כמו בארצות אחרות . 
ואולם , הסכסוך הישראלי - פלסטיני לא רק שלא הסתיים , אלא שכיום , באינתיפאדה השנייה שהחלה באוקטובר , 2000 הוא נראה אלים מאי פעם והפתרון טרם נראה באופק . 
הכיבוש ותוצאותיו המוסריות משליכים על החברה בישראל , מקשים על קיום מוסר חברתי ודוחים רעיונות שוויון וצדק בתוכה . 
כנראה , במאבק לאומי נדחק הצדה סדר היום הנשי . 
עם זאת , דווקא בחברות הנתונות במאבק לאומי יש מקום לפעילות הנשים , שכן המבנה החברתי הנזיל מאפשר זאת , בעוד שבמצב רגיל חל כל הזמן שעתוק של סדר היום הגברי ( הרצוג , 1998 ) . ואמנם , דרך ארגוני שטח הצליחו הנשים לשנות גם את גבולות השיח הביטחוני ואת הקביעה ביחס לזכותו של מי להשתתף בשיח זה ( עצמון , תשנ"ה ) . בין השאר הן השפיעו על יציאת צה"ל מלבנון באיחור של 18 שנה של שהות חסרת תכלית ( 24 במאי 2000 ) . 
נשים רבות מבינות כיום כי קיים קשר הדוק ביותר בין המאבק לשלום והמאבק לשחרור האשה , והאינטרס הישיר שלהן בקידום השלום נובע גם מכך . 
הן מבינות , כי בחברה ששורר בה שלום , עשויים להתפנות משאבים לטיפול בבעיות חברתיות זנוחות ובצרכים רבים של חינוך , בריאות , רווחה , איכות הסביבה ואיכות החיים של קבוצות חלשות בה . 
ברור להן כי במצב מלחמה יש יותר דיכוי של נשים , המונע מהן להשתתף בחיים הציבוריים ולתרום מיכולתן וכשרונותיהן בכל מגזרי החיים — בכלכלה , בניהול , בפוליטיקה ועוד . 
מצב זה חל על נשים ישראליות ופלסטיניות כאחת , מטרותיהן משותפות , והן עשויות לשמש כגשר לשלום בין החברות שבסכסוך . 
להדרת הנשים מן החיים הציבוריים במובנם הרחב שורשים עמוקים בהיסטוריה , ולא נוכל כאן לרדת לעומקם . 
בהקשר זה ראוי לציין , כי ב " מאה שנות ציונות " ( ויותר ) היה לנשים תפקיד מהותי בעצם הקיום וההישרדות בהתיישבות הציונית בארץ ישראל ( בן ארצי , תשנ"ה ) . אך למרות תרומתן הרבה בהקמת החברה החדשה ובעיצובה , לעתים כנושאות העיקריות בנטל המאבקים היומיומיים , התכחשו ההיסטוריוגרפים לעשייתן , והיא " נעלמה " מן ההיסטוריה . 
חשיבותן לא הוכרה אפילו בתחומים שאומצו על ידי היישוב באותם ימים והפכו לנחלתו , כמו , השגת זכות הבחירה לנשים , התפתחות שירותי הרווחה , ובייחוד הקמתם ומיסודם של תחומי העבודה הסוציאלית בתפיסתה המודרנית , ועימם ההתנדבות . 
בתולדות היישוב והמדינה הנשים כמעט שאינן מתועדות ( ברנשטיין , ; 1987 הרצוג , ; 1994 בן ארצי , תשנ"ה ) . הן נשכחו והורדו מדפי ההיסטוריה . 
השוויון המוצהר שרווח כביכול בתקופת היישוב לא היה אלא מיתוס . 
תרומתם של ארגוני הנשים , כמו ארגון אמהות עובדות ( לימים נעמ"ת — נשים עובדות ומתנדבות ) וארגוני ויצו , וארגונים וולונטריים נוספים שלחמו על שוויון האשה בחברה ועיצבו את מעמדה כאשה פעילה ויוצרת , לא הוכרו . 
בפרק הבא תתואר באותה רוח הדרתן של הנשים בחקר השואה . 
כנגד הטענה כי נשים רגשניות ואמפתיות ואינן מבינות בשלום ומלחמה ולכן אינן שוקלות דברים באופן רציונלי , נשאל תחילה אם הקצינים המשרתים רוב שנותיהם בצבא וקופצים משם לפוליטיקה אינם שבויים בתפיסה של עצמם ורואים את המציאות דרך מושגי אסטרטגיה וטקטיקה של מלחמה . 
האם הם מסוגלים להביא שלום ? 
קשה לענות בחיוב על שאלה זו . 
לעומת זאת , מנהיגות נשים עשויה להביא גישה מפוקחת ואובייקטיבית של המציאות ושפיטתה המוסרית , גישה הרואה חשיבות עליונה בהצלת חיים וחיים ברווחה , שהם הם המטרה העיקרית של הקיום . 
זה הקול הנשי התבוני והשפוי של הנשים , השולט באופן שהן תופסות את המציאות . 
נשים , קובעת עצמון , מדברות בשפת האחריות האמהית האוניברסלית ( Azmon , 1997 ) . הן משתמשות בנשיות ובאמהות לצורך כניסה לשיח הפוליטי , כפוליטיקה של נשים ( הרצוג , ; 1999 ברקוביץ , ; 1999 2001 ) . נראה לי כי בשימוש בפרקטיקה של אמהות כדי לקדם נושאים חברתיים יש משום עוצמה אלטרואיסטית רבה , שונה וייחודית , והיא עשויה להיות יעילה להישגים פוליטיים , לסדר יום ציבורי ולשינוי חברתי ערכי לקראת חברה מטפחת . 
פעילותו של ארגון ארבע אמהות היא דוגמה לפעילות שהשיגה תוצאות חיוביות ומוצלחות — השפעה משמעותית על החלטת הנסיגה מלבנון . 
מנקודת המבט האלטרואיסטית , לשלום עדיפות ניכרת , חשובה ובולטת על פני מלחמה בשל האפשרות שחיי אדם לא יינזקו ואנשים לא ייאלצו להיות מגויסים למטרות שמנתקות אותם משגרת חייהם ומרווחתם . 
פירוש הדבר חתירה להימנע ככל האפשר מקונפליקטים אלימים וחיפוש דרכים לא אלימות להסדרי שלום . 
לנשים אינטרס ברור וישיר בקיום תנאים חברתיים שיאפשרו את גידול הדורות הבאים שיהפכו אחר כך לנשים וגברים , בתנאים הטובים ביותר , באקלים חברתי יציב , ברווחה ותוך מתן אפשרות להתפתחות ולגדילה של כל אחד ואחת . 
מתוך פעילותן אפשר להסיק כי הן משמשות כסוכנות למוסר אלטרואיסטי ומכאן חשיבות תרומתן לחברה כולה . 
לדעת פסיכולוגים ניתן להסביר חלק מההבדלים המגדריים בהבנת המציאות ובהתנהגות ואת התפתחותן המוסרית השונה של נשים באמצעות ממצאים אמפריים . 
התפתחות מוסרית ומחויבות אלטרואיסטית — גישות תיאורטיות וממצאים אמפיריים 
חוקרים סבורים שחקר אנשי מקצועות העזרה יכול לתרום רבות בלימוד נושא העזרה כולו ( Smithson et al . 
1983 ) . נשים יודעות לגשר על פני קונפליקטים במשפחה , לקדם אינטרסים משותפים בעבודה ובניהול ( גלוברזון , ; 1990 שחר , ; 1995 Eisler , ; 1993 Rosener , 1990 ) , להתנדב למען הנזקקים ולתרום לקהילה . 
בכל אלה יש מרכיבים הנובעים מהתנסותן של הנשים במהלך חייהן בעזרה , בדאגה ובטיפול . 
התנסויות אלו , גם אם הן נובעות בחלקן מחינוך ומאילוצים , או מחיקוי מודלים תפקידיים מגדריים , הן התשובה למיקומן של הנשים בחברה , ולא הנטייה הטבעית , הביולוגית , כביכול . 
בדומה לכך , נטייתם של גברים לכוחנות , לתחרות ולמעשי גבורה ומלחמה אינה ככל הנראה נטייה טבעית , מוּלדת בלבד , אלא תוצר תרבותי מגדרי של פתרון בעיות בדרכי כוח בחברה אלימה ואנדרוצנטרית . 
על פי שיעור פעילותן של נשים למען הזולת , בכל התחומים , ולעתים קרובות בהתנדבות לזולת מתוך בחירה וללא תמורה , נוכל לטעון כי החלטותיהן והתנהגותן מוסריות יותר , וכי בפעילותן הוולונטרית יש משום תרומה לחיזוק ערכי הקהילה והסולידריות בין חבריה . 
נשים מקיימות יותר קשרים הדדיים מהסוג של יחסי תרומות עם תחילת קיום החיים בהולדה ובטיפוח הדור הבא . 
מניסיונן בחיי היומיום בניהול חיי המשפחה ודרך החיים המקצועיים במקצועות העזרה וההתנדבות הן רכשו כלים למלאכה של גישור סכסוכים , והן מסוגלות לנהל משא ומתן גם בסכסוכים גדולים יותר , פוליטיים במהותם . 
למרבה הצער , הפוליטיקה היא עדיין תחום גברי מובהק , וגישתה לכל מה שקשור בנשים היא מגדרית סטריאוטיפית . 
ברוב החברות המערביות להוציא את ארצות סקנדינביה עדיין קיימים חוסר שוויון ותת - ייצוג של הנשים בחיים הציבוריים בכלל ובפוליטיקה בפרט , כמו בחברה בישראל ( ישי , , 1993 רדאי , ; 1995 הרצוג , 1999 ) . 
בתנאים אלה קשה לצפות שנשים ימלאו תפקידים שהן ראויות להן , ואין זה מפתיע — אם כי מקומֵם — שאף לא אשה ישראלית אחת נמצאה ראויה להשתתף בניהול המשא ומתן לשלום בין ישראל לפלסטינים . 
את עמדותיהן הציבוריות ואת האקטיביזם הפוליטי שלהן מביעות נשים בישראל דרך התארגנויות בתנועות מחאה , כמו ארגון " ארבע אמהות " ( בנספח 3 מתוארות בהרחבה עלייתה והתפרקותה של תנועה חשובה זו ) , שנועדו למתן את הסכסוך ולקדם את השלום , וכן דרך פעילות למען קידום נושאים חברתיים . 
בדרך זו הן תורמות גם לשינוי חברתי . 
נשים תופסות את המציאות החברתית ברגישות רבה לזולת , והן פחות אנוכיות ( Jenner , ; 1982 Kaminer , ; 1984 Wispe , 1972 ) לא רק ברמה ההצהרתית , אלא ברמה הפרקטית , הבאה לידי ביטוי בשיעור התנדבותן הלכה למעשה , שהוא יותר מכפול מזה של הגברים ( גדרון , 1985 ; 1980 ג´ק וקופ , 1983 ) . 
נסקור עתה בקצרה רעיונות בסיסיים הקשורים לאלטרואיזם ולמגדר . 
חלקם נסקרו בפרק הראשון , אך בהקשר הנוכחי יש להם חשיבות מיוחדת . 
ארבעה מבין חשובי הפסיכולוגים במאה ה - , 20 שחקרו התפתחות מוסרית של נשים וגברים , קבעו כי הגברים יותר מוסריים מהנשים . 
את ההסבר לכך הם מצאו בשוני בהתפתחותם המוסרית ובשיפוטם המוסרי של שני המינים , הנובע מן החוויה השונה שעוברים הנשים והגברים מילדותם ועד לבגרותם . 
זו קביעתם של פרויד , אריקסון , פיאז´ה וקולברג . 
רבות מן הקביעות שלהם מבוססות על הנחה מוקדמת , שהגברים הם קנה המידה למוסר ואילו נשים הם אנלוגיה לגברים . 
היום נראה הדבר כליקוי , הנובע כנראה בין השאר מאי הבנתם את תהליכי ההתפתחות המוסרית השונה של הנשים וראייתם בה סטייה מהמודל הגברי . 
פרויד לשיטתו מסביר זאת בעיקר באי יכולתן של בנות להתנתק מאמותיהן , ניתוק הנדרש לטענתו בתהליך התפתחות המוסרית כדי להגיע להפשטה ולהתנהגות מוסרית . 
וכך , הוא קובע , ה " סופר - אגו " הנשי לוקה בחסר , נשים אינן מגלות חוש צדק , הן פחות נכונות לציית לתביעות הגדולות של החיים , ולעתים אף שיפוטן מושפע מרגשי חיבה או עוינות , עד כדי כישלון התפתחותי בכל הנוגע למוסר ( Freud , 1972 ) . 
אריקסון ( 1964 ) הרחיב את התיאוריה הפסיכואנליטית של פרויד , ויצר טבלה המונה שמונה שלבים של התפתחות פסיכולוגית חברתית של האדם מילדות לבגרות . 
השלב החמישי הוא שלב ההתבגרות , הכולל את גיבוש המודעות והזהות העצמית של אדם בוגר , שיוכל ליצור ולאהוב . 
כל השלבים מתייחסים לבן זכר הגדל ומתפתח עד הגיעו לדרגת גבר בוגר . 
הבת נמצאת לדעתו בהמתנה בנוגע לזהותה , ומכינה את עצמה לרכישת לבו של הגבר שבבוא הזמן תינשא לו , שיגדיר את מעמדה , שיציל אותה מריקנות וימלא את המרחב הפנימי שלה . 
למרות ההבדלים שהוא מוצא בין בנים לבנות , הוא אינו שואל עצמו מה שראוי היה שחוקר ישאל והוא , האם ייתכן וההבדלים — אם ישנם — נובעים מהתפתחות שונה ומצרכים שונים . 
אילו עשה זאת , אולי היה הדבר מביא אותו להכיר בשלבי התפתחות שונים של בנות ונשים . 
פיאז´ה ( 1980 ) מדבר על " אדם " שהוא הילד - גבר ועל דרגות התפתחותו השכלית . 
הוא מציין שישה שלבים , שכל אחד מהם הוא מבנה נפשי אחר . 
שלבים אלו עוקבים זה אחר זה מילדות לבגרות , וכל אחד מהם מתאים לשלב התנהגותי מסוים . 
נקודת המוצא של פיאז´ה היא , שכל מעשה שעושה הילד או המבוגר נובע ממניע פנימי או חיצוני כלשהו , המופיע כצורך יסודי או עניין , שאלה וכדומה . 
בדרך זו מטמיע האדם במוחו את העולם ויוצר איזון , ובעקבותיו נוצרת הסתגלות , שהיא הצורה הכללית של האיזון הנפשי של האדם המבוגר . 
ההתפתחות הנפשית בהתארגנותה המודרגת מתגלה אפוא בתהליך ההסתגלות למציאות . 
פיאז´ה , כקודמיו , מתעלם כמעט לחלוטין מהתפתחותן השכלית והמוסרית של הבת והאשה . 
אין אזכור למין הנשי , כאילו אינו קיים . 
כאשר הוא מביא דוגמה לאישיות בוגרת , הוא אומר כי " אישיות חזקה היא זו שאינה פועלת מתוך אגואיזם בלבד , שאינו מסוגל לכבוש את יצרו , אלא כאשר היא מגלמת אידיאל " , ומוסיף כי האישיות היא תוצר חברתי , והאיש ( הפרסונה ) קשור בתפקיד שהוא מגלם בחברה , ואכן האישיות כוללת שיתוף פעולה . 
אין בדבריו ולו מילה על נשים ועל התפתחותן המוסרית , על אישיותן , על הסתגלותן החברתית , על תפקידן החברתי ועל פעילותן על פי האידיאלים שלהן . 
לגבי הנערות הוא גורס כי " אין ספק , כי תוכנית החיים של הנערות נראית קשורה במהודק יותר ליחסים האישיים מאשר לצורת מערכת עיונית " ( פיאז´ה , , 1980 86 ) וזה , כאמור , אינו השלב הגבוה בהתפתחות המוסרית , אלא שלב קודם . 
הדגש הוא על האיזון , שהוא סימנה של האישיות הבוגרת , החופפת את מושג הפעילות . 
בתהליך ההתבגרות פועלים המבנים בלי הרף לעקירת נקודת הראות הבלתי אמצעית והאגוצנטרית הקיימת בהתחלה , כדי להביא להתאמה מתרחבת של יחסים ומושגים , " כדי לציית הודות להדדיות ולהתאמה של הערכים , לחוקי שיתוף פעולה " ( שם , 89 ) . 
לדעת קולברג ( Kohlberg , ; 1969 1976 ) , בנים מפתחים במשחקיהם את הכושר לתאם פעולות של קבוצה גדולה וכושר ארגוני . 
משחקיהם מאופיינים בתחרות ובפתרון מחלוקות , המאפשרים את התפתחות השיפוט המוסרי . 
לעומת זאת , במשחקי הבנות אין תחרות ואין מחלוקות שיש ליישבן , ולכן טמון בהן פחות לקח מוסרי . 
מכאן מסקנתו , כי הבנות פחות מפותחות מוסרית מהבנים . 
תמוה כיצד הוא לא ראה דרכים ואפשרויות אחרות לפתרון מחלוקות , כגון בדרכים של הידברות ומשא ומתן , ולא רק בתחרות . 
ניתן אפוא לראות כי פסיכולוגים אלה הניחו מראש את נחיתותה המוסרית של האשה , ו " הוכיחו " רק את מה שהניחו מלכתחילה . 
קרול גיליגן , ילידת ניו יורק , 1936 פסיכולוגית ופמיניסטית שעבדה בתחילת דרכה לצד אריקסון וקולברג באוניברסיטת הרווארד , מציגה תיאוריה פסיכולוגית - התפתחותית ומוסרית שונה של הנשים . 
בספרה החשוב בקול שונה ( גיליגן , 1995 ) היא מבקרת את אריקסון ואומרת כי למדה ממנו , שאין לנתק את החיים מן ההיסטוריה , הפסיכולוגיה והפוליטיקה , השזורות זו בזו . 
ומכיוון שכך , תלוי " איך מספרים את הסיפור האנושי ומי מספר אותו " ( גיליגן , , 1995 14 ) . כאן מן הראוי לציין , כי אם בתקופה הראשונה של הפמיניזם טענו שאין הבדלים בין נשים לגברים , הרי גיליגן יצאה בשנות ה - 80 המוקדמות בקריאה שה " קול " של הנשים שונה , וכשונות — מגיעות להן זכויות שוות . 
לימים השתלבה תפיסה זו ברב - תרבותיות , ולמעשה היא עדיין שלטת . 
מהו הקול השונה ? 
הקול הנשי הוא של קרבה , של דאגה לקשר ולמערכת יחסים , בעוד העולם הגברי טרוד בהפרדות וביצירת גבולות בשם האוטונומיה , העצמאות והחירות . 
הזהות הנשית מתעצבת במסגרת מערכת יחסים נמשכת , כשהבת גדלה עם בסיס רחב יותר לחוות את צורכי האחר ואת רגשותיו . 
יתרה מזו , הנשים מוסריות יותר , על בסיס אישיותן ועל פי שני ממדים : על פי קבלת ההחלטות שלהן , שהן יותר מוסריות , ועל פי התנהגותן הלכה למעשה , שהיא בהקשר אל האחר ונובעת מדאגה ומאחריות לאחרים . 
גיליגן שוללת אפוא מכל וכל את גישתם של של פרויד וממשיכיו . 
מחקריהם נולדו לטענתה מתוך דעה קדומה , הקטגוריות והמסקנות שלהם אינן אלא יצירה אנושית — נקודת תצפית אשר הזינה את המאה ה - 20 והעלתה את המודעות ליחסיות הטמונה בשיפוט . 
נקודת תצפית זו משרה מרוחה על ההבנה המדעית , וממנה מתברר עד כמה התרגלנו לראות את העולם מבעד לעיני הגבר . 
בקובעה שהתפקיד המיני הוא אחד התפקידים המגדירים החשובים ביותר בהתנהגות האנושית אומרת גיליגן , שאי הבאה בחשבון של המגדר בחקר הבחירה המוסרית כמצדיק התייחסות פסיכולוגית מיוחדת לוקה מבחינה מדעית ומעוות את המציאות . 
מה שהפסיכולוגים ראו כ " חולשה " המוסרית של האשה בעמימות השיפוט המוסרי שלה הוא דווקא חלק מחוזקה המוסרי : האשה דואגת בראש ובראשונה לקשרים עם אחרים , לאחריות ולהתחשבות בזולת , מגדירה עצמה בהקשר של יחסי אנוש ושופטת את עצמה על פי יכולתה לעסוק בטיפוח ( caring ) , כלומר לדאוג לרווחת הזולת , לטפל באחרים , להיות אכפתית ומעורבת . 
במעגל חייו של הגבר מקומה כמזינה , כמטפלת , כעזר כנגדו , כאורגת וטווה את קורי הרשת של מערכת היחסים שהיא עצמה נסמכת עליהם . 
הגברים מצדם , לטענתה , לא רק שקיבלו כמובן מאליו את התפקידים הללו אלא אף המעיטו בערכם . 
וכאן יש פרדוקס : דווקא התכונות המגדירות באופן מסורתי את הטוב בנשים — דאגתן ורגישותן לצורכי הזולת — הן אלו המסמנות אותן כמי שהתפתחותן המוסרית לוקה בחסר . 
גיליגן רואה במוסריות חלק מרכזי באישיותן של הנשים , שכן הן ניחנו בתפיסה עצמית שונה ובתפיסה מוסרית שונה , שיש בה נקודת מבט שונה וסדר קדימויות אחר . 
קריאתה של גיליגן להשמיע את הקול ה " שונה " הביאה בעקבותיה ספרות ענפה על מוסר נשי ועל טיפוח כמאפיינים נשיים . 
טרונטו שאפה " לאפשר מבט לעולם אחר , שבו הטיפול היומיומי של אנשים זה בזה יהיה ערך יסוד של הקיום האנושי " ( Tronto , , 1993 x ) . בעיניה של בודן ( Bowden , 1997 ) , טיפוח בהגדרתו הבסיסית הוא פעילות הכוללת את כל מה שאנו עושים לקיום החיים הטובים ביותר לאחרים , ובכך היא מחברת את פילוסופיית המוסר עם האתיקה והפמיניזם . 
ומכיוון שטיפוח הוא חלק מהאתיקה הנשית , אין זה נכון לדעתה לעסוק בו רק ברמה התיאורטית ויש לתארו גם בחקרי מקרה ( case study ) . היא מציעה לעסוק בתפקודן של נשים כאמהות , כאחיות רחמניות וכחֲבֵרות . 
השקפה זו מקובלת עלי , אך אני מבקשת להרחיבה לידי אתיקה חברתית . 
גם לפעילות ציבורית , יש להוסיף את ההתנדבות לחברה דרך ארגוני מתנדבים , ואת מקצועות השירות למיניהם ולא רק את מקצוע ה " אחות " , שבכולם ניתן לזהות היבטים של מוסר אלטרואיסטי , מחויבות חברתית ואחריות אישית , כמו : מקצועות החינוך , הרווחה ומקצועות השירות הציבוריים והאישיים . 
מכאן שהעיסוק הפמיניסטי בטיפוח מצמצם את הגדרת המוסר אל תחום הדוגמאות של היחסים הבין - אישיים , בעוד הוא מקיף הרבה יותר ומתאים עצמו גם ליחסים בתחום הכלכלי , הפוליטי ובכל תחום של יחסי גומלין חברתיים הקשורים למוסר אלטרואיסטי במובן המקיף והעמוק ביותר . 
במחקרים אחרים בפסיכולוגיה החברתית עוסקים ב " התנהגות עזרה " ( helping behavior ) , שיתוף פעולה והדילמה של האדם במצוקה וכן הצופה מן הצד והדילמות שלו בהגשת עזרה במצבי משבר . 
במספר מחקרים על אוכלוסיות שונות ובתנאים שונים לא נמצאו הבדלים חד משמעיים בין המינים בהגשת עזרה , באחרים נמצאו הבדלים מגדריים . 
במחקר שבדק את שתי ההנחות של גיליגן ביחס למערכת המוסרית של הנשים ( Coney & Mackey , 1997 ) נמצא אישוש להנחה הראשונה , המתייחסת לקבלת החלטות יותר מוסריות של נשים , על סמך אישיותן של הנחקרות , ואילו לגבי ההנחה בדבר התנהגותן היותר מוסרית של הנשים לא נמצא אישוש . 
ואילו בבדיקת הנושאים שאני חקרתי נמצא אישוש לטענה שנשים יותר מוסריות בהתנהגותן , הן על פי הפרקטיקות שנוקטות בשיעור המתנדבות הפועלות בארגוני מתנדבים והן בשיעורן בקרב חסידי אומות העולם שהצילו יהודים בשואה , זאת בנוסף לרוב מכריע של נשים בגידול וטיפוח הדורות הבאים , כפרקטיקות נשיות ואלטרואיסטיות של חיי היומיום . 
מחקרים נוספים מתמקדים בנושא הגשת עזרה וכוללים משתנים אישיותיים ומצביים שונים . 
אלו נחקרו לרוב בתנאי מעבדה ובסימולציות שונות ולא בתנאי שדה . 
התנהגות עזרה הוא אלטרואיזם , גם אם אין בו מסגרת מושגית מקיפה , המאפשרת הבנה והסבר כוללים , כאלה המתבקשים לגבי תופעה חברתית של מוסר ולכן נשארת ברמת הפרט ( Smithson et al . 
1983 ) . פיליאווין ואונגר ( Piliavin & Unger , 1985 ) ערכו סקירה ספרותית של המחקרים שנערכו ב - 15 השנים האחרונות . 
הן לא מצאו בהם הוכחות עקביות בנוגע להבדלים בין המינים בהתנהגות עזרה . 
הן כן מצאו הבדלים בכמה עניינים . 
לדוגמה , בציפיות , המיוחסות למין . 
כך , מצפים מגברים ומנשים לתגובות שונות , בגלל הדגשת תכונות שונות הפועלות במצבים שונים . 
הבדלים בכמות העזרה הצפויה מנשים ומגברים נגזרים ממודל התנהגות חברתי - נורמטיבי . 
זה שילוב בין מאפיינים אישיותיים , מצביים ונורמטיביים חברתיים . 
לדוגמה , נורמות חברתיות מכתיבות את תפיסת הנשים כמין החלש , ולכן כזקוקות יותר לעזרה . 
כאמור , במחקרים בנושאי ויקטימולוגיה ( חקר הקורבנות ) יש התייחסות ניכרת לאפקט הצופה מן הצד ( bystander effect ) . כפי שכבר נאמר קודם , נמצא כי ככל שיש יותר צופים במצב שבו נדרשת התערבות עזרה , כך נוצרת יותר התחלקות באחריות , והדבר מפחית מן האחריות האישית בהגשת העזרה . 
כן נמצא , שלסטריאוטיפ המגדרי משקל רב בנושא זה . 
מאחר שהגברים מוצגים כבעלי תושייה , כעצמאים וכפעילים יותר מנשים , נראה להם שמצפים מהם לקחת יותר אחריות במצבי סכנה , שאם לא כן הם ישלמו על כך מחיר חברתי גבוה . 
זה מביא להיותם מעורבים לעתים קרובות באירועים שונים המאופיינים ב " גבריות " . 
נשים , לעומת זאת , מתקשרות יותר לחוסר אונים ולהתנהגות תלותית ומקבלות חיזוקים ותגמולים על ההתנהגות הסטריאוטיפית הזאת . 
אמפתיה אמוציונלית ופסיביות מתוארות בבירור כמתאימות לנשים , שכן אנשים בעלי ביטחון עצמי והערכה עצמית מחפשים פחות עזרה מאחרים — ולהפך . 
וכך , ציפיות תלויות מגדר הן הבסיס להבדלי מין . 
עם זאת , לא נמצאה הוכחה לכך שאחריות חברתית ויכולת הכרתית הן מיומנויות מנוגדות ( Piliavin & Unger , 1985 ) . 
כדי להבין התנהגות אלטרואיסטית , יש להביא בחשבון גורמים אישיותיים ומצביים בין המינים , אך גם גורמים חברתיים ותרבותיים , כי בהגשת עזרה מבטאים הפרט והחברה את תמצית ערכיהם ( Sheleff , 1978 ) . לכך אוסיף , כי זו נמדדת מצד אחד על פי היקפה ומעמדה של ההתנדבות המאורגנת , ומן הצד השני על פי יחסה אל תרומתן של הנשים למוסר החברתי שהוא כה מובן מאליו בגידול ילדים וטיפוחם . 
ממצאים מתוך מחקרים אחדים בעשורים האחרונים מאששים את הטענה שנשים ( ובהן נערות וילדות ) מאופיינות בעמדות מוסריות גבוהות משל גברים . 
כמה מהן יתוארו כאן בקצרה . 
מחקר שבדק תגובת ילדים למצבי עימות ומצוקה בשתי תרבויות , היפנית והצפון אמריקאית , מצא שהבנות ביטאו יותר נושאים פרו - סוציאליים מאשר בנים ( Zhan - Waxler et al . 
1996 ) . במחקר בקרב נוער וצעירים על הערכת עזרה והקרבה ביחסים קרובים ורחוקים התברר שנערות העריכו יותר מנערים את החשיבות שבעזרה ( Killen & Turiel , 1988 ) . אוסטין ( Austin , 1979 ) מצא שנשים וגברים דומים בהתערבותם במצבי פגיעה ברמה גבוהה , אך נשים מתערבות יותר ברמות פגיעה נמוכות , ופירוש הדבר שסף ההבחנה בפגיעה גבוה יותר אצל נשים , כלומר הן רגישות יותר לפגיעה בזולת . 
בחמישה מחקרים על התנהגות עזרה מצאו סמיתסון ועמיתיו ( Smithson et al . 
1983 ) הבדלים בין המינים בממדי העזרה . 
הם מצטטים דוגמאות להעדפה שיש לגברים במתן עזרה . 
לדוגמה , " מדליית קרנגי לגבורה " ניתנת עבור מעשי גבורה יוצאי דופן בארצות הברית , כגון מעשים שבהם אנשים מסכנים את חייהם כדי להציל חיים אחרים . 
נמצא , שמתוך 101 מקבלי המדליה בשנת 1971 היו 96 גברים ורק חמש נשים . 
במחקר שנערך בקנדה על אנשים שהגישו עזרה ספונטנית לאזרחים כעזרה לכוחות המשטרה במהלך שלוש שנים נמצא שכשני שלישים ( ) מהם היו גברים , ורק כשליש ( ) היו נשים . 
יש חוקרים הקושרים את הגברים למעשים בלתי שגרתיים , שיש בהם סכנה ותפקידי הגנה . 
כך , לו היינו בודקים למי ניתנו אותות הצטיינות על מעשי גבורה במלחמות ישראל או במלחמות אחרות , היה מתברר כי הם ניתנו אך ורק לגברים , ואין פלא בדבר , שכן האות ניתן על לוחמה בשדה הקרב . 
מעשי גבורה מסוג זה קל למדוד , והם משקפים במידה רבה נורמות וערכים גבריים , כפי שעצם המלחמה משקפת זאת , והנשים לא מצויות שם , אלא במקום אחר . 
עד כאן תוארו ממצאים שאמנם קשורים לאלטרואיזם , אך לדעתי יש בהם אך מדד אחד , שאינו משקף את מכלול תופעות האלטרואיסטיות בחברה . 
ניכר בהם צמצום של התופעה לתחום ספציפי של מעשי גבורה , בעלי מרכיבים של עזרה ספונטנית ואנונימית , כמו התפרצות לבית בוער , הצלה מטביעה או ממכונית העולה באש . 
ייתכן שסוגי עזרה ספונטנית ואנונימית אופייניים יותר לגברים . 
במחקר על חסידות אומות העולם בשואה מצאתי מעשי גבורה רבים של נשים תוך סכנת חיים גבוהה ביותר — לאורך זמן וללא תמורה . 
מחקרים אחרים מורים על יתרון לנשים בעזרה מתוכננת , פורמלית ואישית , כמו תרומה לצדקה . 
יתרונן של הנשים בולט בתחומי העזרה בין עובדים וכן בהתחשבות ובאחריות חברתית ( Bronfenbrener , 1961 ) . הופמן סקר 16 מחקרים על תגובות גברים ונשים כלפי אחרים , ובכולם קיבלו הנשים ציון גבוה יותר באהדה לאחרים וכן באמפתיה ( Hoffman , ; 1977 Eisenberg , 1982 ) . שטאוב ( Staub et al . 
1984 ) מצא , שהשוני בין המינים בקרב ילדים ומבוגרים בולט כאשר מדובר בהתחשבות באחרים : היא ניכרת ובעלת ערך רב יותר בקרב נשים מאשר בקרב גברים . 
כן נמצאה התעלמות מסוגי אלטרואיזם המאפיינים נשים , בעיקר ממדי העזרה המתוכננת , העזרה ארוכת הטווח והעזרה האישית פנים אל פנים . 
רוב המחקרים הם על סוגי העזרה קצרת הטווח , הלא - מתוכננת והספונטנית , ובעיקר על מעשי גבורה חד - פעמיים ותרומה אנונימית , כספית , האופייניים לגברים ( Smithson et al . 
1983 ) . בר - טל מסיק ממחקרים אלה , כי ההבדלים בין המינים במתן עזרה קשורים ככל הנראה , בסוגי העזרה הנדונים במחקרים השונים ( Bar - Tal , 1976 ) . 
לסיכום , הטיפוח , העזרה והתרומה , שהם ממאפייני המוסר החברתי של נשים בעיקר , לא מוכרים כמעשים אלטרואיסטיים , ואילו ההתנדבות המאורגנת ממוקמת במגזר השלישי ( ארגונים ללא כוונת רווח ) , הנחשב פחות מאחיו , המגזר הראשון ( הכלכלה ) והמגזר השני ( הפוליטיקה ) , שם מצויים הגברים ובהם לנשים תת - ייצוג בולט . 
הדימוי השולי של עבודה בהתנדבות , כמו טיפול בילדים ובבני משפחה אחרים , באחזקת הבית ובמקצועות השירות מביא לכך שאין די מידע על תרומתה של עבודה זו לכלכלה , המבוטאת במספר ימי עבודה ובסכומים הנחסכים למשק בזכותה . 
אילו המדינה היתה צריכה לספק את השירותים הללו מתקציבה , היה עליה להוסיף בין שבעה לעשרה אחוזים מהתל"ג לפי הערכות בארצות הברית , ויותר מ - 11 אחוז מהתל"ג בישראל — השיעור הגבוה ביותר בעולם המערבי ( גדרון , 1997 ) . שיעור הנשים המתנדבות בשירותים הסוציאליים מכלל המתנדבים בישראל לדוגמה , הוא בקירוב ( חביב וקופ , ; 1983 גדרון , 1985 ) . יש להניח כי גם אם מדינת הרווחה הייתה בשיאה , היא לא יכלה לספק את כל הצרכים של תושביה , לא כל שכן היום , כאשר מדיניות הרווחה נמצאת בנסיגה בעולם המערבי , ובישראל של 2002 היא נמוגה לנגד עינינו . 
הדבר מוצא את ביטויו בצמצום תקציבי החינוך , הרווחה , הבריאות , פגיעה בקליטת העלייה ובמשפחות חד - הוריות ועימם התרחבות הקיטוב החברתי . 
עד כאן ההיבט האינסטרומנטלי שבתרומת הנשים בעבודה ללא שכר . 
מה שחשוב אולי אף יותר , הוא התרומה במונחים ערכיים טרמינליים , של מטרות חיים , ערכי מוסר חברתי , ערכים של מחויבות ואחריות חברתית , שמידת חוזקם משפיעה על רמת הסולידריות , האמון ההדדי והליכוד החברתי . 
את התרומה הערכית הזאת קשה יותר למדוד , אך ניתן להעריך את חשיבותם לחוסנה של חברה שסועה ומפוצלת במדינת מהגרים כישראל . 
נראה כי חברה המוכנה לקבל שירותים בחינם כל עוד היא אינה משלמת עבורם , או לוותר עליהם כליל כאשר היא נדרשת לשלם — משקפת את הערכים החברתיים האמיתיים , ערכים של התעלמות מהנזקקים שבתוכה . 
זאת ועוד , חברה מפוצלת אינה מעודדת התנהגות וולונטרית , אלא רק ייעודית , על פי מגזר , ובכך אינה תורמת לקירוב בין חלקיה השונים . 
יהיו כאלה שיבקרו את תפיסתי בנימוק של הגלובליזציה וה " רב - תרבותיות " המשמשות כאצטלה לכיסוי האי - שוויון . 
טענתי היא כי דווקא מגמות אלו מחייבות השקעה רבה יותר בפעולות של קירוב בין אנשים , מה גם שאין אנו רואים באופק את סופה של המגמה של משבר ה - 11 בספטמבר 2001 בארה"ב והטרור בישראל ובעולם . 
באשר לגישה הפמיניסטית , עם הזדהותי עם הביקורת החתרנית , גם הן נעצרו בנקודה של הטיפוח , וטרם השכילו ליצור מסגרת מושגית תיאורטית רחבה יותר , שבה מוסר הטיפוח הוא אמנם מרכיב חשוב , אך רק מרכיב אחד המשתלב בתיאוריה מוסרית ופוליטית רחבה יותר , והיא האלטרואיזם כתופעה חברתית . 
תיאוריה חדשה זו , שבה לנשים תפקיד חשוב ביותר גם אם לא בלבדי , אלא גם למתנדבים ולחברה האזרחית , ולכל מי שמקיימים יחסי גומלין חברתיים של נתינה . 
גם במלחמה , שמעצם מהותה היא אנטיתזה לאלטרואיזם , יש היבטים של עזרה , תרומה והקרבה . 
תובנה זו הביאתני לראות בטיפוח חלק ממערכת רחבה יותר של מוסר חברתי , שאותה אני מציגה כתיאוריה חברתית חדשה של יחסי תרומות . 
בהסתכלות חדשה זו על יחסי גומלין חברתיים יש לסוכנים החברתיים של הטיפוח — הנשים והמתנדבים לחברה בתוך מדינת הרווחה והחברה האזרחית — תפקידים ערכיים כחלק ממערכת רחבה המשרתים מוסר אלטרואיסטי . 
נראה כי מחויבות ואחריות והצורך לדאוג לזולת אף גוברים בחברה הרב - תרבותית והגלובלית של המאה ה - , 21 שכן בתוך הפיצולים והשסעים עשוי האלטרואיזם לשמש כליבּה של הקיום המשותף בכל הרמות : במשפחה , בקהילה , בעדה , בין עדות , בין מפלגות ובין מדינות , לצד המגמות האחרות — כדי למתנן . 
מוסר אלטרואיסטי הוא גם הביטוי האישי למחויבות ולאחריות זו ברמה הפרקטית ולא ההצהרתית בלבד , ולכן כה חשוב לטפחו . 
עמדתי על כך , שאלטרואיזם מתקיים בשתי דרכים עיקריות : בדרך תרומה ועזרה , שהן בבחינת טיפוח אנשים אחרים הנעשה מתוך בחירה חופשית וּווֹלונטרית כדי להיטיב עימם . 
כדי שהמעשים בהתנדבות יהיו מועילים ויפתרו חלק מהמצוקות , יש להתמיד בהם לאורך זמן , לדוגמה גידול ילדים או להבדיל מתן מסתור ליהודים נרדפי הנאצים לזמן ממושך . 
מצאנו , שההחלטה לתרום נובעת מערכיו , משיקוליו ומתפיסותיו של המתנדב בהבנת המציאות , שלפיהם יש לסייע לאנשים הסובלים ממצוקה . 
אצל מתנדבים , בשונה מאנשים שאינם מתנדבים , אין הצהרות לחוד ומעשים לחוד , אלא חיבור בין ערכים ומימושם בהתנהגות . 
אצל נשים אנו מוצאים את המאפיינים הללו . 
הן בוחרות לפעול מתוך דאגה לצורכיהם של אחרים , החל מבני המשפחה , דרך חברים , ועד לקהילה . 
את בחירותיהן אפשר לראות בתחום התעסוקה שלהן , בהתנדבותן לארגוני מתנדבים , בהבעת עמדות ובהתארגנויות פוליטיות שעניינן בעיות מוסריות הקשורות לחיי אדם , למלחמה ולשלום . 
בכך משמשת ההתנהגות הוולונטרית ככלי לשינוי חברתי , שבו ממלאות הנשים תפקיד מרכזי בקידום רעיונות ומטרות חשובות ובעיצוב ערכים ודרכי התנהגות . 
ההתנדבות היא גם ביטוי אותנטי ודמוקרטי לרצון החופשי שלהן כאזרחיות כלפי קהילתן ולמחויבות חברתית עמוקה כלפי אנשים החיים ביחד . 
מצאתי , כי דפוסי ההתנדבות של הנשים שונים מאלו של הגברים וכי שונוּת זו טובה ואין בהבדלים כדי להצביע על עליונות כזאת או אחרת . 
את הנשים נמצא יותר בסוגי פעילויות המוקדשות למטרות חברתיות קונקרטיות , כמו חינוך , רווחה , תרבות ואיכות הסביבה : קליטת עולים , סיוע לזקנים , ילדים בסיכון , ארגוני בריאות , הגנת הצרכן , ארגוני חינוך תרבות וספורט , תנועות נוער , ארגוני נשים , משפחה ותנועות שלום . 
זוהי עבודה יומיומית , אפורה ושגרתית , המכסה קשת רחבה של צרכים . 
המאפיינים הבולטים בהתנדבות נשים הם בעיקרם ההשקעה בזמן , בעזרה ישירה ובעזרה פנים אל פנים , ופחות בדרך התרומה האנונימית או הכספית . 
מתנדבות רואות בעבודתן עבודה קבוצתית ואינן מתבלטות כיחידות . 
זה מסביר גם את העובדה , שפחות נשים עומדות בראש ארגוני מתנדבים , למרות שהן מהוות בהם הרוב . 
לפי גישת המגדר בגל השני של הפמיניזם , על הנשים להעדיף קריירה , כי רק בדרך זו יוכלו להשפיע על קיום סדר יום חברתי וגם לשנות את מעמדן . 
אם המדינה תאמץ את ערכי הטיפוח דרך סדר היום החברתי ותשמור על ערכי מדינת הרווחה , כפי שזה קיים במידה רבה במדינות הסקנדינביות , תיפתר במידה רבה גם בעיית ניצולן של הנשים . 
משיתופם של יותר כוחות חברתיים באחריות יוצאת החברה נשכרת : היא יותר שוויונית ויותר צודקת . 
ובמקביל , חיזוק הפן האזרחי של החברה וההתארגנות הוולונטרית הם מנוף פוליטי לקביעת סדר יום ציבורי . 
נראה כי אם לא יחול שינוי בהערכת מעמדם של ערכים מוסריים של מחויבות ואחריות הלכה למעשה של העולם המפותח והעשיר כלפי העולם העני , הרעב והחולה , ואם לא תתחזק ההכרה בתפקיד החשוב של המוסר האלטרואיסטי — אין ערובה לעתיד טוב יותר לאנושות . 
לשם כך יש צורך במדיניות חברתית גלובלית , שתשים לה כמטרה לקדם מחויבות ואחריות וערכים מטפחים כחזון לחברת העתיד . 
מגמות אחדות עשויות לחזק את כוח משיכתו של הוולונטריזם בימינו . 
בחברה של ראשית המאה ה - 21 מתחוללים שינויים , בין השאר ביחס למקומה של העבודה בחיינו , החל מקיצור יום העבודה והגמשתו והנהגת סוג חדש של שבוע עבודה , ועד לסוף עידן העבודה בארצות המתועשות ומעבר לעבודה לתועלת הציבור כפי שצופים העתידנים ( גרוטיאן , ; 2000 זייגר , 2000 ) . לטענתם , האבטלה תהיה אחת הבעיות החמורות ביותר בחברה של המאה ה - . 
לפתרון הבעיה נחוצים לדעתם הבניה מחדש של החברה העובדת , הכוללת אסטרטגיות העסקה חדשות לצעירים ושימוש בתקציבים המיועדים ל " תשלומי העברה " ( דמי אבטלה וקיצבאות למיניהן ) לתקצוב עבודה לתועלת הציבור . 
במילים אחרות , דרושה חשיבה מהפכנית בנושאים כמו תעסוקה מלאה , אורך יום העבודה ושבוע העבודה , ואף חלוקת העבודה . 
בדרך זו אפשר יהיה לנצל את הפוטנציאל העצום של בני אדם החיים בחברה — נשים וגברים — המסוגלים לבצע עבודה לתועלתה , ולא לכלוא אותם בבתיהם על ידי הבטחות הכנסה למיניהן . 
הניצנים לכך כבר נראים . 
למעשה , במהלך חמישים השנים האחרונות הולך ומתקצר יום העבודה . 
הנכונות של החברה להתאים את עצמה לפריון העבודה הגובר ולאמנסיפציה של נשים — וההחלטות של ארגוני העובדים לתבוע זאת — הן גורמים מכריעים בתחום התעסוקה . 
לכן נראה בעתיד טיפוס חדש של שבוע עבודה — שבוע גמיש של 30 שעות עשוי להיות הנורמה לגבי שני שלישים מן השכירים . 
מה שנחוץ בדחיפות למען חברה יציבה הוא פיתוח דגם הכולל מערכת ביטוח סוציאלי , שינויים מבניים בשוקי העבודה ובמערכות חברתיות , התלויים גם בממשל וגם באזרחים שייצרו תעסוקה מלאה ויפתחו את התשתית למדינת הרווחה , שאינה מבוססת עוד על החברה העובדת הקלאסית . 
בטווח הארוך ייווצרו שלושה סוגי עבודה : עבודה בשכר בכל מגזרי השוק , עבודה עצמאית בכל מגזרי השוק , ועבודה לתועלת הציבור הממומנת על ידי כספים ממלכתיים שעד כה שימשו לתשלומי העברה . 
הדבר יאפשר למדינה להשיג את היעדים שיבטיחו את שרידותה . 
הגדרה מחדש של מושג העבודה תצריך יצירת צורות העסקה חדשות ובהן הרחבת העבודה לתועלת הציבור לצד סוגי עבודה נוספים , שבהם העבודה בשכר בהגדרתה הקלאסית הולכת ופוחתת כמוצא אפשרי למצב בו האזרחים יקבלו על עצמם יותר משימות , יהיו יותר מחויבים ומעורבים , דבר שגם יעמיק את החברה האזרחית הפעילה וגם יקטין את הלחץ על מהמדינה וישחרר תקציבים שאפשר יהיה להשקיעם בעבודות ציבוריות . 
רעיונות אלה של גרוטיאן וזייגר דומים במטרותיהם לרעיונותיו הקהילתיים של עציוני ( Etzioni , 1988 ) , החותרים להרחבת החברה האזרחית עם מעבר לקהילתיות חדשה ולסולידריות חברתית . 
עציוני מעלה את הפתרון הקהילתי כמענה לאבטלה , פשיעה , לחסרי הבית , לגלובליזם המגביר פערים ולתוצאותיו בחברה המערבית , וכן לשיח המתפתח ביחס לדמות חברת הרווחה הרצויה בדרך התגבשותה החדשה החל משנות ה - 90 ואילך ( קטן , 2000 ) . וביחס לשאלה הקלאסית הישנה , האם קיים אינטרס כללי ? 
וכן בענין תפקידיה ותחולתה של החברה האזרחית וחלוקת התפקידים בינה לבין הפוליטיקה . 
שאלות אלו מתקשרות לדיון במוסר חברתי , בשוויון ובתפקידם של סוכני השינוי החברתי — הנשים ותנועות חברתיות לקראת חברה פוסטמודרנית ומטפחת ( Bubeck , ; 1995 Bowden , 1997 ) . גם כאן חסרה התייחסות ספציפית לנשים ולדרך שבה הן עשויות להשתלב בשינויים הללו . 
יש לזכור ששיעור האבטלה בקרב הנשים גבוה מהשיעור הכללי , והאבטלה היא הגורם המכריע בחשיבה על הצורך בשינויים מרחיקי לכת בחברה המערבית . 
במקביל , יש יותר ויותר כניסה לשוק של נשים כתוצאה מהעלייה ברמת השכלתן ומתופעת השינויים במבנה המשפחה . 
מתעוררת השאלה , כיצד משתלבים רעיונות אלה עם העובדה שהנשים כבר עובדות לתועלת הציבור : בגידול ילדים , טיפול במשפחה , בחולים ונזקקים ובארגוני המתנדבים ? 
השינויים המוצעים יכולים להועיל להן רק בתנאי שסוגי עבודה אלה יקבלו הגדרות חדשות , יוכרו גם הם כעבודות לתועלת הציבור וייכנסו למעין מאגר אחד מבחינת הסטטוס שלהם . 
רק אז קיים סיכוי אמיתי לביטול החלוקה המגדרית של עבודות " נשיות " לעומת " גבריות " , המוערכות ומתוגמלות באופן שונה . 
בהעדר הגדרה חברתית ופוליטית חדשה בכיוון זה , תמשיך להתקיים ברובה החלוקה הדיכוטומית , והנשים יישארו בעיסוקיהן המסורתיים ולא ייכללו בשינויים העתידיים . 
ההגדרות החדשות , שהן פוליטיות וציבוריות , יצטרכו לכלול את העיסוקים המשפחתיים הקשורים בטיפוח , שעל מדינת הרווחה לספק ( ולממן ) לאזרחיה . 
מדובר במימון החינוך מינקות ועד לסיום האוניברסיטה בשלב הראשון של החיים , ובטיפול סיעודי בשלב האחרון שלו , כשלאורך כל החיים מובטחים על ידי המדינה הבריאות והכנסה שתאפשר חיים בכבוד . 
אם החברה המערבית צועדת אל עבר " חברת שירותים " , יעלה מעמדן של עבודות השירות , ובהתאם יגדל התגמול לעוסקים בהן , והן עשויות למשוך גם גברים . 
מנקודת מבט ערכית יהיו בכך מימוש הרעיון של מדינת הרווחה על ידי הרחבת החברה האזרחית ופתרון יותר מקיף לבעיות חברתיות , כמו גם הרחבת ההתנדבות וקירוב השוליים החברתיים אל מרכז העשייה ובעיקר קירוב הנשים . 
מובן , שלשם כך גם חייבת להיות ראייה חדשה של הגלובליזציה , ולא עוד תפיסת התהליך כמאפשר להשיג ולשמֵר כוח עבודה זול ורווחי עתק לחברות בעולם המערבי , כפי שקורה היום . 
הגדרות חדשות אלו יאפשרו גמישות , גיוון ובחירה על פי נטיות אישיות . 
כתוצאה מכך ומהתארכות תוחלת החיים ייווצר זמן פנוי שאפשר יהיה להפנותו לכיוון ההתנדבות הוולונטרית , שגם באופיה ובדפוסיה עשויים לחול שינויים . 
יש לצפות לשונות ולגיוון בדפוסי ההתנדבות כצורך של רוב האזרחים . 
כל אלה יביאו לבחינה מחודשת של ערכים חברתיים . 
לכן , הדיון באלטרואיזם ובאפשרויות לביטויו אקטואלי כיום מתמיד , שכן בניידות ובפתיחות של העולם מתרחבים המפגשים ההדדיים , והדבר עשוי לתרום להבנה טובה יותר של שונות , שיפחיתו ( גם אם לא לחלוטין ) קונפליקטים על רקע לאומי , דתי , עדתי ומגדרי . 
בכך יתרחבו יחסי התרומות שמבטאים את הממד המוסרי בחיים ותגבר האלטרואיזציה של החברה הגלובלית . 
| 5 נשים ואלטרואיזם במלחמה 
כשביקרתי במחנות וראיתי את העוול שנעשה ליהודים ואת מעשי הרצח האיומים , נשבעתי אז שאני הנוצרייה אשתדל לכפר ולו במעט על פשעי הנאצים וכל שאר הנוצרים הטמאים . 
היה לי ברור אז , כי מבחינה אישית ומצפונית יהיו חיי קשורים בגורל העם היהודי , אם יזכה במדינה משלו . 
אנה אליאס טות — חסידת אומות העולם המתגוררת בישראל 
פרק זה מוקדש לבחינת האלטרואיזם במצב חריג — בשואת היהודים באירופה במלחמת העולם השנייה . 
הפרק מתמקד במעשי ההצלה של חסידות אומות העולם שסיפוריהן מתועדים במוסד יד ושם , כפי שיובהר בהמשך . 
לבחינת העזרה והתרומה אשתמש בדגם יחסי תרומות . 
נשים ומגדר בחקר השואה — מחקרים וממצאים אמפיריים 
כל הבוחן את סיפורי ההקרבה של הנשים חסידות אומות העולם אינו יכול להימנע מן השאלה , מדוע המחקר בנושא זה כה דל , ולמה גם כיום צריך להקדים ולחפש הצדקה לדיון כזה . 
האם יש בכך ניסיון להדיר את הנשים מהזיכרון הקולקטיבי של פרק חשוב בתולדות העם היהודי , כפי שקרה למעשה בכתיבה ההיסטורית ? 
רק בשני העשורים האחרונים ניכרת התעניינות בנשים במלחמה בכלל ובשואה כמקרה ייחודי , בעיקר בעקבות מחקריהן של חוקרות פמיניסטיות ובעיקר היסטוריוניות ופסיכולוגיות חברתיות . 
לפני כן ניתן היה לחשוב כי כאשר פורצות מלחמות ובמהלכן , הנשים נעלמות ונאלמות — ולא כך הוא . 
חסידי אומות העולם הם קבוצה מיוחדת וקטנה יחסית של לא - יהודים , שישראל , באמצעות מוסד יד ושם , העניקה להם תואר זה , המעוגן ביהדות ( " חסידי אומות העולם יש להם חלק בעולם הבא " , רמב"ם , הלכות תשובה , פרק ג ´ ) , בהכירה בהם כמי שסיכנו את חייהם למען הצלת יהודים מהשמדה בשואה . 
בקבוצה זו בולט שיעורן הגבוה של הנשים . 
ואולם יד ושם אינו מכיר בהטייה מגדרית . 
ממחקרים שונים עולה , כי בזמן מלחמה מתעצם תפקודן של הנשים כאמהות , כרעיות וכבנות אדם . 
חוקרות שבחנו את הקשר בין מלחמה ומגדר תרמו להרחבת הידע וההבנה של ההתנהגות האנושית בתנאי משבר קיצוניים . 
עדויות של ניצולות שואה וזיכרונות של נשים ששרדו מחנות ריכוז ומחנות עבודה מלמדים על התמודדות עם התנסויות שגברים אינם חווים , כמו אונס ורצח עוברים . 
למרות זאת , המחקר בנושא דל . 
חוקרים שונים מנסים להצדיק זאת בנימוקים כגון תחושת הכבוד והיראה של החוקרים כלפי הנשים שסבלו . 
למשל , מובאת טענה שכל דיון בפרטי הסֵבל שלהן יביא לטריוויאליזציה של השואה , יגמד את עוצמת האירועים ועלול אף לפגוע בזכר הנספים . 
ואולם , אין בכך אלא לגיטימציה לעיוורון המגדרי שבלט עד כה בשיח על השואה . 
לא רק שאין בכך גילוי יחס של כבוד , אדרבה , אי הכללתן של הנשים בין מושאי המחקר ממעיטה מתרומתן ומערכה במלחמת ההישרדות של היהודים בימי ההשמדה . 
מובן שהדבר אף מצמצם את היריעה ההיסטורית ואת הציווי המדעי לגילוי האמת : הנשים בשואה היו מטרה לחיסול הגזע היהודי על ידי הנאצים . 
סבלן הרב נבע לא רק מהיותן יהודיות , אלא מעצם היותן נשים . 
מדגימה זאת היטב טענתה של באומל ( 1998 ) , שהנצחת קורבנות השואה בישראל היא סטריאוטיפית : הגברים מופיעים לרוב כעובדי כפייה מעונים , מתפללים , נרצחים , צועדים בטרנספורטים , לוחמים ומגינים , בעוד הנשים מוצגות באופן שטחי וחד ממדי ובעיקר כ " אמהות " . 
בין המעטים שבחרו להתמקד בנשים ראוי לציין את רות בונדי , אסירת טרזינשטט בצעירותה , המסבירה כי למרות שציקלון B " לא הבחין " בין נשים וגברים בעת ההשמדה , היא בכל זאת בחרה לספר את סיפורן המיוחד של הנשים אסירות טרזינשטט . 
מתיאוריה עולה , כי במותן לא נבדלו הנשים מהגברים , אך לא כן בחייהן ( בונדי , 1999 ) . 
חוקרת השואה פוגלמן ( Fogelman , 1994 ) יוצאת נגד ההגדרות הסטריאוטיפיות המונחות ביסוד ההבחנות המגדריות . 
התנהגותן של נשים שהצילו יהודים , היא קובעת , מוגדרת בהוספת גורמים אישיותיים המצויים גם אצל גברים , כמו לקיחת סיכון , מעורבות רגשית עם יהודים , יכולות מיוחדות , משאבים , מרכיבים מצביים , התמודדות עם שאלות מוסר מורכבות ואמון ביכולתן לעזור . 
במחקרים אחרים נמצא , כי הנשים היו הראשונות שנרתמו להצלה . 
רינגלהיים ( Ringelheim , ; 1984 1988 ) , שמחקריה הם פריצת דרך בחקר המגדר בשואה , מצאה שעד 1979 איש לא דן בקשר שבין מגדר להישרדות . 
לא נחקרו מחנות הנשים במחנות הריכוז למיניהם , היחסים בין נשים לילדים במחנות , אסירות פוליטיות ונשים שבמקרים רבים שרדו באמצעות השימוש במין . 
שאלה כללית שצריכה לדעתה להישאל היא , מהן הסיבות לפער שנוצר בין זכר השואה לבין זכירת האשה הספציפית בה . 
לטענתה , בזיכרונם של העדים התקבע ניתוק של הקשר בין השמדה ומין . 
מקובל היה לחשוב שמין הקורבן לא היה רלוונטי במדיניות ההשמדה של הנאצים ועוזריהם , והזיכרונות של נשים נחשבו לעניינן הפרטי , מחוץ לתחום הזיכרון הקולקטיבי וה " נכון " של השואה . 
דיבור עליהם נתפס כמחלל את זיכרון המתים והחיים וכממעיט או מכחיש את השואה עצמה . 
רינגלהיים קובעת כי הנשים כיחידות וכקבוצות היו קורבנות בכל מובן , קודם כל כיהודיות אך גם כנשים , ואם שרדו , היה זה לרוב לא בזכות הגברים שלהן , שהיו חסרי אונים כמוהן . 
ואמנם , בתאי הגז ובפני כיתות הירי היו כל היהודים שווים , אך דרכן של הנשים אל תחנת חייהן הסופית היתה שונה . 
דוגמה לפער הגדול בין מגדר ושואה הוא הסיפור שמביאה רינגלהיים ( Ringelheim , 1984 ) מתוך הערותיו של הפסיכולוג הנודע ברונו בטלהיים , שביקר את היהודים על כך שלא פעלו כגברים , אך מהלל רקדנית שהתנהגה כאדם ואף משתמש בה כדוגמה ל " בן אנוש " . 
מה שלמעשה קרה הוא , שרקדנית צעירה הוטרדה ונאלצה לרקוד עירומה לפני אנשי ס"ס לפני שהובלה לתא הגזים . 
זה נראה כמו תמונת אונס קלאסית , אך בטלהיים פירש זאת שהיא " מתה כאדם " . 
מצופה מאיתנו לשכוח שהיא היתה אשה והוא מתעלם ממה שקרה לה בסיפור . 
הוא מתעלם מכך שזה קרה לא לאישיות יהודית , אלא לאשה יהודייה . 
וזהו יחס לא רק של הס"ס אלא של פסיכולוג מפורסם שהאשה אובדת בסיפורו . 
אך בטלהיים כמובן אינו היחיד שמייצג גישה כזאת . 
לנטין ( Lentin , 1998 ) סבורה כי מחקרי המגדר התחילו להופיע כאשר שורדות השואה היו מוכנות להפר את קשר השתיקה הממושך ולספר את סיפורן . 
עד אז , לטענתה , הן לא רצו להיות מתויגות כמי שעשו שימוש במיניות כדי לשרוד . 
מתוך המחקרים עולה כי נשים נרצחו לא רק כיהודיות . 
הן היו לטרף בידי מכונת ההשמדה כנשים , כאמהות וכאובייקטים מיניים כאחד . 
הן היו חשופות לרצח ילדיהן ולאונס . 
הגזענות הנאצית והאידיאולוגיה הסקסיסטית הופנתה כנגד יהודיות באשמה של " ניוון הגזע " והיא הושמה דרך איסור ללדת , כפיית הפלות ועיקור כדי למנוע הולדה והתרבות של הגזע הבלתי רצוי . 
בוק ( Bock , 1998 ) טוענת כי " אמהות נשית " גונתה בהיותה הומניטרית , סנטימנטלית וקשורה לחמלה וכי נטייתן של נשים לדאוג לנצרכים ולנזקקים התפרשה כיציאה נגד הגזע הארי . 
נתוני דוח של סוכנות אונר"א אחרי המלחמה מצביע על פער הישרדות בין נשים לגברים לטובת הגברים — יותר גברים מנשים הגיעו למחנות העקורים בתום המלחמה — הביאו את החוקרת למסקנה , שכדי להבין לעומקן את המשמעויות של המצבים הקיצוניים והקטסטרופליים שבפניהם ניצבו נשים בשואה חייבים החוקרים להתייחס ולחקור היבטים הקשורים לנשים ולמגדר . 
עֹפר במחקריה ( עפר , ; 1996 עפר וויצמן , 1999 ) מרחיבה בעניין המחקר ההיסטוריוגרפי המודרני בכלל ובגישות הפלורליסטיות לתיאור היחסים הבין מגדריים בסיפור ההיסטורי ( Herstory instead History ) , וקובעת כי חקר המגדר בשואה עשוי להעניק פרספקטיבה חדשה לתיאור החיים בצל ההשמדה . 
תמוהה במיוחד העובדה , שבמחקר המקיף של הפסיכולוגים החברתיים בני הזוג פרל וסמואל אולינר ( Oliner & Oliner , 1988 ) על חסידי אומות העולם ( " האישיות האלטרואיסטית " ) נעלמה כליל האישיות הנשית . 
למרות שאת רוב הנתונים על הנחקרים הם קיבלו ממדור חסידי אומות עולם של יד ושם , שם נשים שזכו בתואר " חסידת אומות העולם " הן הרוב ( מספרן יותר מכפול מזה של הגברים שמעשיהם מתועדים במכון ) , יוצא מחקרם מנקודת ראות אנדרוצנטרית לחלוטין . 
נכללים בו פרמטרים רבים הבאים לסייע בקביעה מהי אישיות אלטרואיסטית : גיל , השכלה , השכלת האם והאב , מוצא המשפחה ומצבם הסוציו - אקונומי של המצילים לפני המלחמה ובזמן המלחמה , מספר הילדים , קרבה בין בני המשפחה , גודל היישוב שבו חיו , אמונתם הדתית , השתייכותם הפוליטית , המידע שהיה להם לגבי הכוונות של הנאצים ועמדותיהם כלפי היהודים , עמדות של אחריות חברתית , רגשות אמפתיה כלפי יהודים , האם היו חברים של יהודים או שעבדו עם יהודים . 
פרמטרים נוספים היו עמדות המצילים כלפי ערכים כצדק , אתנוצנטריזם , פטריוטיזם וכן תרומתם לקהילה אחרי המלחמה . 
בכל אלה אין ולו פרמטר אחד שייחד את הנשים . 
התעלמות זו , ובמקרה הטוב הניטרליות המגדרית , מצביעה בבירור על עמדת החוקרים , שלפיה גברים ונשים זהים מבחינת תפיסותיהם , עמדותיהם , ערכיהם והתנהגויותיהם , הווייתם וסבלם . 
עמדה כזאת עלולה להאחיד ולשטח את המציאות ולגזול ממנה את גווניה ועומקה . 
בעוד האישיות האלטרואיסטית היא בעיני חוקרים אלה מורכבת , שכן הם מוצאים שהיא כוללת מרכיבים נורמטיביים , אישיותיים ומצביים , הם מתעלמים כליל מהשאלה אם היה זה גבר שסיכן את חייו למען עצם הסתרת יהודים בסביבה רוחשת מלשינים ושוחרי רע , בהשגת מזון עבורם ובבישולו , בלקיחת הדלי עם הפרשותיהם , בסילוק מוגלה מפצע וכדומה , או שמא " במקרה " היתה זו אשה . 
מן הראוי לציין , שחוקרים אלה , כאחרים , כתבו באנגלית , שפה שבה הדקדוק עצמו לא מאפשר הבחנה בין זכר לנקבה בלשון רבים , וכך הפכו במחי קולמוס חסידות אומות העולם ל " מצילים " ( rescuers ) . כאן מן הראוי לציין , שההתעלמות מהמגדר לא מובנת מנקודת מבט של הפסיכולוגים ; פרויד , פיאז´ה וקולברג דווקא התעניינו בהבדלים בין גברים לנשים בכל הקשור בהתפתחות המוסרית ובהתנהגות הנורמטיבית . 
אין זה אפוא מופרך להניח שחסידות אומות העולם " נבלעו " בגישה הכללית לחקר הנשים בשואה . 
על גישה זו אבד הכלח . 
היום , מחקר המנסה להבין את תופעת האלטרואיזם ללא התמקדות במגדר והמתעלם ממאפייני ההצלה והעזרה הייחודיים לנשים ומתרומת הנשים במלחמה בכלל , ובשואה בפרט , לוקה בחסר . 
בפרספקטיבה של כמעט שישים שנה מסיום מלחמת העולם השנייה , הערכת תרומתן של הנשים בהצלה שלא על מנת לקבל תמורה יכולה להביא להבנה מעמיקה יותר של מושגים כמו : מוסר אישי , הפנמת נורמות חברתיות , השוני בין גברים ונשים בהבנת מציאות המלחמה , התנגדות לנורמות וערכים מקובלים , לכוח ברוטלי , לסמכות ולמעשים בלתי מוסריים כרצח והשמדה . 
אלטרואיזם במלחמה 
דגם יחסי תרומות מאפשר ליצור נקודת מבט מקיפה על מוסר , לא רק זה שבחיי היומיום , אלא זה של הצלת קורבנות במלחמה , ואולי ביתר עוצמה , ולהגדירה כתופעה חברתית מוסרית ואלטרואיסטית רחבה , גם אם במציאות ובתנאים שונים של הבניית המציאות דרך יחסי גומלין עם הזולת . 
כפרספקטיבה סוציולוגית ותרבותית של המחקר הסוציולוגי שדרוש כדי להבין את היקף ההתנסות האנושית בתופעה . 
כיום משתמשים גם היסטוריונים בכלים מתחום מדעי החברה כדי להבין טוב יותר את מה שהתרחש בהיסטוריה החברתית של היהודים בתקופת השואה : את דרך התארגנותו של הציבור היהודי ומערכות היחסים החברתיים בחיי היומיום בגטאות שונים כפי שגורס ההיסטוריון מיכמן ( 1998 ) או התארגנותן של נשים במחנות למען עזרה הדדית וכדי לשרוד ( באומל , 1993 ) . למרות הצורך , יש קושי מוסרי לעסוק בהכללות בכל הנוגע לשואה . 
הסוציולוג זיגמונט באומן ( Bauman , 1992 ) קובע כי את השואה יש לחקור לעומק ובעיון רב ולהתייחס אליה כאל תופעה של עוולה העלולה להישנות בחברה המודרנית . 
לפיכך , ניתוח סוציולוגי בכלים חדשים דומים לאלו שהוצעו לעיל יוביל להבנה מעמיקה יותר של הגורם האנושי כמרכיב מרכזי בפעולות ההצלה בשואה , משום שהוא יהיה נדבך נוסף ורב משמעות לצד נקודות המבט האחרות שנחקרו . 
בתנאים החריגים והקיצוניים של מלחמה , ובייחוד בשואה , גם האלטרואיזם אינו פועל על פי המערכת הערכית הנורמטיבית המקובלת , אלא פעמים רבות בניגוד לה . 
המצילים , יש לומר , היו יוצאי דופן לא רק ביחס לנורמות של הנאצים אלא פעלו גם בניגוד למערכת הערכית והנורמטיבית של החברה שאליה הם השתייכו , בין שהיו פולנים ובין שהיו רוסים , רומנים , הולנדים איטלקים ואחרים . 
בתנאי הכיבוש הנאצי , לא רק יהודים נרדפים עמדו בפני סכנות קיומיות , אלא גם מציליהם באותה המידה ממש . 
אמנם , אלטרואיסטים בעת שלום מוותרים במידה זו או אחרת על הנאותיהם למען אחרים , אך כמעט שאינם מעמידים את עצמם בסכנה , ובוודאי שלא בסכנה קיומית . 
גם אם מידת הסתכנותם היא רבה , היא חולפת תוך שעות או ימים . 
גם במובן זה השואה היתה אירוע יוצא דופן , עד כי לא ניתן להשוותו עם כל אירוע אחר בהיסטוריה . 
מחקר על מניעים לעזרה אישש את תופעת קיומם של מניעים ורצון לעזור לנזקקים זרים הנמצאים בסכנה ויש לפרשם כאלטרואיזם קוסמופוליטי ( Gaston , 1993 ) . 
בהגישם עזרה ליהודים ולאחרים שנרדפו על ידי הנאצים ( למשל , פרטיזנים פולנים ) העמידו את עצמם המצילים בסכנה חריפה במיוחד . 
שלטונות הכיבוש הנאציים הנהיגו את השימוש בעונש מוות נגד לא - יהודים שהעזו לסייע ליהודים בארצות מזרח אירופה . 
בפולין היו היהודים חשופים להתנכלות מצד פושעים תאווי בצע , " מוסְרים " שהסגירו יהודים וסחטנים , כפי שמתארת פרקרובה , החוקרת וחסידת אומות העולם הפולנייה ( פרקרובה , 1989 ) . במערב אירופה , לעומת זאת , נמנעו הנאצים מלנקוט צעדים כה קיצוניים . 
יש אפוא להביא בחשבון הן את מגבלות ההשוואה של תנאי השטח בתקופת השואה שהביאו להתנהגות אלטרואיסטית ביחסי הצלה לתנאים בתקופות אחרות שהביאו לכך והן את היחסיות של המושגים " נורמות מקובלות " , " ערכים אוניברסליים " והשאלה מיהו ordinary man . 
את מגבלות ההשוואה ימחישו השאלות הבאות : האם מדובר בעזרה יזומה מצד המצילים או בהיענותם לבקשת העזרה מצד הקורבן . 
מצד אחד , כמה זמן נמשכה העזרה ובאילו סכנות היתה כרוכה , ומצד שני מה היתה רמת המחויבויות שהיה מוכן המציל לקחת על עצמו . 
שאלה אחרת קשורה בעניין מושא העזרה : למי היא ניתנת , לקרובים ( ידידים או מכרים ) או לאנשים זרים . 
בהתייחסות לשואה חייבים לשאול מי קבע את הנורמות או באלו ערכים אנו דנים , האם באלו של הנאצים , באלו של ה " אחרים " האנטישמים , באלו של הצופים מן הצד , או באלו של המצילים ? 
בהתייחסות לשאלה אם מדובר בעזרה יזומה מצד המציל או בהיענותו לבקשת העזרה של הקורבן יש להביא בחשבון כי בתנאי השואה גם ההחלטה להיענות לבקשת עזרה היתה החלטה כבדת משקל . 
החלטות כאלו היו צריכות להתקבל מדי יום , והן היו כרוכות באומץ לב ובהסתכנות רבה . 
כך , שגם אם לא הייתה זו עזרה יזומה מצד המציל מלכתחילה , הרי בפועל , העזרה שניתנה במשך חודשים ושנים נהפכה להחלטה יזומה ולכן ערכה אינו פחות מן העזרה היזומה מצד המציל מבחינת הקשיים והסכנות שבהם עמדו המצילים . 
לכן , מעמדה של ההיענות מבחינת גודל האחריות לא פחותה מהתכנון והיוזמה שבהחלטה הראשונית . 
גם בהיענות לעזרה היו דרושים מידה רבה של עורמה ותחכום מצד המצילים . 
שכן , העזרה היתה כרוכה בהשגת תעודות מזויפות לניצולים ובהתחזות לאחר . 
התחזות זו נעשתה כדי להיכנס לגטו על מנת להביא מזון ותרופות , כדי להבריח משם ילד , כדי לשחד את השומרים ועוד . 
לכן , אם בתנאים רגילים נעריך יותר תכנון ויוזמה בהצלה , הרי בימי מלחמה היענות לעזרה ראויה להערכה לא פחותה מזו היזומה . 
שני הסוגים משפיעים רגשית באופן העמוק ביותר ויוצרים קרבה מרובה בין המציל לקורבן . 
באשר לשאלת משך מתן העזרה , ברור כי ככל שהעזרה נמשכת זמן רב יותר , כך מרבה המציל לחשוף את עצמו לאפשרות שמעשיו יתגלו ובכך מסכן עצמו יותר מאשר בעזרה חד פעמית במלחמה . 
במתן מסתור ומנת מזון שניתנים לנרדף בלילה יש מידה של עזרה ; על רקע השואה יש להכפיל את ערכה פי כמה . 
המצילים העמידו עצמם בסכנה ממשית בהעלאת סיכוייהם להתגלות על ידי רודפיהם הנאצים , שכניהם האנטישמים ולא פעם אפילו על ידי בני ביתם . 
בהתייחסות לשאלה למי ניתנת העזרה למכר או לזר , ברור כי בעת שלום העזרה היא תופעה נורמטיבית בין שהיא מובנת מאליה — לבני משפחה , מכרים , ידידים ושכנים — ובין שהיא מובנת פחות — לזרים . 
בשואה , גם הצלת מכרים יהודים לא היתה מובנת מאליה , לא כל שכן הצלת זרים . 
יחסיותם של המושגים נוצרת בהערכת החוקרים את מעשי ההצלה בשואה לעומת הערכת המצילים את מעשיהם . 
אנו כחוקרים וכשופטים רואים את מעשיהם לזכות ורואים במצילים נשות ואנשי מצפון ומופת , ובמעשיהם מעשים יוצאי דופן של הקרבה של מעטים . 
מסיבות אלו הם ראויים לכל הכרה והוקרה . 
לעומת זאת , מתוך ראיונות עימם , המצילים רואים עצמם כנשים וגברים רגילים ואת מעשיהם בשואה כמעשים מובנים מאליהם : עזרה לאנשים במצוקה וביטוי לחובה המוסרית של בני אדם לבני אדם אחרים . 
לכן רבים מהם סירבו לקבל הוקרה על מעשיהם אלה . 
תפיסותיהן הערכיות , חינוכן , מחויבותן המוסרית ואחריותן האישית של חסידות אומות העולם באו לידי ביטוי במעשיהן בשואה , וזה מסביר את הדיסונאנס שבין הערכת המעשים על ידי המצילות עצמן לבין השיפוט של אחרים לגבי מעשים אלה ( ראו לוחות , 1 2 בעמ ´ 152 — 153 ) . 
אלטרואיזם נשי בימי השואה — חסידות אומות העולם 
בשנת 2001 התגוררו בישראל 62 מחסידי אומות העולם , מתוכם 47 נשים — יותר משני שלישים . 
קצת יותר מחציין של הנשים היו מפולין — כ - % , 52 כ - % מברית המועצות , כ - % מכל אחת משלוש המדינות הונגריה , ליטא וצרפת , וכ - % מכל אחת מארבע המדינות בולגריה , סלובקיה , קרואטיה ורומניה . 
סיפוריהן של נשים אלו מתועדים בתיקיהן ביד ושם . 
אחד מארבעת הקריטריונים שבעזרתם בוחנת הוועדה לחסידי אומות העולם של יד ושם כל מקרה לפני מתן אות חסידי אומות עולם הוא מידת ההסתכנות ( " מצילים ] ... [ ששמו נפשם בכפם " , יד ושם , בסיס חוקי , 2001 ) . כלומר , ההצלה היתה צריכה להתבטא במעורבות אישית וביחסי גומלין פנים אל פנים עם הניצולים ואל מול הסכנות המיידיות שהיו גלומות ביחסים אלה עקב הכיבוש הנאצי . 
קריטריון אחר הוא אי התניה של העזרה בתמורה . 
כן נכללים שיקולים כמשך העזרה והסיפור הספציפי של ההצלה על פי עדויות הניצולים . 
אף על פי שבין הקריטריונים אין כל הבחנה מגדרית , שיעורן הגבוה של הנשים בין חסידי אומות העולם מחייב הסבר . 
הנחתי היא כי אין זה מקרה , וכי שיעור גבוה זה קשור לתפיסת המציאות שלהן את מצוקת הזולת , שבאה לידי ביטוי בהתנהגות העזרה בשואה הלכה למעשה . 
ד"ר מרדכי פלדיאל , יו"ר מדור חסידי אומות העולם ביד ושם , ער לעובדה כי שיעור גבוה של חסידי אומות העולם שהחליטו להתיישב בישראל הן נשים , כמו גם השיעור הגבוה של נשים בקרב חסידי אומות העולם . 
לדבריו , בשנת 1987 בלט האחוז הגבוה של הנשים ( ) , ושיעור הנשים הפולניות בתוכן אף היה גבוה יותר ( ) . עם זאת , הדבר לא הביא אותו לדון בעובדה מגדרית זו , והוא מעדיף לבחון את צורות ההתייחסות של המצילים לניצולים : כאלו שנישאו למציליהם , כאלו שהתלוו לניצוליהם או הגיעו ארצה כדי לחדש את הקשר עם הניצולים ( פלדיאל , 1986 1987 ) . 
ראובני ( 1999 ) חקרה את חסידי אומות העולם בהונגריה ומצאה כי מתוכם היו נשים . 
ההסבר שלה לשיעור גבוה זה הוא שבהתנדבן להציל יהודים מילאו הנשים תפקידים דומים לתפקידים המסורתיים של נשים בימי שגרה — רק ב " תנאים שונים " . 
הסבר זה מעורר תמיהה . 
המצילות נדרשו למלא לא רק תפקידים שהיו מוכרים להן — טיפול וטיפוח , עזרה ותרומה — אלא גם עבודות ששויכו מסורתית לגברים וגם פעולות ויוזמות שנכפו עליהן מכורח המציאות האנומלית של הכיבוש הנאצי , שנעזר במשתפי פעולה מקומיים . 
עזרה וטיפוח הזולת הן הפרקטיקות הנובעות במידה רבה ממוסר נשי . 
מידת האלטרואיזם שבפרקטיקות אלו נקבעת על פי פרמטרים כמשך העזרה , מידת התכנון או הספונטניות , האם היא ניתנת לקרובים או לזרים ועוד — הכל בימי שלום ובחיי שגרה . 
בימי מלחמה ממומשות הפרקטיקות הללו בתנאים חריגים . 
סיפוריהן של חסידות אומות העולם מדגימים זאת היטב . 
בחלק ממעשי ההצלה הללו ניתן לראות אלטרואיזם טהור , שכן בעשייתן סיכנו המצילות את חייהן ואת חייהם של בני משפחתן . 
היכרות קרובה עם הניצולים הוסיפה ממד רגשי לפעולות ההצלה והעזרה והמגע האנושי העמיק את המחויבות והאחריות להמשך הצלת חיים . 
למעשה נוצרה דינמיקה יומיומית הדוקה , שבמרכזה עמד מקום המסתור — הבית , האסם , בור בחצר וכדומה , וכך חוו המצילה והמסתתר או המסתתרים שותפות גורל . 
אחת מתוצרי המלחמה הוא הרעב . 
על אסירי מחנות הריכוז וההשמדה איים הרעב בהתמדה . 
פליטים ובורחים נאלצו לדפוק על דלת של בית זר ומאיים ולבקש פרוסת לחם . 
רק בעזרת אנשים טובים ניתן היה להפחית ולו במעט מעוצמת הגיהינום , רק לפרק זמן קצר ולא כפתרון מלא . 
חסידות אומות העולם אימצו את נקודת המבט של הנרדפים וניסו להעמיד את עצמן במקומם , על אף הסכנה שנשקפה לחייהן . 
ייאמר מיד , שבאמפתיה בלבד לא היה די . 
" אהדה שאינה מתבטאת בפעולה אינה סיבה לגאווה " , קובעת החוקרת וחסידת אומות העולם הפולניה פרקרובה ( Prekerowa , 1989 ) . סילבר קורא להם בשם צדיקים ( סילבר , 1992 ) . גם אם נראה כי רבות מן המצילות הגיבו ספונטנית , דבר שיכול להיראות כהחלטה לא מודעת , לא מחושבת או לא מתוכננת , כאן המקום להעיר כי גם תגובה לא יוזמה בהקשר הנדון היתה מעוגנת בפרֶה - דיספוזיציה ערכית ובמטען שנשאו עימן המצילות , אם מבית ההורים , אם מדמות לחיקוי כמורה או כומר , אם מערכים אישיים . 
כלומר , תגובות כאלו לא מקריות וספונטניות , אלא ביטוי לערכים ונורמות שנשאו עימן גם קודם לכן . 
הנשים הגיבו בעת הצורך בהתאם לערכים שהפנימו , כפי שנהגו , סביר להניח , גם אלה שעמדו כצופים מן הצד ולא נקפו אצבע או אף שיתפו פעולה עם הרוצחים — שלמרבה הצער היו הרוב . 
מאלה שקיבלו החלטה לעזור , יחידים או קבוצות , לא נעלמה הידיעה שמדובר בסכנת חיים ; הם היו מוכנים להקריב את עצמם למען הצלת חייהם של אחרים , זרים להם במובנים רבים . 
אלו לא היו החלטות של רגע . 
היו אלו הכרעות רציונליות , שנעשו מתוך הכרת המחיר הגבוה שהן ידרשו , החלטות שהיו מעוגנות בתפיסות , במחויבות מוסרית , בעמדות ובדרכי התנהגות חברתית של מי שקיבלו אותן . 
הבחירה לעזור ליהודים בסביבה מלאה מלכודות אמנם הביאה למעשים שחרגו מן המוסר הנורמטיבי שרווח בסביבה , אך לא מן המוסר האנושי בכלל . 
העובדה ששיעורן של המצילות בקרב חסידי אומות העולם הוא כה גבוה מעלה שאלות רבות בדבר הקשר בין נשים , ומגדר כפי שכבר הרחבנו על כך בתיאורים לגבי חיי היומיום וביתר שאת במלחמה . 
מן העדויות והפרוטוקולים של חסידות אומות העולם עולה , שבתפקידיהן המקובלים של חלק מהנשים התחוללו שינויים מרחיקי לכת במהלך מלחמת העולם השנייה , בעיקר בשני היבטים . 
האחד , המגע עם זרים . 
לאשה בכפר במזרח אירופה היו מעט סיכויים לפגוש זרים , מה גם שמדובר ביהודים , לא פעם ממעמד גבוה יותר , שנאלצו לבקש מחסה . 
ההיבט השני הוא סוגי העזרה שהן נתנו . 
נשים אלה מצאו את עצמן עושות דברים שמעולם לא עשו : גיוס מקורות כלכליים , הספקת ניירות מזויפים , הברחה אל מעבר לגבול , פעילות מחתרתית , התחזות וכדומה . 
בתנאים רגילים פעולות כאלו נחשבו ל " גבריות " , אך הנשים במלחמה עשו אותן בנוסף על תפקודן בבית , בשדה או בעבודה אחרת — הכול תוך כורח להסתיר באופן מתמיד את מעשיהן אפילו מפני השכנים ולא פעם גם מילדיהן . 
סכנה ריחפה עליהן ועל משפחתן יומם ולילה משום שחוקי הנאצים קבעו שלא רק מי שמאכסן פליט יהודי צפוי לעונש מוות אלא גם בני משפחתו או כפרו . 
איפה היו הגברים שיכלו לעשות את עבודת ההצלה ומדוע הם נרתמו רק באופן חלקי ? 
מקובל לחשוב שהם היו מגויסים או שעבדו מחוץ לבית . 
ואולם בארצות הכיבוש הגרמני הגברים מטבע הגברים לא גויסו לצבא , ואילו רצו , יכלו לא מעטים מהם להתנדב לעזרה . 
אפשר לשער כי יש לכך קשר עם רמת המוסר האישית והערכית שלהם — ייתכן שהם הזדהו עם מעשי הנאצים , מתוך השקפת עולם אנטישמית ברורה יותר מזו של הנשים . 
אין להבין מכאן שרוב הנשים התנדבו לפעולות הצלה , אלא רק שבקרב המצילים היה רוב משמעותי לנשים . 
ראוי לציין שהיו גם יהודיות שתִפקדו כמצילות , שכן בגלל ברית המילה קל היה לזהות גבר יהודי , בעוד האשה הצליחה לעתים להתחזות ללא - יהודייה ( Weitzman , 1998 ) . מניעיהן למעשיהן , לפי המשתמע מתיקיהן , היו רגשות חיוביים כלפי בני אדם , השפעת בית ההורים , אמונה דתית , חובה מוסרית של אדם לאדם ובעיקר הרצון לעזור לנרדף לעבור עוד יום כשהוא פחות רעב וסובל . 
על פי דגם יחסי תרומות , מניעים מוצהרים אלה הם בגדר פרֶה - דיספוזיציות להתנהגויות של דאגה לזולת בטרם הגשת העזרה לנזקק . 
מה שחשוב יותר מן המניעים המוצהרים הם מעשי ההצלה עצמם : הדינמיקה המתפתחת במהלכם , הופעת דפוסי העזרה האופייניים ותוצאות מעשים אלו . 
בין הקריטריונים המשמשים להערכת מידת האלטרואיזם שבמעשי ההצלה נמנות שאלות כגון , באלו מקרים ניתנה תרומה ( כסף , בגדים , מזון ) ובאלו מקרים עזרה ( מסתור , הלנה , הברחה ) . האם העזרה ניתנה רק לקרובים או גם לזרים , האם היא פרי יוזמה ותכנון או תגובה ספונטנית של היענות בלבד . 
האם היתה זו עזרה מתמשכת , האם היא היתה אנונימית או עשייה של פנים אל פנים , שבה יש מפגש תמידי בין המציל לניצול . 
מה היה חלקן של הנשים במתן הסיוע , ולבסוף , האם העזרה הותנתה בקבלת תמורה כלשהי בעת הגשתה או בדרישות לגבי העתיד . 
התשובות לשאלות אלו יוצרות למעשה את דפוס יחסי הגומלין האלטרואיסטיים בדגם יחסי תרומות . 
במקרה של חסידות אומות העולם , מעשיהן גם יכולים ללמד על הקשר ההדוק בין מגדר ואלטרואיזם . 
מתוך עיון בסיפורי ההצלה ברור כי בפעולות ההצלה היו החלטות רציונליות של לקיחת אחריות במשמעות הרחבה ביותר של המושג , ולכן לא יכול להיות ספק לגבי מידת ההסתכנות שלקחו על עצמן חסידות אומות העולם . 
מה היו יחסי הגומלין בין מצילות לניצולים בשואה ? 
בין חסידות אומות העולם וניצולים יהודים ? 
נבדוק זאת על פי דגם יחסי התרומות שהוצג בפרק השלישי , כדי לנסות להבין את מעשיהן בהבניה חברתית חדשה כדוגמה לאלטרואיזם טהור במלחמה . 
מעשי ההצלה על פי דגם יחסי תרומות 
לרוב המצילות לא היתה השכלה פורמלית , להוציא שתי אחיות מדופלמות ונזירה איטלקית . 
היו ביניהן עוזרות בית , איכרות , בעלת חווה , תופרות , אופה , קופאית , עובדות בית חרושת ועובדת בבית קפה . 
אפשר לומר שכולן התנסו בהענקת טיפול , בשירות למשפחה ובשירותים נשיים מקובלים אחרים . 
מצבן הכלכלי של רוב הנשים הללו בזמן המלחמה היה קשה , להוציא שלוש : בת של ברון הונגרי , בעלת החווה ( החווה הוחרמה עם פלישת הגרמנים ) והנזירה . 
רובן היו רווקות בזמן המלחמה , מקצתן היו נשואות . 
אחת היתה נשואה ליהודי עוד לפני המלחמה . 
מבחינת מקום ההתרחשות במזרח אירופה , יש ייצוג שווה לערים גדולות — וארשה , וילנה , לבוב — ולעיירות וכפרים . 
כ - % מ - 47 חסידות אומות העולם שהתגוררו בישראל הגיעו לארץ בעקבות בני זוגן . 
כ - % עלו בעקבות ניצולים אחרים . 
ההיכרות עם הניצולים עוד בטרם המלחמה היא גורם רב חשיבות בהגשת העזרה אצל כשני שלישים ( ) של המצילות . 
כשליש ( ) עזרו ליהודים שהיו זרים להן לחלוטין . 
על המניעים למעשיהן ניתן להסיק לא רק מתוך בחינת המאפיינים האישיותיים שלהן אלא גם דרך בחינה של הערכים והנורמות שהן החזיקו בהם , כמו האמונה הנוצרית , כפי שציינו ארבע מהנחקרות , ושיקולים מוסריים , נורמטיביים , הומניטריים ואוניברסליים , כפי שהעידו על עצמן אחרות . 
כדי להציל אדם או כמה בני אדם יש לשקול ולקבל החלטות רציונליות בתחילת המעשה ובכל מהלך ההצלה . 
אלו החלטות המתקבלות מדי יום ומדי שעה וכרוכות בכל מה שקשור לתושייה במציאת פתרונות במתן העזרה . 
ניתן להבחין בין מניעים לשיקולים : בעוד מקורם של המניעים הוא פסיכולוגי , אישיותי וסובייקטיבי , כגון אהבה , רגישות , אמפתיה וסימפתיה כלפי שכן , ידיד או קרוב הנמצאים במצוקה , הרי השיקולים הרציונליים נוטים להיות יותר אובייקטיביים , נורמטיביים וחברתיים , אך הם יונקים מתפיסת מציאות שיש בה מקום לזולת הסובל . 
חיבור זה שבין השקפת עולם ערכית והומנית ושיקולים רציונליים פרקטיים מאפשר עשייה אלטרואיסטית דרך הבניה הומניטרית של המציאות , המעוגנת במחויבות אנושית אוניברסלית ובאחריות לפעול לעזור לבני אדם באשר הם . 
מובן מאליו כי עמדה כזאת איימה על התפיסה הגזענית הנאצית , ולכן ברגע שהמצילים התחילו לממש את תפיסת המציאות שלהם , הם עצמם הפכו למטרה להשמדה . 
למאפיינים האישיותיים והנורמטיביים חלק חשוב באינטראקציה בין מצילים לניצולים , ולהם יש להוסיף את המאפיינים המצביים , השייכים לזירה שבה התרחשו האירועים בשואה . 
מעתה תהיה ההתמקדות ביחסי הגומלין שהמצילות קיימו בפועל עם ניצוליהן . 
דינמיקה זו ומבנה האינטראקציה הבין אישית בין הניצול למציל מסייעים בהבנת מבנה התשתית ( infrastructure ) שביסוד היחסים האלטרואיסטיים הללו . 
נראה , כי במקרים רבים גם המצילים מתקשים להסביר מדוע עשו את מה שעשו , וממילא ההסבר הוא לעתים רציונליזציה בלבד . 
מושאי העזרה העיקריים — קרובים או זרים 
מניתוח מעשיהן של חסידות אומות העולם עולה כי את רוב העזרה , כשני שלישים בקירוב , הן נתנו למכירים — שכנים וידידים , שהכירו וקיימו עימם קשרים עוד לפני המלחמה , שגרו בשכנותם , שלמדו או עבדו ביחד או שאפילו נישאו להם . 
שליש נוסף מהמקרים מצביע על כך כי הן עזרו לאנשים זרים להם . 
סיפור ההצלה של יוליה קלדי מסלובקיה הוא דוגמה לעזרה שניתנה לאנשים שהכירה וקיימה עימם יחסי פנים אל פנים , דרך העזרה המגוונת והישירה לאורך שנים . 
היא גרה בעיר פשטיאני ( Piestany ) בסלובקיה ועבדה כתופרת , שם הכירה את ארנסט קלדי ונרקמה ביניהם ידידות . 
אחרי דיכוי המרד הסלובקי באוקטובר , 1944 כשרדיפות היהודים הגיעו לשיאן וכבשו את המדינה , היא הציעה לקלדי ולאמו החולה לעבור למקלט בכפר הקטן קוצוריצה ליד פשטיאני , שם התקינה להם חדרון והם שהו בו חודשים רבים . 
מדי יום הכינה להם אוכל , ולאם , שהיתה חולה , סיפקה תרופות והביאה רופא . 
כשהיה הכרח לאשפז את האם , היא הוציאה אותה מבית החולים מחשש שתישלח למחנה השמדה . 
כאשר לקראת סוף המלחמה נפטרה האם , הם קברו אותה בגינת הבית . 
יוליה קלדי עזרה גם ליהודים אחרים בדרכים שונות . 
אחרי המלחמה היא נישאה לארנסט והם עלו לישראל . 
היא עמדה לצדו עד יומו האחרון , כשנפטר ממחלה ממארת . 
אומרת המצילה : 
היום , במבט לאחור , אינני יכולה להבין מאין שאבתי כל כך הרבה כוחות נפשיים לעמוד בכל זאת , שלא לדבר על ההוצאות הכספיות שהיו כרוכות בכך . 
הרושם הקשה שהשאיר עלי האירוע היה בל יימחה . 
זמן רב לא השתחררתי ממנו , התמונות הקשות רדפו אותי והטראומה היתה עמוקה . 
בהצהרתה בפני הוועדה ביד ושם אמרה : 
כל מה שעשיתי להצלת חייה של משפחת קלדי היה מתוך רצון עז לעזור לשרוד לשני אנשים נרדפים על לא עוול בכפם . 
פעלתי לפי צו מצפוני , ולכן לא היה מקום להתחשב באיומי העונשים שעליהם הכריזו הרשויות הסלובקיות ללא הרף . 
התמורה היחידה שבה זכיתי היתה ההכרה שתרומתי להצלת שתי נפשות , שני בני אדם , מציפורני החיה הטורפת הנאצית , היתה מכרעת " ( תיק 3986 ) . 
הלנה קרוק ( לימים קוז´נייבסקי - כורזים ) נולדה ב - 1923 באחוזה הכפרית קאלינוב ( Kalinow ) בנפת לאסק שבפולין , שהיתה שייכת לאביה . 
עם כניסת הגרמנים הועברה האחוזה לידי נאמן גרמני . 
משפחתה התפרקה והיא נשלחה לדודתה בווארשה . 
בשנת 1940 היא פגשה באקראי את אדם ליכטנשטיין שהכירה לפני המלחמה כסטודנט לחקלאות ואחר כך כמורה למתמטיקה , ודרכו הכירה את משפחתו . 
בסוף שנת 1940 הוקם גטו וארשה . 
כשדודיה שאלו אותה מה מבוקשה ביום הולדתה היא ענתה : " לעזור לידידי היהודים " . 
הדוד הבטיח להרהר בדבר , אך הדודה " היתה מזועזעת מדרישתה " . 
יום אחד היא הביאה לביתם ילדה בת ארבע ואמה והעמידה את דודתה בפני עובדה מוגמרת : היא קבעה כי הן יישארו עימם , ואיימה שאם לא יימצא להם מקום , היא תעזוב את הבית . 
בהמשך היא נתנה מסתור לעוד יהודים ממשפחת ליכטנשטיין וכתוצאה מכך נאלצו דודיה לשכור דירה יותר גדולה . 
לאחר שדודה נהרג ברחובות וארשה בפברואר שנת 1942 על ידי הגרמנים . 
מתוך ייאוש ותאוות נקם היא הצטרפה לארגון מחתרתי , והתקבלה לעבודה כמזכירתו של מנהל המשרד הגרמני לפיקוח על המחירים . 
הדבר איפשר לה להיכנס באופן חופשי לגטו . 
היא הצליחה להוציא משם את אדלה ליכטנשטיין ולצרף אותה למסתור בביתה , אל עשרה אנשים נוספים שהסתירה . 
מלבד זאת היא השיגה תעודה מזויפת עבור השופט היהודי מקסימיליאן שרטר , שמקום מחבואו התגלה כתוצאה מהלשנה . 
בעזרת ידידיה שכרה דירה נוספת בצד הארי בווארשה ושיכנה בה יהודים . 
כאשר ליכטנשטיין נתפס ונחשף כיהודי בשנת 1943 היתה לו תעודה מזויפת על שם אחיה , ובמשטרה היא עמדה על כך שמדובר באחיה . 
השחרור עלה לה 18 אלף זלוטי — כל מה שהיה ברשותה באותו הזמן , עקב הצורך לשחד את הסמל התורן שהכיר את משפחתה . 
מאחר שמקום המסתור שלה " נשרף " , היה עליה להעביר את כל המתחבאים למקום מסתור אחר , בעזרת ארגון המחתרת שאליו השתייכה . 
בין הנשים שהוסתרו היתה אישה הרה . 
הלנה עזרה לה להגיע לבית החולים כדי ללדת ושכנעה כומר לספק ליילוד תעודת לידה מזויפת . 
ב - 1 באוגוסט , 1944 ביום הראשון להתקוממות הפולנית , כשלא היה מנוס מלצאת מהמחבוא , הבינו שכניה הפולנים שהיא הסתירה יהודים , והם הוקיעו אותה על חוסר נאמנות , התפרצו לדירתה , שדדו , בזזו ואיימו על חייה . 
אך הודות לעזרה שקיבלה מידיד במחתרת היא הצליחה לעמוד מנגד ולהעביר את המסתתרים דרך מנהרה תת קרקעית למקום חדש . 
לאחר המלחמה נישאה הלנה לאדם ליכטנשטיין , נפרדה ממנו ונישאה לד"ר יעקב קוז´נייבסקי , יהודי אף הוא , ועלתה עימו לישראל בשנת , 1957 וכאן הם שינו את שמם לכורזים . 
הלנה היא דוגמה למצילה רבת פעלים . 
רגשות האחריות שלה כלפי הזולת , לא רק כלפי מכרים אלא גם כלפי זרים , היו חזקים עד כי היתה מוכנה לסכן עצמה ואף להקריב את עצמה למען הזולת . 
בלה לייפר ( לשעבר וליה יאקימוב ) מהכפר צומן באוקראינה היתה נשואה בנישואים אזרחיים ליהודי ליובה לייפר עוד לפני המלחמה ונולדה להם בת . 
עם כניסת הגרמנים לאזור בשנת 1941 היא הסתירה את בעלה היהודי בבונקר מתחת לרצפת חדר מגוריה . 
כשהחליט הבעל לשוב לגטו רובנו , היא היתה מביאה לו לשם אוכל , אך כעבור כמה שבועות הודיעה לו שאם לא ישוב הביתה היא והתינוקת יצטרפו אליו לגטו . 
הוא חזר והוסתר מחדש מתחת לקרשים , מבלי שאמה ואחיה וליה שהתגוררו בחדרים סמוכים ידעו על המתרחש . 
באותו הלילה הוצאו להורג 19 אלף מיהודי רובנו . 
בהמשך הגיעו חמישה בני משפחת לייפר ועוד אשה זרה ומספר המסתתרים הגיע לשבעה . 
וליה היתה משיגה להם מזון . 
כאשר כל בני המשפחה ישנו , היא היתה מבשלת להם אוכל מקמח תפוחי אדמה , אופה להם לחם , מזיזה את הקרשים ומורידה להם אוכל ומוציאה את ההפרשות שהצטברו וכל זאת ללא ידיעת אמה ואחיה . 
כדי להצדיק את קניית תפוחי האדמה והקמח שהיתה סוחבת לעתים קרובות היא גידלה חזיר בדיר . 
שבעה יהודים הוסתרו בבור במשך 19 חודשים עד לכניסת הצבא הרוסי , והיא טיפלה בהם בנאמנות . 
העיד אחד המסתתרים , אברהם קושניר : " סבלנו היה כאין וכאפס לעומת הסבל והפחד שסבלה וליה , הפחד ביום והפחד בלילה , הפחד מפני אמה ואחיה והפחד מפני השכנים , הפחד מפני המטה הצבאי הגרמני שהיה סמוך מאוד לביתה . 
בעיקר כרסם בה הפחד מיום המחר , מנין תיקח מזון לכלכל את האנשים שחייהם נתונים בידה ? 
הפחד הזה הדיר שינה מעיניה . 
לאחר המלחמה התגיירה ועלתה עם ליובה בעלה לישראל , והוא מת מהתקף לב בשנת שישה מהניצולים גם הם עלו ארצה . 
על כל אלה הוכרה כחסידת אומות העולם בשנת 1992 ( תיק מס ´ 4908 ) . 
אפולוניה אלדק הצילה תינוקת זרה בת שמונה חודשים ואימצה אותה אחרי שהוריה נורו בידי פולנים עם כל היהודים שהיו במחבוא ליד העיירה קראסניק - לובלסקי בפולין בסתיו כשנודע לגרמנים על הירי ותוצאותיו , הם הורו לתושבי המקום לכסות את כל הבורות ביער . 
מאחד הבורות נשמע קול בכי , והם גילו תינוקת שוכבת על שק מלא נוצות . 
השק היה נקוב כולו מקליעים , אך הילדה לא נפגעה . 
שומר היערות ריחם עליה ולא הרשה לכסות את הבור באדמה , והודיע על כך לראש הכפר . 
במועצה הוחלט כי הילדה תועבר כל שבוע לאיכר אחר . 
יש עדויות כי תושבי הכפר ידעו בדיוק מי היו הורי התינוקת : אביה היה נחמיה טננבאום ואמה מבית נולמן . 
הם גם ידעו שהיא בת שמונה חודשים . 
אפולוניה אלדק המצילה הגיעה לכפר עם בעלה אלכסנדר , טכנאי למכשירי רפואה , לאחר שברחו מווארשה ושכרו בית אצל איכר . 
הם לא הכירו את משפחת התינוקת , אך שמעו כי האיכרים מעבירים אותה מבית לבית כל כמה ימים , ואז החליטו לקחתה אל ביתם . 
אפולוניה , שהיתה במקצועה אחות , השתדלה לקבל חלב שחולק לילדים , וטיפלה בילדה כשחלתה בדיזנטריה ומספר פעמים בדלקת ריאות . 
בכל מקום היא נתקלה בסירוב . 
הכפריים טענו שלילדה יהודייה לא מגיע חלב ובכלל , לא רצו להיות שותפים בעזרה לילדה יהודייה . 
איכרים באו לדרוש את הילדה ואפולוניה הדפה אותם . 
כשנודע הדבר לגרמנים הם דרשו ממנה להתייצב עם הילדה במשטרה . 
הגסטאפו דרש לדעת מה מוצאה של הילדה ואיך היא הגיעה אליה . 
היא טענה כי מצאה אותה עזובה וניסתה לשכנע אותם שהיא פולנייה או גרמנייה , אך לא יהודייה . 
החקירה נמשכה שלושה חודשים , ובכל יומיים הלכה אפולוניה עם הילדה בזרועותיה 22 ק"מ ברגל . 
עם גמר המלחמה עברה המשפחה להתגורר בווארשה . 
בשנת 1950 נפטר הבעל אלכסנדר לאחר מחלה . 
כעבור כמה שנים היא נישאה מחדש , ומשנודע לבעלה כי הבת יהודייה הוא גילה יחס עוין כלפיה והדבר הביא לפירוד בין בני הזוג . 
בשנת 1958 החליטה המצילה לעלות לארץ עם בתה , כדי שתוכל להיות קרובה לבני דודיה , שעימם היתה בקשר מכתבים והם לחצו עליה לבוא . 
הבת שניצלה הקימה משפחה בישראל והיא עובדת במוסד רפואי בקרבת מקום מגוריה של האם המאמצת . 
על הסבל ועל התושייה שבמעשה ההצלה היא נמצאה ראויה לקבל את אות חסידי אומות העולם . 
יז´י קוז´מינסקי בן ה - 17 גר עם אביו ואמו החורגת תרזה קוז´מינסקי בוואוור ( Wawer ) , פרבר של וארשה . 
אחרי הקמת גטו וארשה הוא הופיע יום אחד ביוזמתו בגטו כדי לעזור למשפחת גלזר . 
הוא הביא להם מזון , השאיר להם את כתובתו ואמר : " אם יקרה נס ותישארו בחיים תתקשרו אלינו . 
אנו נעשה כל אשר ביכולתנו כדי שתינצלו " . 
הם הצליחו לברוח מהגטו והגיעו לבית אמו . 
המשפחה הסתירה אותם בבונקר שבנו למענם תחת רצפת הבית , שאליו כבר הובאו שלוש משפחות אחרות . 
בסך הכול היו 14 יהודים במסתור ובתקופות מסוימות הוסתרו אף 22 יהודים על ידם במשך שנה וחצי מבלי שהכירו את הניצולים קודם . 
תרזה היתה נשואה למהנדס מבוגר ממנה בשנים רבות , היה להם תינוק , ויז´י בנו היה כמעט בן גילה . 
היא היתה הרוח החיה וטיפלה בניצולים במסירות , בעוד יחסו של בעלה היה פושר מחשש ממלשינים . 
יז´י היה פעיל במחתרת הפולנית ושימש כמקשר בין הניצולים בצד הארי . 
לבסוף הוא נתפס בידי הגרמנים , נחבש בבית הסוהר פאוויאק ועונה קשות אך לא גילה דבר . 
הוא שרד את אושוויץ ואת מאטהאוזן . 
כאשר החזית התקרבה לביתם והגרמנים פקדו על התושבים לפנות את האזור , החליטה תרזה עם בנה בן השנתיים להישאר עם היהודים . 
בשנת 1964 היא הגיעה לישראל כאורחת של משפחת גלזר , התגיירה ונשארה בארץ , וכיום היא נקראת רות לינדנר . 
עוד קודם נפרדה מבעלה , והחלה לעבוד כאחות בבית חולים . 
יז´י הוא פיסיקאי , ובנה מהנדס בפולין . 
מדוגמאות אלו עולה שמושאי ההצלה היו ברוב המקרים אנשים מוכרים , שהמצילות ניהלו קשרים עימם עוד לפני המלחמה : כמה היו נשואות ליהודים עוד לפני המלחמה , מצילות אחרות גרו בשכנות אליהם , לעתים באותו הבית , עבדו איתם באותו מקום העבודה , קיבלו מהם שירותים כגון מרופא המשפחה , או שהיו הן נותנות השירותים כשעבדו בבתי יהודים כמטפלות ועוזרות בית . 
בשאר המקרים , חסידות אומות העולם עזרו לאנשים זרים להם לחלוטין שביקשו עזרה . 
עזרה לקרובים ולשכנים מקובלת ומובנת מאליה על פי נורמות השכנות הטובה , ומתוך סימפתיה ואמפתיה . 
עזרה לאנשים זרים לחלוטין אינה מובנת מאליה ומחייבת הסבר . 
הסבר כזה עולה מן ההתייחסות לערכיהן ולמוסר האוניברסלי של המצילות . 
עזרה לאנשים זרים היא עזרה לאנשים במצוקה , שאינה מותנית במוצאם , אמונותיהם , השקפת עולמם ודתם . 
עזרה מעין זו דורשת התעלות מעל לקני מידה תרבותיים ופרטיקולריים שעליהם חונכנו בכדי לראות בקורבנות אלו בני אנוש . 
גישות אלו עמדו בניגוד לאידיאולוגיה האנטישמית והנוצרית המקובלת שנוסחה כנגד היהודים ששלטו בחברתם . 
כל אלו לנוכח תנאי המצוקה הקשים בשואה שהיו גם נחלתן . 
מכאן שכל עזרה שניתנת לאנשים ובעיקר לזרים בסימוכין לשואה מצביעה על הרמה האישית והמוסרית ועל האחריות האישית שחשו המצילות לגבי הקורבנות . 
יוזמה לעומת היענות לעזרה ולהצלה 
האם יש הבדל בין יוזמה ותכנון במתן עזרה או הצלה לבין ההיענות לבקשת הקורבן לעזרה ? 
ואם כן , האם מנקודת מבט אלטרואיסטית , היענות בתנאי השואה והחלטה יום יום מחדש להמשיך ולעזור נחשבים למעשים פחותים לעומת יוזמה ראשונית ? 
נראה כי המקורות לשני סוגי העזרה שונים . 
היוזמה באה מתוך הכרה ושכנוע פנימי של המציל , ואילו ההיענות לעזרה היא תוצאה מדרישה חיצונית שהגיעה מצד הקורבן . 
מכאן שישנם גם הבדלים בעוצמת המחויבות ובמידת העזרה הניתנת . 
הבדלים אלה ניכרים בתנאי חיים רגילים , אך לא כן בזמן מלחמה , אז היוזמה להציל באה מתוך הכרה ומתוך שכנוע פנימי עמוק להסתכן ולעזור : האלטרואיסט נחשף לסבל הזולת ונושא באחריות אישית לפתירת מצוקותיהם של אחרים . 
לעומת זאת , בעזרה הניתנת בעקבות פנייה של הקורבן לקבלה ייתכן שההכרה והמחויבות הראשונית יהיו פחותות מאלו שביוזמה הראשונית . 
בהמשך , נראה כאמור שהתמונה משתנה . 
התנאים שרווחו בשואה חייבו להתמודד יום יום עם ההכרח לעזור ולעמוד בפני סכנות . 
לפיכך , הדינמיקה של העזרה השתנתה עם הזמן בהמשך נתינת העזרה . 
בקרב חסידות אומות העולם שעלו לישראל שיעור העזרה היזומה נמצא כגבוה יותר ( ) מהשיעור של אלו שנענו לבקשת העזרה של הקורבן ( ) . אמנם , במציאות שבה היהודים חיו במנוסה מתמדת מפני רודפיהם וניסו לחפש אחר מסתור היה קשה יותר לאתר את הקורבנות ולהציע להם עזרה , אך אין לשכוח שבפולין חיו לפני מלחמת העולם השנייה כ - מיליון יהודים ורק אחוז וחצי ( כ - 60 אלף ) מהם ניצלו . 
מכאן ששיעור היוזמה בהצלה יכול היה להיות גבוה יותר . 
מן הראוי להזכיר את הוויכוח בשאלה מרכזית שהיתה על סדר היום הציבורי בישראל במהלך כמה עשורים , מאז החלו להגיע הניצולים לארץ אחרי מלחמת העולם השנייה . 
ויכוח זה היה קשור ליחסו של היישוב בארץ כלפי הניצולים ולשאלה אם ניתן היה להציל יותר יהודים . 
רבים נטלו חלק בוויכוח ובהם החוקרת וחסידת אומות העולם פרקרובה ועו"ד סילה - נוביצקי . 
הוא היה גאה על עמידתם של הפולנים מול הנאצים , אך מצר על הטרגדיה של העם היהודי . 
פרקרובה הגיבה באומרה כי אינה יכולה להיות גאה בהתנהגות פולנים בנושא של הצלת יהודים במלחמה ושניתן היה להציל הרבה יותר מהם ( פרקרובה , 1989 ) . 
התיאורים הבאים של מעשי הצלה על ידי חסידות אומות העולם שהתגוררו בישראל מובאים בקצרה , כדי לשמש כרקע לדיון בהיבטים השונים של יחסי התרומות בהמשך . 
הנזירה מרגריט ברנס מצרפת שירתה בזמן המלחמה כעוזרת לאם המנזר ז´אקומו הקדוש ברומא ולמעשה ניהלה את כל ענייני המנזר . 
כשחיפשו בני משפחת פינצי מסתור בסוף שנת 1943 הם הופנו אל אם המנזר . 
ברנס קיבלה את אניטה פינצי ושלושת ילדיה והסתירה אותם בתוך חדר בכנסייה , שם מצאו מסתור יהודים נוספים . 
בשלב מסוים , בעקבות הלשנה , היא נאלצה לפזרם במקומות שונים בעזרת אנשי כמורה קתוליים . 
היא דאגה לשלומם של 21 יהודים וגם לצורכיהם הדתיים , ועם סיום תפקידה ברומא בחרה להצטרף לסניף המסדר שלה בירושלים . 
בארץ ייסדה מעון לילדים מפגרים בשיתוף עם משרד הסעד . 
הנזירה ברנס מציינת כי רק בהגיעה לישראל היא גילתה את מטרת החיים האמיתית שלה , את חשיבות תקומתה של מדינת ישראל ואת נצחיותו של העם היהודי . 
היא ביקשה להגשים הלכה למעשה את השקפת עולמה הדתית ואת אהבתה לעם היהודי . 
בהתמסרות לילדים מפגרים , רובם יהודים , שילבה אהבה לנזקקים ביותר . 
לדבריה , באהבה גם מתגלה ומתבטא האל כלפי העולם . 
הנזירה ברנס היתה מוכרת בקרב אנשי דת וציבור ואף זכתה בתואר " יקירת ירושלים " . 
מלווינה צ´יזמאדיה נולדה בצ´כוסלובקיה ומשנת 1942 גרה בעיר שדה בהונגריה . 
לאחר פלישת הגרמנים להונגריה במרס 1944 הוקם מחנה עבודה סמוך מאוד לביתם . 
מלווינה ובני משפחתה ניסו לקשור קשרים עם פלוגת עובדי הכפייה היהודים והיא סיפקה את הקשר בין העולם החיצוני לבין אסירי המחנות , ששהו בהם 300 יהודים . 
היא סיפקה להם עיתונים והעבירה להם מכתבים שהגיעו עבורם דרכה . 
בבית המשפחה אף נערכו פגישות בין האסירים וקרוביהם . 
לדברי ניצול המחנה לאדיסלאב שוראני , " כמעט כל המחנה ידע שיש משפחה שאפשר לסמוך עליה " . 
כאשר בסוף 1944 התקבלה פקודה להעביר את האסירים היהודים לגרמניה , עלה בידי משפחת צ´יזמאדיה להוציא 30 יהודים ולהסתירם במקומות שונים . 
מלווינה ליוותה אותם למקומות המסתור בכפרים , סיפקה להם את מצרכיהם , כיבסה את בגדיהם , סיפקה להם מזון וגייסה בעבורם כספים ככל שיכלה — ללא כל תמורה תוך הסתכנות עצמית גבוהה . 
שוראני : " מלווינה צ´יזמאדיה הצילה אותי אישית מפני הגירוש ... שעה שהיה עלינו לעבור אחד מגשרי הרכבת ... ניגשה אל הז´אנדארם שניצב לו עם כלבו על הרציף וביקשה ממנו אש . 
היא שוחחה איתו עד שחציתי את פסי המסילה . 
כעבור מחצית השעה , כאשר התמוטטתי בשדה באפיסת כוחות , עודדה אותי מלווינה ... היה זה דבר על - אנושי לנוכח המראות שבדרך : גוויות עובדי פלוגת הכפייה התלויות ופגרי הבהמות בתעלות ... הנייר אינו מסוגל להכיל את כל שאפשר לכתוב על האשה הזאת " . 
צ´יזמאדיה עזרה גם לאחרים לברוח ומצאה עבורם מקומות מסתור אצל קרובי משפחתה , בערימות חציר או בסככות תפוחי אדמה . 
בהמשך היא עזרה ליהודים לעבור לצ´כוסלובקיה בדרכם לארץ ישראל . 
שתיים מאחיותיה נישאו ליהודים ועלו איתם לישראל . 
היא החליטה להצטרף אליהן והגיעה לארץ בשנת 1949 ומתגוררת ליד אחד מניצוליה . 
כאמור , בשואה עצם ההיענות לבקשת העזרה מצד אדם קרוב היוותה סיכון רב עבור המציל , אך המניעים להצלה כזאת עשויים להיות מובנים . 
פחות ברורים המניעים להציל אנשים אחרים הזרים למציל מכל הבחינות : יהודים שגורלם נחרץ להשמדה , לא מבני המקום , בסביבה אנטישמית , שלא ידעו את שפת המקום , שאמונתם שונה , מראם שונה ומעל לכל שנשקפה להם סכנת מוות ואף נידוי ממשפחתם ומחברתם . 
יש נימוקים רבים למעשה הצלה כזה , אך נימוק אחד נוגע למשותף שבין מצילות לניצולים והוא הנימוק האוניברסלי — היותם בני אדם , העובדה שיש להם חלק באותה אנושיות ולכן עליהם לעזור זה לזה בשעת הצורך . 
הנימוק האחר הוא אותה יכולת מופלאה להיכנס לנעליו של האחר ולהזדהות עם כולם ( Nagel , 1974 ) . השקפה זו היתה כל הנראה נחלתם של המצילים האלטרואיסטים הטהורים . 
מונרו ( Monroe , 1996 ) כינתה זאת " לב האלטרואיזם " , כפי שמפורט בפרק הראשון . 
מן הראוי לציין שהיא הגיעה למסקנה זו בעקבות ראיונות עם חסידי אומות העולם , שעזרו לכל קורבן שהיה זקוק לעזרה ולא הבחינו בין דנים , נורווגים , גרמנים ויהודים . 
דרכי ההצלה 
האופן שבו ניתן הסיוע ברוב המכריע של המקרים ( ) היה במתן עזרה ממשית ולא בתרומה . 
העזרה נעשתה במתן מקום מסתור , בעיקר בבית המציל או בתחום מגוריו : בחצר , במתבן , בלול או בדיר , אך גם ביערות , כפרים , מנזרים , דירות שכורות , לעתים בכמה מקומות מסתור , לאחר שמקומות המסתור הקודמים התגלו . 
להסתיר אנשים בבית היא הפעולה המסוכנת ביותר בעבור המציל . 
היא גם יוצרת מגע ישיר , קרוב ויומי עם הקורבן וצרכיו הקטנים והגדולים . 
הניצולה כוכבה צור ברחה מהגטו שבמקום מגוריה לכפרי הסביבה ונדדה ממקום למקום . 
בשלב מסוים היא מצאה מסתור בביתם של זיגמונד והלינה לוגובסקי ובתמורה סרגה להם סוודרים . 
הבעל היה איכר עני ללא אדמה משלו והתפרנס כפועל חקלאי . 
בביתם היו מקום רק לשתי מיטות . 
הם נתנו אחת מהן לניצולה , שם היא לנה יחד עם ילדיהם . 
היא לא אמרה להם דבר על מוצאה , אבל לימים הם סיפרו כי ידעו זאת מיד לפי עיניה המפוחדות . 
יחסם אליה לא השתנה , והם הזהירו אותה לבל תגלה את סודה בכפר . 
כעבור שבועיים הם העבירו אותה למשפחה אחרת בכפר . 
בעדותה היא מודה על היחס הטוב לו שזכתה בבית משפחת לוגובסקי . 
אחרי חידוש הקשרים בין בין הניצולה למצילה באה הלינה לוגובסקי להתגורר בישראל ( תיק מס ´ A4115 ) . 
הלנה רוטר לבית בוהושביץ מהכפר קוז´יצה שליד לובלין בפולין היתה בת למשפחה שהחזיקה חווה חקלאית . 
בין משפחתה למשפחת רוטר ומשפחת הכט היו קשרי ידידות כבר לפני המלחמה . 
עם פרוץ המלחמה הוזמנו שתי המשפחות לחיות איתם , בהתחלה בבית ואחר כך ברפת משופצת . 
אבל מחשש מהלשנות האוקראינים הם הוסתרו בתוך ערימת קש . 
הלנה הביאה להם מזון ומשקה , וכאשר היתה סכנה של חיפוש על ידי השלטונות היא הוציאה אותם ליער סמוך והסתירה אותם בו עד יעבור זעם . 
היא אף הצליחה לסדר להם תעודות מזויפות , ושתיים מבנות משפחת הכט הצליחו לעבור את המלחמה כלא יהודיות . 
למרות עזרתה , מכל משפחת רוטר נותר בחיים רק הבן אוסייש . 
הוא הסתתר בבור מתחת למרתף הבית שכוסה בקש במשך כשנתיים , עד לשחרור . 
מיד לאחר המלחמה נישאו אוסייש והלנה ובשנת 1950 עלו ארצה . 
( תיק מס ´ 4643 ) . 
בדוגמה זו ישנם כמה סוגי עזרה שניתנו לשתי משפחות , החל ממתן מסתור בבית ומחוצה לו והספקת מזון ומשקה ועד להספקת תעודות מזויפות . 
מידת הסכנה האישית והמיידית היתה גבוהה ביותר בגלל הזמן הממושך שהלנה עזרה לניצולים והסיכויים הגבוהים שתיתפס על ידי הגרמנים או על ידי משתפי פעולה מקומיים בעת חיפוש או הלשנה . 
עזרה לנזקקים ניתן עקרונית גם להגיש בתרומה , כתרומת דם , איברים , חפצים , מזון , תרופות וכסף . 
השאלה היא אם גם עזרה זו נחשבת למעשה אלטרואיסטי . 
התשובה העקרונית היא כן , אך פחותה , פחות מחייבת וחלקית עם מעורבות אישית נמוכה . 
בדרך כלל תרומות מתאפיינות בכך שהן חד פעמיות או ספורדיות , ולכן אין בהן כדי לענות על צרכים מתמשכים כמו אלו שהיו בזמן המלחמה לאנשים . 
חיסרון נוסף הוא שתרומות ספורדיות אינן מאפשרות יצירת יחסי גומלין , היכרות קרובה או מגע אנושי הדרוש להמשך יחסים . 
תרומת הדם נחשבת לאחד מסוגי האלטרואיזם היותר מובהקים ( טיטמוס , 1979 ) דווקא בשל היותה אנונימית , אך אף שזו דוגמה לעזרה במתן דם מעצמך לאדם נזקק , היא נושאת אופי חלקי וזמני . 
מידת האלטרואיזם עולה ככל שתורמים ועוזרים יותר בכל דרך . 
במקרים הנדונים של עזרה לניצולים , התרומה הלמה פחות את צורכיהם של נרדפי הנאצים . 
הם נזקקו לעזרה ממשית , וזו התאפשרה רק בעזרה ישירה פנים אל פנים , בגלל הצורך בחשאיות הן לניצול והן למציל . 
עזרה פנים אל פנים 
הדרך הבלבדית שבה עזרו חסידות אומות העולם לניצולים היתה בדרך של עזרה ישירה פנים אל פנים . 
אמנם במקרים מסוימים יש מקום לתרומה מתווכת ואנונימית , אך בשואה האפשרות של עזרה אנונימית לא היתה מעשית . 
בתנאים הללו נדרשו סיפוק צרכים יסודיים של מזון , ביגוד , מסתור הספקת תעודות מזויפות או הברחה מתחת לאפו של הגסטאפו , ולעתים כל אלה יחד . 
כבר עמדנו על כך כי העזרה שנדרשה היתה מיידית , ובכל מקרה חשאית , ומכאן שאפשרות היחידה לשמור על חשאיות היתה לקיים מפגש ישיר — פנים אל פנים — עם הניצול . 
כדי לעזור גם היה צריך להגיב במהירות לבקשת העזרה , וזה גם מסביר מדוע היכרות קודמת וקשרים קודמים הקלו על הגשת העזרה . 
בדרך של יחסי פנים אל פנים ההזדהות עם סבלם של המסתתרים או מבקשי המסתור היא ממשית ולא מופשטת . 
כך בדוגמאות הבאות : 
יאדוויגה ואלקוב - שיינבאום מפולין היתה אחות מדופלמת ועבדה במרכז רפואי גרמני ששירת את תושבי האזור הגרמנים בעיירה קאמיונקה סטרומלובה ( Kamionka Srtumlowa ) בגליציה המזרחית . 
עימה עבד במרפאה רופא יהודי , ד"ר הנריק זינגר . 
כאשר התקרב מועד חיסולם של יהודי המקום ב - 1942 קיבל ד"ר זינגר מקלט זמני אצלה ושהה במקום עד היא הסתירה אותו בדירת החדר שבה גרה , מאחורי ארון שעמד בפינה . 
בהמשך הצטרפה אליו אשתו פליציה שקפצה מהרכבת שהובילה אותה לבלז´ץ ובעזרת כומר וגורמים פולנים מחתרתיים יצרה קשר עם יאדוויגה , שנסעה למקום הימצאה של פליציה והביאה אותה לביתה . 
אחרי כן גם את אחיה של פליציה . 
שנתיים הם הסתופפו בדירה הצרה , ובמשך כל אותו הזמן היא האכילה אותם ודאגה לכל מחסורם . 
לאחר המלחמה התחתנה יאדוויגה עם יהודי ניצול שואה שאיבד את כל משפחתו , עלתה עימו ארצה ב - 1957 וילדה בן . 
סיפור ההצלה של מודסטה בראנק לבית ידלינה שהתגוררה בכפר אוקשיה באזור לקוב - לובלין בפולין הוא מעשה הצלה של נערה בת , 14 שנהגה לטייל ביער סמוך לכפרה ושם נתקלה באחד הימים ביהודי מסתתר בשם חיים בראנק . 
בשנת 1942 הוחל בהוצאת יהודים להורג באזור , וקצתם הצליחו לברוח ליערות בסביבה . 
מספרת מודסטה : " הוא היה לבוש קרעים , לא מגולח ומורעב . 
הייתי מאוד מבוהלת ורציתי לברוח , אך הוא ביקש ממני לא לברוח והבטיח לי כי אינו אדם אלים " . 
בראנק ביקש שתביא לו מעט אוכל . 
היא הביאה לו מזון ובגדים ישנים , ובשלב מסוים שיתפה את אמה בסודה , ומאז שתיהן הביאו אותו מפעם לפעם לביתן כדי שיתרחץ ויישן במיטה . 
כאשר גילו ב - 1943 המקומיים כי מודסטה עזרה ליהודים ביער , הם התפרצו לביתה כדי לערוך בו חיפוש , אך לא מצאו דבר . 
אחרי המלחמה נישאו מודסטה ובראנק ועלו עם שלושת ילדיהם לישראל ( תיק מס ´ 3819 ) . 
רק במגע פנים אל פנים מסוג זה עשוי להיווצר קשר של מגע וחום אנושי שאין בתרומה אנונימית . 
עם הזמן , ההיכרות בין המציל או המצילה והניצולים מתרחבת ומעמיקה . 
זוהי היכרות בין אנשים אמיתיים ומצוקותיהם , היכרות בין בני אדם , ולא רק בין קורבן ומציל . 
מפגשים כאלו יוצרים את התנאים לאמפתיה ולהזדהות ואת הדינמיקה להמשך היחסים . 
אלו עשויים להתפתח לקשרים אישיים של חברות עמוקה ולנישואין , לרצון להמשך היחסים ולקשירת הגורל , כפי שקרה במקרים שבהם נישאה המצילה לניצול . 
הקשרים ארוכי הטווח שנוצרו ביניהם היו ביטוי לרצון להמשיך ולהיות חלק משמעותי זה בחייו של זה גם בהמשך . 
ואמנם קשרים אלו הובילו לחיים משותפים ומחויבויות עמוקה ביניהם . 
מידת העזרה 
ניתן לספק מעט עזרה או הרבה עזרה , חד פעמית או מתמשכת ; זו יכולה להיות עזרה חד פעמית או עזרה מתמשכת לאורך ימים , חודשים ושנים . 
משך זמן העזרה הוא מדד חשוב למידת האלטרואיזם הגלום בכל אירוע של עזרה . 
אם העזרה ניתנת רק לעתים ולא לאורך זמן , היא לרוב אינה עונה על הצרכים הרבים הנדרשים במצבים קיצוניים של מצוקה , כמו זו בשואה . 
הסכנות וצורכי העזרה הרבים נמשכו כל שנות המלחמה , ובפולין למעשה גם אחריה , משום שהאנטישמים המקומיים שאפו להשלים את מה שהגרמנים לא הספיקו . 
לכן , עזרה מקרית וספורדית לרוב לא הספיקה לתת מענה לצרכים או לתת פתרון למצוקות . 
גם עזרה מקרית ולא קבועה מכילה מידה מסוימת של מחויבות . 
בשואה , גם העזרה הממושכת לאורך שנים היתה רק מענה חלקי לצרכים של הנרדפים , אך היתה בה בכל זאת תרומה לשיפור במצבם , לעומת אלו שלא זכו בה כלל . 
ברור שעזרה ממושכת היתה עול כבד על כל מי שניסה להציל , מה גם שנשקפה סכנה לחייו . 
העול היה ממשי מבחינה כלכלית וגם מבחינה רגשית . 
מצבן של המצילות היה מהבחינה הכלכלית קשה . 
רובן באו ממעמד כפרי או עירוני נמוך , חלקם מהמעמד הבינוני , ורק מיעוטן היו ממעמד גבוה . 
רוב חסידות אומות העולם במחקרנו ( ) , סייעו לנרדפים בעזרה מתמשכת לאורך חודשים ושנים . 
קצתן ( ) הגישו עזרה קצרת טווח יותר ואף לא לאותם הניצולים . 
יש לזכור שהעול הכלכלי בהתחלקות עם מספר גדול של נפשות באותו הלחם או באותה המיטה היה כבד מאוד , אך לא פחות מכביד היה העול הרגשי . 
על המציל היה לספק לאנשים הללו איזו תקווה , בזמנים הקשים ביותר , אחרי שהם איבדו את הקרובים להם ביותר ואף את צלם האדם שלהם עצמם . 
העידוד והתקווה לעתיד טוב יותר בזמן השואה דרשו עוצמות נפש בלתי רגילות מצד המצילות . 
במקרים רבים הן ידעו לתמוך ולעודד גם משום שנשים יודעות לתת תמיכה רגשית , אך גם משום שטבעי הוא כי הקשר המתמשך פנים אל פנים בין מצילים לניצולים יצר דינמיקה של אמון ביחסי הגומלין , אהדה , אמפתיה ואהבה , שהובילו בהמשך לנישואין , ובמקרים מסוימים גם לרצון להתגורר בארצו של הניצול ולקשור את גורלו עם עמו , כפי שכבר נאמר לעיל . 
אי התניה של העזרה בתמורה 
חסידות אומות העולם עזרו ללא כל תמורה . 
עזרתן לא הותנתה בקבלת דבר כלשהו בזמן המעשה וגם לא לגבי העתיד , כשתסתיים המלחמה . 
העזרה לא הייתה מותנית בקבלת כספם , רכושם או ביתם של הניצולים . 
לא היו בה התניות מכל סוג שהוא — זו עזרה אלטרואיסטית טהורה . 
יתר על כן , נדרשו להן גם משאבים כלכליים לא מבוטלים כדי לכלכל מספר אנשים , לעזור להם בביגוד ותרופות , לשכור בעבורם מקומות מסתור , לשחד גורמים שונים מפני הלשנה , להמציא תעודות מזויפות ולתת להם סכום כסף בזמן בריחה . 
היו שמכרו מעט חסכונות או תכשיטים למען הניצולים . 
לדוגמה : 
הלנה שמט ( לימים שרה רובינסון ) ילידת בוריסלב נדדה בגיל 20 מפולין לווילנה שבליטא ועבדה כעוזרת בית בבתי יהודים . 
בשנת 1935 היא באה לעבוד אצל משפחת מנקס וטיפלה כמה שנים בשני ילדי המשפחה . 
היא נשארה איתם בעת הכיבוש הגרמני גם כאשר אולצו לחיות בגטו , תוך סיכון רב וללא ציפייה לתמורה כלשהי , עד שהורי הילדים נרצחו בפונאר . 
היא הצליחה להוציא את הילדים מתוך הגטו תוך סיכון עצמי , בטענה שהם לא יהודים ושנתפסו בשוגג יחד עם ילדים יהודים . 
בהמשך היא השיגה להם תעודות זהות של נוצרים והמשיכה לטפל בהם במשך כל המלחמה . 
כדי לפרנס אותם ואת עצמה עסקה ברוכלות , ואת הילדים היתה נועלת על מנעול ובריח . 
בתום המלחמה היא חזרה עם הילדים לפולין והכניסה אותם לבית ילדים של " אגודת ישראל " בעיר איטום . 
לקראת נסיעתה ארצה התגיירה הלנה ושינתה את שמה לשרה רובינשטיין . 
מצילות רבות התחלקו במעט שהיה להם עם הניצולים ולא ביקשו תמורה על מעשיהן . 
אי ציפייה לתמורה היא אחד הממדים של יחסי תרומות אלטרואיסטיים הנעשים מתוך המניע הטהור של עזרה לנזקק ולא מתוך שיקולים של רווח כלשהו , תמורה עתידית ממשית או אפילו סמלית . 
התנאים שבהם פעלו המצילות 
המצילות חיו שנים בפחד מתמיד , שמא יגלה מישהו מה הן מסתירות ויערכו אצלן חיפוש . 
הדבר היה עלול להביא לחקירות ולעינויים , או שהיה נגזר עליהן להישלח למחנות עבודה יחד עם האסירים היהודים , ואפילו להשמדה . 
וכבר אמרנו שככל העזרה ממשית יותר , כך היא משפיעה יותר רגשית — ומעשי ההצלה היו ממשיים כל שעה וכל רגע . 
חסידות אומות עולם הביאו זאת בחשבון , הם ידעו את הסכנות שנשקפו להם ולמרות זאת המשיכו בעזרה לנרדפים . 
אם בתנאי חיים רגילים תיתכן סכנה מסוימת לנותן עזרה לנזקק , הרי בזמן השואה על אחת כמה וכמה . 
מידת הסכנה לעוזר היא אחד השיקולים שהצופה מן הצד ( bystander ) מביא בחשבון כאשר הוא נקלע למצב שבו עליו להחליט אם להתערב ולהגיש עזרה או להימנע , בשל הנזק העלול להיגרם לו עצמו כתוצאה מכך . 
זוהי הדילמה של הצופה מן הצד ( Sheleff , 1978 ) , השוקל את מידת הסכנה הצפויה לו בטרם יחליט אם להתערב או להימנע מלהגיש עזרה במקרים של שוד , שריפה , עזרה לנאנסת וכדומה . 
נמצא שלא אחת מחליט הצופה מן הצד שלא להתערב . 
היום אנו יודעים כי בשואה , הרוב המכריע היה בגדר צופה מן הצד . 
בני המקום בפולין , בהונגריה , בצ´כיה , בסלובקיה , ביוון ובארצות נוספות תחת הכיבוש הנאצי לא רצו לסכן את עצמם ואת משפחותיהם או אף רק את רכושם ולא התערבו . 
הם המשיכו ככל שיכלו בשגרת חייהם וצפו מן הצד בהובלת היהודים להשמדה . 
היו אף אדישים כלפי סבלם . 
חסידי אומות העולם — נשים וגברים — לא צפו מן הצד באדישות . 
הם התערבו תוך סיכון עצמי ועזרו . 
הכרה בסבלם של אחרים היא תנאי הכרחי אך לא מספיק כדי לראות בכך אלטרואיזם טהור ; הכרה זו צריכה להיות מתורגמת לעזרה בפועל . 
כך אמנם נהגו חסידות אומות העולם ולא הסתפקו בעמידה מן הצד כצופות . 
במקרים רבים הן היו היוזמות בהצלת יהודים . 
במקרים אחרים הם עזרו בהיענות לבקשות עזרה מצד הקורבנות , לרוב תוך סיכון חייהן . 
כך נהגה בלה לייפר , שכבר הוזכרה לעיל . 
צלינה בר נתן לבית קויאבסקה מפולין עזרה לגברת רקובר , אשת רופא שנשארה עם תינוקת קטנה . 
לאחר שהוקם גטו וארשה נהגה צלינה להעביר לה מזון . 
היא אף הצליחה להתגנב לתוך הגטו על מנת לטפל בילדתה החולה . 
באחד הימים הוציאה אליה את הילדה בת החמש עטופה כחבילה וטיפלה בה . 
לאחר מכן הגיעו גם אמה של הילדה ואחותה ( תיק מספר 3769 ) . 
הלנה - שרה בלאם מפולין ביחד עם אמה ואביה החורג החלו לעזור ליהודים מיד עם כניסת הגרמנים לבוריסלאב בשנת , 1941 בזמנים שבהם נעשו אקציות ( חיסולים ) במחנה . 
הלנה היתה מתגנבת למחנה עבודה של תעשיות הנפט , שם רוכזו היהודים הנותרים דרך פתח בגדר ומביאה להם תרופות לחולים . 
ב - 1943 נהרג אביה על ידי לאומנים אוקראינים . 
הקניטו אותה כ " אוהבת יהודים " . 
בתחילת 1944 היא לקחה לביתה תשעה יהודים לשהות קבע ועזרה להם לבנות מקום מסתור בתוך סככה שהיתה מיועדת לארנבות . 
כמה שבועות לאחר מכן נערך חיפוש בביתה על ידי הגרמנים בלוויית שוטרים אוקראינים . 
לאחר שהתייאשו מלמצוא יהודים בביתה , עצרו את הלנה ואת אמה והעבירו אותן להמשך החקירה בעיר דרוהוביץ ´ . 
הלנה עונתה קשות , אך סירבה לגלות דבר . 
הם איימו עליה בעונש מוות ואף קבעו את מועד ביצוע גזר הדין . 
בהתערבות גרמני שעבד עם אביה בקידוח כמנהל עבודה עוד לפני המלחמה הוחלט להעבירה למחנה עבודה ליד לבוב , ושם נשארה עד לשחרורה על ידי הצבא האדום . 
יוזפה לוסאביצקי לבית פיוטאק מווארשה עזרה ליהודים להסתתר בביתה . 
עקב הלשנות ערך הגסטאפו חיפוש בבית משפחתה , ולמזלה לא היה איש בבית . 
למרות זאת , הוכתה יוזפה קשות על ראשה וסבלה כל חייה ממיחושי ראש מן החבלות שנגרמו לה . 
אלטרואיזם נשי בפרספקטיבה של יחסי תרומות 
מה ניתן ללמוד מניתוח סיפורי ההצלה על פי דגם יחסי תרומות ? 
עיון בהיבטים השונים של יחסי הגומלין , בדינמיקה שהם יצרו ובתוצאות מלמד כי היו אלו יחסים אלטרואיסטים טהורים בין המצילות הנוצריות , לבין ניצוליהם היהודים שנרדפו על ידי הנאצים ועוזריהם בשנים 1939 — . 1945 יחסי התרומות התאפיינו בעזרה שהתנהלה פנים אל פנים , לאורך זמן למכרים וגם לאנשים זרים — כל זאת ללא ציפייה לתמורה ובעודם נטולי שיקולים זרים . 
תכיפות המגע בין המצילות לניצוליהן ביחסי פנים אל פנים לאורך זמן יצרו קרבה אנושית ומחויבות להמשך העזרה וגם קרבה רגשית של סימפתיה ואהבה . 
כבר הודגש כי ככל שהאירועים ממשיים יותר , כך גדלה השפעתם רגשית , ולא כל שכן מעשי הצלה שהיו כרוכים בהקרבה ( ראו לוח 3 בעמ ´ 154 ) . 
על פי סוגי העזרה שבהם היו מעורבות חסידות אומות העולם , ניתן לומר כי הן בפירוש לא עזרו רק בהתאם לתפקידים הנשיים הסטריאוטיפיים שבהם התנסו לפני המלחמה . 
הממצאים מורים כי הן נטלו על עצמן תפקידי מנהיגות שדרשו יוזמה , תחכום ועורמה , תוך סיכונים רבים שנטלו על עצמן , עד כדי סיכון חייהן וחיי משפחתן . 
בתפקידים אלה ניתן לזהות שינויים מרחיקי לכת עד כדי מהפכה בתפקידיהן הנשיים . 
רבות מהן לא העלו על דעתן שיעסקו בזיוף תעודות , בהברחת גבולות , בהתחזות לאחר , במציאת מקומות מסתור מתחלפים , בגיוס משאבים ומידע — כל זה לעתים בחשאיות עד כדי הסתרת הדברים מהקרובים להן ביותר . 
ממצאים אלו עומדים גם בניגוד לדעה שמציגות כמה מהחוקרות , הטוענות שלא היו הבדלים בין נשים וגברים בשואה . 
חסידות אומות העולם הציגו אלטרואיזם טהור של הקרבה ומוסר גבוה , עד כי נוכל לטעון כי התנהגות על פי מודל יחסי תרומות היא תופעה מגדרית נשית מובהקת . 
יתרה מזו , הדבר מצביע על קשר הדוק בין נשים ואלטרואיזם . 
נשים מגלמות תפיסה רגישה לחיי אדם ולסבלם של אנשים , ובתוך מציאות קטסטרופלית זו הן פועלות לפי מיטב המוסר האנושי . 
אפשר אפוא לחזור ולומר , שהעיקרון המארגן של המוסר הנשי הוא אלטרואיסטי . 
מצאתי כי חסידות אומות העולם שמתגוררות בישראל הקריבו קורבנות אישיים גדולים גם אחרי מלחמת העולם השנייה . 
הן ניתקו עצמן מקבוצות ההשתייכות שלהן בעבר : משפחתן , חבריהן הקרובים , קהילתן , ארצן , שפתן ותרבותן . 
כמה מהן אף התגיירו . 
נראה שהחלטתן של שני שלישים מקרב המצילות להינשא לניצולים או להתגורר בארצם נבעה מהרצון להנציח את קרבתן המשמעותית ביותר לניצול . 
בבחירה מסוג זה יש משום הקרבה מרחיקת לכת המקיפה את כל תחומי החיים . 
הכרה באלטרואיזם כתופעה חברתית , דרך ההיבטים השונים והמורכבים של יחסי גומלין בדגם יחסי תרומות , היא למעשה הסתכלות תיאורטית חדשה . 
בדגם יחסי גומלין דומיננטי זה של הבניית המציאות על ידי חסידות אומות העולם בשואה יש גם הרחבה של אלטרואיזם מן הספרה הפרטית לספרה הציבורית , ומן הקרוב אל הזר . 
הרחבה זו של המוסר והקשר שלו למגדר מבטלת את החלוקה השרירותית בין הפרטי והציבורי והופכת את הפוליטי לפרטי בהתגייסות להפחתת הסבל על ידי מעשי הצלה , ובאותה עת היא גם בעלת משמעות קוסמופוליטית — שאינה מכירה בגבולות לאומיים , דתיים ואחרים , אלא אנושיים בלבד . 
זהי התאמה של המוסר הנשי - מגדרי למציאות הקטסטרופלית , שהאתיקה הנשית של אלטרואיזם טהור מתגלה בה במלוא עוצמתה . 
המקרה של חסידות אומות העולם מביא אותי להשערה , שאם ייבחנו בגישה החדשה של דגם יחסי תרומות מקרים נוספים של יחסי גומלין של עזרה ותרומה של נשים במלחמה , למשל של יהודיות בגטאות ובפעילות ההצלה במחתרות , יימצא שאלטרואיזם משמש כעיקרון מארגן של מוסר נשי על פי רוב בחיי היומיום אך גם במלחמה , ושמוסר זה שונה מזה הגברי , הפועל בעיקרו על פי דגם יחסי החליפין כעקרון מארגן של המוסר הגברי . 
בחקר האלטרואיזם של חסידות אומות העולם יש אפוא כדי להרחיב את גבולותיהן של הגדרות מוסר התרומה , ואף את ההגדרה של תפקידי הנשים המסורתיים . 
כן עולים ממנו הצורך והיכולת לבטל את החלוקות הדיכוטומיות וההיררכיות המסורתיות שבין הספֵרות : פרטי לעומת ציבורי , אובייקטיבי ורציונלי לעומת רגשי ואי - רציונלי ופוליטיקה לעומת מוסר , ולהשתמש במונחים נזילים יותר . 
במקרה הנחקר יש משום יצירת נורמות חדשות ותרומה ייחודית להגדרת מוסר של אחריות אישית לזולת במצוקה במלחמה על ידי חסידות אומות העולם בשואה . 
| 6 חזון החברה האלטרואיסטית 
לספר זה שני צירים : הראשון בוחן את האלטרואיזם כתופעה ערכית יציבה ומורכבת בקיום האנושי , היוצרת סולידריות ואמון בין בני החברה ; השני עוסק בזיקה שבין אלטרואיזם לסוכניו החברתיים : המתנדבים , הארגונים החברתיים ובייחוד הנשים . 
שני צירי הדיון עוסקים בשאלת עתידה של החברה ומקומם של סוכנים חברתיים אלה בחברה של המאה ה - 20 ובחברה הפוסטמודרנית של ראשית המאה ה - , 21 בחזון החברה הטובה ובפילוסופיית הקהילה המחויבת והאחראית . 
הדיון לא הסתפק בשאלת קיומו של מוסר אלטרואיסטי כתופעה חברתית , בהגדרתו של מוסר זה , היקפו וסוכניו החברתיים , אלא גם שאל מהן הפרקטיקות המרכזיות להשגתו . 
כן נדונו הדינמיקה המתפתחת מאינטראקציה אלטרואיסטית דרך דגם יחסי תרומות כדגם המתאר יחסי גומלין בין פרטים או קבוצות , שמניעים אותם ערך המחויבות ונורמת האחריות האישית . 
מדובר במניעים שהם לא רק מעבר לתועלת העצמית או מעבר לציות לחובה של המערכת הנורמטיבית — הם אף מעידים על השתחררות ממנה ועל יצירת סינתזה חדשה בין הרגשי , הרציונלי והערכי לבין החברתי , האישי , הציבורי והפוליטי . 
נמצא כי מוסר והתנהגות אלטרואיסטיים מצויים בכל מקום ופועלים על פי עקרונות אחרים מאשר אלו השליטים ביחסי חליפין . 
עקרונות האתיקה האלטרואיסטית ממוקדים בזולת ובצרכיו בדרך של יחסי גומלין של נתינה מתוך רגישות ומחויבות עמוקה וארוכת טווח לאחרים . 
הדבר נעשה מתוך בחירה חופשית ורציונלית , ולא רק כחובה נורמטיבית או כמניפולציה פוליטית של החברה האנדרוצנטרית לשם ניצולן של הנשים והקבוצות החלשות לשירות החברה , אף שגם זה קיים באופן חלקי . 
הצעתי לראות בכל התופעות והתחומים שמתקיימת בהם נתינה שלא על מנת לקבל תמורה , וביחסי הגומלין של עזרה , תרומה וטיפוח — סוג של יחסי תרומות , תופעות מוסריות אלטרואיסטיות של יחסי גומלין חברתיים , המרחיבים את גבולות המוסר המקובל למוסר מקיף של מחויבות ואחריות לזולת ודרכו לקהילה בכל תחומי הפעילויות האנושית . 
במובנם זה , הם מקיפים יותר מאשר המוסר המקובל . 
פעילות אלטרואיסטית למען הזולת מאפשרת להשתחרר מהמוסר הנורמטיבי , שעיקרו אגואיסטי ואינדיווידואליסטי , ובכך לחתור אל תמצית האנושות כתוצר תרבותי . 
תיאוריה מקפת זו מאפשרת לכלול בתוך החברה את הכוחות החברתיים השוליים , ובראש ובראשונה את הנשים , ולהציבן במקום שהן ראויות לו בהשפעה ובכוח , תוך ביטול החלוקות הדיכוטומיות בהקשר זה של פרטי לעומת ציבורי , אובייקט וסובייקט , רציונלי ורגשי . 
ביטולן של חלוקות מסורתיות אלו , שהן למעשה מניפולציות שרירותיות והיררכיות של בעלי הכוח בחברה יאפשר לשיח הציבורי להתמקד בָעיקר — הוא הדיון בחברה מטפחת ובהעצמת הכוחות התורמים . 
מהלכים אלה יעצימו את הכוחות התורמים , את השוני , הגיוון וריבוי התרומה האישית בחברה העתידית , וכאשר גידול ילדים וטיפוח המשפחה יוכרו על ידי מדינת הרווחה כעיסוק , ויבטיחו את הכנסתן של הנשים , הן לא ייאלצו להישאר בבית כדי לטפל בילדים ובמשפחה ולעסוק במקצועות השירות והרווחה החברתית ; הן יוכלו לבחור בכל התחומים , ועל פי בחירה אף לתרום מכישוריהן לפעילות וולונטרית ללא שכר , לעבוד ולקחת חלק בכל קשת המקצועות והתפקידים . 
באלטרואיזם כתופעה חברתית מקיפה יש תפקיד מכריע לסוכניו החברתיים — המחוללים , המובילים והמקיימים מוסר אלטרואיסטי . 
מבקרים חתרנים יוצאים נגד מה שהם מכנים ניצול הנשים על ידי החברה הפטריארכלית האנדרוצנטרית , זו שבמרכזה עומדים במשך אלפי שנים הגבר וצרכיו . 
הניצול הזה נתמך לטענתם על ידי פילוסופיות ואידיאולוגיות מגדריות שאף משעתקות אותו ומשמרות אותו . 
לאלה מצטרפים חוקרים המתמקדים בנושא הטיפוח כעניין מגדרי . 
בבסיס החשיבה של שני סוגי המבקרים מונחת אותה הנחת יסוד מוטעית , שכן הוגי דעות אלה לא השכילו לראות את המשמעות של כל סוגי הנתינה ומעבר להם את המשמעות העמוקה של המוסר לקיומה של החברה ולאיכות הקיום . 
הפרקטיקה האלטרואיסטית מתבטאת בגידול ילדים וטיפוחם למען המשך קיומה של החברה , לא רק מבחינה ביולוגית אלא גם בהיבט התרבותי . 
הוא הדין לגבי העיסוק במקצועות השירות השונים , התנדבות למען נזקקים , השתתפות פעילה בתנועות חברתיות חדשות לשלום ולשוויון ונגד אלימות לסוגיה ולמען איכות הסביבה והשלום . 
יש הרואים גם עשייה זו כנובעת מאינטרס אישי . 
ואולם , במבט רחב ולאורך זמן , בכל הפעילויות הללו יש מידה זו או אחרת של תרומה לחברה , והן כרוכות בהתמסרות מתמדת לאחרים , אם מתוך עניין אישי מיידי ואם מתוך שילוב של אינטרסים אישיים וכלליים , וקצתן באמת נעשות אך ורק לטובת האחרים . 
בין האחרונות נמצא לעתים מחויבות טהורה עד כדי הקרבה עצמית למען הזולת , הנזקק ומבקש העזרה , כמו זו של חסידות אומות העולם . 
אלטרואיסטים טהורים מנהלים עם הזולת הנזקק יחסי גומלין שהם שיח אלטרואיסטי מתמשך של נתינה למען רווחתם של אחרים שהם זרים להם כמעט בכל מובן . 
לאלטרואיזם בדרגה זו המשמעות העמוקה ביותר ; זהו לב האלטרואיזם . 
הפרספקטיבה החדשה שהצגתי בספר זה אינה מסתפקת ב " טיפוח " — מושג יסוד בפמיניזם המאוחר — אלא הולכת מעֵבר לו ומציעה הסתכלות אחרת על המציאות החברתית , נקודת המבט של הנזקקות והחלשים , שחלקם הגדול הם הנשים עצמן והילדים , ומתוך נקודת מוצא זו חותרת לגלות את ערכו של האלטרואיזם לקיום החברה , כדרך להעברה תרבותית של ערכי מוסר כתמצית האנושית — וכמותר האדם . 
ללכת מעבר פירושו גם להבין את תפקידיהן של הנשים ולראות בהן את הכוחות הנושאים את האתיקה האלטרואיסטית בהעברה התרבותית — תובנה שהיא מעבר למה שנראה על פני השטח , בתופעות , אלא קיים בתשתית הקיום האנושי — ואת הערכת המוסר כמוצר תרבותי המיוצר על ידי הנשים והמתנדבים האחרים כתרומה אדירה לחברה , אולי דווקא בשל ההערכה הנמוכה שבה זוכים מעשיהן בחיי היומיום . 
תפיסה כזאת של האלטרואיזם פותחת צוהר לפרספקטיבה חדשה ולתיאוריה המקשרת בין טיפוח ומוסר , ליחסי תרומות כפרקטיקה של אלטרואיזם בחברה מטפחת ולכיווני חשיבה חדשים , הבודקים כיצד אלו יכולים לעלות לשיח הציבורי ואף להיות מאומצים פוליטית למען רווחת כולם . 
הצורך בהכרה פוליטית באלטרואיזם ובאתיקת הטיפוח הולך ומתחזק בחברות פוסטמודרניות מורכבות , שכן הפתרונות שהן נותנות באמצעות מדינת הרווחה שהצטמקה אינם מצליחים להתמודד ביעילות עם רוב הצרכים של האוכלוסייה הנזקקת . 
יתר על כן , דרך מדיניותן האנטי חברתית ולעתים גם המיליטריסטית הן רק מגבירות את המצוקות . 
גם אם אימוצם של ערכים אלטרואיסטיים ומודל יחסי תרומות לא יביא להחלפה מלאה של יחסי החליפין הקיימים בכל חברה , הוא בלי ספק יתרום ליצירת איזון ביניהם , שכן חברה שהאזרח הוא המטרה הסופית בה ולא אמצעי לכל מטרה אחרת היא ממילא גם שוויונית יותר וצודקת יותר . 
כיום לא אלה הם פני הדברים . 
מגמות הגלובליזציה גוברות ועימן מתעצמים הרעב והמחלות באפריקה ובארצות אחרות , נמשכים סכסוכים ומלחמות בחלקים שונים של העולם וביניהם בישראל . 
מדינת הרווחה בנסיגה ומתגברות הנטיות האנטי סוציאליות בהשראת מפלגות ימין במדינות המערב . 
אם פירושה של חברה פוסטמודרנית הוא גם חברה מטפחת כחזון הניתן למימוש , הדגם הנשי יכול לתרום תרומה חשובה בכיוון זה . 
תובנה זו מביאה אותי לידי מסקנה , כי מוסר אלטרואיסטי ויחסי תרומות הם כאותם חיבורים רגישים וגמישים , המרפדים את העולם החומרני ומספקים לו את תמצית האנושיות ואת מותר האדם , והפועלים ככוחות המחזירים את בסיס האמון בין חלקיו השונים שהתפזרו בתהליכי האינדיווידואליזציה בחברה הקפיטליסטית המנוכרת . 
מעשים אלטרואיסטיים הם מוצרים תרבותיים , שניתן להשוותם לגֶנים בעולם בעלי החיים , הנחוצים לשם הישרדות החברה . 
שהרי לא הכול כוח ושליטה — התרבות והכוח המוסרי הם לא רק מותר האדם אלא הבסיס המאפשר קיום חברה לאורך זמן . 
החברה הישראלית , למשל , הנמצאת 54 שנים במלחמה , יכולה להגיע לסיומה רק בדרך תרבותית : הידברות , הסכמים והכרה ב " אחר " ובזכויותיו כדרך אלטרואיסטית ופוליטית להישרדותה היא ולהישרדות שכניה . 
ואמנם , כיום ניכרת בעולם המערבי ובישראל , לצד הקיטוב הגובר , תנועה הדוגלת בחזרה אל הקהילתיות , ועסקים נרתמים לפרויקטים חברתיים ומשקיים בקהילה מתוך מחויבות חברתית . 
כך למשל פרויקט על"ה ( עסקים למען הקהילה ) בישראל , המרכז עשרות גופים עסקיים שמטרתם לקדם אוכלוסיות חלשות בתחומי ההשכלה והתעסוקה . 
גופים אלה , ובהם חברות הייטק , בנקים , קרנות וארגונים לשינוי חברתי , מכללות ואוניברסיטאות מעודדים את עובדיהם לקחת חלק בפעילות ההתנדבותית . 
" ציונות " 2000 הקימה תנועה הקוראת לאחריות חברתית ועידוד האזרחים להשקיע מזמנם , מחשבתם , משאביהם ולבם מתוך חזון לשינוי חברתי ובניית חברה אזרחית חדשה ומנהיגות צעירה מחויבת . 
ארגון " לתת " הוקם כדי להעניק סיוע הומניטרי מישראל לאוכלוסיות מצוקה , לאות הזדהות עם סבלן של אוכלוסיות במצוקה ברחבי העולם . 
מבקרים יטענו כי זו דרכם של בעלי האמצעים להשקיט את מצפונם ולרתום את המחויבות החברתית לתרבות העסקית ולצמיחה העסקית שלהם עצמם . 
טענה דומה היא שהדבר בא כתגובה על התרחבותם של הפערים החברתיים בין עשירים לעניים ומצוקת שכבות השוליים עקב צמצום תקציבי הרווחה , הגידול באבטלה והמדיניות הממשלתית האנטי חברתית , שהגידול בשיעור המצוקה מובנה בה , וכן ממצב המלחמה המתמשך . 
הסבר אחר הוא עומס היתר על מדינת הרווחה , המעודדת העברת פונקציות לארגונים וולונטריים , ואף רצון האזרחים לנהל בעצמם את ענייניהם דרך הפעלת קבוצות לחץ . 
ברור כי ארגונים אלו הופכים לתופעה חברתית משום שהם ממלאים צרכים שאין להם מענה במדינת הרווחה הקורסת העכשווית או מתוך צורך של פרטים לאחריות אישית כלפי אחרים . 
עד כה סיפקו הפילוסופיות המערביות והתיאוריות הסוציולוגיות , המדיניות , הכלכליות והפסיכולוגיות דגמים לתיאור ולהסבר של הכוחות היוצרים והמניעים את החברה . 
הבולטים שבהם הוא דגם החליפין או הקונפליקט , כדינמיקות המאפשרת את האינטראקציה החברתית . 
דגמים אלה מבוססים על ערכים של כוח , תחרות , מיקסום הרווח העצמי והאינטרס האישי , הקבוצתי או הלאומי , תובנת מוסר אינדיווידואליסטי , ואגואיזם חברתי — ערכים שהם פרי הפילוסופיה והאידיאולוגיה הליברלית והכלכלה הקפיטליסטית ויישומם על ידי הפוליטיקה . 
מדינת הרווחה שבבסיסה ערכים אלה היא , לדעת אחדים , אך מראית עין הבאה לחפות על חוסר שוויון הולך וגדל או למנוע מהפכה חברתית טוטלית , ואין היא נובעת מראייה חברתית ומשאיפה אמיתית וכנה לצמצם פערים , או שמא גם ממוסר חברתי . 
קשה לצפות איזו מגמה תגבר בטווח הארוך — המפצלת או המלכדת — ועם זאת ייתכן שהמגמה האזרחית תתרחב על חשבון תפקידי המדינה , כהפרטה חיובית של מחויבות ואחריות של פרטים בחברה כלפי זולתם בדרך הפילנתרופיה ( ביל גייטס ואחרים ) ארגונים כלכליים ותרומה אישית מגוונת . 
לכאן מתקשרת התנדבות למען הזולת בחיי היומיום , שהיא אקט מוסרי שבמקרים רבים אינו דורש מאמץ יוצא דופן , אלא רק הכרה בקיומם של אחרים ורגישות לצורכיהם לאורך זמן . 
דרך קשרים אנושיים פשוטים ולעתים אף בנליים , יכול כל אחד לעשות משהו ואולי הרבה יותר מזה למען עולם טוב יותר , ולכן הם מתאימים לכל אחת ואחד , לא כמו בתנאי קטסטרופה הדורשים מאמצים רבים ויוצאי דופן , שאולי אינם מתאימים אלא לקומץ . 
תובנה אלטרואיסטית רואה במלחמה ניגוד למוסר . 
במלחמה , חיי אדם הם אך ורק אמצעי להשגת מטרות זרות , ולכן הסתכלות מוסרית על בעיות חברתיות תסייע במניעת מלחמות ובמציאת דרכים אחרות , לא אלימות , לגישור על פני אינטרסים מנוגדים בין פרטים וקבוצות כדי לפתור סכסוכים בדרכי שלום . 
דרכים אלו קשורות במידה רבה לפרקטיקות הטיפוח הנשי . 
מבקרי הגישה בוודאי יצביעו על שוליותן של הנשים בסדר היום הציבורי ובעיקר על חוסר העוצמה הפוליטית שלהן על פי הפרקטיקות שהן נוקטות , ומכאן יסיקו שאין ביכולתן לקדם נושאים אלו . 
אני סבורה , כי גם אם טיפוח והתנדבות ללא תמורה יכולים להיחשב לניצול של הנשים במושגים הפוליטיים של היום , אי אפשר יהיה להתעלם לאורך זמן מתוצאותיהם החיוביות בהיבט המוסרי של טובת הכלל , ואם החברה אכן תכיר בתרומתם העצומה , יתחילו תפנית ושינוי בכיוון הנכון . 
מעשית , הדבר פועל על פי הפרדיגמה אותה הצגתי , שיש בה הכרה פוליטית בפעילות וולונטרית דרך ארגונים חברתיים . 
הכרה בבחירה בערכי מוסר אלטרואיסטי באופן וולונטרי , בבחירה ביחסי גומלין של יחסי תרומות כהחלטה אישית — אך מוכרת ומוערכת חברתית ופוליטית — תחולל אלטרואיזציה של החברה . 
גם אם דבר זה לא יחסל כליל את כל ההבדלים וייוותרו שסעים ואי - שוויון , הוא עשוי להגביר את הרגישות , המחויבות והמוסר החברתי . 
במילים אחרות , העלאת הטיפוח על סדר היום תעלה לא רק את מעמדן של הנשים בחברה , אלא גם את מעמדן של זכויות האדם ודרכי מימושן , שהנשים והחלשים כה זקוקים להן , אך גם האחרים . 
הנשים פועלות בכיוון זה ביוזמתן — על ידי השתחררות ממצבים כובלים , רכישת השכלה והכשרה מקצועית , כניסה לשוק העבודה ופעילות וולונטרית , התארגנות פוליטית חוץ - ממסדית ואקטיביזם פוליטי . 
כיום , מכל מקום , נראית במערב ובייחוד בישראל מגמת התרחקות מחברת הרווחה ומחברה מטפחת . 
בישראל חלה פגיעה קשה בקבוצות החלשות , בילדים , קשישים , נכים ואמהות חד - הוריות . 
נראה שהמדיניות הממשלתית אינה מהססת לפגוע בתקציביהן של הרשויות כגון המוסד לביטוח לאומי ובביטחון הסוציאלי הבסיסי של רוב האוכלוסייה . 
אמנם במקביל ניכר חיזוק מה בקהילתיות , ואף הולך וגדל מספר הארגונים הוולונטריים , אך אלה אינם תחליף למדינת רווחה מפותחת , אלא רק תוספת לצדה . 
מדינת רווחה יכולה להשתמש ברצון הטוב של אזרחיה למימוש פרויקטים נוספים בתחום הרווחה ולפעול לצדם . 
תפקידה הוא לספק את הצרכים הבסיסיים שכיום מוטלים על המשפחה ובייחוד על הנשים . 
תפנית אל עבר סדר יום חברתי תסתמן כאשר המדינה תפנה תקציבים ביטחוניים לתחום האזרחי , בתנאי שלום , כמובן . 
כאשר זאת תהיה המציאות , לא יהיה עוד צורך לדבר על מוסר נשי כי אם על חברה מטפחת , חברה שבה הערכים ודרכי התנהגות אלטרואיסטיים יוכרו כערכי יסוד של הקיום האנושי ולא ל - second best , כפי שזה קורה כיום . 
נראה שמכל המדינות במערב , מדינות סקנדינביה השכילו לנווט את המערכות השונות ליתר שוויון , שמבוטא בין השאר בייצוג מרשים של הנשים בפוליטיקה ( יש כמובן לזכור ששנים רבות הן לא סובלות ממלחמות , ושגם בהן לא הכול פתור ) . הדבר מלמד שהשלטון יכול להיות גורם חשוב בקידום האינטרסים של הקבוצות החלשות לרבות הנשים — ובכל זאת לא הכל תלוי רק בייצוג פוליטי . 
הדרך להיווצרות שינוי ביחסים בין גברים ונשים עדיין ארוכה . 
הצעד הראשון הוא כנראה שוויון במשפחה , שכן הגורם המכריע ביחסים בין נשים וגברים הוא לא כוח פיזי , לא הכושר האינטלקטואלי ולא הבגרות הרגשית , אלא השאלה " מי יטפל בילדים ? " . 
רק שיתוף מלא בין גברים לנשים ( להוציא כמובן את הלידה וההנקה ) הוא התשובה . 
הצורך בשינוי עמוק שיביא לשוויון אמיתי בין המינים הוא בלב הוויכוח הקשור לחברה הפוסטמודרנית . 
חברה זו אמורה לאפשר גמישות , ריבוי ושונות בכל נושא . 
ואמנם ניכרת בה התרחבות של החברה האזרחית וצצות בה תנועות חדשות הדוגלות בשוויון ובערכי חברה צודקת ומוסרית , ואלו מקרינים על האווירה הציבורית והפוליטית . 
עם זאת , הגלובליזציה של השוק דרך התפשטות הסחר העולמי והבנק העולמי שבשליטת המדינות העשירות שהביאו להגברת הניצול של המדינות העניות וכוח העבודה הזול הזמין בהן . 
כך החריף בעולם כולו הקיטוב בין עושר ועוני למידה שלא היתה ידועה בקפיטליזם בעבר . 
כוחות שמאל בעולם מגיבים בחריפות על הגברת הניצול ומדגישים ערכים ודרכים לעורר את המצפון ואת המחויבות והאחריות ההדדית למניעת הרעב , הבערות , זיהום האוויר והסביבה ועתיד כדור הארץ . 
בחברות ששולטים בהן אלימות ופנאטיות הדבר קשה יותר , כי הן מתעלמות מסדר יום חברתי ואזרחי כזה , המנוגד במהותו לאלטרואיזם ולפמיניזם . 
אלה זקוקים לתנאים מסייעים של שלום ואי אלימות , לחלוקה שונה של המשאבים החברתיים והאחרים , ולכוח פוליטי כדי להגשימם . 
תנאים מסייעים אלה יסללו את הדרך לתורת מוסר חדשה , שתתבסס על מוסר אישי ועל ערכים ונורמות התנהגות קהילתיים - חברתיים של חברה פלורליסטית ועל זכויות אדם — נשים וגברים . 
הדבר חשוב במיוחד במציאות הגלובליזציה , העלולה להקצין את המוסר האינדיווידואליסטי ואת חוסר ההתחשבות בחלשים . 
הגישה האלטרואיסטית - קהילתית היא תורת מוסר שתתאים גם לגברים ול " אדם הסביר " , ולא רק לנשים — מחצית האנושות — שהודרו מכל דיון פילוסופי , היסטורי וחברתי , שכן היא יוצאת מהסתכלות על העצמי ועל העולם דרך יחסים עם אחרים ומתוך ההוויה הקיומית שלהן , ועל כך תיבנה האישיות , ולא במנותק מהם . 
הפרט והחברה הם הבסיס לייצור אחריות ומוסר חברתי בכל התחומים , וגם בפוליטיקה . 
התגברותה של מגמה זו נעוצה בתהליך המעבר לדגם אלטרנטיבי של יחסי גומלין , היכול לספק עתיד טוב יותר לרוב בני החברה ואפשרות מעשית לשינוי כוללני . 
זהו דגם יחסי תרומות , שעל פיו הפעילות של נשים וגברים בחברה איננה רק למען הקיום הביולוגי , אלא היא מקנה משמעות עמוקה לקיום האנושי על ידי יצירת תנאים אופטימליים שבמסגרתם תתממש ההעברה התרבותית של הערכים והאמונות , מרכיבים קוגניטיביים , הרגשיים והמעשיים . 
כל אלה דורשים כאמור הכרה בתרומתם של הכוחות החברתיים — הנשים והתורמים האחרים לחברה — הכרה הן בשיקולים הרציונליים והרגשיים שמניעים אותם לפעילות והן בתרומתם הממשית המתבטאת בין השאר בוויתור על חלק מהמשאבים שלהם למען רווחת האחרים . 
מעניין שכלכלנים עכשוויים רואים בוויתורים מסוג זה בתחומי השוק תרומה ליצירת אמון בסיסי ולרגולציה טובה יותר של העסקים , ואין ספק שכך הוא הדבר גם בפוליטיקה , שהרי הפוליטיקה מעצם מהותה מחייבת פשרות ושיתוף פעולה . 
הדבר משתקף בשנים האחרונות בוועידות העולמיות הגדולות שמובעת בהן חרדה לגורל כדור הארץ ויושביו , אם לא ייעשו שינויים משמעותיים בכיוונים שתיארתי . 
הגרעין למפנה מצוי בפינה שאליה נדחקות נשים אל עבודות הטיפוח , השירות וההתנדבות . 
שינוי מהותי בתפיסה האנדרוצנטרית והצבת דגם יחסי תרומות כאלטרנטיבה , יביאו להיווצרות עולם אנושי יותר במובנים רבים , ולכן חשוב להעצים את כוחם . 
חברה זקוקה לארגון חברתי , לחוק , למשפט ולצדק — אך לא פחות מזה למוסר אלטרואיסטי שיתווה את דרכה . 
סולידריות ושיתוף פעולה הן פונקציות שאינן מובנות מאליהן , ולכן אין להסתפק רק בהכרה בהן אלא לפעול למען הרחבתן בחברה . 
עוצמתה של חברה בעידן הפוסטמודרני תנבע בין השאר ממרחב היוזמה שהיא תאפשר לפרטים שבתוכה כדי לבטא את ערכיהם ואת העדפותיהם , ומן האוטונומיה של החברה האזרחית . 
אלו עשויים להוביל לזהוּת גדולה יותר בין האתיקה של השלטון וצורכי הציבור ולהיווצרות חברה מטפחת . 
גם אז כמובן לא יירפאו כל החוליים , וגם בעקבות השילוב של יותר מוסר אלטרואיסטי בפוליטיקה והרחבת תחומי הביטוי של החברה האזרחית עשויים להפחית עימותים ושסעים , ואולם , פני החברה הם כיחסה אל הנזקקים בתוכה , ואם תימצא דרך לקדם את הערכים האלטרואיסטיים ממקומם השולי למקום מרכזי בחיי אדם , ייראה העולם טוב יותר . 
ספר זה נערך שנה לאחר הפיגוע במגדלי התאומים בניו יורק ושנתיים אחרי תחילת הסכסוך הכואב ההולך ומעמיק במזרח התיכון . 
מארצות הברית נושבות רוחות מלחמה . 
ישראל מקיימת סגר על ערים פלסטיניות שמעבר לגבולה כדי לאפשר לאזרחיה לעבור בשקט את עונת החגים . 
עשרות אלפי עובדים זרים מן העולם השלישי המשתכרים פחות משכר המינימום , ושאולי אף לא שמעו מהי מדינת רווחה , מציפים את מדינת ישראל . 
האם אין זה ציני דווקא עכשיו להציע לפוליטיקה לאמץ דגם התנהגות חברתית אלטרואיסטי ? 
התשובה היא — יותר מתמיד זה הזמן . 
בצד הייאוש , החרדה והנסיגה לאחור מהישגים סוציאליים רבים ומהישגים אחרים , מסתמנות בראשית המאה ה - 21 מגמות בעלות סיכויים לקידום האלטרואיזם בחברה לכדי חברה ערכית יותר ברמות הפרט , המדינה ובתחום הבינלאומי . 
ברמת הפרט , עם עליית מעמדן ועוצמתן הפוליטית של הנשים כפי שתואר לעיל . 
קיצור שבוע העבודה והתרחבות הפנאי לנשים ולגברים כאחד עם הירידה בגודל המשפחה במערב יאפשרו השתתפות ציבורית ופוליטית נוספת של נשים וגברים . 
פעילותם הגוברת של עוד ועוד ארגונים וולונטריים אף היא ביטוי להתחזקותה של החברה האזרחית . 
תורמים לכך גם מגמות של חילון והתמקדות במרכזיות האדם ובאחריותו האישית . 
מגמות אלו מתחזקות בארצות אירופה , עם פתיחת הגבולות ביניהן , דרך איחוד המטבע ואפשרות הניידות החופשית של אנשים , סחורות ורעיונות . 
גם בגלובליזציה , לצד הניצול , נצפית מגמה חיובית , עם הקמת בית הדין הבינלאומי , כצעד משמעותי לקביעת סטנדרטים למוסר גלובלי , לזכויות אדם , לקביעת אחריותם של שליטים ופושעי מלחמה לרצח עם , ולהכרה באונס כפשע נגד האנושות , וכן מתקיימות הוועידות הבינלאומיות ל " טיפוח " כדור הארץ , כפי שכבר הוזכר . 
נשמעים בהן דיבורים ( לעת עתה רק דיבורים ) של המדינות העשירות על כך שעליהן לקחת אחריות על הדברת העוני , המחלות , קידום החינוך וההשכלה במדינות העניות , ועל משאבי הטבע ואיכות הסביבה . 
כך גם הארגונים הוולונטריים הבינלאומיים , ועזרה של מדינות זו לזו באסונות טבע . 
אם אמנם יתרחבו מגמות אלו , ניתן יהיה לדבר על חברה פוסטמודרנית בעלת עוצמה , שהשונוּת והריבוי בה הם מעלות ולא רק אמצעי לניצול של חלשים על ידי החזקים . 
דבר זה לא נראה קל להשגה במדינות ליברליות , שבהן מאומץ עקרון הרב - תרבותיות , ובשם עיקרון זה פוסחים על הקבוצות החלשות לרבות הנשים , שכן אם " הכל הולך " , אפשר כביכול לשמר את מקומן הנחות כמקודם . 
לכן , בהצהרה על רב - תרבותיות בלבד אין כדי להבטיח שזכויות קבוצות המיעוט לא ייפגעו . 
מה שיבטיח זאת הוא הבטחה לייצוג הולם של פרטים בעלי צרכים שונים בחברה והכנסת המוסר להסדרים מוסדיים של החברה , כך שאלטרואיזם יהיה עניין בעל חשיבות פוליטית וחברתית כללית ולא רק נשית . 
חברה מטפחת דורשת שינוי היחסים בין המינים , הקבוצות והמדינות , על ידי הגדרה מחדש של מושגים מקובעים . 
המוסר הנשי צריך לעמוד לצד המוסר הגברי כבחירה שתניב את המיטב לרוב בני החברה . 
זה יחייב ניפוץ המיתוסים המרכזיים של המוסר המקובל בעולם הדואלי וההיררכי עם חלוקת התפקידים המגדרית , שאליו הורגלנו . 
הדבר יביא להיווצרות זהויות גמישות יותר , ההולמות את מציאות העולם המורכב כל כך של ראשית המאה ה - , 21 מוסר חדש , אלטרואיסטי , ויחסי תרומות שהולמים את החברה הפוסטמודרנית . 
שכן , למוסר אין ספרה משלו והוא נמצא במוחם וברצונם הטוב של בני אדם , במחויבותם ובאחריותם האישית כלפי החברה שבה הם חיים . 
אנשים מחפשים ככל הנראה איזון נכון בין תועלת אישית למחויבות והתנהגות מוסרית . 
הפרספקטיבה החדשה שאני מציעה מאפשרת סינתזה כזאת בין קהילה אלטרואיסטית , מוסרית ומטפחת כאלטרנטיבה לניצול , לאלימות ולמלחמות . 
יש טוענים שהמהפכה הפמיניסטית היא המהפכה הגדולה ביותר בהיסטוריה שנעשתה ללא שפיכות דמים . 
כדי להמשיך בה נחוצה אווירה קהילתית , חברה אזרחית מפותחת וחברת רווחה מקפת , ואם נשיג זאת , הרי כבר עברנו יותר מחצי הדרך . 
נספחים 
א . 
ארבעת ארגוני המתנדבים 
מגן דוד אדום — מד"א 
מד"א , הוא הגדול בין ארבעת ארגוני המתנדבים במדגם , הוקם בתל אביב ביוני , 1930 על ידי ד"ר משולם לבונטין , מיכאל לוריא ואחרים , כצורך של היישוב המאורגן בארץ ישראל בעקבות הפרעות ביהודי חברון ב - . 
ב - 1935 הוא הוכר כארגון ארצי . 
בשנת 1950 קיבלה הכנסת את חוק מד"א , המסמיך בין השאר את מד"א לשמש ככוח עזר רפואי לשירות הרפואי של צה"ל . 
מטרתו המוצהרת הראשונה היתה לתת מענה בעזרה ראשונה מהירה ובתרומות דם להצלת חיים , הכל על טוהרת ההתנדבות . 
בשנת 1940 הקים מד"א את בנק הדם , במטרה לספק דם טרי לבתי חולים . 
התורמים הראשונים היו חברי את"ד ( ראה להלן ) . 
בשנות ה - 80 הוא מנה כ - 8000 חברים רשומים כתורמי דם . 
כיום יש 86 תחנות ראשיות ונקודות הזנקה של אמבולנסים , 276 אמבולנסים , 27 מוקדים עם 101 ניידות טיפול נמרץ , וכן מוחכרים 220 אמבולנסים ליישובים ולרשויות מקומיות . 
עם שירותיו של מד"א נמנים מתן עזרה רפואית , עזרה ראשונה , סיוע לקשישים , פינוי נפגעים וחולים באמבולנסים כולל טיפול נמרץ לחולי לב ( נט"ן ) , שירותי דם והדרכת קורסים בעזרה ראשונה . 
בעת מלחמה הוא נועד לשמש כשירות עזר לשירות הרפואי של צה"ל . 
מד"א מקיים בקביעות שירות עזרה ראשונה לכלל התושבים , ומקיים קשרי חוץ עם מדינות שונות ועם ארגון הצלב האדום בז´נבה . 
צורכי הדם של מדינת ישראל בשנות ה - 80 היו בין — % 9 5 מגודל האוכלוסייה , כ - מנות דם בשנה . 
כדי לספק צרכים אלה ייסד מד"א את ביטוח הדם , המבוסס על התפיסה שכל אדם אחראי לסיפוק צרכיו בדם , והוא יכול להשיג זאת על ידי תרומת דם שנתית אחת , ובכך לזכות בביטוח דם שנתי לו ולבני משפחתו בעת הצורך . 
קיימים שלושה סוגי ביטוח : אישי , קיבוצי וצה " לי - אישי . 
הביטוח האישי מחייב מתן תרומה אחת לשנה כדי לבטח לשנה אחת את כל בני המשפחה מדרגת קרבה ראשונה . 
הביטוח הקיבוצי כולל קיבוצים , מושבים , מוסדות , מפעלים וארגונים אחרים , המתחייבים באמצעות עריכת חוזה עם מד"א לתרום אחוז מסוים של מנות דם , יחסית למספר חברי הארגון , לרוב ותמורת זה מקבלים ביטוח לכל חברי הארגון ומשפחותיהם . 
בביטוח הצה " לי - אישי התורמים הם חיילים בשירות סדיר או בקבע התורמים במסגרת יחידותיהם תמורת זכאות לביטוח דם שנתי להם ולמשפחותיהם . 
יש לציין שלפני ניתוח חייב החולה לדאוג למנת דם אחת לשעת הצורך . 
ניתן לתרום דם בכל אחד מסניפי בנק הדם בארץ . 
שיטה זו בביטוח דם החלה בשנת אין תרומת דם חופשית שאיננה לצורך ביטוח . 
פריצת הדרך בכיוון תרומת דם חופשית מחייבת שינוי גישה להסדרים הקיימים של תרומת הדם , מביטוח דם כפי שהוא נהוג כיום אל תרומת דם וקבלת דם חופשיים לפי הצורך . 
שינוי זה טרם הוכנס . 
נציין שכל אמצעי הפרסום שמפיץ מד"א בציבור הם הבטחת תגמול כתמורה על תרומת דם , אם על ידי ביטוח דם ואם על ידי זכייה בהגרלה תמורת קניית כרטיסי הגרלה . 
הדבר הפעוט שניתן לעשותו ללא השקעה היא שינוי השאלון שעל התורם למלא בטרם תרומה . 
לצד פרטיו האישיים והמחלות שעבר , עליו לציין את ייעוד התרומה . 
האפשרויות שניתנות שם הן שתיים : תרומה לביטוח ותרומה עבור חולה לקראת ניתוח . 
כאן ניתן להוסיף אפשרות , והיא תרומה חופשית . 
אפשרות זו כאמור אינה מוצעת , והשאלה היא אם יש לה בכלל מקום בשיטה הקיימת . 
ארגון תורמי דם מתנדבים — את"ד 
את"ד הוקם בעת מאורעות , 1936 לצד מד"א , כארגון מתנדבים של תורמי דם בלבד . 
בתחילה היו בו 72 מתנדבים שתרמו על פי קריאה של שירותי הדם דאז . 
ביובלו ה - 50 היו בו 1073 חברים . 
תרומת הדם השנתית של את"ד היא כ - 4000 מנות דם בשנה . 
כל מתנדב תורם ארבע מנות דם בממוצע לשנה ( אחת לשלושה חודשים על פי היתר רפואי ) . עד שנת 1979 ניתנו תרומות הדם ישירות לבתי החולים על פי דרישה מצדם . 
את"ד לא התמסד , אף על פי שהוא מתמיד כבר יותר מ - 50 שנה . 
ממלאי התפקידים כמו יו"ר ומזכיר הארגון והנהלתו הנבחרת פועלים בהתנדבות מלאה . 
אין להם גזבר , כי הם לא עוסקים בגביית כספים באופן עקרוני . 
אין להם פרסום , ולכן הציבור הרחב ממעט לשמוע עליהם . 
חבריו מתגוררים באזור תל אביב וסביבתה בלבד . 
הארגון לא פנה אל הציבור להצטרף אל שורותיו מסיבה אידיאולוגית : כל פנייה אל הציבור לתרום דם נראתה לחבריו כעלולה להתפרש כהתכוננות למלחמה . 
לארגון אין תקציבים משל עצמו , ועד לאחרונה התנגד לאיסוף תרומות כספיות . 
לדעת ראשיו , קיומו הממושך של הארגון נעוץ בערך התרומה בעיני חבריו . 
היחסים בין ארגון תורמי דם לבין מד"א מורכבים . 
לכאורה , מד"א זקוק לתרומות הדם של את"ד והיה צריך לתמוך בו בדרכים שונות . 
בפועל מה שקורה הוא שכיום הצטמצם הצורך בדם טרי , בעקבות פיתוח אמצעים משוכללים לשמירת הדם ומוצריו . 
גם העובדה שחברי הארגון מספקים רק אחוז קטן מתצרוכת הדם השנתית של ישראל מביאה לכך שמד"א אינה מייחסת להם את המשקל הראוי כארגון מתנדבים . 
אנשי את"ד אינם אפילו חברי מד"א , כי על פי תקנון מד"א חבר הוא מי שעובר קורס עזרה ראשונה . 
תנאי זה אינו מקובל על אנשי את"ד , הדבקים ברצונם להיות רק תורמי דם ועם זה חברים שווים במד"א . 
הוויכוח נמשך שנים רבות . 
ראשי את"ד יודעים שתרומתם קטנה יחסית , אך מציינים שיש להם גישה נוחה אל סוגי הדם הנדירים הנפוצים בין חבריהם , והם נכונים לתרום בכל עת , בשבתות ובחגים . 
למרות זאת , מד"א לא מוכן לתת לאת"ד את העזרה הדרושה בכדי להתרחב , ואולי גם להשפיע על מד"א מבפנים . 
לחברי את"ד היסטוריה של המשכיות בתרומה לאורך שנים רבות . 
ניתן למצוא ביניהם תורמים שתרמו במשך חייהם יותר ממאה מנות דם . 
הם ומשפחותיהם זכאים לביטוח דם לפי אותו הסדר אותו קבע מד"א , אך לצורך ביטוח דם שנתי יש לזכור , די בתרומה דם שנתית אחת בלבד . 
ארגון את"ד כמעט אנונימי . 
דרכי גיוס המתנדבים הוא מקרי , לרוב כאשר מישהו בא לבנק הדם לתרום דם , המתרימה , לפי בקשת את"ד , מציעה לו להצטרף לארגון , ברוב המקרים הוא שומע לראשונה על קיומו של הארגון . 
חשיבות הארגון הוא בהיותו מאגר של סוגי דם נדירים שקל לאתר לעתה צורך והמוטיבציה של חברי הארגון לתרום דם . 
פרויקט חונכות ארצי — פר"ח 
פר"ח , פרויקט חונכות ארצי של סטודנטים , פועל במשותף עם האוניברסיטאות ועם אגודות הסטודנטים . 
הוא נוסד בשנת 1974 על ידי רוני ורותי עטר , שהציעו את הפרויקט למכון ויצמן שבו למדו , ואחר כך גם למדרשת פיינברג ולמשרד החינוך . 
בתחילה היה הפרויקט ניסיוני - התנדבותי . 
הצלחתו הביאה להתרחבותו , ומשנת 1977 הוא מתקיים כפרויקט ארצי המקיף כ - 1400 סטודנטים חונכים . 
העיקרון המנחה של פר"ח הוא שכל סטודנט מכל תחום לימוד שהוא מסוגל להשתתף בפרויקט . 
במסגרת הפרויקט מסייעים סטודנטים לילדים טעוני טיפוח משכבות מצוקה , שבשל חסך סביבתי אינם מצליחים להגיע הישגים נאותים . 
הסטודנטים החונכים נפגשים עם התלמידים פעמיים בשבוע למשך שעתיים בכל פעם , יוצרים איתם קשר ומסייעים להם במישור הלימודי והחברתי - קהילתי . 
בתמורה זכאי הסטודנט לכיסוי חצי שכר הלימוד לשנת לימודים אחת במוסד להשכלה גבוהה . 
אוכלוסיית התלמידים החניכים מורכבת מתלמידי בתי הספר היסודיים וחטיבת הביניים , והמגמה היא להתרחב גם אל גיל הגן . 
לעזרת החונך עומדת מערכת הדרכה וייעוץ , העוזרת לו בפתרון בעיות שבהן הוא נתקל תוך כדי החונכות . 
בראש המבנה הארגוני של פר"ח עומדת מועצה ציבורית . 
ההפעלה המעשית מופקדת בידי מִנהלת פר"ח השוכנת במכון ויצמן . 
שלוחות פר"ח נמצאות בכל האוניברסיטאות . 
בצמוד למִנהלת פועל צוות מחקרי הממומן על ידי קרן ון - ליר , שגם עוקבת אחר הפרויקט . 
בשנת 1970 בוצע מעקב אחרי התלמידים שהשתתפו בפרויקט לגבי השתלבותם הלימודית , שאיפותיהם לעתיד וכיצד הם מעריכים את העזרה שקיבלו מפר"ח . 
חונכי פר"ח מגויסים על ידי מסע פרסום בקמפוסים . 
בחלקם נפתח קורס אקדמי לחונכים , המעניק להם נקודות זכות בזמן לימודיהם . 
בכל אוניברסיטה פועלת קבוצת רכזים , סטודנטים במשרות חלקיות , וכל אחד מפעיל 40—50 סטודנטים חונכים . 
אגודת הסטודנטים קשורה בקשר חוזי עם מנהלת פר"ח כדי לסייע בהפעלת הפרויקט , וניתנת לו חסות גם מטעם האוניברסיטאות עצמן , הסוכנות היהודית , קרן ון - ליר , קרן דלק , בנק דיסקונט ועוד . 
סעיף ההוצאות העיקרי הוא המלגות לסטודנטים החונכים . 
לכך יש להוסיף את משכורות הרכזים והוצאות נסיעה לחונכים . 
מנהלת פר"ח כוללת פחות משלוש משכורות מלאות . 
בין המטרות העתידיות של פר"ח : התרחבות עד ל - חניכים וכיוונים נוספים על ההנחיה וההדרכה . 
אגודת אחים - בוגרים 
מטרתה המוצהרת של אגודת אחים - בוגרים היא קשירת קשרים ידידותיים בין מתנדבים ובין ילדים חשוכי אב , או כאשר האב אינו מתפקד . 
מטרות נוספות : השפעה על גורמים ציבוריים ואחרים למען שמירת זכויותיהם של ילדים אלה ; טיפוח מודעות ציבורית לבעיות הילדים הללו והדרכת מתנדבים המעוניינים להקים אגודת אחים - בוגרים במקומות שונים בארץ . 
אגודת אחים - בוגרים היא מסגרת צעירה יחסית ; האגודה הראשונה קמה בראשית שנות ה - 70 ביוזמתה של ד"ר רחל מרקובסקי , קרימינולוגית באוניברסיטת תל אביב , בהשראת אגודת אחים - בוגרים בארצות הברית . 
שלושה סניפים של אגודת אחים - בוגרים פועלים בערים תל - אביב , חיפה וירושלים . 
האגודה רשומה כעמותה ובה חברים יותר מ - 200 אחים - בוגרים פעילים . 
אחים - בוגרים פועלים כצמדים לאחים - צעירים . 
נוסף עליהם פועלים כמה עשרות מתנדבים כעוזרים באגודה . 
בכל אחד מן הסניפים 
יש הנהלה נבחרת הפועלת בהתנדבות , ובה גם פסיכולוג יועץ . 
בשכר עובדות כמה עובדות סוציאליות בחלקי משרה . 
האגודה מנוהלת על ידי הנהלה נבחרת , ולצדה כמה ועדות פונקציונליות : ועדת גיוס מתנדבים ויחסי ציבור ; ועדת חברים ; ועדת כספים ; ועדה מקצועית . 
האגודה פונה אל כל מתנדב פוטנציאלי מכל שכבות האוכלוסייה להתנדב לארגון אחים - בוגרים . 
הפנייה היא אל כל " מתנדב המוכן להקדיש מזמנו , ממרצו ומחום לבו לאח הצעיר " . 
תפקידו של אח - בוגר הוא לפגוש את האח הצעיר , הילד , פעם או פעמיים בשבוע לטיול , שיחה , שחיה , הליכה לקולנוע , פעילות ספורט וכל בילוי הולם , במטרה שייווצר קשר ודמות להזדהות — אך לא תחליף לאב . 
בין המתנדב לילד נעשית הצמדה , לאחר דיונים שנוטלים בהם חלק האם , המורה והעובדת הסוציאלית . 
בשנה הראשונה לפעילותם נפגשים האחים - בוגרים מדי חודש לקבלת הדרכה , לשמיעת הרצאות והעשרה בתחומים הקשורים לפעילותם ולדיון במקרהו של ילד מסוים . 
האגודה רואה בהתנדבות זו שליחות בקרב " עם שבע מלחמות " . 
בפרסום שהוציאה האגודה בחיפה , שכותרתו " מה מטרתנו ומה אנו מצפים מאח-בוגר " , הם מגדירים את התנדבותם של אחים - בוגרים כעבודת קודש , אשר יש בה כדי לסייע לילדים רבים ולמשפחותיהם : " בהתנדבות לעבודה זו אין האח הבוגר נותן בלבד , הוא גם מקבל תמורה מיוחדת במינה — הוא זוכה בתחושה של סיפוק עמוק וגאווה על שהוא מסייע לילד נזקק ותורם עם זאת לקידומה של החברה בישראל " . 
הפרסום בדבר קיום הארגון חשובים ביותר בעיני האגודה והם משקיעים מאמצים רבים לקידומו אף על פי שאין בידיהם משאבים כספיים והרבה נעשה על טוהרת ההתנדבות על מנת להגיע אל תודעת הציבור , סיסמתם היא : " אי אפשר לשנות את העולם כולו אך אפשר לשנות עולמו של ילד אחד " . 
הפרסום נעשה בכל הדרכים : בתקשורת האלקטרונית , בעיתונות , בכרזות , על מסכי הקולנוע ועוד . 
תקציב הארגון קטן למדי ובא מגופים המפנים את הילדים כאחים - צעירים : משרד הביטחון , משרד העבודה והרווחה , המוסד לביטוח לאומי ורשויות מקומיות . 
כמו כן מושקע מאמץ מדי שנה באיסוף כספים באמצעות הגרלות ופעילויות נוספות , אך הצרכים לגבי ילדים חסרי אב גדולים מיכולת הגיוס של מתנדבים לנושא , ולכן מושקעת מחשבה רבה בהסברה ובפרסום . 
נעשית עבודה רבה בגיוס מתנדבים חדשים . 
ב . 
התבטאויות של מתנדבים לגבי היבטים שונים של עזרה ותרומה 
רופא לבן , אלים שחורים 
אורי שורצמן 
הקדמה 
עקיצת היתוש האפריקאי 
בשעת לילה , אחרי יום עבודה , עברתי בשער הברזל של בית - החולים המיסיונרי " סנט ג'ון של האלוהים " , השוכן בעומק יערות הגשם של גאנה . 
עשרים צעדים מכאן החשיכה עוטפת את הצמחייה העבותה , את עצי הבאובב הענקיים , עצי האוֹמְפָלוֹקַרְפּוּם המוזרים שפירותיהם צומחים במישרין על גזעיהם , ולהקות של צבועים רעבים ואנטילופות הנמלטות על נפשן . 
נעצרתי . 
מתוך האפילה שמולי הזדקרה הכנסייה הקתולית חסרת הגג , וממנה עלו מזמורי תפילה מתוקים . 
חברי המקהלה המקומית ( המורכבת ממגדלי קקאו , רועות חזירים ומוכרות ג'ין ) הצטופפו מול המזבח ושרו מזמורי הודיה , מדריגלים ליתר דיוק , שלמדו מהנזירים הספרדיים . 
הם הרעידו בעדינות את מיתרי הקול , מנסים לגבור על מקצבים אחרים , פרועים יותר , שהם מכירים מילדותם . 
מאחוריהם כרעו המאמינים על ברכיהם , מצטלבים ביראת קודש בכל פעם שמוזכרים האב , הבן או רוח הקודש . 
בשביל המאמינים התמימים האלה , חזרה של המקהלה אינה קדושה פחות מהמיסה של האפיפיור . 
מהכפר עצמו , במורד השביל , עלו מזמורי תפילה אחרים מהכנסייה הפנטקוסטית , שהִקְהילה את מאמיניה כדי לגרש מגופם רוחות רעות . 
משם עלו מקצבים אפריקאיים עזים ופרועים , מובלים בתופי - ענק . 
יכולתי לשמוע בבירור את גניחות הנשים כאשר רוח רעה נחלצה מארובות עיניהן או מנחירי אפיהן . 
ממש משמאלי , מחלון חדר היולדות , עלו צעקותיה של אישה . 
עוד מעט ייחלץ התינוק מתוך תעלת הלידה , ומכיוון שהיום יום שני , ייקרא שמו קוֹג'ו ֹ . 
זה היה מפגש משולש של קולות שהתמזגו במקום בו עמדתי : קולות התפילה אל האל האירופי הנוצרי , קולות התפילה אל האל האפריקאי , אוֹבּוֹסוֹם , שרק שינה את שמו כדי שיוכל להמשיך ולחלץ שדים מגופות המאמינים בלי הפרעה , וקולות הכאב והשמחה של לידת תינוק , החוזרים שוב ושוב , ללא כל קשר לדת השולטת במקום . 
ולפתע , הציפה אותי השמחה , בוקעת מנקודה מסתורית בבטני , ומשם מתפשטת בכל הגוף . 
חזרתי לאפריקה . 
* * * 
מספר שנים לפני כן עבדתי בבית - החולים המיסיונרי של אַסַנְקְרַנְגְוָוה , במחוז המערבי של גאנה . 
זה היה המסכן והעלוב מבין כל בתי - החולים של יערות הגשם . 
לא רק מכשירי הדמיה , מעבדה ראויה או תמיסות חיטוי לא היו בו , אלא גם לא חשמל ומים זורמים . 
הייתי אז רופא תמים וחסר ניסיון , המאמין שאין מכשול שלא ניתן להתגבר עליו . 
כן , כמה טיפש הייתי אז . 
אבל בכל יום שטיפלתי בתינוקות רועדים ממלריה , בכל לילה שיילדתי תינוקות של ילדות שרק אתמול קיבלו את המחזור הראשון , ובכל פעם שהתבוננתי מבועת בגסיסה של קורבנות נחש הממבה הירוק , התאהבתי יותר ויותר בחיים ביערות הגשם . 
חיים פשוטים לכאורה , אך עמוסים ברגשות עזים , בייסורים וגם בחמלה . 
הגעגועים נטמעו בתוכי כמו טפילי מחלת המלריה , שיתושי האנופלס מזריקים למערכת הדם , וגם לאחר שהסתיימה המחלה הם ממשיכים להסתובב במחזור הדם ומתפרצים שוב בלא אזהרה מוקדמת . 
ואכן , כאשר התרחקתי תשע מאות קילומטרים מהכפר אסנקרנגווה , וחזרתי לחיות בתל - אביב , הגעגועים היו מרעידים אותי פתאום כהתקף אמיתי של מלריה . 
הגירויים שהעירו את ההתקפים היו פעוטים : ריח של אננס בשל בשוק , מראה של מהגרת - עבודה מאפריקה הנושאת את תינוקה על גבה ברחובות התחנה המרכזית , ואפילו עכביש שטווה את קוריו בדירתי ונראה לי לפתע כאָנַאנְסו ֹ , העכביש החכם , שאת עלילותיו מספרים לילדי יערות הגשם סביב מדורות הלילה . 
שמונה שנים הסתובבתי אחוז געגועים , עד שחזרתי לעבוד בבית - חולים מיסיונרי אחר בגאנה : בית - החולים הקתולי , " סנט ג'ון של האלוהים " . 
בית - החולים הזה הוא פלא אמיתי . 
במעמקי יער גשם סבוך , בקרב בני שבט הסֶפְוִוי ( השייכים לשבט - אם ענק , האקאן ) , הקימו נזירים קתולים מבני אבן עם גגות פח , המסוגלים לאכלס 104 חולים ( אם משכיבים חולה אחד בכל מיטה ) , או מספר כפול מזה ( אם משכיבים שניים במיטה , מה שלעתים קרובות מתרחש ) . הנזירים עצמם הקימו את ביתם במעלה השביל , ומעט מעליהם שוכנו נזירות חסודות ממנזר " מריה של ההפריה התמימה " . 
בין הנזירים לנזירות , כדי ליצור חציצה טובה , ניטעו עצי פפאיה ושיחי אננס , וכלב שמירה אימתני נקשר שם בשרשרת . 
שמחתי לחזור דווקא אל בית - החולים הזה . 
הוא שכן כשבע שעות נסיעה מבית - החולים שעבדתי בו בפעם הקודמת , ובין שניהם נרקמו יחסים מופלאים של תמיכה הדדית . 
אם , לדוגמה , אחד מבתי - החולים נשאר תקופה בלי רופאים , אם מפני שגם הם נפגעו במגיפת דלקת קרום המוח שהייתה מתפשטת ביערות כמו שריפה בשדה קָסָוָוה , או משום שהתייאשו מהתנאים הקשים וברחו לעבוד בעיר הבירה ( מה שהיה שכיח יותר ) , בית - החולים השני שימש כגיבוי . 
כלומר , אם הובאו בחור שנפל מעץ קוקוס ומצבו מידרדר בגלל דימום בחלל הבטן , או צייד שמעד לתוך מלכודת שהתקין ביער ושופד על המוטות המחודדים , הם הופנו לניתוח בבית - החולים האחר . 
כמובן , הכול נעשה מתוך תחושה מציאותית , בלא אשליות : צריך לחכות שיגיע הטרו - טרו , האוטובוס המקומי , שיוצא לדרכו רק אחרי שכל המושבים מתמלאים . 
הנסיעה בין בתי - החולים נמשכת שבע שעות בשבילי העפר , וזאת אם הגשם הטרופי לא הציף את הדרך , ואם המנוע לא רתח ואם אף גלגל לא ניתק . 
לכן , לעתים , היו מצרפים לנסיעה גם כומר שיתפלל לנס אלוהי , שהחולה יגיע חי ליעדו . 
הרופא שמדבר עם אלו שמדברים לא ברור 
כשעבדתי באסנקרנגווה נסעתי פעם אחת בלבד לבקר בבית - החולים " סנט ג'ון של האלוהים " . 
ראיתי שם דברים שנראו לי אז מופלאים : גנרטור שיכול לספק חשמל שש שעות ברציפות לחדר הניתוח , ערימה נאה של סכיני ניתוח , כך שלא היה צורך לחטא את הסכינים החד - פעמיים לשימוש חוזר . 
התרשמתי באופן מיוחד מקופי הפַּטַאס ( פרש אדום ) ששוכנו בכלוב ליד שער הכניסה . 
אבל כל אלו , לא הדהימו אותי כמו הביקור במחנה ענק שהוקם בכניסה המזרחית של הכפר אסאפו ושימש כמתחרה לבית - החולים הקתולי . 
זה היה " בית - החולים של ישוע " , השייך לכנסייה הפנטקוסטית . 
המוני חולים הגיעו אז לאסאפו בדרכים שונות ומשונות , בכל שעות האור והחשיכה : מיטלטלים בטרו - טרו מתפרק , רוכבים על גב של בחור חסון , הולכים במשך ימים ושבועות ברגל . 
אפילו קטועי רגלים עשו מרחק של קילומטרים בזחילה על גדמיהם כדי להגיע לשם . 
חלק מהחולים פנו אל בית - החולים המיסיונרי " סנט ג'ון של האלוהים " , וחלקם נבלעו באותו מחנה הענק של הכנסייה הפנטקוסטית . 
המארחים הקתולים שלי באסאפו דווקא לא רצו שאראה את " בית - החולים של ישוע " , אבל הסקרנות שלי משכה אותי לשם . 
מהשביל ראיתי שורות של סככות ענקיות , חלקן מכוסות בעלי דקל וחלקן חסרות גג . 
במרכז עמדה כנסייה פשוטה מטיט , קירותיה מתפוררים מהרוח . 
עשן מדורה עלה מהחלונות וריח עז של דגים צלויים . 
מישהו הכין קדירה ענקית של דגים באמצע הכנסייה , בביתו של אלוהים . 
בכמה צעדים מהירים ירדתי בסוללה משביל העפר אל הסככה הקיצונית . 
איש לא הכין אותי למראה שנגלה לעיניי בסככה הסגורה . 
ברגע הראשון פגשתי רק אפילה מעיקה , ספוגה בריח עז של בני - אדם , של זיעה והפרשות . 
לאחר שאישוניי התרחבו , התגלו לעיניי קודם כול בולי - עץ כבדים שהונחו במרווחים שווים זה מזה . 
לכל בול - עץ היה צמוד גוש לא ברור . 
עוד מספר דקות עברו עד שראיתי מה הם הגושים . 
אלה היו בני - אדם , וכל אחד היה קשור לבול - העץ שלו בשרשרת ברזל . 
עשרות בני - אדם נקשרו בסככה הזאת , מילדים בני שלוש שרק נגמלו משדי האם , ועד קשישים מופלגים . 
חלקם נראו מטופחים יחסית ; שערם מסופר , הציפורנים גזוזות , וקערה של אורז לידם . 
חלקם נראו כחושים עד שהעצמות בלטו מתוכם כסכינים חדים , כאילו אלו חתכו את הסחבות שעל גופם 
האנשים הקשורים הללו היו רובם ככולם חולים פסיכיאטריים . 
הם רבצו בתנוחות שונות סביב בולי - העץ . 
ביניהם אנשים שהיו עקודים כבר שבועות וחודשים , ועם הזמן למד גופם להסתגל למגבלות הפיזיות . 
היו שישבו מקופלים , כאילו מנסים לצמצם את גופם לנקודה קטנה בחשיכה , עד שיעלם , והיו ששכבו בפישוק איברים על האדמה או זחלו בעייפות סביב בול - העץ . 
והיו גם חולים קטטוניים שקפאו במקומם כפסל . 
באלו הבטתי נדהם . 
כסטודנט לרפואה למדתי על התופעה , אך מעולם לא ראיתי אותה במו עיניי . 
חולים קטטוניים קופאים באותה תנוחה במשך שעות וימים , אדישים לכאבים של הפרקים והשרירים המכווצים . 
הם נראים כבובות שהוצבו בתנוחות מוזרות , אילמות ולא מגיבות לגירויים החיצונים . 
כאשר הרופא הבודק אותם מניע את אחת הגפיים או את ראשו של החולה , הוא חש כאילו הוא מניע אבר העשוי משעווה . 
הם שקועים תקופות ארוכות בתוך עולמם הפסיכוטי , אך לפעמים הם משתחררים בפתאומיות מהקיפאון של גופם , ואז נתקפים בחוסר שקט נוראי ומתפרצים בעוצמה . 
לפעמים הם פוגעים בעצמם או באחרים בתוך ההתקף הסוער הזה . 
רוב האנשים הקטטוניים חולים בסכיזופרניה , אבל ניתן לראות את התופעה הזאת גם במחלות אורגניות של המוח . 
הקטטוניה תוארה רבות בפסיכיאטריה האירופית והאמריקאית במאות הקודמות , והייתה עדיין שכיחה בקרב חולים סכיזופרניים לפני עשרות שנים בלבד . 
אך מאז , ואולי בזכות התרופות האנטי - פסיכוטיות ( הראשונה שבהן , כלורפרומאזין , ניתנה לחולי הסכיזופרניה בשנות החמישים של המאה הקודמת ) הפכה לפתע הקטטוניה נדירה . 
ואילו פה , " בבית - החולים של ישוע " , חלפתי בין החולים הקטטוניים כמו במוזיאון השעווה של מאדאם טיסו : בחור צעיר קפא בכיפוף , פיו פעור וידיו משוכות אחורנית , כעומד לזנק על אויבו . 
קשישה ערומה קפאה בישיבה , לופתת את רגליה הבצקתיות . 
המרשים מכולם היה בחור צעיר שעמד זקוף על גזע העץ שלו , בלי תנועה , כבר שלושה ימים תמימים , והכמרים רק חיכו בסבלנות לרגע שיצנח ארצה . 
שש סככות הוקמו ב " בית - החולים של ישוע " , ובכל אחת מהן נתקלתי בתמונה דומה . 
עברתי באותו היום בין מאות חולים עקודים למאות בולי - עץ . 
לרוב הנחה אותי אחד הכמרים הפנטקוסטים , האב יוחנן , אבל במקומות מסוימים הוא עצר וניסה להניא אותי מלהרחיק פנימה בין שורות החולים . 
" אלו אחוזים בידי שדים מסוכנים , " הצביע על חולים מסוימים , " ולכן הם מתקיפים בלי אזהרה . 
אבל אני המשכתי במסעי פנימה . 
לא הייתי אמיץ יותר מהאח יוחנן , אבל מה שראיתי הדהים אותי כל - כך שלא יכולתי לוותר על הביקור אצלם . 
רוב החולים הביטו בי באדישות , כאילו אין משהו יוצא דופן באוֹבּרוֹנִי ( אדם לבן ) שמבקר אצלם , מנענע את השרשראות החלודות שלהם ומציץ לתוך קערות המזון המטונפות שלהם . 
האדישות הזאת הייתה ככל הנראה השלמה של העקודים עם גורלם העלוב , עם המחלות המסתוריות שלהם ועם הטיפול שקיבלו . 
אבל חלק מהנשים והגברים שם גם קיבלו אותי בחום ואף דיברו בפתיחות על התסמינים השונים של מחלותיהם . 
כבר בסיבוב הראשון יכולתי לזהות שרבים מהם סובלים ממחלות פסיכיאטריות ונוירולוגיות ; פסיכוזות , דיכאונות , היסטריות ( המאובחנות היום בשם conversion disorder , ובעברית תסמונת המרה ) , תסמונות פוסט - טראומטיות , אפילפסיה ופרקינסון . 
כל אלו היו שם לרוב . 
האבחנה של רוב הגאנאים למחלות אלה הייתה אחרת מזו של הרופא המערבי : שדים חדרו אל גופם של הקורבנות והשתלטו עליהם . 
הפתרון הטיפולי שהוצע להם ( שהוא אחד ממגוון טיפולים אפשריים ) היה להביאם אל " בית - החולים של ישוע " , שם ייקשרו לגזעי הבאובב . 
במשך הזמן הזה יתפללו למענם ואף ייקחו אותם בתורם בשבוע הקדוש ( הוא השבוע האחרון בכל חודש ) , אל הכנסייה המרכזית , שם ינסו לחלץ את השדים המענים מתוך גופם המיוסר . 
החולים נותרים כך שבועות , חודשים ואף שנים , עד שהשדים נכנעו לבסוף , או עד שכספן של המשפחות אזל . 
היו גם כמה מקרים שזכיתי לטפל בהם בהמשך : חולים שהשרשרת חתכה בבשר ידיהם או רגליהם והפצע הזדהם . 
היו ביניהם גם חולים שנשלחו בחופזה לבית - החולים באסנקרנגווה , כדי שימותו שם , והאשמה תיפול על ראשי ולא על הכמרים הפנטקוסטים . 
לסיכון גבוה לזיהום נחשפו בעיקר החולים שלא נקשרו בשרשראות ארוכות , אלא בלפיתה של פרק כף - ידם בטבעת וחיבורה ישירות לגזע , מה שלא אפשר מרחב תנועה לפרק . 
* * * 
במשך כל תקופתי הראשונה ביערות הגשם , לא יכולתי להפסיק לחשוב על החולים הפסיכיאטריים העקודים . 
היה לי ברור שבבית - החולים באסנקרנגווה אני פוגש רק מיעוט עלוב מקרב האנשים הנזקקים לעזרה טיפולית . 
רובם פונים למטפלים אחרים : לכמרים של הכנסיות האפריקאיות החדשות , כמו הכנסייה הפנטקוסטית , לכוהנים ולכוהנות של הדתות האפריקאיות המסורתיות , להרבליסטים המטפלים בעזרת צמחי - מרפא , למכשפות בעלות כוונות טובות ( בניגוד לאלו הרעות ) , לקוסמים שונים , ואף לכמרים קתולים , היודעים להתהלך עם בניו של השטן . 
אבל רבים מהחולים אינם מטופלים כלל , ולו בגלל עוני כבד שאינו מאפשר להם לשלם שכר ראוי למטפל המקומי : בקבוק ג’ין או תרנגולת שמנמנה . 
לכן , חיפשתי פתרון שיאפשר להגיש עזרה פסיכיאטרית ביערות הגשם . 
הפתרון , כך היה לי ברור , לא יכול להישאר רק בתחומי בית - החולים המיסיונרי . 
אם אני רוצה להגיש עזרה למירב החולים במאות הכפרים שמסביב , אני צריך להגיע אליהם . 
גם לאלו החיים בכפרים מרכזיים אשר שביל עפר נאה מוליך אליהם , וגם לאלו החיים בכפרים מבודדים , שרק בעזרת מאצ'טה טובה ניתן לפלס בצמחייה דרך אל בקתותיהם . 
אלו וגם אלו נרתעים פעמים רבות מלבוא אל בית - החולים : הנסיעה בטרו - טרו יקרה , מחיר האשפוז בבית - החולים הוא סכום דמיוני לרבים מהאיכרים ( בתקופה שהייתי שם , כל מי שהתאשפז נדרש להפקיד עירבון של כארבעים אלף סדיס , שהיה שווה ערך לקצת פחות מעשרים דולרים אמריקאיים ) , ולכן רבים ויתרו על אופציה טיפולית זאת , גם אם בן או בת הזוג או אחד מילדיהם גסס ממלריה או מאיידס . 
וממילא , בעונת הגשמים , גם דרכי העפר היו חסומות למעבר . 
השירות הפסיכיאטרי נדרש אם כן להיות זמין בתוך שטח עצום , וזול מספיק למגדלי קקאו וקסווה , שהם עניים מרודים גם במונחים אפריקאיים . 
השירות הפסיכיאטרי גם נדרש להסתמך על עובדי בריאות מתוך הקהילות עצמן , אנשים שאין להם כל הכשרה או ניסיון כלשהו בבריאות - הנפש , וזאת כאשר ממילא יש מחסור נורא בכוח רפואי מיומן . 
בית - החולים , למשל , התמודד עם העדר רופאים מאז שהקימו אותו מיסיונרים קתולים במאה התשע - עשרה , וגם בשנים האחרונות הוא כמעט וננטש בגלל העדר רופא . 
גם לא היו מספיק רוקחים , אחיות ועובדי מעבדה , ולכן איש מהנזירים של " סנט ג'ון של האלוהים " לא העלה בדעתו להקצות לי עובדים מיומנים כדי לטפל בחולים הפסיכיאטריים . 
וכך , מתוך הדרישות והמגבלות , נוצרה הקליניקה הפסיכיאטרית הניידת . 
פעם בשבוע הייתי מתפנה מעבודת בית - החולים ויוצא ברכב אל מספר כפרים מרכזיים , המצויים בטווח של שלוש שעות נסיעה מאסאפו . 
צוות קבוע ומסור ליווה אותי בנסיעות אלו , שני אנשים מופלאים , להם אני חייב תודה : 
הנזיר הקתולי , אמברוזו , אשר נולד על שפת נהר הוולטה השחור , במחוז צפוני של גאנה . 
קיוויתי שהוא ימשיך את הקליניקה הניידת לאחר שאעזוב . 
הוא ניחן בתבונה ובחיבה עמוקה לבני - אדם . 
הוא לא היה נזיר מסתגר , הוא התערב בטבעיות ובחושניות עם תושבי הכפרים . 
פעמים לא מעטות נאלצתי לחפש אחריו בבקתות השתייה השונות , שם תמיד ישב עם אישה יפה כלשהי , מפתה אותה באמפתיה ובבקבוקי בירה ענקיים . 
והנהג , אלברט , אשר נס מופלא קשור בו . 
לפני שנים הוא התהפך עם רכב בית - החולים בצד הדרך , לא רחוק מהעיירה ויוֹסו ֹ , שם , בתעלה עמוקה , הוא נמצא חסר הכרה . 
במשך שלושה חודשים תמימים אלברט שכב בתרדמת ולא הניע את ידיו ואת רגליו גם כאשר דקרו אותן בענפים חדים . 
הכמרים כבר התייאשו מהסיכוי להעירו . 
הם הורו להעבירו לקיטון אפל , ליד גדר בית - החולים , והפסיקו להתפלל למענו . 
יום אחד , ביום שבו חגגו את חגיגות היאם בכפר והחוגגים עברו ליד הגדר , פקח לפתע אלברט את עיניו . 
יתר על כן , הוא קם על רגליו והחל פוסע אל ההמון . 
זה היה מחזה מבעית . 
היה קשה לזהות בגבר הערום והמבולבל שהתנדנד על זוג רגליים מנוונות את אלברט מלא הקסם והכוח של פעם . 
אבל כאשר הראשון זיהה אותו וצעק : " ישוע החיה את אלברט , " מיד כרעו בני - הכפר על ברכיהם ביראה והצטלבו . 
תהליך השיקום נמשך עוד שתי עונות יבשות ושתי עונות גשמים מלאות , אבל גם כאשר אלברט כבר נראה חייכני ומלא - בשר כמו לפני התאונה , עדיין נותרו בו שני פגמים : הוא התקשה לזכור פרטים במדויק , כגון איזו דייסה אכל לארוחת הבוקר האחרונה ( כלומר נפגע הזיכרון לטווח - קצר ) , והוא נמלא אימה בכל פעם שהתיישב במושב הנהג , עד שוויתרו לו בבית - החולים והעבירו אותו לתפקיד אחר . 
אבל לכבודי , ולאחר בקשה מפורשת מצדי , הוא יצא ללוות אותי בדרכים . 
לאח אמברוז ולאלברט הייתה יכולת ניווט מופלאה . 
הם תמיד מצאו את הדרך הנכונה בתוך הסבך , וכאשר הגשמים הפכו דרך עפר לביצה טובענית , הם ידעו לעקוף את המכשול , עד שהגענו לכפר הנכון . 
לעתים קרובות הם עצרו כדי לסלק גזע עץ שנפל וחסם את הדרך , או כדי לנקז שלולית ענק , אבל מעולם לא התייאשו ולא חזרו לאסאפו לפני שביקרנו אצל החולים . 
הם היו חוזרים על המנטרה : " אנשים חולים מחכים לנו , " ושואבים ממנה כוח ויצירתיות להתגבר על כל מכשול . 
והם צדקו . 
בכל אחד מארבעת הכפרים המרכזים חיכו לנו תמיד המון אנשים . 
ביער כבר פשטה השמועה כי " הגיע רופא אשר מדבר עם אלו שמדברים לא ברור , " ולמרפאה הובאו חולים אשר התנהגותם , מהלך מחשבתם או תפיסתם החושית השתנתה באופן פתאומי והם נראו לבני משפחתם חריגים ומשונים . 
הם הגיעו לא רק ממחוז שבט הסֶפְוִוי , שאותו משרת הכפר אסאפו , אלא גם ממחוזות רחוקים , של בני השבטים המוֹלֶה - דַגְבּאנִי , האֶוֶוה , הגָה והאַשַאנְטִי ואפילו מארץ סמוכה , מחוף השנהב , ומארץ רחוקה , מבּוּרְקינָה - פָאסו ֹ . 
האנשים הלכו ימים תמימים בשבילי היער האדמדמים , חוצים נחלים עמוקים וביצות מצחינות , צדים חולדות - בר ושותים מיובלים נקיים ומבארות נטושות , אבל למרבה התדהמה , הם ידעו לנווט את דרכם היטב כדי להגיע ביום הנכון אל הכפר המתאים , שאליו הגיעה הקליניקה הניידת . 
כיצד התפשטה תוכנית הסיורים של הקליניקה הפסיכיאטרית בשטח כה עצום , בלי טלפונים , מחשבים או אפילו תחבורה הגונה , זהו פלא שלא הצלחתי לחשוף . 
כמו שלא הבנתי מעולם כיצד הם מצאו מהמרחק הרב את נקודת הציון הלא ברורה שבה תפעל הקליניקה : " מתחת לעץ הבאובב העתיק , אותו בירך האשאנטאן ( הצ'יף הגדול של שבט האשאנטי ) " , או " בכפר אָפָאני , במקום שבו באים הנשרים לנוח . 
שלוש מאות אנשים טופלו בקליניקה הניידת . 
הקטנה שבמטופלים הייתה פעוטה בת שלוש , והקשיש ביניהם נולד עוד לפני שהצ'יף הקדמון של ויוסו ניסה לרמות את אלת האדמה , אסאסה אפוּאָה . 
כעונש היא הרעילה אותו למוות כאשר טעם בלשונו את העפר הקדוש במקדשה . 
בכמאתיים גברים ונשים נוספים , אשר הגיעו עם תסמינים פסיכיאטריים , זכיתי לטפל בבית - החולים " סנט ג'ון של האלוהים " . 
להם מוקדש הספר הזה , בכבוד ובאהבה . 
פסיפס של תרבויות ודרכים לטיפול 
ספר זה עוסק בתפיסות שונות מאלו המוכרות לנו לגבי נושאים בבריאות הנפש . 
לתפיסות אלה אין כתבים מקודשים או קאנוניים , ואין בעולם מרכז אקדמי חשוב המוקדש לחקר בריאות הנפש באפריקה . 
חלק מתפיסות אלה מועבר בירושה ממטפל מסורתי אחד לבא אחריו , חלקן נפוצות ומובנות מאליהן בקרב כל בני השבט כתבניות בסיסיות של תרבותם , וחלקן ידועות למטפלים בודדים ונבחרים , החבויים ביערות - הגשם או נודדים במרחבי המדבריות של אפריקה . 
במשך אלפי שנים נוצרו ציוויליזציות מגוונות באפריקה השחורה . 
טימבוקטו , בירת קיסרות מאלי , יצרה מרכז ללימודים גבוהים ונודעה כמרכז של חוכמה בזמן שאירופה דשדשה עדיין בימי - הביניים . 
העיר קאנו שבניגריה נודעה ברחבי העולם האסלאמי כמרכז תיאולוגי מתקדם . 
זנזיבר קיימה קשרי מסחר ענפים עם הודו עוד בתחילת האלף הראשון , והרודוטוס התפעל מהמערכת המוסרית של האתיופים הקדומים עד כדי כך שתיאר אותם כגדולי הצדיקים עלי אדמות . 
תרבויות אלו הגדירו את ההבדל בין בריאות נפשית לחולי נפשי ואת הסוגים השונים של חוסר האיזון והמחלות . 
כלומר , במונחים מערביים , הן הגדירו את עקרונות הפסיכופתולוגיה שלהם . 
תרבויות אלו יצרו שיטות סיווג ואבחון ייחודיות , שיש בהן חלקים דומים להפליא לרפואה המערבית וחלקים שונים בתכלית . 
וכמובן , צמחו שם מרפאים מקומיים אשר שימשו ( ומשמשים גם כיום ) כפסיכותרפיסטים וכפסיכיאטרים של הקהילות האפריקאיות . 
מטפלים אלו פיתחו את הבסיס התיאורטי לטיפול הנפשי ואת הטכניקות השונות שנים רבות לפני הופעתם של הפסיכואנליזה , הטיפול ההתנהגותי - קוגניטיבי , תיאוריות יחסי האובייקט , הטיפול הקצר - מועד , הפסיכופרמקולוגיה ושאר הטכניקות המערביות . 
חובה עליי לציין מראש , בפתח הספר : אין תרבות אפריקאית אחת . 
מדובר בפסיפס של תרבויות שונות , אשר מתחלקות לפי הגבולות השבטיים ולא דווקא לפי הגבולות הגיאוגרפיים שסימנו האירופים הקולוניאליסטים . 
לכן גם אין מודל אחד של אבחון וטיפול רפואי אפריקאי , אלא מודלים רבים . 
מרכז המחקר וההתבוננות שלי היה בשבט האקאן אשר בגאנה . 
הוא שוכן באזור הדרומי של המדינה ובמחוז האשאנטי . 
מקריאה מרובה בכתביהם של חוקרים שונים , מאנתרופולוגים ופסיכולוגים אירופיים ועד מיסיונרים קתולים בעלי סקרנות ופתיחות תרבותית , גיליתי שעקרונות רבים דומים קיימים גם במערכות הטיפוליות של שבטים אחרים . 
לעתים מדהים לראות כיצד גישות או כללים טיפוליים מסוימים נדדו ביבשת , ממדבר סהרה בצפון ועד הקלהרי בדרום , מסנגל וחוף השנהב שבמערב ועד טנזניה וקניה במזרח . 
אבל השונות קיימת ומרתקת מאוד . 
שאלה מרכזית בספר היא אם רופא - פסיכיאטר ( או עובד בריאות הנפש אחר ) שגדל , התחנך ולמד בתרבות המערבית , יכול לטפל בחולים מתרבות כל - כך שונה . 
מניסיוני , למרות הקשיים , התשובה היא כן והספר מספר על הדרך שבה עבדתי בשנים שבהן הייתי באפריקה . 
הספר אינו בא לשפוט ולקבוע מהי הגישה הטיפולית הנכונה . 
באמצעות סיפורי מקרים , שאמנם מצטיירים לעתים כסיפורי דמיון ססגוניים , אבל כולם אמת והתרחשו במציאות , תיארתי גישות אפריקאיות לבריאות הנפש . 
לצדן הצגתי גישות והגדרות מערביות לאותם התסמינים , מתוך מתן אותו הכבוד והמעמד לשתי התפיסות . 
כרופא ביערות הגשם , כתבתי את תיאורי המקרים בדייקנות רבה , ציטטתי משפטים שנאמרו בלי להוסיף ובלי להחסיר , הקפדתי על איות והיגוי נכון של שמות החולים ובני - משפחותיהם ושל שמות האלים , הרוחות הרעות והשדים אשר מעורבים בפתולוגיה או בהחלמה של החולה . 
ניסיתי למחוק כל סימן למעורבות אישית , סובייקטיבית . 
אבל כאשר קראתי את תיאורי המקרים לאחר שנים והרחק מאפריקה , הופתעתי . 
אני עצמי נדהמתי לגלות כיצד פירוט דקדקני של מציאות בתרבות אחת , עשוי להצטייר כסיפור בתרבות אחרת . 
בבסיס הספר עומדת הנחה כי גישות טיפוליות שונות יכולות להתקיים יחדיו . 
ולא רק זאת , אלא שמותר ורצוי להן להיות מושפעות זו מזו כדרך להעשיר את עצמן ואת המטפלים והמטופלים הנעזרים בהן . 
1 
הביצה השחורה של העצב 
האם ניתן לאבחן דיכאון באפריקה במושגים מערביים ? 
התינוק של השטן 
אליזבת קיוותה שהמלריה תציל אותה – והתאכזבה . 
טקס ההתבגרות הוא שלב קדוש בחייה של אישה בת שבט האשאנטי . 
סדרה מורכבת וסמלית של טקסים מבטאת טרנספורמציה שלמה : עד הטקס נחשבת הילדה לתמימה , שאין לה כל קשר למיניות או לפוריות , אחריו – היא אישה לכל דבר . 
לאחר שהילדה עוברת בהצלחה את כל שלבי הטקס היא הופכת ליישות חדשה בעלת כוחות עצומים : אישה . 
היא אשר מעניקה לגבר שיבוא אליה את כוחו , ולא רק לו . 
היא מעניקה ליקום כולו חיים חדשים – את ילדיה שלה . 
לשכב עם ילדה שעדיין לא עברה את טקס ההתבגרות , זהו חטא נורא בשבט האשאנטי . 
זהו חטא כלפי האלים , האבות הקדומים וזקני הכפר , והגבר שחטא מנודה באותה שאט - נפש שבה מנודים הפדופילים בחברה המערבית . 
אבל מהרגע שבו הוטבלה הנערה בנהר שלוש פעמים והוכרזה כאישה בעלת זכויות בשבט , היא מותרת לתשוקה ולמשכב . 
לפתע , הגברים נמשכים אליה כאילו הוסרה מטפחת הבד העוטפת את מפשעתה , והיא הולכת ערומה בכפר , מלבד שרשרת הצדפים והשעועית שהיא עונדת להגנה מפני רוחות רעות . 
אליזבת , נערה משבט האשאנטי , עברה את טקס ההתבגרות המסורתי רק בגיל חמש - עשרה , מספר שנים מאוחר יותר מהנערות האחרות של הכפר . 
בדרך כלל גיל טקסי המעבר של בנות האשאנטי נערכים כשהנערות מגיעות לגיל שתים - עשרה או שלוש - עשרה , אבל אצל אליזבת , סימני המין המשניים איחרו להופיע . 
לא עזרו לאליזבת כל מאמציה הנואשים להפוך לאישה בגיל מוקדם יותר : לפני כל זריחה היא עיסתה את שדיה באדמה שאספה מקן נמלים , בדיוק כפי שלימדו אותה הנשים הקשישות של המשפחה . 
הן הבטיחו לה שעיסוי כזה יתפיח את השדיים לגודל המעורר את תשוקת הגברים , אבל רק תפיחות קטנות צמחו על החזה שלה , כשני אגוזי - קולה מיובשים . 
היא גם מרחה את המפשעה במיץ העסיסי המופק מעלי נְוֶורֶה כדי לצמח את שערות הערווה , אבל ערוותה נותרה חלקה כשל תינוקת . 
נערות כפר היו נפגשות ליד הבאר בכל בוקר וערב , ובזמן שהעלו את דליי המים מהבאר , היו גם מפשילות בזריזות את השמלות ומשוות ביניהן את גודל שדיהן ואת הצמיחה של שער ערוות . 
אליזבת הייתה עומדת בצד , מסתתרת ומקנאה . 
היא שקעה בייאושה עד כדי כך , שכאשר הופיע דימום הווסת הראשון , היא התעלמה ממנו . 
* * * 
אליזבת הייתה מאושרת ביום שבו עברה את טקס ההתבגרות . 
היא נפרדה בשמחה מילדותה שניתקה ופרחה ממנה כמו אבקני פרח המנגו ברוח . 
היא הובלה בשבילי הכפר , הנשים תופפו ורקדו מסביבה . 
שער ראשה גולח בתער עד השורשים , ציפורניה קוצצו בקפידה ועורה נמשח בשכבה מבריקה של חמאה . 
כך , טהורה , היא הוטבלה בנהר , רועדת מהקור של המים ומהתרגשות מסתורית , שעדייו לא ידעה לקרוא לה בשם . 
למחרת היום לקח אותה האדון מאנסו אל היער והיה למאהב שלה . 
אליזבת חייתה עם משפחתה בשולי הכפר אסאפו , בסמוך לחלקת היער שבה האדון מאנסו פשט עורות של בהמות שהתפגרו . 
היא לא חיבבה במיוחד את הגבר הקשיש הזה , שנהג לשתות קנקנים מלאים של יין דקלים לפני המשכב כדי לחזק את גבריותו , ושנאה את הריח התוסס של פגרי הבהמות שנדף מכל גופו . 
אבל היא הודתה שהאדון מאנסו נדיב מאוד כלפיה ואחרי כל משכב הוא משלם לה במטפחת צבעונית או בשקית של אגוזי - אדמה ובסבונים , ופעם אחת אפילו נתן לה מסרק עץ שקנה בקומאסי , בירת המחוז . 
הרבה מהנערות האחרות בכפר נהגו כמו אליבת , כי זו הייתה הדרך היחידה להשיג תוספת מזון לקדרה של המשפחה או לזכות במעט פינוקים בכפר העני . 
ואליזבת חשה כבת - מזל בהשוואה לנערות אחרות , משום שלאדון מאנסו לא היו דרישות גבוהות כמו למאהבים האחרים . 
הוא היה לוקח אותה ליער בימי ראשון בלבד , לאחר המיסה הקדושה , שם הייתה מגלגלת באדישות את שולי שמלתה עד גובה המותניים , נשענת על גזע מוצק של עץ , ועד שחשה את החבטות הראשונות של האדון מאנסו , המגע כבר היה מסתיים . 
לא אליזבת ולא האדון מאנסו הכירו את המונח הקליני של שפיכה מוקדמת , אבל שניהם היו רגועים ומסופקים בסיומו של המשגל : הנערה חיכתה למתנה כשישבנה חשוף עדיין , והאדון מאנסו כבר התגעגע אל המחצלת בבקתה שלו . 
הטקס הזה חזר על עצמו בכל יום ראשון במשך שתי עונות גשומות ושתי עונות יבשות , עד שלפתע פסק מחזור הווסת של אליזבת . 
גם שדיה תפחו עד שהוורידים התבלטו כנחשים תחת העור המתוח , ועייפות מוזרה השתלטה עליה ; היא התקשתה אפילו להרים על ראשה את הערימה של עצים לבעירה . 
אבל אליזבת שוב התעלמה מהסימנים הברורים , ורק כאשר קרסה יום אחד בבקתה , בדקה אותה האישה הבכירה של אביה . 
" ילדתי , " היא אמרה לאליזבת , " תינוק גדל בתוך הבטן הטובה שלך . 
אליזבת לא רצתה את התינוק . 
היא ידעה בוודאות שהעובר שבבטנה הוא בנו של השטן . 
שהרי תינוק טהור נולד מגבר צעיר וחסון , כזה שמסוגל לשאת פר על הכתפיים שלו , ולא מגבר זקן , שרגליו רועדות לאחר כל מאמץ . 
אליזבת חזתה באימה שהתינוק ייוולד עם שש אצבעות בכל כף - יד , או מכוסה בכתמים לבקניים , אות ברור שהשטן השתיל אותו ברחם שלה . 
כל בוקר השכימה והלכה לכנסייה הקתולית כדי להתפלל שהעובר ייפלט מתוכה , גוש מדמם וכעור , כפי שראתה אצל נשות משפחה אחרות שאיבדו את עוברן , במקרה או במתכוון , אבל תפילותיה לא נענו . 
אליזבת התמימה אפילו לא ידעה שאלוהים הקתולי ושליחיו עלי אדמות מתנגדים בכל תוקף להפלה . 
הנשים במשפחתה של אליזבת קיבלו את ההיריון שלה בטבעיות ובשלוות נפש . 
רבים מהילדים המשוטטים ערומים לחלוטין או למחצה בחצר של המשפחה , בין התרנגולות הכחושות , ליד תעלת הביוב הפתוחה וסירי הבישול , אינם צאצאים חוקיים לפי חוקי הכנסייה . 
חלק מהילדים הללו נולדו ממגעים מיניים אקראיים עם נהגי משאיות חולפים , או עם גברים נכבדים כאדון מאנסו , או עם סתם בחורים צעירים ומפתים . 
לילדים אחרים היו אב ואם נשואים זה לזה חוקית , אבל האב כבר נטש מזמן את המשפחה , זמנית – כדי לעבוד במכרות הזהב הרחוקים , או לתמיד – משום שנמאס לו לעבוד ולפרנס . 
והאם , בלי לכעוס ולהתקומם , הרתה וילדה ילדים נוספים לגבר אחר . 
אין אפליה בין הילדים השונים של המשפחה , כולם אוכלים מאותה קדרה ומקבלים יחדיו את אותן תולעי מעיים , וכולם מקרבים קרקפות מגולחות זו לזו בעת המשחקים ומאפשרים לפטריות לדלג מראש לראש . 
" אל תדאגי אליזבת , " אמרו לה נשות המשפחה בשעה שישבו בחצר וקילפו בננות פלנטיין ירוקות במאצ'טות , " תמיד יהיה לתינוק שלך שפע של חלב חם . 
שהרי תינוקות זוחלים ומדדים בין הנשים השונות , מחפשים פטמה חופשית , הם מראה נפוץ ומקובל מאוד ביערות הגשם . 
לפעמים הם נצמדים לפטמה של האם האמיתית או של אחת הדודות ויונקים חלב מתוק , ולפעמים לפטמה היבשה והסדוקה של הסבתא , שלא מתנגדת אלא להפך , מפשילה את ראשה לאחור וצוחקת בהנאה . 
" תראי את אָמָה ואת כריסטינה , " עודדו אותה הנשים , " גם הבטן שלהן תפחה יחד עם הבטן שלך . 
יהיה להן חלב טוב גם בשביל התינוק שלך . 
אליזבת לא נרגעה . 
היא לא פחדה ששדיה הקטנות יתייבשו , ולא מכאבי הלידה הצפויה , וגם לא מהיותה לא נשואה . 
היא לא העזה לגלות לנשים הטובות האלו את הסיבה לאימה הנוראה שלה : שהשטן הוא שהפרה אותה . 
הרי אליזבת סירבה כל חייה אפילו להגיד בקול את שמו המפורש , ובוודאי לא הסכימה לעצום עיניים ולחוש את נשימתו המצחינה , דבר שעשו ילדות אחרות במשחקיהן . 
ואיך תוכל לגלות להן שאברו השעיר חדר עד לרחמה והותיר שם מטען דביק ? 
אליזבת בזבזה את כל החסכונות שלה , חמשת אלפים סדיס צרורים במטפחת , כדי להיפטר מהעובר . 
היא שילמה למרפאים בעשבים , לכוהנות מקומיות , בלעה כדורים לבנים ומבריקים – ממתיק מלאכותי כנראה – שהביאו למענה מהעיר קומאסי , ואפילו שחטה תרנגולת והגירה את דמה , כפי שהורו לה , כדי שיחד עם הדם הניגר ייעלם גם ההיריון , אבל דבר לא אירע . 
ואז תקפה את אליזבת המלריה , והיא קיוותה ש " החום הגדול " – שמה העממי של המחלה – יציל אותה . 
היא הקפידה לא לכרסם את העלים ואת קליפת העץ נים הידועים כתרופה יעילה נגד המחלה , וגם לא לקנות את התרופות של בית - החולים . 
היא רצתה שהמחלה תימשך עד שתהרוג את העובר . 
אבל רעידות המלריה חלפו , והתינוק – לא רק שלא נפל , אלא שהחל פתאום לבעוט בכפות - רגליו הפעוטות בדופנות הרחם . 
אליזבת שקעה בעצב נורא . 
היא התקשתה לקום מהמזרון עם הזריחה , משום שהמועקה השתכנה בתוכה בתוכה כמו משקולת כבדה . 
כל מה שעשתה , עשתה באיטיות , במאמץ , ולפעמים , בזמן שהייתה מטפסת במעלה הגבעה עם דלי מים כבד על ראשה או מנכשת עשבים בחלקת העגבניות , הייתה לפתע נעצרת ופורצת בבכי . 
הנשים במשפחה ראו כיצד הנערה כמלה לנגד עיניהן כמו פפאיה שנשארה בשמש , אבל הן לא יכלו לעזור הרבה . 
אליזבת סירבה לדבר איתן , ואולי כבר הייתה אז חסרת כוחות אפילו לדיבור פשוט . 
לשונה , שהתרוצצה בשמחה מאז טקס ההתבגרות , בשירה , ברכילות , או סתם בהקשה מתגרה על החך , יָבְשָה ונכלאה מאחורי שפתיים חשוקות . 
אליזבת רק ביקשה שהסיוט יסתיים . 
את מה שאנחנו , בתרבות המערבית , מזהים כדיכאון , היא הרגישה ותיארה כעצב , ככאב פיזי שמכרסם את בטנה המתמלאת מבפנים . 
היא כבר הבינה שלא תוכל להיפטר מהעובר כאילו היה גוש בשר זר ומדמם , ולכן לא נותרה לה ברירה אלא להרוג את עצמה יחד עם העובר שלה . 
היא לא ביקשה להגיע ולהתאחד עם האבות הקדומים שלה – היא ידעה שהתאבדות היא חטא ופשע כנגד האלים , ואדם שמתאבד הוא ארור , ומנשמתו נשללת הזכות לשהות עם הנשמות של אבותיו . 
היא רק ביקשה שהעצב הבלתי נסבל ייפסק ולו ליממה אחת . 
היא דמתה לחתולי - הבר של יערות הגשם – הקרויים " חתולי זהב " – שנופלים במלכודות של הציידים ומשתפדים על מקלות הבמבוק החדים שבתוכן . 
כאשר הציידים מגיעים אל המלכודות בבוקר , החתולים המעונים מטים את ראשם הצדה וחושפים את צווארם בתנועת כניעה , כמו מבקשים את מכת החסד של המאצ'טה . 
כתבי הקודש מחוללים פלאים ופרפרי זנב - סנונית קיסרי 
אליזבת ניסתה להתאבד בבליעת אבקת די.די.טי המשמשת לביעור מזיקים . 
זוהי שיטה שכיחה להתאבדות בכפרים האפריקאיים , כי זה חומר זול וזמין . 
אמנם בארצות מפותחות רבות כבר הוצא מחוץ לחוק בשל ההשלכות הסביבתיות שלו , אך באפריקה , החצר האחורית של העולם , ארגוני צדקה מחלקים אותו לעתים חינם לאיכרים ששדותיהם סובלים מהמזיקים . 
אליזבת הכירה היטב את השקיות האטומות , והכירה גם כמה תינוקות בכפר שליקקו בטעות את האבקה הלבנה והורעלו למוות . 
לכן , כך סיפרה לי אמה , היא ערבבה את האבקה הזאת במי נהר ושתתה את הרעל בלגימות גדולות , משתוקקות . 
אל הנהר סירב להניח לנערה היפה הזאת למות על גדות הנהר שלו , ולזהם את הקדושה ואת הניקיון של המים בגווייתה , כך אומרים האנשים של הכפר אסאפו . 
לכן הוא שלח באותו הבוקר שתי נשים זקנות אל גדת הנהר ללקט שם עשבים טובים . 
כאשר נתקלו באליזבת , הן נטלו מיד עשב מר מתוך הצרור שלהן , מוללו וטחנו אותו בין אצבעותיהן הגרומות ושפשפו את האבקה על החניכים ומתחת ללשונה של אליזבת , שתיספג במהירות , עד שהיא הקיאה . 
אחת הקשישות הטילה אז את הנערה על כתפה , כאילו הייתה כבשה , וסחבה אותה מעורפלת - הכרה במעלה הגבעה , לבית - החולים המיסיונרי . 
יומיים תמימים שהתה אליזבת במקום שאין לו הגדרה ושם , חמקמק כמו גבול משורטט במקל בדיונת חול נודדת , בין המוות לחיים . 
ולפתע , כאשר אחת האחיות שפשפה את גופה באלכוהול , אליזבת פקחה עיניים . 
היא לא השתוממה על שחזרה לחיים , כמו כל הניצולים האחרים מאותו המקום . 
היא עזרה לאחות לכסות את גופה בבד צבעוני ואפילו חייכה במבוכה ונישקה במסירות את צלב העץ שהוגש לשפתותיה . 
אלא שהעובר גם הוא התעורר והתחיל לבעוט , כף - רגלו נראתה בבירור על הבטן , ובן רגע אליזבת שוב הייתה מודעת לקיומו . 
באותו רגע גם הדיכאון השתלט עליה שוב . 
היא שכבה קפואה במיטת הברזל . 
לילה אחד , בגלל מיעוט המיטות , השכיבו במיטתה גם אישה חולה בצרעת , בכיוון ההפוך : גדמי רגליה של חולת הצרעת נחו בסמוך לראשה של אליזבת , אבל נדמה שהיא לא הרגישה כלל בצפיפות במיטתה . 
נשים ממשפחתה הביאו קערות עץ גדושות באורז , אבל אליזבת לא הושיטה מרצונה את כף - ידה , והנשים האכילו אותה , דוחקות את הגרגרים הלבנים בכוח דרך שיניה החשוקות . 
הנשים הטובות גם שרו סביב מיטתה ותופפו בתופי דלעת , כי ידוע שהתופים הללו מעבירים במקצבים אל השומע את לשד האדמה שבה צמחו . 
אבל אליזבת לא שמעה , פניה נותרו אטומות וקשות , כאילו פוסלו בחומר ונשרפו בתנור במשך שעות . 
לנזירות החסודות של בית - החולים לא היה אכפת . 
הן בכלל לא חיבבו את הנשים ההרות שמגיעות בהמוניהן לבית - החולים בגלל סיבוכים בהיריון או בלידה , כי העיסוק באברי הרבייה הלחים , המדממים , המפרישים , עורר בהן סלידה . 
אבל את הנערות הצעירות שניסו להפיל את עובריהן והסתבכו , תיעבו במיוחד . 
אלו הרי חוטאות שאין להן מחילה , שאפילו אש הגיהינום לא תמרק את נשמתן . 
הן רצו רק שאסלק סוף - סוף את אליזבת מבית - החולים , וכל פעם נאלצתי להמציא להן תירוץ חדש כדי להשאירה – זיהום מסוכן בבטן התחתונה , או שיבוש פתאומי ברמת הנתרן – הרי לא יכולתי להחזיר אותה בעליבות הזאת אל הבקתה שלה . 
ביקשתי שכומר מהקהילה יבוא לדבר איתה , שיעודד את רוחה בדרשות קתוליות מעוררות תקווה , במזמורים , אפילו בדברי מוּסר – כל אמצעי שיחלץ אותה מהביצה השחורה של הדיכאון . 
הכומר שנשלח אל אליזבת היה צעיר ביישן שסיים את לימודיו בסמינר התיאולוגי בקומאסי בעונת הגשמים האחרונה , ובטרם יבש הבוץ בדרכים כבר נשלח לאסאפו , לעזור לכומר המקומי . 
במקרה הייתי שם כאשר ירד מהטרו - טרו שהביאו מקומאסי , נושא על ראשו מזוודת עור בלויה . 
כל מי שהיה שם קפא על מקומו ואחדים גם הצטלבו ביראה . 
הוא נראה בתולי וטהור כמו מלאך בציור של רפאל . 
הפנים שלו היו עגולים באופן מושלם , כמו נוצרו בהינף תנועה אחת של אלוהים , ועורו הבריק בשמש . 
הכומר הצעיר , בנג'מין שמו , נשלח אמנם כדי לשמש עוזר לכומר הקשיש , אבל כאשר זה האחרון הבחין בקסם שעוזרו מטיל על אנשי קהילתו , הוא העניק לו את הזכות לנהל את המיסה הקדושה של יום ראשון . 
במיסות הללו , הספסלים היו מתמלאים בנשים מאמינות שנעצו את מבטן בשפתיו האדומות ויחד איתן מלמלו את התפילה . 
בכל פעם שהיה מרפרף בריסיו רפרוף עדין כשל כנפי פרפר , הנשים לפתו בכוח את מטפחות הבד שלהן , שבהן צררו כמה שטרות כסף מתנה לכנסייה . 
כך התמלאה קופת הכנסייה במהירות והיה די כסף גם לתיקון הגג וגם לאוכל טעים לכמרים , והכומר הקשיש היה מאושר מתמיד . 
רק הכומר הצעיר עצמו לא היה מודע לכל ההמולה סביבו . 
גם בשעה שישב לצד מיטתה של אליזבת וקרא לה מתוך כתבי הקודש , רפרף הכומר בנג'מין בריסיו , אבל הפעם מתוך מבוכה גלויה . 
במשך שש שנים למד והתחנך בסמינר התיאולוגי כדי להיות כומר בקהילה , אבל כל השנים הללו שהה בחברתם הבלעדית של מתבגרים כמוהו , שקרבתן של נשים הביכה אותם – מוכרות חשופות שדיים בשוק , נערות מצחקקות בהתגרות , ועל אחת כמה וכמה גוף של אישה הרה . 
איש לא הכין אותו לישיבה הממושכת לצדה של אליזבת , לחלל האינטימי שיכול להתמלא רק במילים . 
הוא קרא באוזניה את הבשורה על פי מתי , את הבשורה על פי יוחנן , את האיגרת הראשונה אל הקורנתים , אבל אליזבת נשארה אטומה ושותקת . 
גון קולו השתנה במהלך הימים של שתיקתה . 
בתחילה קרא ברשמיות מלאת כבוד , אחרי ימים ספורים כבר נשזרה בקולו אכזבה , לאחר מכן התמלא כעס נואש לנוכח חוסר התגובה מצדה , ולבסוף , אט - אט התרכך והיה למפציר וחם . 
הכומר בנג'מין לא הוסיף מילה אחת משלו למילים של כתבי הקודש , לא פנה אליה בדברי עידוד משלו , וגם לא שאל ישירות לשלומה ולשלום העובר שלה , אבל קשר אנושי כלשהו נוצר . 
איש בכפר לא יכול לציין בוודאות את היום שבו יצאו אליזבת ובנג'מין מהחדר המחניק והחלו לשבת על מרפסת בית - החולים . 
מלפניהם ומצדדיהם השתרעו יערות העד כמסך ירוק , ומאחוריהם הלכו האחיות והמנקים בחרישיות , פוחדים להפריע . 
בכפר חוו את האירוע כנס אלוהי , עוד הוכחה כי כתבי הקודש יכולים לחולל פלאים , אפילו לחלץ אישה מהמקום הנורא שבו היא מוכנה להרוג את עוברה ואת עצמה . 
כאשר בוקר אחד ראיתי שאליזבת אכלה קערה שלמה של דייסת אורז שהביא לה בנג'מין , ואף ליקקה את התחתית בלשון אדומה , החלטתי לשחרר אותה מבית - החולים . 
חיכיתי רק שתגמור לקלוע את שערן ולכבס את בגדיהן הצבעוניים הרטובים מזיעה של שתי החולות ששכבו במיטות הסמוכות – לאחת גידול בבטן בגודל של פפאיה בשלה , והשנייה גוועת ממחלת השחפת – ואז ניגשתי אליה . 
" אני מוכנה ללכת , " אמרה בשלווה " אבל אני אחזור ללדת את התינוק בבית - החולים . 
זה יהיה בן , ככה הבטיחו לי . 
" וכבר בחרת שם לילד , אליזבת ? " 
" בנג'מין . 
ואני אתפלל בכנסייה שיהיה אדם טוב כמוהו . 
חיוכה התפשט בחדר הקטן כמו שמש אדמדמה , ממיס את ריח העובש והזיעה , האוויר העומד , ואת ריח הגסיסה של הזקנה החולה בשחפת . 
* * * 
בחג הפסחא , בשעת הזריחה , טיפסתי אל פסגת הגבעה המזרחית כדי לצפות במין מופלא של פרפרים , זנב - סנונית קיסרי , המתאספים שם בעונה זו של השנה לחגיגה חושנית של הזדווגות . 
ושם , על אבן אדמדמה , סמוך לכנסיית העץ הרעועה של האנגליקנים , מוסתרים רק במקצת בכנפיים הצהובות של אלפי הפרפרים , ישבו אליזבת , בחודש השישי להריונה , והכומר הצעיר בנג'מין . 
הוא קרא לפניה בכתבי הקודש , כתמיד , והיא הניחה יד רגועה על בטנה התופחת וידה השניה רפרפה , כמו בטעות , על לחיו הרכה . 
דיכאון ללא גבולות 
האם הדיכאון הוא מחלה אוניברסלית אשר מופיעה בכל התרבויות והעמים , או שהוא תלוי חברה - תרבות - מקום ? 
במילים אחרות : האם הדיכאון מוטבע במטען הגנטי של האדם באשר הוא , ועל כן חלק מהתינוקות ייוולדו עם נטייה לדיכאון אשר עלול להתפרץ במהלך חייהם , ללא קשר למוצאם האתני , התרבותי ולמקומם הגיאוגרפי ? 
כלומר , אם לצורכי מחקר למשל , ניקח שתי קבוצות , האחת של תינוקות שחורים של הציידים הבושמנים מזימבבווה , והשנייה של תינוקות לבנים , בהירי עור ושיער של הנוודים הלאפים בקרבת החוג הארקטי , ונעקוב אחריהם לאורך עשרות שנים של התפתחות , האם נגלה כי בבגרותם , אחוז מסוים של אנשים משתי הקבוצות יסבלו בדיוק מאותה המחלה שנקראת דיכאון ? 
ואולי לא הגנים האנושים אשמים והדיכאון אינו מולד אלא הוא תוצר של סביבה מסוימת ? 
אולי , לדוגמה , הדיכאון הוא תוצר של אקלים קר , או תנאי שטח צחיחים , או סביבה תעשייתית עמוסה בכימיקלים ורבת רעש , או צפיפות פיזית ואנושית של ערים מודרניות , וכו ' ? 
הרי אין ספור גורמים גיאוגרפיים ודמוגרפיים שונים עשויים להשפיע על דיכאון או לגרום אותו . 
הרי לא פעם מצאו חולי דיכאון בקליניקה שלי את ההסבר הסובייקטיבי שלהם לדיכאונם במרכיבים כאלו . 
" מאז שעברתי לגור במדבר , שקעתי , " אמרה לי פעם נערה בת שש - עשרה שהוריה עברו ליישוב צעיר בנגב ולקחו אותה עמם , " גרגרי החול ממלאים לי את הפה ואני לועסת אותם אפילו מתוך שינה . 
האוויר רותח . 
והגרוע ביותר , בגלל השקט שמסביב , אני שומעת את עצמי , את המחשבות שלי . 
ואלה מחשבות שחורות . 
לעומתה , איש - עסקים כבן ארבעים ייחס את התפרצות המחלה לביקור מקצועי בפריז : " זוהי עיר נוראית , רועשת כמו גיהינום . 
המכוניות שהסתובבו במעגל בלי הפסקה בכיכר הרפובליקה , בדיוק מול המלון שלי , המריבות בלילה של השיכורים , והנגנים האיומים האלה שמנגנים בתחנות של המטרו , קודחים את הראש עם סקסופונים וחצוצרות . 
אפשר גם לחפש סיבות סביבתיות מורכבות יותר . 
אולי הדיכאון מופיע רק אצל מאמינים בדתות מסוימות , אלה העמוסות ברשימות של חטאים אפשריים , שהעונש עליהם הוא אכזרי ( נגיד טיגון בסירי זפת רותחת בגיהינום ) , ואשר מטפחות את רגשות האשם של המאמינים ? 
האם , למשל , המאמינים בבודהיזם , המבוסס על השלמה עם הקיום , יחלו בדיכאון פחות מהקתולים , אשר בדתם תפקיד מרכזי לתחושת החטא ? 
החוקר אובּייסֶקֶרֶה ג'אנאת'Obeyesekere Ganath ) ) , פרופסור חבר באוניברסיטת פרינסטון , הראה כי בחברה הבודהיסטית , התחושה של חוסר אונים – מרכיב מהותי בדיכאון ¬ – מסמל דווקא מצב רגשי רצוי . 
הבודהיסטים מעודדים למצוא את המצב הרגשי של חוסר האונים בעולמם הפנימי ובעולם בכלל . 
רק דרך הכרה שלמה בחוסר האונים ניתן להגיע לישועה אמיתית . 
תפיסה זו עשויה להישמע לנו , בני המערב , כה מוזרה . 
הפסיכולוג ד"ר אהרון בק ( Aaron Beck ) ייסד שיטת טיפול , פסיכותרפיה קוגניטיבית , אשר ביסודה ההנחה כי שינוי בתפיסות החשיבתיות של המטופל יביא גם לשינוי רגשי . 
דוגמה קלאסית לכך , לפי בק , הם התפיסות של החולה בדיכאון , אשר בנויות משלושה מרכיבים בסיסים , הנקראים גם ה " טריאדה של הדיכאון " : 
1 . 
ערך עצמי נמוך , לפיו החולה תופס את עצמו כפגום , מקופח , חסר ערך ולא אהוב . 
2 . 
תפיסת העולם כשלילי , לפיה החולה רואה את הסביבה כדרשנית , מכשילה ועוינת . 
3 . 
חוסר אונים , כאשר העתיד נתפס כמאמלל וחסר תקווה . 
כלומר , לפי בק , חוסר האונים הוא תפיסה מגונה והרסנית , הגוררת אחריה את מצב הרוח הדיכאוני . 
מעין סוס מטושטש הגורר אחריו את העגלה שאליה הוא רתום , לתוך ביצה טובענית ( הדימוי שלי , לא של בק ) . אבל אם כך , האם התפיסה החיובית של חוסר האונים בבודהיזם מנתקת את הקשר ההרסני הזה , מונעת את הופעתו של מצב הרוח הירוד , את קיום התמונה השלמה של הדיכאון ? 
האם בקרב המאמינים המקשיבים לנזירים הבודהיסטים בסרי - לנקה ובהודו יימצאו פחות תסמינים של המחלה מאשר בקרב המאזינים לכמרים או לרבנים ? 
* * * 
תרבות , כמובן , אינה רק דת , אלא מכלול האמונות , החגים , הטקסים , הריקודים והשירה , השפה והמטאפורות של קבוצה מסוימת . 
האם כל אחד מהמרכיבים הללו יכול אף הוא לתרום לשכיחות הדיכאון ? 
האם , לדוגמה , עמים מסוימים חשופים לדיכאון בשל קריאה מרובה של ספרות ושירה מלאנכוליות הנטועות בתרבותם , ובהשפעתן הקוראים מתפתים לאהוב מין עצב קיומי עמוק , מה שנקרא בגרמנית " צער העולם " ( Welt Schmerz ) ? 
ואולי הדיכאון מושפע מהשפה , כלומר מופיע יותר אצל אנשים דוברי שפות שבהן הוא מושג מוגדר באוצר המילים ? 
ידועה הדוגמה הקלאסית של השפה הלאפית , שבה יש לא פחות ממאה ושבע - עשרה מילים שמבטאות את הגוונים של הצבע הלבן , אוצר מילים הולם למי שחי כל חייו בתוך משטחי שלג . 
הילד הלאפי לומד לא רק את המילים , אלא גם לזהות בעזרתן את הגוונים השונים של הלבן . 
האם ייתכן שבאותו אופן , שפות שאוצר המילים שלהן מכיל מילים רבות המתארות דיכאון על גווניו וצורותיו , גורמות למשתמש בהן להיות מודעים יותר ולחוש יותר את המצב הנפשי הזה , בעוד שפות המסתפקות במילה אחת להגדרתו מצמצמות גם את האפשרות לעצם קיומו של הדיכאון בנפשו של האדם דובר השפה ? 
ואולי , כמה שזה מפתה , אפשר למצוא שפה , ולו אחת מששת אלפים השפות הקיימות כיום בעולם , שאין בה כלל מילה שמסמנת דיכאון , והמשתמשים בה משוטטים מאושרים וחסרי דאגות , כמו בגן עדן האבוד ? 
קרוב לוודאי שגם בקרב דוברי אותה השפה , אנשים שונים , שאינם מתייחסים להגדרות קליניות , מתכוונים לניואנסים שונים כאשר הם אומרים " אני בדיכאון " ( והרי על שום כך נשאלת השאלה הנצחית " מהי אהבה ? " ) . אבל בהקשר התרבותי הרחב , גם אם נניח שכל התרבויות אכן מודעות למצב נפשי הנקרא בעברית " דיכאון " , האם בני כל הגזעים והלאומים השונים מתכוונים באמת לאותו הדבר ? 
האם כל מי שאומר בעברית דיכאון , לא בהגדרה הקלינית לפי התסמינים , מתכוון לאותו הדבר ? 
הרי התיאורים של מצב נפשי זה הם אין - סופיים , והם קודרים , צבעוניים , אכזריים , ציניים , ומכמירי - לב : 
" אם שכבתי ואמרתי מתי אקום ומדד - ערב , ושבעתי נדֻדים עדי - נשף . 
לבש בשרי רִמָה וגוש עפר עורי רגע ויִמָאֵס…מאסתי , לא לעולם אחיה , חדל ממני כי הבל ימי . 
כך איוב ( ז' 4 ) , אשר איבד בחטף את בניו ואת בנותיו , את הצאן והגמלים , האתונות והבקר , ומתוך האבל האיום הוא מבקש רק למות . 
" אני רואה את עצמי יושב לפני שולחן בחשיכה , ידי ורגלי הולכות וגדלות לממדים עצומים … כה שקט בחדר וכה ריק עד אימה , ואני משמיע צרחות ויללות רק כדי שיישמע קול כלשהו , קול אנושי כלשהו . 
אני מנסה להרים את עצמי מן השולחן אך רגלי כבדות מדי וידי נעשו כרגליו נטולות הצורה של קרנף … אני יודע שזה מוות , אך אין בכוחי להרוג את הידיעה הזאת , או את היודע " . 
כך הסופר האמריקאי - פריזי , הנרי מילר בספרו חוג הגדי . 
ואילו הסןפר בורחס מתאר מפי ויליאם ט . 
קוקס יצור משונה ודיכאוני במדינת פנסילווניה , אשר אנו אלא שיקוף אנושי : " עורו מכוסה חטטים ופצעים ועל כן הוא תמיד אומלל . 
יודעי דבר טוענים שהוא בעל החיים האומלל ביותר בעולם . 
ציידים אינם מתקשים במציאת עקבותיו של הסקוונק שכן זה משאיר אחריו פס של דמעות , מאחר שדרכו לבכות כל הזמן…הוא עשוי אפילו להמס כולו לכדי דמעות " . 
והמשורר מבגדד , אבו - נוואס , בן התקופה העבאסית , מתאר בשירו כל יום מת בקרבי דבר מה את הדיכאון שלו בתמציתיות מחרידה : " כל יום מת בקרבי דבר - מה / בעוד הגוף איתן ובר - קיימא . 
סליחה , אדוני / גברתי האם את/ה עצוב/ה ? 
אולי הדרך הפשוטה ביותר , כפי שהציעו בעבר חוקרים שונים , היא לברר אם האדם העומד מולך , ללא קשר לצבע עורו ולמוצאו האתני , הוא עצוב . 
כלומר , אותם חוקרים הניחו כי בניגוד להגדרה של " דיכאון " , שהיא חמקמקה , הרגש הקרוי " עצב " הוא בסיסי ומוחלט . 
גם הדייג הגאנאי , המתקשה בגלל תחושת המלאנכוליה לפרוש את רשתו במפרץ הזהב , וגם איש העסקים מברלין , המתקשה בשל המועקה שבתוכו לעקוב אחר שערי המניות היומיים , יידעו לומר בוודאות , שהם חשים את הרגש הזה – העצב – ולכן הם מתקשים לתפקד . 
חוקרים אלו טענו , שהחוויות של " עצוב " ושל " דפרסיבי " , כלומר מדוכא , דומות מאוד וניתנות לזיהוי בקלות במסגרת החברתית . 
החוקרים רולנד ליטלווד ומוריס ליפסאג' ( Roland Littelewood and Maurice Lipsedge ) כתבו כי " משום שעצב ושמחה הם מאורעות יום - יומיים , קיים בנו כבר המנגנון התרבותי המאפשר לנו להבין אותם , בכדי להתאים אותם ולהבליע אותם בחיים החברתיים שלנו . 
כלומר , אפשר להבין שאם הדייג הגאנאי יאמר בשפת הטוֹוִי שהוא עצוב , וכך איש העסקים בגרמנית , הרי שהפסיכולוג או הפסיכיאטר שבודקים אותם יוכלו להניח שהם בוודאות מדוכאים . 
יתרה מכך , גם כל אדם שהוא , גם אם אינו עוסק בבריאות הנפש , יוכל לערוך בקלות כך את אבחנת הדיכאון . 
הלוואי שכך היה , כי אז כל מה שהייתי זקוק לו ביערות הגשם לאבחון של דיכאון , היה עוזר גאנאי שיודע לתרגם משפת הטווי לאנגלית רק שאלה אחת : " סליחה גבירתי / אדוני , האם את/ה עצוב / ה ? " אבל כאשר ביקשתי מעובדי הבריאות המקומיים שאיתם עבדתי לתרגם את המשפט הזה במדויק , השתררה מבוכה . 
חלקם פשוט השתתקו , אחרים בחרו מילים שונות לתאר את המילה sad באנגלית , שאותה ביקשתי לתרגם , וחלקם החלו לתאר את אותה המילה במשפטים ארוכים ומפותלים בשפת הטווי , שלוו בתנועות ידים נמרצות . 
לפתע התברר לי שהמילה הנפוצה כל - כך באנגלית על כל רבדיה , מהסונטות של שקספיר , עבור בספרים הקודרים של דיקנס ועד לתיאור מצב רוח שפוף בחיי היומיום , במקום העבודה , בתור לרכבת , בפאב השכונתי , אינה מובנת מאליה ביערות הגשם , בשפת הטווי . 
* * * 
אפשר כמובן להניח שגאנאים ביערות הגשם מרגישים רגשות בלתי נעימים , אבל מה בדיוק הם מרגישים ? 
איך הם מבטאים את ההרגשות האלה ? 
בכפר קטן , בן שלושים בקתות לכל היותר , הובילו אותי אל שני תושבים , אישה קשישה והנכד שלה , צייד מהולל של ציפורים , אשר הסתגרו בבקתה שלהם בחודשים האחרונים , הקשישה ממררת בבכי והנכד ממעט לאכול ואפילו קרע במו ידיו את כל רשתות הציד שלו . 
בכוונה ריאיינתי כל אחד מהם בנפרד , בכל פעם הזמנתי אחד מהם לשבת איתי תחת עץ באובב , סמוך לבקתה . 
אבל כאשר שאלתי אותם את אותה השאלה האמפתית על מצב הרוח שלהם , ובעזרת אותו מתרגם – הנזיר הגאנאי הקתולי אמברוז – שחזר בדיוק על אותו נוסח של שאלה , התשובות היו שונות לחלוטין . 
הקשישה כיסתה את ראשה במטפחת הירוקה שלה והחלה להתנועע באיטיות , מתייפחת ומקוננת תחת הבד . 
ואילו הנכד הביט בי ממושכות כמנסה להבין את השאלה , ואז נטל את הסכין הקטנה שלו המשמשת אותו לביתור הציפורים , וחתך באלימות את האגודל שלו מהציפורן ועד הבסיס , חורץ בעומק בשרו שביל מדמם . 
שם , תחת עץ הבאובב , ובלי חומרי - הרדמה , נאלצתי לתפור את החתך , אבל הנכד לא גנח ולא בכה במהלך התפירה המכאיבה . 
הוא רק הביט באטימות אל ענני הגשם הכבדים שכיסו בהדרגה את השמיים , עומדים להישבר ולהמטיר גשם טרופי כבד . 
" ראית , אמברוז , כיצד הבחור לא ענה על השאלה הפשוטה על מצב רוחו , אלא כך , סתם , חתך את עצמו ? " שיתפתי את הנזיר במסקנותיי , " בפסיכיאטריה , התופעה נקראיית אלקסיטימיה , כלומר חוסר יכולת לתאר רגשות או להיות מודע להם , והיא גם מעלה שאלה אבחנתית לגבי הבחור . 
אולי הוא בכלל חולה בסכיזופרניה או שיש לו פגיעה מוחית פרונטלית , שבה הרגשות הופכים לשטוחים . 
כוונתי הייתה ללמד את אמברוז את עקרונות האבחון הפסיכיאטרי , כדי שיוכל להמשיך ולטפל בחולי הקליניקה הניידת לאחר שאעזוב את אפריקה , אבל הפעם אמברוז הביט בי בתדהמה ובחוסר הבנה מוחלט , כאילו דיברתי בשפה של פאגאנים . 
" אל תתבייש , אמברוז . 
תגיד את כל מה , שאתה חושב . 
" אני לא יודע , " הוא אמר בצניעות ושפשף את ברכיו שהיו תמיד נפוחות ופצועות מכריעה ממושכת מדי על רצפת האבן של הכנסייה , " אתה הרופא ואני רק נזיר . 
אבל , הבחור ענה לך במדויק על השאלה , ויותר לא היה לו מה להוסיף . 
השפה המשותפת של ההגדרות הקליניות 
כדי לקבוע קריטריונים ברורים למחלות הפסיכיאטריות לצורכי טיפול ומחקר , וגם כדי למנוע אי - הבנות תרבותיות כזו שהתרחשה בין הנזיר אמברוז לביני , הרופא האוברוני ( הלבן ) , נקבעו מערכות האבחון כגון DSM ( Diagnostic and Statistical Manual of Mental Disorders ) שפותח בידי האגודה הפסיכיאטרית האמריקאית , או ICD ( International Classification of Diseases ) שנכתב בידי ארגון הבריאות העולמי . 
מערכות אבחון אלו מבוססות על תסמינים ברורים לכאורה . 
הנה , לדוגמה , אלו התסמינים שעל פיהם מאבחנים דיכאון ( או בשפה המקצועית : אפיזודה דיכאונית מג'ורית ) , כפי שהם מנוסחים בגרסה האחרונה של מערכת האבחון האמריקאית , ה - DSM - IV - TR : 
חמישה מהתסמינים הופיעו בתוך תקופה של שבועיים לפחות , הם מהווים שינוי מהמצב הקודם , ואחד מהם לפחות הוא מצב רוח עצוב או אובדן של עניין או הנאה : 
1 . 
מצב רוח עצוב במהלך רוב היום , כמעט בכל יום , וזאת לפי דיווח סובייקטיבי או בהסתכלות של אחרים . 
2 . 
אובדן עניין או הנאה בכול , או כמעט בכול . 
3 . 
אובדן משקל ( שלא בדיאטה ) , או עלייה במשקל , כלומר , שינוי תוך חודש של לפחות % 5 ממשקל הגוף או אובדן או עלייה בתיאבון . 
4 . 
הפרעות בשינה ( עודף או מחסור בשינה ) . 
5 . 
אי - שקט פסיכומוטורי או עיכוב פסיכומוטורי . 
6 . 
עייפות או מחסור באנרגיה . 
7 . 
תחושה של חוסר ערך או של אשמה כבדה ולא תואמת למציאות . 
8 . 
ירידה ביכולת להתרכז או לחשוב היטב , או חוסר החלטיות . 
9 . 
מחשבות חוזרות על מוות , מחשבות אובדניות עם או בלי תכנון מפורט , או ניסיון אובדני . 
בנוסף נדרש באבחנה שהתסמינים יגרמו למצוקה או לירידה תפקודית בשטחים החברתיים , התעסוקתיים , או בתחומים חשובים אחרים . 
כמו כן דורשים הקריטריונים לוודא שלא מדובר בתסמינים שנגרמו משימוש בחומרים כימים שונים , שאינם תגובת אבל על אדם אהוב , ושאין בהם מרכיבים של מאניה ¬ – המצב ההפוך לדיכאון , שבו האדם חש מצב רוח אופורי המלווה בתסמינים כגון בזבוז מוגזם של כספים , תשוקה מינית גבוהה וחריגה , חוסר שינה עם מרץ מרובה , רוגזנות ופגיעה בשיפוט החברתי . 
בבסיס התפיסה של ה - DSM נמצאת ההנחה שבכל התרבויות קיימת התבטאות דומה של המחלה הנפשית , ולכן ניתן לקבוע קריטריונים מדויקים ואוניברסליים למחלות , בדיוק כפי שנקבעים הקריטריונים הרפואיים לסיווג של מחלות אחרות , כמו שחפת , עגבת או גידולים ממאירים של מערכת העיכול . 
אלא שבדיכאון , בדומה במחלות פסיכיאטריות אחרות , הרופא אינו יכול להסתמך על בדיקות כמו ביופסיה , בדיקת דם , צילום או הדמיה שיעזרו לקבוע את האבחנה בוודאות מרבית . 
התסמינים של דיכאון ושל מחלות נפשיות אחרות הינם סובייקטיביים לחלוטין , כגון מצב הרוח העצוב או אובדן ההנאה , או שהם התנהגותיים , כהפרעות בשינה ובתיאבון . 
מה שבעייתי עוד יותר הוא , שספר האבחנות המקובל , ה - DSM , נכתב בידי האגודה הפסיכיאטרית האמריקאית . 
לכן הוא מבוסס על תסמינים סובייקטיביים והתנהגותיים כפי שנצפו בקרב אנשים החיים בין אלסקה לפלורידה , או במילים אחרות , בהומו סאפיינס של ארצות - הברית . 
גם מערכת האבחון המתחרה , ה - ICD , שיצר ארגון הבריאות העולמי , מעוררת את אותם הקשיים . 
היא נכתבה בידי אגודת פסיכיאטרים שחבריה באו מרקע תרבותי זהה – אירופי – ושאלת תקפותה מעבר לגבולות הגיאוגרפיים של תרבות המערב נתונה במחלוקת . 
הקושי בולט בהשוואה בינה לבין ה - DSM , כאשר רבות מהאבחנות האירופיות אינן מופיעות כלל בספר האמריקאי , ובוודאי הפער משמעותי עוד יותר אם משווים את ה - ICD לספרי אבחנות מוכרים פחות כגון הCCMD - , ספר האבחנות הפסיכיאטריות הסיני . 
האם יש דיכאון אפריקאי ? 
אין בנמצא ספר אבחנות אפריקאי . 
מובן שאין זה מפתיע כלל , מפני שבסוואנה וביערות הגשם האפריקאיים יש פחות פסיכיאטרים מאשר קופי פטאס , המצויים בסכנת הכחדה . 
לעתים , באפריקה השחורה , יש פסיכיאטר אחד לאוכלוסייה של כמה מיליוני תושבים . 
במצב מטורף זה , מובן שאין מספיק רופאי - נפש אשר יזהו , ימדדו ויחקרו את המחלות הפסיכיאטריות באזורם . 
כלומר , ייתכן שאם הפסיכיאטרים האפריקאים היו כותבים על סמך מחקר את הקריטריונים לדיכאון , היינו מקבלים תמונה שונה לגמרי . 
אבל , האם באמת יש " דיכאון אפריקאי " ? 
השאלה לא רק חשובה כדי לדעת לטפל בחולים ממוזמביק או ממאלי , אלא משום שאם נזהה סוג אחר של דיכאון – " דיכאון אפריקאי " – נוכל להבין הרבה יותר לגבי ההשפעה התרבותית על מצב הרוח , ולמצוא טכניקות כדי לטפל גם בדיכאון שלנו , המערבי . 
החוקרים רולנד ליטלווד ומוריס ליפסאג' יצאו למשימה המרתקת הזאת , לחפש הבדלים בין הדיכאון האירופי לאפריקאי . 
הם השוו בין חולים דיכאוניים במערב אפריקה לחולים בבריטניה , ומצאו שאכן מדובר בשתי קבוצות שונות , הנבדלות בשתי מרכיבים מהותיים במאפייני הדיכאון : 
ההבדל הראשון : בעוד שרבים מהאנגלים המדוכאים היו אחוזים ברגשות אשם כבדים , שאינם תואמים למציאות ( בדיוק כפי שמובחן בסעיף 7 ברשימת הקריטריונים של ה - DSM ) , הרי רק בודדים מהאפריקאים סבלו מתחושות כאלו . 
ניתן להבין את הפער אם נתבונן בעקרונות הבסיסיים של שתי התרבויות השונות . 
מצד אחד , תרבות אירופית שמשוקעת בה הפילוסופיה של החטא הקדמון , הקיימת גם ביהדות וגם בנצרות , שבה רגש האשם מלווה את האדם מרגע לידתו . 
תפיסת החטא הקדמון מופיעה במקורות היהודיים בסיפור גן עדן והגירוש ממנו , הנצרות פיתחה את הרעיון להאשמה אינדיווידואלית , לפיה האדם מצוי בעמדה קבועה של אשמה כלפי ישו , שהרי הוא סבל ונצלב למענו . 
האשמה נטבעה כה עמוק בנשמתו של האדם המערבי , עד שנדמה שהוא נולד איתה , היא הפכה לחלק מאישיותו כחומצת אמינו של ה - DNA שלו , וכאשר משתבש עולמו והדיכאון משתלט על נפשו של האדם המערבי , האשמה מופיעה מיידית . 
לא פלא שהחולה האנגלי ( שאותו חקרו ליטלווד וליפסאג' ) , החי בעולמו הקודר והמסויט , חווה אשמה כלפי משפחתו , או כלפי חבריו , מאהבותיו , נושיו , מעסיקיו , חבריו למשחק הרוגבי , או אפילו כלפי ראש - הממשלה שלו . 
לעומת זאת , כאשר משתבש עליו עולמו של בן התרבות האפריקאית , הוא אינו מתפלש בביצות השחורות והטובעניות של רגשות האשמה , אלא מחפש באופן פעיל את הגורם לכך סביבו ובמעשיו : ייתכן ששכח להעניק מנחה לאבות הקדומים שלו לפני שהגיש את בשר העז ואת יין הדקלים לאורחים בהלוויה . 
או שמא השליך פגרים של עופות אל הנהר הזורם ליד הבקתה שלו , ואל הנהר כועס על זיהום המים . 
ואולי הוא העליב את הצ'יף שלו , העז להביט ישירות בעיניו , ועתה לא רק המשפחה המלכותית זועמת , אלא הסדר הקוסמי של היקום נפגע . 
קרוב לוודאי שבהתבוננות מנקודת מבט מערבית נשאל , אם כך , מה ההבדל ? 
הרי גם האפריקאי מחטט בנפשו ובמעשיו ומחפש את מחדליו , את אשמתו . 
אבל אצל האדם האפריקאי אין מדובר בתחושות אשמה , אלא בקבלת אחראיות כדי לתקן את שהוא עצמו קלקל . 
כלומר , בן התרבות האפריקאית יעניק לאבותיו מתבואת היאם שלו , או יקריב כבש שמנמן לאל הנהר , או יבצע טקס אחר כלשהו של פיצוי , כדי שההרמוניה תחזור אל היקום , אל השבט , אל הכפר , ואל עצמו כמובן . 
האפריקאי יעבור ממצב של פסיביות בתוך הדיכאון שלו למצב של אקטיביות , ובכך הוא למעשה כבר נלחם במחלה : הוא יחפש את ההסבר למצבו וימצא את הדרך לתיקון המעוות , כדי להחזיר את היקום לתיקונו ואת השלווה לנפשו . 
באפריקה אין משמעות למילים מערביות זרות כגון " אשמה " או " סופר - אגו " ( מקורה של האשמה לפי פרויד הוא בסופר - אגו ) , אשר מקבעות את הפתולוגיה . 
ההבדל השני שמצאו ליטלווד וליפסאג' מרתק במיוחד : הם גילו שוני בולט בשכיחות של הלוצינציות במצבי דיכאון בשתי התרבויות . 
הלוצינציה היא עיוות בתפיסה , שיכולה להופיע בכל אחת מהתפיסות החושיות . 
הלוצינציה , לדוגמה , יכולה להיות ראייתית : יש חולים הרואים מולם מרכבות אש או נחשי קוברה . 
היא יכולה להיות שמיעתית : חולים עשויים לשמוע קולות שונים , כאלה המקללים אותו או צווחים עליו או מטילים עליו הוראות שהוא חייב לבצע . 
ובאותו אופן יש חולים שחשים ריחות מסוימים או מגע , כגון זחילה של חרקים על גופם . 
ההלוצינציות נדירות בקרב חולי הדיכאון בעולם המערבי , ואם הן מופיעות , הן בדרך כלל קשורות לתכנים מסוימים של המחלה . 
למשל : אדם שמדוכא בגלל כישלונו בלימודים עשוי לשמוע קולות הנוזפים בו על ציוניו העלובים , או עלול לראות חיזיון מבעת ( ומציאותי מבחינת החולה ! 
) , שבו הוא מוצא להורג בידי כיתת יורים בגלל כישלונות אקדמיים אלו . 
ההלוצינציות מופיעות בדיכאון פסיכוטי , שהוא סוג נדיר של מחלת הדיכאון . 
רובם המכריע של האנשים המדוכאים מבדילים היטב בין דמיון ומציאות , אבל מעטים שבהם עלולים להאמין במחשבות - שווא ( דלוזיות ) , או לחוות הזיות ( הלוצינציות ) , כביטוי לאובדן של תפיסת המציאות . 
ואכן , כצפוי , ליטלווד וליפסאג' מצאו בקרב האנגלים החולים בדיכאון , שכיחות נמוכה של הלוצינציות , וזאת כביטוי לעד כמה הפסיכוזה נדירה במחלה . 
אבל לעומת זאת , ולהפתעתם , הם מצאו שכיחות גבוהה להפליא של הלוצינציות בקרב החולים המערב - אפריקאים , ואפילו בצורות הקלות של דיכאון . 
מכשפות אמיתיות או פראנויה 
איך ניתן להסביר את ההבדל המפתיע בשכיחות ההלוצינציות ? 
פרופסור ס . 
רמבל ( S . 
Rumble ) ועמיתיו ערכו ב - 1996 את המחקר המקיף הראשון בדרום - אפריקה על מחלות פסיכיאטריות בקהילה , והשתמשו בשאלון אבחנתי שנקרא PSE : Present State Examination . 
כלומר שאלון לבדיקת המצב הנפשי העכשווי . 
השאלון הועבר בקרב כפריים שחורים , והתוצאות הראשונות ( והמפתיעות ) העלו שקיימת בקרבם שכיחות גבוהה להפליא של מחשבות - שווא . 
כלומר לפי השאלון , רבים מבני הכפרים בדרום - אפריקה הינם פסיכוטיים 
ניתוח נוסף של הממצאים גילה פרט מעניין , אשר שינה את המסקנות של החוקרים : התברר שרוב מחשבות - השווא הללו שייכות לחולים דיכאוניים , אשר האשימו מכשפות כמי שגרמו למחלתם . 
האמונה שמכשפות הן הגורם העיקרי לאסונות ולמחלות , ממלריה ואיידס ועד התרוששות כלכלית ותאונות דרכים , מקובלת בקרב האפריקאים מכל שכבות האוכלוסייה , מרועי חזירים בכפר ועד רופאים מכובדים בעיר הבירה . 
אמונה זו בוודאי אינה נחשבת כמחשבת - שווא , משום שהיא נורמטיווית בתרבות האפריקאית . 
אבל מבחינת השאלון האבחנתי , ה - PSE , אשר נכתב בעולם המערבי בידי פסיכיאטרים מערביים , האשמה של איזו מכשפה בבעיותיך היא סימפטום פראנואידי - פסיכוטי ברור . 
ואכן , כאשר החוקרים הנבוכים עיבדו מחדש את הנתונים והתחשבו בכך שהאמונה במכשפות הנה " נורמלית " שכיחה ומקובלת באפריקה , ירדה לפתע שכיחות הפסיכוזה בתוצאות המחקר , ושכיחות הדיכאון עלתה . 
זוהי דוגמה קלאסית לקשיים באבחנה בין - תרבותית , כאשר מחשבה לגיטימית בתרבות אחת נתפסת כפתולוגית באחרת . 
אבל האם ניתן להשליך זאת על הפרעות בתפיסה ? 
כלומר , האם ייתכן כי החזיונות שעליהם מספרים אפריקאים רבים בעת הדיכאון : נהרות ארגמניים שרק דם זורם בהם , קולות צווחנים של עדת מכשפות המדלגת בין ענפי העצים , או כאב חד שגורמת סכין דמיונית המפלחת את הבשר ; האם כל אלו אינם הלוצינציות אמיתיות , אלא ביטויים נורמטיוויים של התפיסה האפריקאית ? 
נקמת גמדי היער 
ארנסטינה , המיילדת הראשית של בית - החולים המיסיונרי באסאפו ואשתו המכובדת של הרוקח , סיפרה לי פעם כיצד גמדי היער הכשילו את בניית המחלקה החדשה לחולי שחפת . 
האירוע התרחש כשלוש שנים לפני שבאנו לאסאפו . 
באותה התקופה עלתה בפראות שכיחות האיידס ביערות הגשם , ובאותה עת עלתה גם שכיחות מחלת השחפת . 
בית - החולים התמלא בחולים צעירים , תשושים , פולטים טיפות דם וכחושים עד כדי כך שעצמותיהם הזדקרו כזיזים מבעד לשמלות או לקנטות . 
הם אושפזו במחלקות הרגילות , לעתים אפילו חלקו מיטה עם מישהו אחר , וכך הפכו את בית - החולים למדגרה ענקית של חיידקי השחפת . 
הנזירים הקתולים כבר לא יכלו לראות זאת בשלווה , הם לא רצו להידבק בעצמם במחלה ולמות כקדושים נוצרים . 
הנזירים גייסו סכום כסף יפה כדי לבנות מחלקה מבודדת לחולי השחפת , איתרו שטח במורד הגבעה , ליד הקברים הראשונים של האבות הקדומים , ואפילו הזליפו מים קדושים על האדמה ובירכו את המקום במיסה חגיגית . 
למחרת המיסה כבר הציבו בנאים את הקיר הראשון . 
ובאותו הלילה – הקיר קרס . 
הם בנו אותו שוב , הפעם מדדו קפדנות את המידות בעזרת חוט אדום , ומרחו שכבה הגונה של אדמת טיט אדומה בין הלבנים השרופות . 
אבל בבוקר , כאשר באו לעבודה , מצאו רק ערימה של לבנים מפורקות . 
במשך שבוע שלם חזר האירוע המוזר על עצמו : הבנאים מקימים שוב ושוב את הקיר הראשון , ובבוקר מוצאים רק הריסות . 
לא עזרו תפילות ממושכות בלטינית , ואפילו לא פסל הבתולה שהוצב במקום ושקע לאיטו בתוך האדמה הבוצית . 
לילה אחד , בדיוק כאשר סיימה ארנסטינה ליילד תינוק וכבר ניקתה אותו במי באר , היא נקראה בדחיפות למרפסת המחלקה . 
קבוצה של חולים עמדה שם , מתבוננת מבעד לחשיכה אל המדרון . 
אורות זהרו שם , באזור הקיר הבודד , מתנועעים כבעלי - חיים סביבו . 
ארנסטינה מעולם לא ראתה אורות כאלה . 
לא רועדים כשלהבות נר ולא עמומים כאורות הפנסים של הנזירים הספרדים . 
ארנסטינה זיהתה מיד את מקור האורות : דמויות זעירות הלכו שם , גמדים , קצה ראשם מגיע רק עד גובה השורות הראשונות של קיר הלבנים . 
שערם פרוע כקינים של ציפורים – וכדי להדגים זאת בפניי , מאוחר יותר , נטלה ארנסטינה כמה זרדים יבשים מהאדמה וקלעה אותם יחד – והם מתרוצצים ערומים על רגליהם הדקות . 
והמוזר מכול , האורות זרחו מבעד לעורם השקוף כמו אור מדורה כאשר מתבוננים בו מבעד לנשל של נחש . 
הגמדים הטיחו את עצמם בכוח על הקיר הגבוה , ובמקום שבו עמדה ארנסטינה נשמעו החבטות בעוצמה , כאילו פטישים הכו בקיר הלבנים . 
זה לא נמשך עוד הרבה זמן , והקיר קרס בבת אחת . 
מספר פעמים חקרתי את ארנסטינה לגבי המאורע המוזר הזה , והיא חזרה תמיד על אותו הסיפור בדייקנות . 
היא לא הבחינה בספקנות שלי , ותמיד שמחה לתאר כיצד היצורים הפלאיים האלו רצו אל תוך הקיר וניתזו ממנו כמו אגוזי קוקוס , מכה אחר מכה , ובלי שגופם הזעיר יתרסק . 
" גם אמיליה , המטפלת של הבת שלך , עמדה לידי במרפסת באותו הלילה וראתה את יצורי האלוהים הקטנים , " היא אמרה . 
אמיליה אישרה . 
אכן , באותו הלילה היא עמדה בסמוך ושרה מזמורים מתוקים לתינוק שנולד – זה היה זה קרוב לחג - המולד – כאשר האורות הקטנים לכדו את עיניה . 
אמיליה זכרה את המראה במדויק , ותיאורה המפורט היה דומה להפליא לתיאורה של ארנסטינה : יצורים קטנים וזוהרים , המטיחים את גופם השברירי אל הקיר הקשה . 
ארנסטינה , אשר ביקשה לשמח אותי , גם הביאה אותי לבקתה של עמנואל , שגם הוא עמד לידה במרפסת אותו הלילה . 
עמנואל היה קשיש גלמוד . 
משפחתו נמחתה במגפה אלימה במיוחד של דלקת קרום המוח , והוא נותר בחיים לשמש חוליה מחברת בין האבות הקדומים לילדיו שלו האבודים . 
באותו הלילה אושפז בגלל שבר כלוא ( קילה ) במפשעה . 
הוא טופל בשיטה המקובלת בבית החולים המיסיונרי , כלומר : הנחת שק חול כבד על השבר על מנת לדחוס אותו פנימה . 
כאשר שמע את ההתקהלות על המרפסת , השליך את השק מגופו , ולמרות הכאב העז צלע אל עבר הצופים . 
הוא לא השתומם כשראה את מעשה הנקמה של האנשים הקטנים . 
חורשת דקלי הבּוֹרָאסוּס הייתה ידועה כמקום המשחק שלהם מאז ומתמיד , עוד לפני שהאבות המייסדים חצו את הנהר סי והקימו את הכפר אסאפו . 
אבל זכויות הקניין שלהם לא עניינו את הכמרים הספרדים . 
הם אפילו לא ביקשו רשות מהאנשים הקטנים לפני שכרתו את הדקלים . 
הכמרים הותירו את האדמה חשופה כמו פרה מרקיבה שהסירו ממנה את עורה . 
עמנואל תיאר ברצון את מראה האנשים הקטנים . 
אמנם שני האישונים בעיניו היו עכורים , מה שעורר בי ספק אם הקטרקט מאפשר לו לראות את היצורים המוזרים גם אם היו מופיעים ורוקדים בפתח הבקתה שלו . 
אבל תיאורו היה זהה לחלוטין לזה של ארסטינה ואמיליה , בפרטי - פרטים . 
* * * 
ארנסטינה , אמיליה ועמנואל – שלושתם תיארו חיזיון מוזר , שנשמע לאוזניים מערביות מופרך ככל הלוצינציה , והיו מוכנים להישבע שהוא אכן התרחש , דבר שגם הוא הולם התנהגות פסיכוטית על - פי קריטריונים מערביים . 
ואולם , אני יכול להתחייב מקצועית ששלושת האנשים היקרים הללו היו בריאים לחלוטין מבחינה נפשית . 
לא מצאתי בהם שום סימנים פסיכוטיים , הן בתקופת ההיכרות איתם והן בבדיקת ההיסטוריה הרפואית שלהם . 
קיימות אם כך שתי אפשרויות : האחת היא שהחיזיון אמיתי . 
כלומר , שהיצורים הזעירים האלו שבמאבקם למנוע את הפלישה אל אדמתם נגעו ללבם של בני אסאפו , אכן חיים בסבך יערות העד . 
האפשרות השנייה היא שמדובר בהלוצינציה תלוית - תרבות . 
האמונה בגמדי יער שכיחה בתרבויות אפריקאיות רבות , כמו גם בשבט האקאן , שתושבי אסאפו נמנים עמו . 
במשך מאות בשנים , סביב מדורות הלילה , הורים סיפרו לילדיהם על גמדי היער , תיארו להם את חזותם ואת מעלליהם השונים , ואפילו פיזרו למען הגמדים מתנות פעוטות בצמחייה העבותה , כדי שהגמדים , בתמורה , יברכו את הצאצאים . 
הילדים הפנימו את הגמדים כממשות מוחלטת , ועל כן היו מסוגלים לחוות אותם באמצעות החושים ¬ – השמיעה והראייה – ולא רק בילדותם . 
האמונה בגמדים לא נעלמת במהלך טקסי ההתבגרות , אלא נמשכת גם בבגרות והופכת לחלק ממאגר האמונות האישי ולנכס תרבותי . 
אובדן היכולת לחוות הזיות 
תהליך זה , שבו מיתוסים מופנמים עד שניתן לחוות אותם בממשות , בראייה , בשמיעה ואף במישוש , אינו ייחודי לאפריקה . 
הסינים האמינו בקיומם של הדרקונים , זה הארצי המטה את זרימת הנחלים , וזה החבוי בעומק האדמה ושומר על אוצרות אסורים , ואף יכלו לתאר את הפנינה התלויה על צווארו ומעניקה לו את כוחותיו . 
היוונים האמינו בהַרפּיות , הציפורים שהיו להם ראש של אישה צעירה ויפה , אשר היו יורדות מן ההרים ומתנפלות על שולחנות עמוסים במזון ומשקה , טורפות הכול , פולטות ריח רע והופכות כל אוכל לגללים . 
והאירים והסקוטים קיבלו כמובן מאליו את קיומן של הפאטות היפהפיות , אשר מתחבאות מתחת לפני האדמה , ושם הן גם מחביאות את הגברים והילדים שחטפו כדי להקים משפחות . 
וידוע אף המקרה של הכומר הסקוטי , רוברט קירק , אשר אסף תיאורים מפורטים של הפאטות במאה התשע - עשרה ופרסם אותם בספר , וכנקמה , הפאטות חטפו אותו לתמיד . 
ואנחנו , היהודים , מכירים אישית את לילית בת אשמדאי האורבת לבחורים תמימים ומפתה אותם . 
תיאורים אלו של יצורים פלאיים החלו להתמעט בעולם המערבי החל מהמאה התשע - עשרה . 
את מקומם תפסה תרבות המתבססת על התבוננות אובייקטיבית לכאורה בעולם , אשר מחנכת להאמין רק באשר ניתן להוכחה בכלי מדידה מדויקים . 
נעלמה היכולת לחוות הלוצינציות תרבותיות , כלומר חוויות חושיות שצמחו מתוך האמונות המשותפות של החברה ואינן חלק ממחלה פסיכוטית . 
בתרבות המערבית כיום אין עוד מיתוסים משותפים המועברים מדור לדור מתוך אמונה פנימית בממשותם . 
במקום זה יש לנו דמויות אגדיות : פייות טובות , דרקונים רעים , או גמדים ארוכי - מצנפת ... אבל הם מוגדרים בבירור כשייכים לתקופת גיל מסוימת , " דמויות דמיוניות של יַלדוּת " , ובמהלך התפתחות תקין מצפים מילד שיבין שהן אינן אמיתיות ושיוותר על האמונה שיצורים אלה קיימים במציאות . 
אם הילד הזה ימשיך לחזות בדמויות כאלה ולהתייחס אליהן כאילו הן חלק מהמציאות גם לאחר שכל שיני החלב שלו כבר התחלפו , הוא ייחשד כמוזר במקרה הטוב , וכפסיכוטי במקרה הרע . 
בחברה המערבית איבדנו את היכולת ההלוצינטורית , את היכולת להזות את גיבורי המיתוסים השונים . 
זהו מחיר כבד שגבתה הקדמה , משום שאובדן היכולת הזאת מגביל את טווח התפיסה האנושית . 
כיום אנו מסוגלים להזות אך ורק באמצעות חומרים הלוצינוגניים , אלו הנקראים גם פסיכודליים , אשר יוצרים הזיות , משנים את מצב התודעה ומחלישים את הקשר עם המציאות החיצונית . 
חלקם חומרים טבעיים , כגון המסקאלין המופק מקקטוס הפֶּיוֹט , או הפסילוסיבין המופק מפטריות , וחלקם סינתטיים , המיוצרים במעבדות מחתרתיות , כגון ה - ל.ס.ד. כידוע , סמים אלו הפכו למוצר מבוקש ונחשק בעולם המערבי החל משנות השישים של המאה העשרים , ומחקרים אחרונים מצביעים כי כעשרה אחוזים מהאוכלוסייה האמריקאית ( מעל גיל 15 ) ניסו סם הלוצינוגני לפחות פעם אחת . 
המשיכה לחומרים הלוצינוגניים אינה רק תוצאה של אופנה זמנית או התגרות בחוק , אלא ביטוי לתדהמה מוקסמת מיכולתו של האדם להזות , מהעושר של הצבעים , הצורות ועיוותי הזמן והמקום , המופיעים בחזיונות ההזויים . 
בתרבות המערבית אין " הזיה נורמטיווית " . 
האדם המערבי , המוגבל בנוקשות לתפיסה המציאותית , נדהם לגלות כאשר הוא בולע טבלית ל.ס.ד במסיבת אסיד , או לוגם תה הנחלט מעלי בּניסטֶרי , שגבולות התפיסה שלו נמתחים , מתעוותים , מתרחבים , ובעיקר מתמוססים , ונהר גועש של גרויים שוטף אותו . 
אין דרך אחרת בתרבות המערבית להזות בעוצמה ובממשות שכזאת , ואנשים מתנסים שוב ושוב בחומרים הלוצינוגניים , למרות הסכנות הממשיות הטמונות בהם – התפרצות פסיכוזות , הופעת דיכאונות , מאניות וחרדות והתנהגות חסרת שיפוט . 
גם בתרבויות אפריקאיות , כוהני דת השתמשו בחומרים הלוצינוגניים , כגון אבקה טחונה של שורש איבּוֹגָה במערב ובמרכז אפריקה . 
אבל השימוש היה מוגבל לכת החברתית המסוימת של הכוהנים , והוא התנהל בחברה שבה גבולות התפיסה רחבים ממילא אצל כל האוכלוסייה . 
להפסיק את הכאב אחת ולתמיד 
אליזבת , המאהבת הצעירה של פושט העורות הקשיש , האדון מאנסו , ניסתה להתאבד כדי לא ללדת את ילדו של השטן . 
אבל בחירתה זו של אליזבת – התאבדות – חריגה בחברה האפריקאית ומעוררת לא רק תדהמה מסביב אלא גם בוז וגינוי . 
חוקרים של הדיכאון האפריקאי מציינים שוב ושוב בהשתוממות את השיעור הנמוך להפליא של מחשבות אובדניות בקרב החולים . 
החוקרים א . 
בן - ארי ל . 
שורץ וב . 
ג' דיקמן ( . 
Ben - Arie , O . 
Swartz , L . 
Dicknan , B . 
J . 
) חקרו קשישים צבעוניים החיים בקהילות סגורות בקייפטאון , דרום - אפריקה . 
בקרב הקשישים , אשר סבלו מדיכאון , מצאו החוקרים שיעור נמוך להפליא ( 3.5 % בלבד ) של חולים עם מחשבות אובדניות . 
זאת , לעומת החולים הדיכאוניים בחברה המערבית , אשר בקרבם לא פחות משני שליש מדווחים על מחשבות אובדניות , וכ - 10 % עד % 15 מתוכם אכן מתאבדים . 
הדבר בולט גם במחקרים אחרים בדרום - אפריקה שבדקו אוכלוסיות של אלכהוליסטים עם תסמינים של דיכאון , או שבדקו חולי דיכאון עם היפוכונדריאזיס ( כלומר התעסקות כפייתית עם הפחד מהדבקות במחלה , או האמונה של האדם שהוא כבר חולה במחלה קשה ) . חולים המשתייכים לשתי קבוצות אלו בעולם המערבי , הם בעלי סיכון גבוה לאובדנות , ובכל זאת , רק אחוזים בודדים מהנבדקים האפריקאים בקבוצות אלו שקלו לסיים כך את חייהם . 
ההפרש העצום , לא רק בחשיבה האובדנית , אלא גם בניסיונות התאבדות שנכשלו ובהתאבדויות בפועל , מעורר סקרנות . 
האובדנות היא בעיה קריטית בבריאות הציבור בעולם המערבי . 
בארה"ב , לדוגמה , היא סיבת המוות השמינית בדירוג באוכלוסייה הכללית , והשלישית בשכיחותה בין הגילאים 24 - 15 שנים , אחרי תאונות ומעשי רצח . 
לא פחות מ - 650 אלף ניסיונות אובדניים מתרחשים שם בשנה , ובארצות סקנדינביה , בשווייץ , בגרמניה ובאוסטריה שיעורי האובדנות גבוהים אף יותר . 
הדבר המתסכל ביותר הוא , שלמרות השיפור בטיפול התרופתי בדיכאון , למרות הפיתוח של טכניקות פסיכותרפויטיות יעילות כטיפול הקוגניטיבי וההתנהגותי , ולמרות כל הניסיונות לעצור את האדם האובדני מלבצע את המעשה באמצעות עזרה ראשונה נפשית פתוחה וזמינה , כסיוע טלפוני , מרכזי חירום וקבוצות תמיכה , שיעור האובדנות באוכלוסייה הכללית נותר יציב ב - 25 השנים האחרונות . 
ואולי אם כל הדרכים המורכבות והחשובות הללו נכשלו בניסיון לצמצם את האובדנות , כדאי להקשיב גם לניסיון האפריקאי , להבין ממנו מדוע לגבר המתגורר לחופי אגם ויקטוריה , או לאישה המתגוררת במדבר נמיביה , נשקף סיכון נמוך יותר להתאבדות , גם כאשר הם אומללים מאוד . 
" המודל האפריקאי " 
לא קל יהיה לאמץ בארצות המתפתחות את " המודל האפריקאי " , כי הוא אינו קשור לתקציבים או להכשרה שונה של צוותים רפואיים . 
ההבדל המהותי הוא במבנה החברתי . 
האדם האפריקאי לעולם לא יהיה מבודד בתוך החברה המסורתית . 
הוא תמיד חלק מהמשפחה , מהכפר ומהשבט , והמערכות החברתיות האלו יתמכו בו ללא תנאי ובלי כל קשר למצבו הנפשי או הבריאותי . 
יתמכו בו גם אם ישרוף את מטע הקקאו שלו בהתקף פסיכוטי , אם יקפא במקומו בדיכאון קטטוני , או יאבד את ראייתו בעיוורון - הנהרות ( 0nchocerciasis ) . הדבר בולט גם במחקרים על החולים הדיכאוניים האפריקאים , בהם מתברר שלמרות ירידה בתפקוד המקצועי והמשפחתי של החולים בהשוואה לאנשים בריאים , אין כל שינוי בהופעה החיצונית , בהיגיינה שלהם ואפילו לא בתזונה שלהם ובמצב בריאותם הכללי . 
זאת משום שמישהו תמיד ידאג לחולים ויטפל בהם . 
מישהו ישאב למענם מים מהבאר , יאכיל אותם בדייסת תירס , ימרח את גופם בשמן קוקוס ויוליך אותם באיטיות בשבילי הכפר כדי למנוע את התקשות המפרקים . 
הרשת החברתית הזאת אינה מניחה לאדם הדיכאוני להידרדר ומעניקה לו תמיכה מהותית , חיסון מסוים כנגד אובדנות . 
מימד נוסף , גם הוא קשור לאינטגרציה העמוקה של האפריקאי בתוך החברה שלו , הוא המשמעות העמוקה של האובדנות . 
בחברות אפריקאיות רבות , התאבדות היא חטא שתוצאתו אסון גדול . 
הציפייה החברתית מהאדם באפריקה היא שיזרום במעגל החיים בין לידה למוות וגם מעבר לשם , כמו נהר עצום המפלס את אפיקו בין הסלעים , ושהזרימה לא תיחלש . 
האדם אמור לזרום משלב הילדות , דרך טקסי החניכה אל הבגרות , ומשם לזקנה המכובדת , וכל זאת מתוך כבוד והגינות . 
ומחזור התנועה הזה אינו מסתיים ברגע המוות , כמו בתרבות המערבית . 
המוות הוא רק נקודת מעבר נוספת , שאחריה תצטרף נשמתו של האדם אל האבות הקדומים . 
שם , בארץ האבות הקדומים , היא תמלא תפקידים אחרים במשפחה שלה , בכפר ובשבט ( וראו בפרקים 3 ו - 8 על האבות הקדומים ועל תפיסת הקיום ) . 
בשבט האקאן , לדוגמה , שלושה דברים בלבד פוסלים אדם מלהצטרף אל האבות הקדומים : התנהגות מרושעת כלפי הסובבים , מחלת הצרעת ואובדנות . 
כי כאשר אדם מתאבד , הוא אינו פוגע רק בקיומו שלו . 
הרי האדם הוא מרכיב במערכת חברתית גדולה יותר , ולכן גם למעשיו , לטובים וגם לרעים , יש השפעה מכרעת על שלמותה ועל טובתה של החברה כולה . 
כאשר אדם מתאבד , הוא פוגע בשלמות , ביציבות , בחוזק , לא רק של המשפחה , הכפר והשבט , אלא בסדר הקוסמי כולו . 
כמו תינוקת שישנה על גב אמה 
אדג'ואה הייתה החולה הראשונה שחיכתה לי בכפר פאטה . 
היא התעוררה באותו היום , עוד לפני שהשמש חדרה דרך הסבך של עצי הבאובב , ובחשיכה התיישבה במרפסת של מבנה האבן היחידי בכפר , אשר שימש כמרפאה בביקורנו שם . 
היא לא נגעה בקערת האורז ברוטב רֶד - רֶד , ארוחת הבוקר אשר הביאה איתה , וגם לא לחלחה את שפתיה בפלחי לימון . 
יתושי האנופלס עקצו את בשרה , אבל אדג'ואה לא זזה ממקומה . 
היא חיכתה לרופא האוֹבּרוֹני . 
אדג'ואה הייתה מרוגשת באותו יום שלישי , אבל אני הייתי מרוגש לא פחות . 
זה היה ביקורי הראשון בכפר פאטה , כפר זעיר ביערות הגשם , כולו עשרים בקתות בוץ ואותו מבנה אבן מרובע אחד , ארבעה צעדים לאורך , שלושה לרוחב . 
מבנה האבן שימש פעם כארמונו של הצ'יף ואירח את חגיגות קטיף היאם , עד שהצ'יף האחרון ברח ערום אל עומק היער בהתקף אמוק , ומאז לא נמצא . 
הכפר פאטה היה נשאר כפר אלמוני ביערות הגשם , כמו מאות כפרים דומים סביבו , אלמלא גמדי היער שחיבבו דווקא אותו , ובו היו נאספים בלילות . 
כל התושבים , וגם אורחים זרים , ראו את הגמדים מאירים אלומות אור בחשיכה בין שיחי הפלנטין , הבקתות העלובות והלהקות של כלבי - הבר . 
ומכיוון שגמדי היער הם יצורים תמימים ואהובים שנמשכים רק אל מקומות מבורכים שבהם ימצאו שפע של סוכריות ג'ינג'ר , בננות בשלות וטוב לב של בני - אדם , הכפר פאטה התפרסם לטובה . 
לכן גם נקבע כי יהפוך לאחת התחנות בדרכה של הקליניקה הניידת . 
כאשר הגענו באיחור לכפר , לאחר שלוש שעות מפרכות של נסיעה , עשרות חולים כבר חיכו במרפסת של ארמון הצ'יף הנטוש ומסביב לה . 
אבל אדג'ואה ישבה בצמוד לפתח הפעור בקיר , מגינה על מקומה בתור . 
היא חיכתה בסבלנות עד שהרופא וצוותו יפרקו את ארגזי התרופות , יבעירו אש בחצר כדי לשפות עליה סיר לחטא בו את מזרקי הזכוכית , ויגלגלו מחצלת שתשמש מיטת בדיקה . 
רק אז קראה אדג'ואה לשני בחורים כדי שיאחזו אותה מתחת לבתי השחי וישאו אותה פנימה כמו כבשה חולה . 
עובד הבריאות של הכפר פאטה , ג'ון נקרומה , זכה להערכה רבה באזור בזכות המלכודות הגאוניות שפיזר ביער ללכידת חולדות - בר . 
אבל לתפקידו זה , עובד בריאות , נבחר כי לאחר שסחר בגוויות החולדות במשך עשרות שנים , הוא הכיר כל גבר ואישה בכפרים מסביב בטווח חמישים קילומטרים , גם את אלו שחיים בבקתות הבודדות שביער , במקומות שבהם רק נחשי ממבה מארחים להם לחברה . 
אם הופיע בפאטה גבר עם כיב של עגבת על אבר המין שלו , ג'ון מצא בקלות את כל מאהבותיו כדי להביא אותן לבדיקה . 
ואם מישהו הורעל והתעוור ממנה של ג'ין מקומי , ג'ון זיהה ואיתר את המזקקה המרעילה . 
" תנו לה ללכת לבד , " אמר ג'ון ברוגז לבחורים והגיש לאדג'ואה ענף עץ משויף . 
אדג'ואה אחזה במקל בידה השמאלית , קרטעה שלושה צעדים , וקרסה אל המחצלת . 
" זוהי אדג'ואה , בתו הצעירה של קוואסי אָפִייה , " כך הציג אותה ג'ון . 
דיון קדחתני התנהל בשפת הטווי בין הנוכחים , בעוד אדג'ואה עצמה שוכבת על המחצלת , אטומה ושקטה , כמו מדובר באישה אחרת . 
" היא נולדה לפני שסנטיפאד , מרבה רגליים , עקץ את הצ'יף הקודם , וקטעו את רגלו בבית - החולים של אסאפו . 
למדתי באפריקה לקבל את ציוני הזמן הללו בטבעיות . 
סיפורים שלמים התגלגלו כאשר הכפריים נאלצו לחשב מועדים . 
ציוני הזמן היו שיטפונות עזים של הנהר , כישופים רעים , מוות לא טבעי של נערות צעירות או לידה של תאומים סיאמיים . 
כמה שונה ומהנה הרבה יותר מציון התאריכים בלוח השנה ששימשו אותי בעבר . 
" כלומר , ג'ון , היא צעירה ממך בהרבה . 
" כן , דוקטור , אני נולדתי מספר חודשים לפני הצ'יף נָנָה נְקֶטְיָה , ובינינו באו זחלים שעירים ואכלו את שדות הקַסְוָוה וכאשר קטעו את רגלו שהשחירה אחרי העקיצה , הוא כבר היה גבר , כבר היו לו ילדים בכפר משתי נשים . 
אדג'ואה הרימה לראשונה את עיניה אליי . 
הפה שלה היה מעוקם והעניק לה ארשת מלעיגה , ובצדי השפתיים נראו שבילי רוק עדינים , עדות שאדג'ואה מתקשה גם בבליעה . 
אבל גם העיוותים האלו לא העלימו את יופייה . 
" קומי בשביל הדוקטור , " ציווה עליה ג'ון , אבל היא הוסיפה לשכב , מצונפת , רגלה הימנית צמודה אל הבטן . 
היא נראתה כאילו היא עצמה נתפסה במלכודת מהוללת של עובד הבריאות , והיא פוחדת לזוז , שלא תשתפד על ענפי הבמבוק המחודדים . 
" הכול קרה בעונת הגשמים האחרונה . 
היא התמוטטה בבקתה שלה , פתאום , השטן חנק אותה בעשר אצבעות . 
מאז היא אישה אחרת . 
היא רק יושבת בפתח הבקתה שלה , לא מדברת בנימוס , רק מקללת ומעליבה כל אדם שעובר לידה . 
לפעמים היא גם משליכה אבנים או קליפות קוקוס על נערות צעירות . 
את כל הנערות היא שונאת . 
אדג'ואה צחקה בגסות , שוב , כאילו לא בה מדובר . 
צחוקה היה בודאי נפלא לפני השיתוק , אבל עכשיו הוא נשמע כאילו חלף בתוך גזע עץ חלול ורקוב , מאלו שמכרסמים ומשמידים טרמיטים אדומים . 
" לאדג'ואה יש שמונה ילדים , אבל היא הפסיקה לטפל בהם , לא מכינה להם פו - פו כשהם רעבים , ולא חובטת בהם במקל במבוק כשהם מתחצפים . 
היא לא חולבת את העז שלה , מניחה לה לסבול בגלל העטינים הנפוחים . 
היא אפילו יושבת לפעמים בתוך שלולית שתן שלה , בלי לנקות . 
" ואיך אדג'ואה תפקדה לפני המחלה ? " 
" תשאל את הילדים שלה , " אמר ג'ון והצביע אל הבחורים שלצדה , שניהם דוממים מתוך יראת כבוד , " תשאל את בני הכפר . 
היא הייתה קמה כל לילה ליילד את כל התינוקות של הכפרים , מנהר הסי ועד השביל של הפילים . 
סבתא שלה המיילדת כבר מתה , וגם אימא שלה המיילדת כבר הלכה אל האבות הקדומים . 
אבל הן העבירו את האוקרה שלהן , רסיס מהנשמה , אל אדג'ואה , שתחלץ כמוהן תינוקות מהרחם של האמהות . 
ועכשיו , מה נעשה כשרגליו של תינוק מקדימות את ראשו או כשהוא תקוע ברחם כמו פפאיה שמנה ? 
מאז שאדג'ואה התמוטטה , הנשים היולדות סובלות , מתות סתם . 
אדג'ואה הרימה שוב את ראשה אליי , הפעם עיניה בערו בכאב . 
היא אמרה משהו בטווי , אבל ג'ון נמנע מלתרגם . 
" מה האישה אומרת ? " 
" היא חוזרת על אותם המשפטים כל הזמן . 
היא מתלוננת שהיא לא יכולה לטפל בבעלה או בילדים שלה , גם לא באחים של אמה , ולא בתרנגולות ובעז שלה . 
שהיא כמו תינוקת שישנה על הגב של אמה . 
" היא כבר פנתה לעזרה לכוהן של פאטה ? " 
ג'ון הסמיק . 
הוא היה מהאפריקאים שהשנים הארוכות של שליטה נוצרית גרמו להם להתבייש בדת המסורתית שלהם , באותה העוצמה שבה המשיכו לדבוק ולהאמין בה . 
" הכוהן אומר שאין עוד מה לעזור . 
השטן החדיר את הרוח הרעה אל הגוף של אדג'ואה , והוא דבוק לבשרה כך שאי - אפשר להפריד ביניהם . 
כאשר בדקתי את התפקודים הנוירולוגים של אדג'ואה , היא מילאה בצייתנות את כל ההוראות , אבל נמנעה מלהביט בי . 
הכוח הגס היה חלש יותר משמעותית בצדה השמאלי , אבל הטונוס של גפיה בצד זה היה מוגבר והיד השמאלית הייתה מכווצת בתנוחה נוקשה . 
היא עברה שבץ בהמיספרה הימנית של המוח , וגם אם נראה מהצעדים הבודדים שפסעה שגופה התאושש מעט , נפשה הייתה עדיין מדוכאת . 
אדג'ואה שקעה בביצה הטובענית של הדיכאון יחד עם הפיכתה לחסרת ערך במבנה החברתי . 
שוב לא יכלה למלא את תפקידיה הנדרשים במסגרת המשפחה , הכפר והשבט שלה , תפקידים שהעניקו לה הגדרה חברתית נדרשת . 
שוב לא יכלה לפלות כינים מראשיהם של ילדיה , לקלוע צמות לבנות המשפחה הצעירות ולזקק שמן דקלים . 
וכמובן , היא לא יכלה עוד להמשיך בעבודתה כמיילדת , מקצוע שהעניק לה הערכה עצומה , לא רק בגלל העזרה הממשית שהעניקה ליולדות הנזקקות , אלא בשל יחסיה האינטימיים עם נשמותיהן של המיילדות הקדומות ועם אלת הפריון . 
אדג'ואה לא הצטערה בשל הפגיעה בחייה הפרטיים בעקבות השבץ , לדוגמה , על הקושי לבלוע מזון קשה או להתרחץ לבדה , כמו שהתאבלה על אובדן התפקידים בעלי הערך שלה במשפחה ובחברה . 
אמנם רשמתי לאדג'ואה אפקסור , תרופה נגד דיכאון , מאלו שמצאתי זרוקות במחסן הטחוב של בית - החולים המיסיונרי , אבל ציפיתי להרבה יותר מהטיפול ההתנהגותי . 
טיפול זה היה אמור להחזיר לה בהדרגה את התפקוד ואת המשמעות הקיומית של אדם בעל ערך . 
קבעתי למענה רשימת משימות יום - יומיות שעליה למלא , והכרזתי על המטלות בכל הסוגסטביליות הסמכותית שיכולתי לגייס : על אדג'ואה לסדר יום - יום את המחצלות , לנקות במטאטא זרדים את הבקתה , לשטוף את כלי האוכל . 
עליה גם ללחוץ ולגלגל כדור קטן בכף - ידה השמאלית , שלב ראשון בפיזיותרפיה . 
אלא שמישהו היה צריך לפקח על מילוי עקיב וסדיר של התוכנית ההתנהגותית . 
" אני אשגיח על אדג'ואה , בחסדו של האל , " אמר ג'ון , " ובכל יום אני ארשום בפנקס אם היא מתנהגת לפי ההוראות של הדוקטור . 
" אבל איך תוכל לעמוד במשימה הזאת ? 
הרי אתה משוטט כל הימים והלילות ביערות בין המלכודות שלך . 
" זה יהיה פשוט , דוקטור . 
אני בעלה . 
קפאתי על מקומי . 
במשך שעה אני בודק את אדג'ואה , והוא , לבוש בחולצה המוכתמת בדם חולדות , לא אומר מילה אחת של אינטימיות לאשתו , רק מתרגם את דבריה ברשמיות קרירה . 
רציתי לומר לג'ון עד כמה זה מוזר בעיניי , אבל לפתע הבנתי . 
רק מתוך צניעות הוא לא חשף את הקשר ביניהם , לא ביקש על נפשה המתפוררת ועל נפשו שלו . 
מתוך אותה הצניעות הוא הניח לי לטפל בה כבכל אישה , לא שונה מאלו המחכות לתורן בחוץ . 
חודש לאחר מכן , בחג סבסטיאן הקדוש , חזרתי אל הכפר פאטה . 
שוב נסענו בדרך המפותלת והקשה , רק כדי לגלות במרחק של כעשרה קילומטרים מהכפר שגשרון העץ שהוקם מעל יובל הנחל הסמוך , התמוטט . 
אנשי הצוות שלי כבר היו מנוסים בקשיים פעוטים כאלו . 
הם דחסו תרופות וציוד רפואי אל ארגזי עץ והרימו אותם על ראשם . 
הם גם מצאו שביל צר בתוך הצמחייה הסבוכה , שאִפשר מעבר של אדם אחד בלבד . 
אלברט הלך ראשון בטור , מפלס דרך בעזרת מאצ'טה במקומות שבהם הצמחייה פלשה בפראות וחסמה לגמרי את השביל . 
אחריו הלכו שתי האחיות שהסירו את הסנדלים ופסעו בקלילות , יחפות , כמו בלי להרגיש כלל את משקל עשרות הקילוגרמים שכל אחת מהן נשאה על ראשה . 
ומאחור הלכתי אני בזריזות ככל יכולתי , משתדל לא לאבד אותם . 
אדג'ואה חיכתה לנו , יושבת כדרכה מול פתח המרפאה , אבל היא נראתה כאישה אחרת . 
היא ישבה זקופה , שכמותיה מתוחות כמו נשר שפורש את כנפיו . 
צמותיה נקלעו הבוקר ונמשחו בשמן קוקוס , הבד הצבעוני עם הדפסי הגולגלות האדומות הבריק מכביסה , וכאשר חלפתי על פניה וברכתי אותה ממוואג'י – בוקר טוב – היא חייכה בביישנות , ועם שפתותיה נמתחו לצדדים גם הקעקועים העמוקים . 
מפתיע תמיד לראות את השינוי החריף במראה של גבר או של אישה דיכאוניים לאחר שהם נחלצים מהמחלה . 
בישראל , לוקח לי לעתים זמן לזהות שהאדם שיושב בחדר ההמתנה , הוא אותו האדם הכבוי שראיתי חודש לפני כן . 
אבל בגאנה , במקום שבו השמיים קרובים כל - כך לאדמה , השינוי בחזותו של הנחלץ מדיכאון נראה כמעשה כשפים אלוהי . 
ג'ון הוציא פיסת נייר מקומטת מכיסו והחל לקרוא דיווח יום - יומי פרטני וחסר - פניות על התנהגותה של אדג'ואה : " היא גלגלה את המחצלות , " דיווח על יום השישי האחרון , " הרגה נחש שחור במקל שלה , טאטאה את הבקתה , אמרה תפילות מיוחדות כדי שהזרעים שבעלה פיזר בלילה לא יחזרו להתנקם . 
וכל הזמן , בלי להפסיק , האישה גלגלה את כדור הבד בידה , כמו שהרופא ציווה . 
הוא קיפל את דף הנייר בקפידה , פעם , פעמיים , ואז לפתע בקע הרגש מתוכו . 
הוא תפס בכף - ידו הבריאה את כף - ידה המשותקת של האישה , עוטף בחום את פרקי האצבעות המעוותים מחוסר שימוש , את השרירים המדולדלים . 
" אלוהים , הרואה גם מאחור , ראה גם את אשתי , " אמר בהכרת תודה לאלוהיו וחייך בביישנות , כמו שאדג'ואה חייכה לפני רגע , בכניסה . 
ונדמה היה לרגע שהפרש הגילים בין אדג'ואה וג'ון נעלם . 
* * * 
בכל ביקור חודשי בכפר פאטה , אדג'ואה נראתה פורחת יותר ויותר . 
היא הוסיפה לעצמה תפקידים חדשים בתשוקה ובגולמניות , כמו תינוק שהורד לראשונה מגבה של אמו , כדי שיפסע צעדים ראשונים על האדמה השחורה : היא החלה להכין כדורי סבון מאבקת סודה בעזרת יד אחת , לפלות כינים מהראשים של ילדיה ולהשליך את הביצים למדורת הלילה , לכתוש פירות דקל עד שהשמן הסמיך ניגר בין אצבעותיה , ואפילו חזרה להדריך נשים באילו עשבים עליהם למלא את הווגינה כדי להיפטר מהריונות לא רצויים . 
בביקור הרביעי בכפר , לפני הפסחא , אדג'ואה לא נראתה במקומה הקבוע , מול הפתח של המרפאה . 
הפעם היא ישבה בשולי החצר , מאחורי החולים המצטופפים . 
רגליה היו פשוקות משני צדיה של קערת עץ כבדה , והיא הכינה פו - פו בעזרת נערה צעירה . 
בקערה הונחו פלחי קסווה לבנים ופלחי פלנטיין ירקרקים , והנערה הצעירה כתשה את הפלחים בעזרת מוט כבד , מעלה ומורידה את המוט בריתמוס קבוע כפעימות של לב מרוגש . 
ובאותו הזמן , בתיאום מופלא , אדג'ואה גלגלה בידה הבריאה את העיסה הנוצרת מתחת ומסביב למוט , פועמת באותו הריתמוס ממש . 
אין ספק , זו הייתה הצגה מופלאה שהועלתה לכבודי . 
עבדנו בכפר עד שעה מאוחרת , עד שעשן מדורות הלילה חדר אל המבנה , מביא איתו פנימה ריח של דגים מעושנים ושל נתחים עסיסיים של חולדות - בר . 
זה היה הזמן לסיים את בדיקות החולים ולפרוש אל הבקתה של ג'ון אשר הזמין אותנו לארוחה . 
הילדים סולקו מהבקתה לכבודנו , ואנחנו הושבנו על המחצלות , לפנינו מונחת קערות הפו - הפו , העיסה בקערה הגדולה ומרק אגוזי האדמה בקערה הקטנה . 
כל זמן הארוחה ישבה אדג'ואה מולי , לא נוגעת במזון שהכינה באהבה , אלא רק עוקבת כמכושפת אחר תנועותיי : כיצד אני קורע פיסה בעיסה , מגלגל אותה לכדור ומטביל בקערת המרק . 
ובכל פעם שכדור הפו - פו נבלע בחלל פי , היא הטיחה את לשונה שלה בחִכּה , משמיעה נקישה של שמחה . 
2 
האם נעלמה האישה ההיסטרית בג'ונגל ? 
אישור למחלות לא לגיטימיות 
זה השד נונקה המופיע בצורת נחש ממבה 
הכנסייה הפנטקוסטית היא העממית והדמוקרטית מכל הכנסיות שהכרתי . 
דמוקרטית כי גם המאמינים הפשוטים נשמעים בה . 
כשחייתי באסאפו נמניתי עם קהל מאמיניה . 
אמנם בלילות רבים אהבתי לחסות בצל הכנסייה הקתולית ולשמוע בחשיכה מזמורים קתוליים , ואהבתי גם את התהלוכות הססגוניות של הכנסייה האנגליקנית , את התפילות קורעות הלב של המאמינים בכנסיית " עדי יהוה " ואת המדים הססגוניים של זקני כנסיית " היום השביעי " . 
מאמיני כל הכנסיות חיו בפחות מדולר ליום , אבל גם בעליבות כספית שכזאת מתברר שקיים מדרג . 
מאמיני הכנסייה הפנטקוסטית חיו בממוצע מסנטים בודדים , מספיקים אולי כדי לא למות מיידית מרעב , אבל לא מספיקים כדי לספק מספיק חלבונים לגוף , וכדי שהבטן לא תתנפח וכדי שמערכת החיסון תתפקד היטב . 
הם העניים שבעניים , השורדים מעלי קסווה ומאגוזי - בר . 
כשיש להם ביצה אחת הם כותשים גם את קליפתה ומערבבים אותה בקערה המשפחתית . 
אבל העניים שבעניים לא נותנים למחסור התזונתי לפגוע בשמחת האל שבתוכם . 
במהלך המיסה הקדושה של יום ראשון הם אינם יושבים קפואים ודוממים בשורות ארוכות . 
להפך , הם נעים בעליזות מספסל לספסל , רוקדים מול המזבח , וכאשר הם מתעייפים , הם נשכבים ונרדמים על האדמה . 
החולים המטופלים ב " בית - החולים של ישוע " , כלומר אלו שנקשרו בשרשראות ברזל אל גזעי העצים , מובאים גם הם למיסה . 
החולים הללו מושכבים על מחצלות קש הפרושות לפני הכומר , מחכים לתורם להיוושע מהשדים ומהרוחות הרעות . 
לאחר אחת המיסות הקדושות נטל אותי הכומר הפנטקוסטי , דניאל , אל אחת הסככות בבית - החולים של ישוע . 
ישב שם גבר צעיר , מנותק מסביבתו , וגלגל במונוטוניות כדורי אורז , ארוחתו היחידה לאותו היום . 
קרסולו השמאלי היה כלוא בשרשרת מתכת חלודה , שצדה השני היה מלופף סביב בול - עץ כבד . 
" ממוואג'ו , " בירך אותו הכומר דניאל בסמכותיות בברכת בוקר טוב , והניף את גלימת הכמורה שלו כציפור גיניאה הדורה . 
אבל הצעיר לא התרשם . 
אבוד , הוא רק הניע את ראשו בחלל , כמחפש את מקור הקול שהופנה כלפיו . 
עיניו הפקוחות לרווחה הביטו בי , אבל לא ראו אותי . 
" הוא משבט המאנדה המתגוררים בצפון חוף השנהב , " אמר הכומר דניאל בקול רם , כאילו הצעיר חירש ולא עיוור . 
" בני - המשפחה שלו הביאו אותו אלינו לפני כשבוע . 
חלק מהדרך הם שייטו בקנו במורד נהר הטנו , מהעיר טאצ'ימן ועד אלובו . 
הגבר האבוד הזה , הלבוש בסמרטוטים מצחינים , היה גבר חסון ובריא שעיבד את חלקת הקקאו שלו , אחת החלקות הגדולות ביותר במחוז . 
זו הייתה אמורה להיות שנה ברוכה : הכנימות לא הופיעו בעונה היבשה , הממשלה הבטיחה לקנות את כל היבול , בין אם יהיה שק אחד של פולי קקאו ובין אם יהיו מאה שקים , והוא התחתן לא מזמן עם אישה מנוסה בחיים . 
האושר התערער כאשר האישה , שלושה שבועות בלבד אחר החתונה , נעלמה עם נהג המשאית שהובילה את היבול לעיר הגדולה , אבל הבחור לא נכנע לצער ולהשפלה וקם כל זריחה , כמו תמיד , לעבוד בחלקת האדמה שלו . 
והנה , בוקר אחד , הוא התעורר כהרגלו בשעת הזריחה , אבל הפעם משהו השתנה . 
הוא לא ראה את האור החלבי הגולש אל הבקתה מבחוץ ולא את ערימת הבגדים המטושטשת המקבלת צורה ברורה עם האור , ולא את הצבע האדמדם של האדמה . 
הוא ניסה שוב ושוב לסגור ולפקוח את עיניו בכוח , לסלק את הסיוט הזה , עד שהבין שהוא איבד את הראייה , שהוא עיוור . 
ואז , לא מבהלה , אלא בשיקול דעת , כדי להזעיק עזרה , הוא צרח . 
במשך שבוע ימים היה הבחור כלוא בבקתה שלו . 
נשות המשפחה הכינו לו בכל יום מרק אגוזי - אדמה , אשר משפר את חדות הראייה , ועיסו את גופו בשומן תרנגולות ובתמציות של עשבי מרפא . 
הגברים עודדו אותו בקולות חרישיים , מספרים לו על נערות צעירות שכבר התעניינו בו אחרי שאשתו ברחה , מקווים כי התשוקה תמיס את העיוורון . 
אבל כאשר החושך סביבו לא התפוגג , אותם הגברים לקחו אותו לבית - החולים האזורי . 
הבחור נדד מבית - חולים אחד לאחר , ואפילו טופל בידי רופא עיניים אמיתי בעיר הבירה אביג'אן . 
אבל כל הטיפולים נכשלו , גם טיפות הוויטמינים שרשם לו משום - מה רופא העיניים . 
לכן , כאשר אחת האחיות בבית - החולים הממשלתי באביג'אן הבטיחה להם שהיא יודעת היכן ניתן לרפא את העיוור , בני - המשפחה הקשיבו לה בכבוד רב . 
" אתם חייבים לחצות את הגבול לגאנה , " אמרה להם כשעמדו במרפסת המחלקה , " שם , בכפר אסאפו , הדוקטורים של ישוע יוכלו להחזיר לאומלל שלכם את הראייה . 
הנס יתרחש בחסדו של האלוהים . 
הכומר דניאל האמין בשיתוף פעולה בין מגרשי השדים מהכנסייה שלו לבין הרופאים המערביים . 
אמנם שליחי השטן הם שמביאים את המחלות השונות על בני - האדם , מעגבת ועד שיתוק מוחין , אבל לא תמיד מספיק לגרש את שליחי השטן כדי לרפא את הקורבן האומלל . 
לפעמים הם גורמים נזק לרקמות הגוף , ולכן יש צורך גם בזריקות פניצילין או בכדורי אספירין . 
כך , במילים אלו , הסביר לי הכומר דניאל את הצורך בשיתוף פעולה בינינו וביקש ממני לבדוק את הגבר העיוור . 
באותו יום הבאתי את הפנס ואת פטיש הרפלקסים שלי אל הסככה ובדקתי את ג'וזף , העיוור . 
האישונים של הבחור הגיבו היטב לאור , כלומר התכווצו בהתאמה כאשר כיוונתי אליהם את אלומת הפנס . 
גם כאשר הנעתי את הפנס מולו במאוזן , עיניו עקבו אחר אלומת האור בסקרנות . 
שחררתי , בהסכמת הכומר דניאל , את ג'וזף משרשרת הברזל , שהייתה קשורה לקרסול שלו , וביקשתי ממנו ללכת . 
הוא הלך היטב בחצר הכנסייה , בלי ליפול ובלי להינזק , עקף את סיר המרק הענק שרתח ליד הכניסה , והרים את רגליו גבוה כדי לדלג מעל הסרפדים . 
לא היה לי הסבר לעיוורון שלו , חוץ מאבחנה אחת : היסטריה ! 
התסמונת שבה החל פרויד את מחקריו בנפש האדם , ואשר משמעותה היא הופעה של תסמינים נוירולוגיים אשר אין להם כל הסבר רפואי מובן , והם נובעים לכאורה ממקורות נפשיים . 
לפי האבחנה החלטתי על הדרך שנראתה לי כדרך הנכונה לטפל בבחור . 
זה היה הזמן שבו היה עליי , הרופא המערבי , לפנות את הזירה ולהניח לכומר דניאל לבצע את טקסיו רבי - העוצמה . 
לא הייתה שום משמעות לאבחנה אם אכן שדים מרושעים הסתתרו בתוך גופו המעונה של ג'וזף , או רק קונפליקטים נפשיים שהתבטאו בתסמינים גופניים . 
כך או כך , לכומר הייתה היכולת לטפל בגבר הסובל . 
* * * 
עוד באותו הלילה נקראו המאמינים אל הכנסייה . 
ג'וזף הושכב ליד המזבח , ערום כולו מלבד מטפחת בד שנקשרה על מפשעתו . 
הכומר דניאל קרא פסוקים מתוך ישעיהו , לוקס ואיגרת אל הרומים , בדיוק הפסוקים המתאימים אשר גורמים לשדים לרעוד מפחד במחילותיהם . 
ואז הוא הניח את כפות - ידיו הענקיות על ארובות העיניים של ג'וזף העיוור ודרש מהשדים לצאת . 
ג'וזף טלטל את ראשו בשלילה . 
השדים סירבו להיחלץ מהגוף שבו מצאו מקלט . 
הכומר דניאל לא ויתר בקלות לבניו של השטן . 
הוא הרים את קולו עד שנסורת נשרה מקורות העץ הרקובים של הכנסייה . 
הוא ציווה על השדים לצאת מגופו המיוסר של מגדל הקקאו הטוב . 
הוא איים עליהם בשפת הטווי , באנגלית , בצרפתית , ואפילו בשפות משונות שבהן מדברים בוודאי רק השדים בינם לבין עצמם . 
בהדרגה החלו השדים להיחלש . 
תוך זמן קצר , הראשון נפלט החוצה , והאחרים באו בעקבותיו . 
בכל פעם שאחד השדים נחלץ מהגוף , ג'וזף התעוות כמו חטף זרם חשמלי . 
שמונה שדים כבר יצאו , אבל התשיעי , האחרון שבהם , סירב בעקשנות לעזוב את גופו של ג'וזף וגרם לו להתפתל בייסורים סביב ציר דמיוני . 
" זהו השד נונקה , המופיע בצורת נחש ממבה , " הסביר הכומר דניאל לקהל המאמינים הנפעם ושוב איים על השד בעזרת אש הגיהינום . 
" לנצח תישרף באש ! " הוא הזהיר את השד נונקה , " האש תמיס אותך לנוזל מבעבע , תאדה אותך לשמיים , ושוב , רחוק מהאש , תתקבץ לטיפות עכורות אשר יחזרו וירדו אל תוך הלהבה . 
זה יהיה הגורל שלך לעולם ועד . 
ג'ןזף צרח מפחד . 
זו הייתה צרחה שחלפה בין כל בקתות הכפר , ניתקה פיות ענוגים של תינוקות מפטמת האם , גרמה לכבשים ולעזים להפיל את עובריהן , ולאגוזי הקוקוס לנשור מצמרות העצים . 
זה היה קולו הנורא של השד נונקה אשר נחלץ דרך מיתרי הקול . 
המאמינים הרימו את ג'וזף העיוור על רגליו . 
כאשר הרפו מאחיזתם הוא הסתחרר מתוך חולשה , עד שהתייצב , סנטרו מאונך לחזה . 
והנה , איזה פלא , לפתע ראה בבירור את קהל המאמינים , הבחין בצבעים של גלימות הקנטה שלהם , הבדיל בין התסרוקות השונות שלהם ובין תווי פניהם . 
" הללויה ! " צעקו המאמינים באקסטזה לנוכח המעשה האלוהי שבו חזו במו עיניהם . 
" אמן , " ענו בני - משפחתו של ג'וזף העיוור שחזר לראות . 
" בלתי מפותחת באופן מפתיע מבחינה מינית " 
ייתכן כמובן , יגידו רבים , שזו הייתה תגובת המרה ( היסטריה ) קלאסית , ושום שד אמיתי לא התחבא בגופו או בעיניו של ג'וזף . 
אבל בכל זאת , מוכרחים להודות , שלדוקטור יוזף ברויר , עמיתו ומיטיבו של פרויד , לקח יותר זמן לרפא את הפציינטית שלו , אנה או , מהתסמינים ההיסטריים שלה , ובהצלחה פחותה . 
ברתה פפנהיים , אשר כונתה בשם " אנה או " בספרו של פרויד מחקרים בהיסטריה , מילאה תפקיד מכריע בהתפתחות הפסיכואנליזה . 
המטפל שלה , יוזף ברויר , טען , ובצדק , כי טיפולו באנה או הנביט את הזרע הראשון של הפסיכואנליזה . 
אבל טיפול זה גם הביא לתפיסה חדשה בהגות המערבית , של היחסים בין הגוף ¬ – יישות ברורה מאליה – לבין הנפש , שהיא יישות חמקמקה ואמורפית . 
אנה או , צעירה משכילה ונאה ממוצא יהודי , החלה לפתח תסמינים גופניים שונים בגיל עשרים ואחת . 
עד אז , כפי שכתב ברויר בדו"ח הרפואי שלו , הייתה בריאה מבחינה גופנית , ללא כל בעיה נוירולוגית במהלך ההתפתחות , בעלת אינטילגנציה גבוהה , חוש מיוחד ביותר לצירופים ואינטואיציה טובה . 
עם זאת , מדגיש ברויר , " בלתי מפותחת באופן מפתיע מבחינה מינית " . 
אנה או החלה לסבול משיעול עצבני , בחילות בעקבות אכילה , וחולשה לאחר עשרה חודשים ארוכים שבהם סעדה את אביה שהתייסר מזיהום מוגלתי , עד מותו . 
אלו היו רק תסמינים ראשונים . 
בעקבותיהם הופיעו כאבי ראש , פזילה חמורה בשתי העיניים , הפרעות משונות בראייה , אובדן תחושה בגפיים ושיתוקים באברים שונים . 
אנה או הפכה לשבר כלי . 
בדצמבר , 1880 כאשר החלה הפזילה החמורה בשתי העיניים , ולאחר שרופא עיניים קבע בטעות כי הפזילה נובעת משיתוק של עצב קרניאלי , פנתה אנה אל רופא העצבים הידוע יוזף ברויר . 
במשך כשנה וחצי טיפל ד"ר ברויר במחלותיה השונות של אנה או , ובמשך תקופה ממושכת בזמן הטיפול ביקר הרופא את הפציינטית האמידה בביתה מדי ערב ועקב אחר התפתחות הפתולוגיה . 
בשנה הראשונה נראה שהטיפול אינו מתנהל היטב , ואנה או צירפה מחלות שונות ומשונות לאוצר מחלותיה . 
היא החלה לסבול מעייפות קיצונית ונשארה ישנונית במשך ימים . 
שרירי הצוואר שותקו כך שיכלה להניע את ראשה רק בעזרת תרגיל מסובך של לחיצת הראש אחורה והזזת הגב . 
הזיות משונות הופיעו , כולל ראיית שערותיה כנחשים שחורים . 
גם הדיבור שלה הפך למוזר : היא הייתה נתקעת באמצע משפטים , ובהמשך גם התעלמה מכללי הדקדוק ומהטיות הפעלים , ולבסוף נעלמו כל המילים כמעט מלשונה . 
היא דיברה בשפה חדשה , לא ברורה , אשר הורכבה מארבע או חמש שפות זרות , והיו גם שבועות שבהם דממה לחלוטין . 
הפציינטית , אנה או ( או התסמינים שלה ) הקסימו בעליל את רופא העצבים . 
דוקטור ברויר הקפיד לבקר אותה בשעות הערב והיה שותף לטקס מופלא שביצעה . 
אנה או הייתה מבצעת היפנוזה עצמית , בטכניקה שלימד אותה הרופא , ובהשפעת המצב ההיפנוטי הייתה מספרת לעצמה סיפורים שונים . 
בתחילה היו הסיפורים , שתמיד היו עצובים אך לפעמים גם נחמדים , בסגנון של אגדות אנדרסן מספרו ספר תמונות בלי תמונות , אך לאחר מותו של האב הם נעשו טראגיים יותר . 
דוקטור ברויר נדהם לא רק מהעושר של האגדות ההזויות הללו , אלא בעיקר מכך שהסיפורים הביאו לשיפור מיידי וזמני בתסמינים שלה . 
לפתע , הראייה הייתה מתבהרת , גופה חזר לחוש מגע וחום , כאבי הראש חלפו והיא התמלאה באנרגיה . 
אנה או ( ולא דוקטור ברויר ולא פרויד ) , היא שהעניקה לתהליך הזה את השם אשר מלווה ומתאר מאז את הפסיכותרפיה : " ריפוי בדיבור " . 
בזמנה , זה היה רעיון מהמם , או נכון יותר – שני רעיונות חדשניים ומפתיעים : האחד : שלחצים חיצונים או פנימיים גורמים להופעה של תסמינים גופניים , השני : שבאמצעות מילים ודיבור ניתן לרפא את התסמינים הללו . 
ברויר חידד את התפיסה כי תסמינים גופנים יכולים להיות ביטויים של רגשות מודחקים וכי ניתן לרפא אותם באמצעות דיבור ממוקד . 
הוא פיתח את התפיסה הזאת כאשר טיפל בתסמין מוזר נוסף שהופיע אצל אנה או : הידרופוביה – בעת מפני מים . 
פתאום , אנה או לא יכלה לשתות מים , למרות הצמא שסבלה בימי הקיץ החמים . 
היא התקיימה רק על מלונים ופירות אחרים במשך שישה שבועות , ובכל פעם שקירבה כוס מים לשפתיה , דחתה הכוס הצדה בלי לדעת מדוע היא עושה זאת . 
והנה באחד המצבים ההיפנוטיים סיפרה אנה או בגועל כיצד נכנסה פעם לחדרה של בת - הלוויה האנגלייה שלה וראתה כיצד הכלב של בת - הלוויה ( " החיה המגעילה הזו " , במקור ) שותה מים ישר מהכוס . 
לאחר שאנה או סיפרה על האירוע המגעיל הזה , באורח פלא נעלמה ההידרופוביה . 
היא ביקשה מיד לשתות כמות גדולה של מים , ואפילו הקיצה מההיפנוזה כאשר כוס המים נגעה בשפתיה . 
ברויר התרשם כי הבעת פג כתוצאה מיכולתה של אנה או לבטא את הרגש שהיה מקושר לאירוע ( הגועל ) . מאותו הערב הטיפול באנה או הפך לחד כמו אזמל מנתחים . 
ברויר עבד על כל תסמין בנפרד , קישר אותו לאירוע טראומטי שאירע לאנה או במהלך גסיסתו של האב , והתסמין נעלם לפתע . 
כך חלפו בזה אחר זה כל השיתוקים והפרכוסים , העדר התחושה , הפגיעות בראייה ובשמיעה , הכאבים ממקור עצבי , השיעולים והרעידות . 
ביוני 1882 הכריז דוקטור ברויר על הבראתה המלאה של אנה או בעזרת ה " ריפוי בדיבור " והפנה אותה לסנטוריום משובח לבני המעמד העליון בשווייץ . 
היסטוריונים גילו מאוחר יותר , כי למרות השיפור המסוים במצבה , אנה או לא החלימה לחלוטין , כפי שדמיין רופא העצבים שלה , ובמכתביה מהסנטוריום כתבה על תסמינים שונים ומשונים , אבל ברויר לא ציין רגרסיות אלו בתיאור המקרה שלו . 
מבחינתו הריפוי בדיבור ריפא את ההיסטריה לחלוטין . 
* * * 
אנה או היא אולי הפציינטית הידועה ביותר בתולדות הפסיכיאטריה המודרנית שלקתה בתסמונת המרה ( Conversion Disorder ) . זוהי תסמונת שמופיעים בה תסמינים נוירולוגיים שונים , כגון עיוורון , שיתוקים , אובדן זיכרון או אובדן תחושה , שאין להם הסבר רפואי . 
התסמונת נקראה בעבר היסטריה , שנגזר מהמילה היוונית , Hystera שפירושה רחם , מתוך ההנחה המוטעית שרק נשים לוקות בה . 
במאה התשע - עשרה נודעו ברחבי פריז ההצגות הרפואית של הנוירולוג פרופסור שרקו , שהאמין כי מקור ההיסטריה בתגובה טראומטית , והוא היה משחרר את הנשים ההיסטריות מהתסמינים באופן זמני בעזרת היפנוזה . 
שרקו ביצע את ההצגות הללו לפני קהל עצום ומשתאה , שגם זיגמונד פרויד נמנה איתו . 
אך פרויד הלך צעד אחד קדימה , ובעקבות חקירת הטיפול באנה או הניח כי ההיסטריה נובעת מקונפליקט מבני ( סטרוקטורלי ) בין מרכיבי האישיות של האדם , בין האיד לסופר - אגו , והתסמינים ההיסטריים הינם ביטויים גופניים של הדחפים האסורים . 
יותר מכך , האבר הפגוע יכול להצביע על מבנה הדחף האסור : חרדה מפני ביטוי של הדחף המיני במין אוראלי , יכולה להתבטא בקשיי בליעה ; החשש מפני ביטוי של דחפים אלימים , עלולה באופן לא - מודע להביא לשיתוק של אחת הידיים . 
תסמונת Conversion Disorder נכללת כיום , לפי שיטת הסיווג הפסיכיאטרי השלטת ( היא שיטת ה - DSM ) כאחת מקבוצת התסמונות הסומאטופורמיות . 
המיוחד בתסמונות אלו הוא הקשר בין התודעה לבין הגוף , כלומר שעיוותים , קונפליקטים או שיבושים בתודעה מביאים לתסמינים גופניים שונים , שלא ניתן להסביר אותם באופן רפואי מקובל . 
כלומר , התסמינים אינם סבירים בבחינת האנטומיה , הפיזיולוגיה או הקליניקה של המחלות המוכרות , ולא נמצא להם גם הסבר בבדיקה הגופנית של החולה או בבדיקות מעבדה . 
והתסמינים רבים . 
ביניהם תסמינים נוירולוגיים , כהפרעות בשיווי המשקל , אובדן תחושות על פני הגוף או פרכוסים ; ואחרים סומאטיים , כבחילות , הקאות , קשיי נשימה , והפרעות בתפקוד המיני , כאובדן תשוקה או קשיי זקפה . 
גם כאב ממושך אשר לפי ההגדרה האבחנתית קשור לגורמים פסיכולוגיים נכלל בין התסמינים הללו , ותמיד הנפש היא המתעתעת בנו ומתחבאת מאחורי הביטויים הגופניים הללו . 
בעבר , כאשר הסברי המחלות הפסיכיאטריות היו בשפה הפסיכואנליטית , דובר על הקשר mind - body , במובן של נפש - גוף , כלומר שאותה יישות חמקמקה ואמורפית הנקראת נפש , גורמת לתסמינים חולניים של הגוף . 
היום , כאשר הפסיכיאטריה הפכה לביולוגית יותר , התרגום המתאים ל - mind הוא אולי תודעה , או אפילו מוח . 
אבל גם בתרגום כזה וגם באחר מודגשת הדואליות , כלומר קיומן של שתי ישויות נפרדות , ושהאחת הmind - גורמת לפתולוגיות בשנייה , ה - body . 
מחלות אמיתיות ומחלות מזויפות 
ההפרדה בין גוף לנפש הייתה הנחת יסוד שאיתה הגעתי לעבוד כרופא באפריקה . 
מצד אחד , כך האמנתי , קיימים המחלות ה " אמיתיות " : זיהומים חיידקים של מערכת הנשימה ומערכת העיכול , טפילים החוסמים את צינורות הלימפה , עורקי לב חסומים . 
חוסר איזון של מוליכים עצביים הגורם לדיכאון . 
ומצד השני מופיעים תסמינים " מזויפים " , למשל סחרחורות או רכות בלתי נסבלת של הפניס , שאין להם הסבר רפואי משכנע . 
בתסמינים הראשונים , ה " אמיתים " , חשוב לטפל כדי לרפא את החולה , ואילו את הזיוף של התסמינים מהקבוצה השנייה חשוב לחשוף , כמו שחושפים כל זיוף ורמאות , כדי לא לטפל לשווא ולבזבז את זמנם של הצוות הרפואי ושל המטופל , לבזבז משאבים , וגם מתוך היושר המדעי . 
בנוסף , אם ניתן לחשוף את התסמינים ה " מזויפים " כהפרעה סומאטופורמית , הרי שמדובר בעניין שאינו נוגע לרופא , המטפל בגוף , אלא לאנשי בריאות הנפש . 
אני זוכר בבושה , כיצד בחודש הראשון הביאו לפני קשיש שהתלונן כי מכשפה נגעה בו בשוק של כפרו בגלד של כף - ידה הקטועה . 
המכשפה ניסתה למכור לקשיש קלחי תירס מתולעים , וכאשר חשף את התרמית וריב מכוער התלקח ביניהם , המכשפה דחפה במהירות את גלד ידה בין קפלי הקנטה שלו וסימנה צלב על בטנו . 
באותו הרגע הוא איבד את התחושה במחצית גופו הימנית . 
אשתו המבועתת , כך סיפר לי , העבירה מסרק עץ על הצד הימני של בטנו , אבל הוא לא חש את השיניים השורטות . 
אני , רופא צעיר ונבער , הבאתי מחצר בית - החולים המיסיונרי ענף קטן ויבש של עץ מַפּאנְיָה לצורך הבדיקה הנוירולוגית . 
ביקשתי מהקשיש לעצום את עיניו והעברתי בקפדנות את המקל על חזהו , מבקש ממנו לסמן מתי הוא חש במגע ומתי לא . 
תוצאות הבדיקה היו ברורות : הקשיש אכן איבד את התחושה בכל הצד הימני של החזה והבטן , כמו מרח מישהו על עורו חומר הרדמה רב - עוצמה . 
אלא שהגבול בין האזור הרגיש למגע משמאל לאזור הרדום מימין היה ישר לחלוטין . 
ניתן היה לסמן על גופו בעט את הגבול הזה בקו ישר , בלי סטיות ופיתולים . 
הפרדה כזאת בלתי אפשרית בפגיעה של עצבי התחושה . 
הפגיעה בתחושה בצד אחד של הגו אינו מגיע עד לקו האמצע הדמיוני , המפריד בין פלג גוף ימני לשמאלי , אלא נעצר כשלושה עד חמישה סנטימטרים לפני אותו הקו , בגלל חפיפה בעצבוב של שני הצדדים . 
חשתי כמנצח . 
" הגידי לאיש המכובד הזה , " אמרתי למתורגמנית שלי , כריסטינה , " כי המכשפה לא גרמה לו נזק אמיתי . 
הוא יכול לחזור לכפרו בשלום . 
כריסטינה הביטה בי בחוסר אמון . 
היא ביקשה ממני לחזור על המילים הללו , וכאשר לבסוף תרגמה אותם לקשיש בשפת הטווי , אותה הבעה של תדהמה הופיעה גם בפניו המקומטות . 
אבל הוא לא התווכח עם בעל הסמכות , אלא כיסה את מערומיו בהנפת קנטה אחת , ונעלם . 
כשבוע לאחר הבדיקה הזאת , ביקרתי בכפרו . 
בדרך אל ארמון הצ'יף , כדי ללמוד ממנו על בעיות הבריאות של נתיניו , ראיתי את הקשיש יושב באחת החצרות מול אישה מבוגרת אף ממנו . 
ביניהם הייתה ערימה ענקית של צדפים , והאישה הטילה אותם שוב ושוב על האדמה כמתוך טראנס . 
" אל תתקרב , " אמרה לי כריסטינה באימה , " זוהי מכשפה . 
כמובן . 
איך לא הבנתי קודם . 
הרופא המערבי אכזב את החולה שלו , לא מצא את מקור הכישוף שגרם לו סבל וגם לא את התרופה המתאימה . 
אבל הקשיש לא התייאש . 
לאחר שבזבז אלף סדיס בבית - החולים על בדיקה כושלת , הוא פנה לדרך טיפול אחרת , יעילה יותר . 
מכשפה תמורת מכשפה , כישוף כנגד כישוף . 
בתפיסה האפריקאית , המסקנות שהגעתי אליהן בעקבות בדיקת החולה היו מטופשות . 
בוודאי נראיתי בעיניהם כמו כוהנת עממית שבמקום לקרוא את העתידות בקערת הקסמים שלה , היא מעמידה את הקערה על המדורה ומבשלת בה מרק . 
על פי התפיסה האפריקאית , לשווא למדתי שבע שנים רפואה אם איני מסוגל להבחין כי הגוף והנפש הן יישות אחת ושלא ניתן להפריד בצורה מלאכותית בין מקורה של מחלה " נפשית " לכאורה למקורה של מחלה " גופנית " . 
בתפיסה האפריקאית , התסמינים של הקשיש היו אמיתיים משום שהוא חווה אותם והם גרמו לו מצוקה , ומשום שבעזרת ענף עץ קטן הוכח קיומם . 
אם הפיזור של השטחים הפגועים על פני הגוף לא תאם את המפה האנטומית של מערכת העצבים , היה עליי , הרופא המערבי , למצוא לכך הסבר , ולא על החולה . 
כלומר , מרפא עממי לעולם לא יחפש אחר " אמיתיות " של תסמינים , כאשר אמיתותם היא בעצם קיומם אצל החולה . 
החיפוש יהיה אחר מקורם : אולי הם נובעים מחטא של החולה כלפי אבותיו הקדומים או כלפי אדם חי , חטא שפגע בהרמוניה של המשפחה והקהילה . 
אולי הגורם הוא מחשבות או מעשה מרושע של מכשפה . 
ואולי מדובר בחדירה של אחת מהרוחות הרעות אל גופו של האדם . 
כל אחת מסיבות אלה יכולה להביא לקשת של תסמינים ותסמונות למחלות שונות אלה מאלה למראית עין בבדיקה גופנית , ואולם , כולן תקפות , כולן גורמות קשיים וסבל לחולים , ואל כולן יש להתחשב בכבוד ולטפל בהם באותה רצינות ומסירות . 
התפיסה המערבית לא רק הפרידה מלאכותית בין תסמינים " אמיתיים " , כלומר אלו המופיעים " באמת " בגוף , לבין תסמינים הנובעים מסיבה פסיכולוגית , אלא גם יצרה סולם היררכי שלפיו התסמינים הפסיכולוגיים נחשבים נחותים . 
שמות חדשים , סקסיים יותר 
חוקרים מערבים רבים ראו את התבטאות הקונפליקטים או הלחצים של האדם דרך הגוף כביטוי פרימיטיבי , המופיע בעיקר בחברות לא - מפותחות . 
תפיסה זו היא בעיקרה אבולוציונית , כלומר היא מניחה תהליך התפתחותי של התרבות האנושית , כאשר בתחתית הסולם נמצאות חברות לא מפותחות , למשל , שבט האֶוֶוה בטוגו או הבַּמְבָּרָה במאלי , שבהם אנשים אינם מסוגלים לבטא את מצוקותיהם במילים , ולכן הביטוי יהיה אילם , דרך הגוף . 
לעומת זאת , בחברות מפותחות ומתוחכמות , למשל , העם הצרפתי , הבריטי או האמריקאי ( בעיקר הלבנים הפרוטסטנטים ) , שבהם האזרחים פיתחו יכולת מילולית מרשימה לתיאור מצוקותיהם , וזו משולבת גם בטכניקות ייחודיות כגון ישיבה בכורסה מול מרפא הנקרא פסיכולוג וביצוע טקסים של וידוי , קטארזיס , אסוציאציות חופשיות או סתם דיבור . 
לכן , לפי תיאוריה זו , בקרב החברות המתקדמות הללו נמצא שיעור מועט בלבד של התסמינים הסומאטופורמיים . 
להוכחת התיאוריה , מובאת ההיסטריה . 
במאה התשע - עשרה פרופסור שרקו לא נזקק למאמץ רב כדי למצוא מטופלות היסטריות ; הן מילאו כל מרפאה . 
אבל עם התפתחות החברה המערבית והיווצרות השפה הפסיכולוגית , שכיחות ההיסטריה ירדה בצורה דרמטית . 
למעשה , הירידה כה מרשימה , עד שבשנתי הראשונה להתמחות זכיתי לשמוע הרצאה מודאגת בשם : " האם נעלמה האישה ההיסטרית ? " 
כמובן , ההיסטריה לא נעלמה לחלוטין גם במערב . 
על פי שיטת הסיווג הפסיכיאטרי של ה - DSM - IV - TR , שיעור החולים בהיסטריה ( או בשמה המודרני ' , תסמונת המרה – Conversion Disorder ) באוכלוסייה הכללית , באחד - עשר עד כחמש מאות חולים למאה אלף אנשים . 
הטווח רחב מאוד , אבל המסקנה ברורה : התסמונת חיה וקיימת היטב בתוך הקהילה . 
החוקרים מצביעים גם על האוכלוסיות בסיכון , שבהן שיעור ההיסטריה גבוה יותר : אנשים דלי - השכלה , אנשים עם אינטליגנציה נמוכה וכפריים , כלומר אלו עם יכולת ביטוי ירודה יותר בממוצע , שמשום כך מבטאים מצוקה באמצעות הגוף . 
פרופסור פיטר טיירר ( Peter Tyrer ) סיכם את התפיסה האבולוציונית בקובץ Handbook of affective disorder ( ספר - כיס של מחלות אפקטיביות ) . " ככלל , ככל שהחברה מפותחת יותר וככל שחבריה הם אינטליגנטיים יותר , כך גדול יותר המרכיב הפסיכולוגי של התסמינים החרדתיים ... תסמינים של חרדה מציפה אינם שכיחים יחסית בחברות מתפתחות ( ולא המפותחות ) , בגלל הנטייה להדגשה סומאטית . 
בדיקת היחס המספרי בין נשים היסטריות לגברים היסטריים מערערים את התיאוריה . 
במחקרים אפידמיולוגים נמצא כי נשים הן הרוב המכריע בקרב החולים בתסמונת המרה , ביחס של 5 עד 20 נשים לגבר אחד . 
מסקנה מתבקשת לפי התזה האבולוציונית היא שנשים מבטאות את עצמן דרך הגוף בגלל חוסר יכולת לבטא את הכאב ואת המצוקות שלהן באופן מילולי . 
אבל במבחני אישיות רבים עולה שנשים פתוחות ומילוליות יותר מגברים , נוטות לבטא יותר רגש במצבי משבר , ופונות יותר לעזרה נפשית מאשר הגברים . 
כלומר דווקא הן היו אמורות להיות מחוסנות יותר מתסמינים היסטריים , וההיפך הוא הנכון . 
גם ההנחה שהחברה המערבית , השטופה באוצר מילים פסיכואנליטי ואשר מעודדת את אנשים להתבטא , לפרוק , לתמלל את הקונפליקטים שלהם , תהיה נקייה יותר מתסמינים סומאטיים , היא הנחה מוטעית . 
התסמינים הסומאטיים לא נעלמו , הם רק שינו את צורתם וקיבלו שמות חדשים , סקסיים יותר . 
דוגמה לכך היא תסמונת CFS Chronic Fatigue Syndrom ) ) , שמתבטאת בעייפות משמעותית הנמשכת לפחות שישה חודשים , והיא מלווה בתסמינים נוספים ככאבי גרון , כאבי שרירים , כאבי מפרקים וכאבי ראש , פגיעה בזיכרון ובריכוז ושינה לא מרעננת . 
כל זאת , בלי שניתן למצוא לעייפות ולתסמינים הנלווים איזשהו הסבר רפואי בבדיקה הגופנית או בבדיקות המעבדה וההדמיה . 
תסמונת זו מתוארת בעיקר בעולם המערבי , ובשכיחות גבוהה במיוחד בשכבות הסוציו - אקונומיות הגבוהות , ומכאן גם שמה האופנתי , " מחלת היאפים " . 
כרופא , פעמים רבות הייתי עד ליחס המכובד לחולי ה - CSF ( שזהו כמובן היחס הנכון בכל מקרה ביחסי רופא - חולה ) . הרופאים הקשיבו בסבלנות לתיאור המפורט של הכאבים ובדקו את החולים בקפידה בכל ביקור וניסו תרופות חדשות . 
לעומת זאת , החולים ההיסטריים זוכים לעתים ליחס אחר לחלוטין . 
פעמים רבות שמעתי בקרב צוותים רפואיים את שם התואר " היסטרי " נאמר בקונוטציות שליליות כלפי החולים החשודים כהיסטריים . 
הללו נראו בעיני הצוות הרפואי כחולים מזויפים , אשר מטרידים את המערכת לשווא ומבזבזים זמן יקר ומשאבים . 
ואולי תרמה לכך העובדה שהחולים שאובחנו כ " היסטריים " הגיעו מתרבויות אחרות , אם עולים מאתיופיה או נשי - כפר ערביות . 
סומאטיזציה : דרך בסיסית להתקיים בעולם 
ההגדרה המערבית הקרובה ביותר לתפיסה האפריקאית שייכת לפסיכיאטר האמריקאי , פרופסור ארתור קליינמן ( Arthur Kleinman ) , אשר התפרסם דווקא במחקריו על בריאות הנפש בחברה הסינית . 
בספרו Writing at the margin : Discourse between anthropology and medicine ( כתיבה בשוליים : שיח בין אנתרופולוגיה לרפואה ) כותב קליינמן : " סומאטיזציה נראית נורמטיווית ואפילו לעתים קרובות נורמלית . 
היא אינה בעיקרה תחליף למשהו בסיסי יותר , כמו שהיא דרך בסיסית להתקיים בעולם . 
קליינמן אינו משתמש במונחים של " תסמינים פסיכולוגיים " , שכפי שראינו הם ההסברים המקובלים לסומאטיזציה . 
הוא גם לא רואה את הסומאטיזציה כביטויי מצוקה שמתורגמים לתסמינים גופניים . 
הגדרתו של קליינמן רחבה יותר , היא מעניקה ממשות לתסמינים הסומאטופורמים ומקנה להם לגיטימציה . 
התסמינים ההיסטריים אינם תחליף למשהו אחר , כגון לקונפליקט מודע ( לדוגמה , האם לעזוב את הארץ המצויה במצב מלחמה או להישאר בה ) או לקונפליקט לא מודע ( לדוגמה , בין רצון עז להכות אדם שנדחף לפניך בתור בדואר , לבין הבהלה מפני הדחפים האלימים שהתגלו בקרבך , ובמושגים פרוידיאניים קונפליקט בין האיד לסופר - אגו ) . התסמינים אינם התחליף אלא הדבר עצמו . 
הם מחייבים אותנו , המטפלים , להתייחס אליהם בכבוד כממשיים ואמיתיים , גם אם בבדיקה של החולה נשללו כל הסיבות הרפואיות המוכרות שיש להן פתרונות מוכנים לשליפה מתיקו של הרופא . 
כן , לעתים התסמינים מופיעים או מתעצמים בזמן משבר , כן , לפעמים הם מלווים בתחושות של בלבול , אובדן דרך , חוסר סיפוק או אִיוּם . 
וכן , לפעמים נדמה שהם דרך של תקשורת , כלומר איתות של האדם אל הסביבה לגבי מצוקתו ובקשה לקבל עזרה , מעין הבהוב של מגדלור בערפל סמיך . 
אבל זאת ניתן לומר גם על שורה של מחלות אחרות " לגטימיות " , כגון מיגרנה , סוכרת או פסוריאזיס , שהתפרצותן ומהלכן מושפעים ממקומו ומתחושתו של החולה בעולם הזה . 
המחשבה שניתן להתייחס באתה לגיטימיות למחלות הסומאטופורמיות ולמחלות האורגניות , אלו שיש להן הסבר רפואי מקובל , מבלבלת מעט לרופא מערבי , כמוני . 
אבל הניסיון ביערות הגשם לימד אותי כי זו היא הגישה שמביאה הקלה לחולה . 
וסלימה , האלמנה מהכפר בֶּקְוַואי , הוכיחה לי זאת מעבר לכל ספק . 
שלוש פעמים מביאים חתן לאחות הקטנה 
סלימה גידלה לבדה את שמונת ילדיה בכפר בֶּקְוֵואי . 
בעלה , כוהן דת מוסלמי , נפטר מהכשה של נחש ממבה בשעה שסיקל אבנים בחלקת הקסווה שלו , וכאשר נשים מייללות באו לבשר לה את הבשורה , סלימה הבינה מיד שהשטן הוא שהמית את בעלה , כחלק מהמאבק הנצחי בין הטוב לבין הרוע בעולם הזה . 
היא התנחמה כאשר דמיינה את בעלה כורע על מחצלת התפילה שלו בעולם הבא , מאושר ושליו כפי שלא היה בעולם הקשה הזה . 
הקהילה המוסלמית הקטנה בכפר , המשפחה המורחבת של כוהן הדת , לא מצאה לו מחליף . 
הוא היה היחיד ביניהם שידע קרוא וכתוב והיחיד שידע את פסוקי הקוראן בעל פה . 
לכן החלו המאמינים המוסלמים להתפלל בנפרד , כל אחד נושא את תפילתו האישית אל האל הגדול . 
גם סלימה נהגה כבני - משפחתה והתפללה שהאל ייתן לה כוח לפרנס את שמונת הילדים , שהקטן שבהם עדיין ינק משדיה . 
שלושה תינוקות איבדה סלימה במהלך השנים במחלות שפיזר השטן באפריקה , והיא נשבעה שלא להניח לו לגזול נשמה נוספת מהבקתה שלה . 
סלימה פרנסה את ילדיה היטב . 
כאשר ביקרתי לראשונה בכפר עם הקליניקה הניידת , הילד הקטן כבר נגמל וכבר למד לחפור באדמה רטובה לשלוף את תולעים מהמחילות שלהם . 
כך עזרו לה כל ילדיה לשרוד , לגדל את שורשי הקסווה , לקטוף עלי תרד , לאסוף את התולעים . 
סלימה גם נודעה בכפר כרודת הדבש המופלאה מכולם . 
היא מצאה את בקלות את כל המחבואים של דבורי - הבר , והייתה מכניסה את זרועה החשופה לחללים בגזעי העצים ושולה את החלות הנוטפות דבש . 
נשות הכפר העריכו את הפקחות ואת המסירות שבעזרתן העבירה סלימה את ילדיה מעונת גשמים לעונה היבשה שבאה אחריה , והלאה לעונת גשמים נוספת , כנקבת צבוע הנושאת את גוריה בשיניים . 
בשנים האלה היא חפרה באר מים בחצרה , הרחיבה את גבולות חלקת הקסווה אל פנים היער , ואפילו הפרישה מעשר מכל יבולה לעניים ממנה , כפי שלימד אותה בעלה בעודו בחיים . 
סלימה אפילו חסכה מספיק כסף כדי לקנות בעיר הגדולה שתי כילות וכינסה את ילדיה הפעוטים בלילות מתחתן להגנה מיתושי האנופלס . 
זו הייתה תופעה חריגה בכפר , וכל הנשים באו למשש את הכילות ולהתפעל מהן . 
אבל כל המעשים המופלאים הללו לא הספיקו לבני - המשפחה של סלימה . 
לדעתם , אישה זקוקה לגבר כדי להיות שלמה וטהורה . 
אישה בודדה , המפרנסת לבדה שמונה ילדים , עלולה למשוך אחריה שמועות מכוערות . 
ובכלל , אישה אינה אמורה להסתובב לבדה ביערות . 
אמנם גבר עלול גם להפוך לנטל על כתפיה של סלימה כמו ערימה כבדה של עצי הסקה , בעיקר אם הוא שותה ג'ין כמו מים , מהמר במשחק אוֹוארֶה או משחד נערות צעירות במטפחות ובמסרקי עץ כדי שישכבו איתו . 
והיו לא מעט גברים כאלו גם בקרב המוסלמים באזור – המאגר הטבעי של חתנים עבור סלימה . 
סלימה לא התנגדה לאחיה הגדולים . 
היא הניחה להם למצוא עבורה גבר מוסלמי מהכפר הסמוך , סנדלר במקצועו . 
החתונה הייתה אמורה להיערך מיד אחרי חג הקורבן , אלא שביום החג שותקה לפתע זרועה של סלימה . 
האחים הביאו אותה אל הכוהנת המקומית , אבל כל הטקסים לא גירשו את השדים . 
החתן המבועת ביטל , כמובן , את הנישואים , כי ידוע שגבר המתחתן עם אישה אחוזה בשדים מתחייב לא רק כלפיה אלא גם הופך לעבד לאותם השדים . 
השיתוק בזרועה השמאלית של סלימה נעלם מעצמו לאחר שבועות אחדים , והאחים מצאו לה חתן אחר , צעיר ממנה בהרבה , מהעיירה הסמוכה . 
אבל ממש לפני החתונה שוב שותקה זרועה של סלימה והידלדלה ככנף שמוטה . 
הפעם האחים כבר נסעו לבירת המחוז , קומאסי , אל כוהן דת מוסלמי שמגרש את הרוחות הרעות בעזרת הסורות של הקוראן . 
הכוהן היה ידוע בכל המחוז המערבי ביכולתו ללפות את הרוחות עד שהן נחנקות ומבקשות רחמים , אבל כל כישוריו לא הועילו לסלימה , וגם החתן הצעיר נטש את הבקתה שלה , נוטל איתו את כל הבדים וקערות העץ שהביא כנדוניה . 
כאשר הזרוע נרפאה , הפעם לאחר חודשים רבים , האחים היו זהירים יותר . 
הם בחרו חתן דובר שפת הגונג'ה , מהגר - עבודה מהעיר טמאלה , מצפון המדינה . 
הגברים שם ידועים כנוקשים ואינם בורחים מפני שד מזדמן כזה או אחר . 
האחים גם פיתו את הגבר במתנות טובות וגם חילקו מתנות לאלים המקומיים , שישמרו על אחותם . 
לכן הופתעו מאוד כאשר ממש לפני החתונה הזרוע שותקה בפעם השלישית , והפעם השיתוק לווה בהתכווצויות מכאיבות של שרירים . 
הכוהנת המקומית אכזבה באירוע הראשון של שיתוק הזרוע . 
תחליפה , הכוהן המוסלמי , נטל הון עתק והתגלה כחסר אונים . 
לכן , בפעם הזאת , האחים לקחו את אחותם לרופא המערבי אשר מופיע בכפרם פעם בחודש . 
אנשים רבים מהכפרים בסביבה נשבעו שבעזרת מחטי מתכת וטבליות צבעוניות שהוא מביא בארגזים כבדים , הרופא הזה מצליח לגרש את הרוחות הרעות לא פחות טוב מהמרפאים האחרים ביערות הגשם . 
סלימה ציפתה לתורה שהגיע בשעת הצהריים , כאשר השמש הלהיטה את הקירות של בקתת הבוץ שבה עבדנו . 
חלל הפה התייבש כדיונה במדבר והבגדים נדבקו אל הגוף המזיע , אבל סלימה לא נראתה מוטרדת . 
היא הניחה לשלושת אחיה הגדולים לתאר את השתלשלות המחלה , מביטה באדישות בכפות - רגליה , כאילו אחיה מספרים על אישה זרה . 
באותה האוטומטיות היא נשכבה על המזרון העשוי משכבות של קוצים כתושים , והניחה לי לבדוק אותה . 
הבדיקה העלתה תוצאות מוזרות : טונוס השרירים של הזרוע השמאלית , הפגועה , היה תקין בדיוק כמו הטונוס של הזרוע הבריאה . 
גם הרפלקסים של שתי הזרועות היו תקינים ושווים . 
אבל בכל זאת , סלימה לא יכלה להזיז את הזרוע השמאלית , וכל החפצים הקטנים שהנחתי בין אצבעותיה נשמטו אל האדמה והעלו אבק אדום . 
לפי ההתנהגות , סלימה משותקת . 
לפי הבדיקה הנוירולוגית , היא לא . 
ההסבר הדינמי נראה ברור מאליו . 
דרכה הלא מודעת של סלימה העצמאית להתנגד לנישואים הכפויים ולגברים זרים אשר נכפו עליה כחתנים מיועדים , הייתה שיתוק היסטרי . 
בהֶקְשר התרבותי של קהילתה , השיתוק מרתיע את החתנים לא רק בשל החשש לשאת אישה מוגבלת פיזית , אלא גם בגלל הפחד להתעסק עם השדים שתקפו אותה . 
שדים אלו עלולים לראות את ברית הנישואים ככוללת גם אותם כצד פעיל , כלומר גם הם בעצם שדות נקבות אשר באות לישון עם החתן . 
אם החתן מסרב לתביעותיהן , הרוחות הרעות הללו עלולות לחדור גם לגופו , וכך להשיג את ההתמזגות שהן מבקשות . 
ברור , אם כך , שהשיתוק של סלימה לא היה רק ביטוי למצוקתה , אלא שימש גם כוח מגן מפני הנישואים שהיא לא רצתה בהם . 
לכן , לאחר שהגברים נמלטו בבהלה , תוך שבועות עד חודשים , הבריאה הזרוע . 
עתה , לאחר שכל זה נראה לי ברור ומובן , נדרשה התערבותי הטיפולית . 
" ראו את המקריות , " אמרתי לשלושת האחים , מכוון את נאומי גם לסלימה שעדיין שכבה על המזרון , אדישה למתרחש . 
" שלוש פעמים אתם מביאים חתן לאחותכם הקטנה , ושלוש פעמים היא הופכת לחולה . 
כרופא , אני מבין ששיתוק הזרוע הוא סימן ברור , בקשה של סלימה לשמור על עצמאותה . 
מוטב שתניחו לה לנפשה ותרשו לה לחיות בלי גבר , וכך היא תישאר בריאה לחלוטין . 
רק לעתים נדירות , פירוש נכון וחכם של תסמין , מביא להחלמה מיידית . 
לכן לא הופתעתי שזרועה של סלימה נותרה שמוטה ורפה . 
גם לא הופתעתי מהמבטים המשתוממים של האחים , אשר הביטו בי כאילו דיברתי בשפה זרה של שבטים נודדים . 
אבל כן נדהמתי מתגובתה של סלימה . 
היא התרוממה מבוהלת מהמזרון וכיסתה את אפה בצעיף כחול , כאילו ניסתה למנוע שאיפה של חומרים רעילים . 
" אלוהים ברא אותנו יחד , גבר ואישה , וכך עלינו לחיות על פני האדמה , " אמרה , " אני לא מבקשת לחיות לבד . 
הרחם שלי עדיין בריא , מוכן לקבל עוד ילדים . 
לא היה מקום לפסיכותרפיה קצרת - טווח או ארוכת - טווח . 
סלימה אמרה את דבריה בהחלטיות , בלא כל ספקות , ולאחריהם באה שתיקה ארוכה . 
סלימה , אחיה , ואפילו אלברט , הנהג של הקליניקה הניידת , הביטו בי בציפייה לדעת אם אני מסוגל לגרש את הרוחות הרעות , או שכל שביכולתי הוא לומר דברים מוזרים . 
" אני אעזור לך להתרפא , סלימה . 
היה לי קשה לאכזב אותה כמו המטפלים הקודמים . 
נזקקתי למגרש שדים מנוסה ממני . 
בחרתי בכומר פנטקוסטי מעיר המחוז ויוסו , הוא הכומר מתיו , אשר היה מקובל גם על הקהילה המוסלמית . 
בביקור הבא של הקליניקה הניידת בכפרה של סלימה , לאחר שכל החולים האחרים טופלו ואלברט כבר הדליק מדורה והניח עליה סיר מים לחיטוי המזרקים וסכיני הניתוח , פרשנו הכומר מתיו ואני אל הבקתה של סלימה . 
הכומר ביצע את עיקר העבודה מול השדים , אבל הוא נתמך ביכולות של הרופא האברוני . 
באותן היכולות שלא למדתי פורמלית בבית - הספר לרפואה , אבל ששנותיי באפריקה העניקו לי תמורת מחיר כבד . 
כאשר אלברט סיים לייבש את המכשירים הרפואיים וגם מרח את המחטים בשומן אווזים נגד בלייה , סלימה כבר הייתה נקייה משדים . 
במהלך טקס הריפוי הבטחתי לה שהקשר בין בואו של חתן לחייה לבין השתלטותם של השדים על גופה ניתק לחלוטין . 
מעתה תוכל לבחור חתן בלי שגופה ייחלש עד כדי כך שלא יוכל להתנגד לחדירתן של הרוחות הרעות . 
היא תוכל לקבוע בעצמה את הסדרים של טקס החתונה , ולמנוע בכך מהשדים אפשרות להסתנן אל בין העדים והמוזמנים . 
סלימה נרפאה לאיטה . 
בכל יום זרועה התחזקה עוד קצת , עד שכעבור חודש , בביקור הבא של הקליניקה הניידת , כבר הראתה לי בגאווה כיצד היא אוחזת בילדה הקטן בכף - ידה השמאלית ומניפה אותו באוויר . 
אמנם , שלא כמו אנה או , היא לא פרשה לסנטוריום שווייצי כדי להתאושש ממחלתה בעזרת מנוחה ואוכל משובח , אבל לא פחות היטיבו איתה שיבתה אל מעגל הנשים של משפחתה וישיבתה עמן , הניכוש של העשבים השוטים שפשטו בחלקת הקסווה שלה וגם הקשר המכובד שקשרה עם אחד מפקידי הממשלה שנשלחו לאזור כדי לפקח על שקילת יבול הקקאו . 
למענה הוא השתקע בכפר הנידח , וכאשר ביקרתי שם בפעם האחרונה , הם היו נשואים כבר שבעה חודשים . 
היא שוב יצאה אל מסעותיה ביער וחזרה אוחזת חלת דבש מתוקה בין שתי ידיה הבריאות , מתנה לילדיה ולבעלה החדש . 
3 
המתים אינם מתים כלל 
פרידה בוגרת או השתייכות משפחתית נצחית 
עוד סימן אחד , נסתר 
הכומר דאנקווה היה הפסטור , כלומר הרועה הרוחני , של כנסיית " אור הגוספל " באחד מכפרי הג'ונגל . 
בחודשים האחרונים הוא נראה עצוב . 
קהילתו הענייה , השוכנת עמוק במעבה היער , הלכה והתרוששה עוד יותר . 
כנימה שחורה חיסלה את מטעי הבננות , הממשלה טרם העבירה את התשלומים העלובים עבור יבול הקקאו , והאיכרים נאלצו לקצץ שוב ושוב במנות המזון שלהם . 
פסטור דאנקווה התפלל בלי הפסקה אל ישוע , אל פרנציסקוס הקדוש פטרון הכפר , ואל האבות הקדומים של הכפר , כדי שידריכו אותו מה עליו לעשות . 
אבל שום תגובה התקבלה . 
כלום . 
כאשר אישה צעירה מהכפר , אָמָה שמה , החלה להזות ולראות יצורים לבנים בתוך הבקתה שלה , ידע פסטור דאנקווה כי תפילותיו לבסוף נענו . 
הוא חקר את אָמָה במשך שעות , והיא תיארה לו כיצד היצורים הללו מרחפים בין קירות הבקתה , עולים ויורדים עם עשן המדורה , ובלילה נרדמים על המחצלות בין חמשת ילדיה . 
פסטור דאנקווה היה משוכנע : האבות הקדומים החליטו להתגלות דווקא אל אישה פשוטה , באופן מוזר ולא קונבנציונלי . 
לא הפריעו לו נקודות תמוהות בתיאוריה של אָמָה , כמו הצבע הלבנבן של האבות הקדומים , או שדיברו באמצעות אָמָה בשפה מבולבלת . 
פסטור דאנקווה ידע כי לאבות הקדומים מאות דרכים שונות לתקשר עם האנשים החיים , וצריך רק סבלנות כדי להבינם היטב . 
פסטור דאנקווה לא רצה לאבד את הקשר עם האבות הקדומים . 
הוא שכנע את בני - המשפחה לעקוד בחבלים את רגליה של אָמָה , כדי שלא תימלט ליער , והחל לשבת לצדה ולפענח את האותות ואת ההנחיות שהסתתרו בתוך המשפטים המבולבלים שהשמיעה . 
לא הפריע לו שגופה בער מחום , שצבע השתן שלה היה אדום , וגם לא מנהגה לתלוש את שמלתה ולהישאר ערומה בפניו . 
בכל אלה רק מצא הוכחות כי אָמָה אכן מתווכת בינו ובין מתי הכפר המכובדים . 
הכפר כולו , כך התברר לי מאוחר יותר , התנהל במשך חודש שלם לפי מלמוליה של אָמָה : חתונות נקבעו ונדחו , תינוקות הוטבלו פעמיים או שלוש פעמים בכנסייה , ופסטור דאנקווה אפילו צבע את פעמון הכנסייה בירוק , משום שכך ציוותה אָמָה . 
לפסטור דאנקווה הייתה שיטה משלו לפענח את הדיבורים הקודחים , שיטה מורכבת לא פחות משיטות פענוח הצפנים של הצוללות הגרמניות במלחמת העולם השנייה . 
הוא לא התייחס רק לתוכן המלמולים , אלא גם להעוויות הפנים , לכחכוחי הגרון ולרעידות הגוף . 
רק כאשר הכרתה של אָמָה שקעה והיא כמעט השתתקה , הביאו אותה בני - משפחתה אל בית - החולים המיסיונרי . 
כך גם פגשתי את הפסטור דאנקווה . 
גבוה , כחוש , מסוגף ועטוף בגלימת קנטה בצבעי האבל המסורתיים , שחור ואדום . 
הוא הופיע במחלקה ונשכב לצד מיטתה של אָמָה , כמו בן - משפחה . 
גם בימיה האחרונים , הוא עקב מהופנט אחר תנועת שפתיה היבשות , מחפש עוד סימן אחד נסתר . 
בני - משפחתה של אָמָה ציינו במפורש את סיבת האשפוז : " האישה נתקפה בידי רוחות אשר טלטלו אותה בפראות . 
ופסטור דאנקווה הוסיף כי אותן יישויות קינאו בקשר האינטימי של אָמָה עם האבות הקדומים . 
חמישה ימים שכבה אָמָה במחלקה מעורפלת הכרה , והאבחון היה ברור מבחינתי : מלריה צרבלרית . 
כלומר חדירה של טפילי המלריה אל רקמת המוח ומערכת העצבים המרכזית . 
היצורים הלבנים שהחולה הזתה היו הפרעות בתפיסה , תסמינים של המחלה . 
אָמָה נפטרה בלילה החמישי " מיד לאחר ששומרי הלילה ירו בכלבי - הבר , שנכנסו אל בית - החולים , " כפי שתיארו האחיות את שעת הפטירה . 
אבל פסטור דאנקווה לא עזב מיד את בית - החולים . 
הוא חיכה עגמומי עד הבוקר , כדי לשאול את הרופא הזר , אם יש לו איזושהי שיטה אירופית שתאפשר לבני - הכפר שלו להיפגש שוב עם האבות הקדומים . 
שורת האבות הקדומים 
מיסיונרים לבנים נהגו להעמיד משפחות אפריקאיות לצילומי פורטרט : את האב הגאה והשרירי לצד אשתו שופעת השדיים , ואת שבעת ילדיהם הערומים למחצה , מחייכים כולם ליד האנטילופה שצדו . 
לאחר מכן היו המיסיונרים התמימים מציגים את ההדפסים בשחור - לבן במקומות מכובדים כ " האגודה הגיאוגרפית הפרוסית " או במשרדי " החברה הקולוניאלית המזרח-אפריקאית " . 
במקומות אלו היה המיסיונר גם נעמד מול התמונה ומסביר ללבנים אחרים את מערכות הקשרים הסבוכות במשפחה של בני היורובה מניגריה או של בני הפוּלָני מגינאה . 
בבורותו היה המיסיונר מאמין כי תיאר את המשפחה כולה , לא מודע לכך כי שמאחורי שורת האפריקאים החיים שבתצלום , עומדת שורה נוספת של בני - משפחה , אשר לוחות הצילום הפרימיטיביים לא קלטו : השורה של האבות הקדומים . 
הגאנאים , כמו עמים אפריקאיים אחרים , מאמינים כי הנשמה מתנתקת מהגוף לאחר המוות ועוברת למצב אחר של קיום . 
המשורר הסנגאלי בּיראגו דיופ ( Birago Diop ) , תיאר אמונה זאת בחיוניות רבה : 
אלו , אשר מתים , מעולם לא עזבו . 
הם קיימים בשדיה של האישה . 
הם קיימים בבכיו המפוחד של הילד , 
ובאוד הפורץ לחיים . 
המתים אינם קבורים באדמה . 
הם קיימים בלהבות האש , אשר כבות . 
הם קיימים בעשב המתייפח , 
בסלעים שבהם הרוח המייללת נושבת . 
הם קיימים ביער , הם שוכנים בבקתה . 
המתים אינם מתים כלל . 
הקשב יותר לדברים 
מאשר למילים הנאמרות . 
קול המים מזמר , 
הלהבות בוכות . 
והרוח אשר גורם 
לעצים לראות , 
היא נשימתו של המת . 
המתים הללו שוכנים , לפי האמונה האפריקאית , בכל מקום ובכל זמן . 
הם הופכים ליישות אחרת , הנקראת האבות הקדומים ( המילה האנגלית ancestors מתאימה יותר מהתרגום לעברית , כי אינה מפלה בין גברים לנשים ) . אלו הם הגברים ונשים , אשר הולידו אותנו , בני - האנוש . 
אלו האבות והאמהות של כל אדם , אשר חייהם עברו ביושר ובטוהר , ולאחר שנפטרו עברו בזכות אל ארץ המוות , שם הם שוכנים ומשם הם שומרים על קשר רציף וישיר עם בני - משפחתם החיים . 
אלו הם האב והאם , הסבים והסבתות , הסבים - רבא והסבתות - רבא של כל אדם , וכך הלאה בשרשרת גנטית , עד ראשית היווצרות המשפחה . 
כלומר האדם אינו יצור בודד , מנותק מהעבר , אלא הוא מחובר מלידתו לשושלת של בני - משפחתו המתים . 
המוות הינו בלתי נמנע , על כך מסכימות רוב התרבויות , ויש תרבויות הרואות בו המשך לחיים . 
האפריקאים לא מתייחסים למוות כאל סיום החיים , אלא כמעבר מצורה אחת של חיים – זו המוכרת להם בסוואנות וביערות – לצורה אחרת של חיים , המתנהלת בארצם של האבות הקדומים , היא ארץ המתים . 
שם האנשים ממשיכים את חייהם במצב קיומי של רוח , לצד שאר הרוחות . 
המוות עצמו הוא רק נקודה בזמן , מסע קצר בין שתי הארצות . 
האבות הקדומים , אשר חיו קודם לכן כבני - אנוש , אכלו קסווה ובננות , לגמו ג'ין ועשו אהבה על מחצלות , עושים עכשיו את אותם הדברים , אבל בארצן של הנשמות . 
ומכיוון שהמוות אינו סוף הקיום , הוא גם לא מנתק את קשרי האדם עם משפחתו . 
להפך : המת מחבר בין בני - המשפחה שלו שעדיין חיים בכפר לבין הנצח . 
כלומר , בכל משפחה אפריקאית יש מרכיב רוחני , על - טבעי , המחבר בין החיים למתים , וטקסים ופעילויות רבות של המשפחה סובבים סביב המרכיב המחבר הזה . 
גם לחיים וגם למתים יש מחויבות כלפי המשפחה , ורק אם הם שומרים על מחויבות עמוקה זו , נשמרות ההרמוניה של המשפחה ובריאותה . 
למרות המעבר המכובד של בני - האדם אל ארץ הרוחות , אין בתרבויות האפריקאיות האֲדָרָה של המוות . 
המוות נחשב גם לאירוע מרושע , מכאיב ומשמיד , אשר קוטע את מעשיו הברוכים של האדם על פני האדמה . 
אמנם האב , האם , האח או בן - הזוג שמתו ישמרו על קשרים עם בני - משפחתם , אבל הדבר מנחם רק חלקית את החיים . 
הם מתאבלים על הקטיעה הפיזית של הקשרים . 
המוות נתפס כמפלצת שאי - אפשר לרצות אותה גם בדברי חנופה או בתחנונים . 
כפי שאומרים בני שבט האקאן : " כאשר המוות רוצה אותך , ואתה קורא לו אבא , הוא ייקח אותך . 
גם אם תקרא לו אימא , הוא ייקח אותך . 
ההלוויות וטקסי האבל הנילווים להן הם הטקסים החגיגים והססגוניים ביותר באפריקה . 
במשך שבוע שלם , יום ולילה , המשתתפים רוקדים באקסטזה , התזמורות מנגנות בחצוצרות ובכלי פריטה , והדהוד התופים נשמע בכל הכפר . 
אפילו שירתן של המקוננות באותם הטקסים מתוק מחלת דבש נוטפת . 
אין גבולות אסורים בשמחה הזאת , שבה הכפר כולו מלווה את הנפטר אל האיחוד עם אבותיו הקדומים . 
פעם , כאשר חזרתי מאחד הכפרים הרחוקים , בנסיעה של הקליניקה הניידת , נקלעתי להלוויה נרגשת בכפר אסאנסו . 
הג'יפ של בית - החולים נתקע בתוך ההמון עד שלא יכולנו להמשיך לנסוע . 
משני צידי הג'יפ עברו מקהלות כנסייה בגלימות צבעוניות , טורי מתופפים ומקוננות אפורות שיער . 
ובלב התהלוכה , בדבוקה אחת , רקדו הגברים של המשפחה האבלה , סרטי אבל אדומים מלופפים סביב מצחם . 
הם טלטלו את ארון המתים בזמן הריקוד , ומדי פעם , לאות שמחה , זרקו את הארון עם המת שבתוכו כלפי השמיים וקלטו אותו בחזרה בזרועות שריריות . 
אבל ההלוויות וטקסי האבל גם עטופים בעצב . 
בני - המשפחה כבר חשים את האובדן הממשי , כבר מתגעגעים לנשק את לחייה הקמוטה של אמם שנעלמה אל המוות , או לשבת גאים לצדו של האב בישיבות הכפר , תחת עץ הבאובב הקדוש . 
במקום השני אחרי אלוהים 
בהיררכיה של היקום זוכים האבות הקדומים במעמד גבוה , מעמד של קדושה . 
לאחר האלוהים , שהוא הבורא הגדול והוא ראש וראשון לכל הישויות הקיומיות , באים האבות הקדומים . 
על כן בני - המשפחה החיים מתייחסים אליהם בכבוד רב , וכפי שציין חוקר הדתות , קופי אסארה אופוקו מאוניברסיטת לאגון באקרה , גם אם בנסיבות מסוימות מרשים לעצמם האפריקאים ללעוג לישויות רוחנית אחרות ( כולל האלים השונים ! 
) , או לדבר אליהן בגסות , הם לעולם לא יעזו לדבר בקלות ראש שכזאת על או אל האלוהים או אל האבות הקדומים . 
כל הכוחות הרוחניים – אלי היער והנהרות , עלולים להיות גחמניים בהתנהגותם , לעתים הם מעליבים את בני - האדם , לפעמים הם מרושעים ולעתים מגוחכים , אבל אלוהים והאבות הקדומים לעולם נתפסים כטובי - מזג ואהובים . 
ניתן גם להבחין במעמדם הגבוה של האבות הקדומים באופן בו בני שבט האקאן מכנים את הגבוה מכולם , האלוהים : Nana , כלומר האב הקדמון הגדול . 
האבות הקדומים צריכים לקנות ביושר את מעמדם . 
לא כל מי שמת מתקבל אוטומטית אל הארץ המובטחת וזכאי לשכון שם עם אבותיו . 
ההתנהגות המוסרית של האדם נמדדת ברגע מותו , והיא שקובעת את גורלה של הנשמה . 
בני האקאן של גאנה , לדוגמה , הציבו תנאי קבלה נוקשים לנשמות : על המנוח לעבור מן העולם בגיל מבוגר יחסית , להיות פורה בזרעו ולחיות חיים בעלי משמעות וערך . 
רק אם האדם חי ביושר והוגנות , רק אם נהג במוסריות עם שכניו ומשפחתו , הוא זכאי לחצות את האגם בּוֹסוֹם - טְווי , שמעליו חולפות כל הנשמות , אל עבר ארץ המתים . 
נוסף על כך , על האדם גם למות היטב , מה שנקרא " מוות טוב " , כלומר לא בקטטה , בהתאבדות , או מוות אלים אחר , וגם לא ממחלה " לא טהורה " כגון צרעת . 
הנשמות שאינן עומדות בתנאי הקבלה המוסריים נידונות לגורל אכזרי . 
הן נאלצות להתקיים לנצח מופרדות מהאנשים האהובים אשר הותירו על פני האדמה , אבל גם מנותקות מאבותיהן שלהם , היושבים בארץ המתים שאליה לא יגיעו . 
זוהי בדידות איומה אשר תימשך לעולמי עד . 
היא דומה לבדידותן של נשמות באמונה הקתולית , אשר גורלן לא נגזר לגן עדן או לגיהינום והן מרחפות לנצח במצב ביניים איום הנקרא " לימבו " . 
ואולי משום שהעונש נתפס כאכזרי מדי , חברות אפריקאיות מסוימות חילצו את הנשמות האבודות והעניקו להן גורל מוגדר . 
אצל בני האיגְבּו ּ מניגריה אלו נשמות שירשו את כוחות הרשע החבויים ביערות הטרופים , או שהם מתגלגלות מחדש כאוֹגְבַּנג ֶ ' ה , רוח אכזרית אשר מענה נשים וגורמת להן להרות וללדת תינוקות שגורלם נחרץ מראש והם ימותו בשנה הראשונה לחייהם . 
הדרישות הגבוהות המוצבות בפני הנשמות ברורות והגיוניות לאור התפקיד המשמעותי שלהן לאחר המוות . 
האבות הקדומים הם זקני הכפר החשובים ביותר וניצבים בהיררכיה מעל לזקני הכפר החיים , ולגבי משפחותיהם הם הסמכות המוסרית הגבוהה ביותר . 
לפי התפיסה המערב - אפריקאית , האבות והאמהות הקדומים עוברים בקלות בין העולמות , כלומר הם חיים גם עם החיים וגם עם המתים . 
הם חיים גם בבקתות החימר של הכפר וגם בסמיכות אינטימית לאלוהים , ולכן כוחם גדול יותר מכוחם של בני - האדם שלבם עדיין פועם . 
בני הקוֹנקוֹמְבָּה מצפון גאנה מאמינים , לדוגמה , כי אבותיהם הולכים אל בית - האלוהים , ושם הם הופכים להיות חלק מוחשי מהיישות העצומה והבלתי נתפסת בתודעתם של בני - האדם : האלוהים עצמו . 
המתים השומרים על החיים 
המתים האפריקאים , אם כן , אינם מתחבאים בבתי - עלמין מתחת למצבות האבן ולשכבות של אדמה ואינם שוברים את הקשרים האינטימיים עם בני - המשפחה שלהם , כפי שעושים המתים בתרבות המערבית . 
להפך : המתים האפריקאים ממשיכים להיות בני - משפחה פעילים , ואפילו נוטלים על עצמם אחריות כבדה יותר מזו שנטלו בימי חייהם . 
הם הופכים להיות המתווכים הישירים בין הצאצאים החיים שלהם לבין האל העליון : אם בני - המשפחה סובלים מבצורת , שיטפונות , זיהומי - עור או מנדודי שינה , הם פונים בתחינה אל האבות הקדומים , ואלו מצדם עוזרים לתפילות ולתחינות להתקבל במהירות ובהבנה רבה יותר אצל האלוהים . 
וכפי שכותב החוקר קופי אסארה אופוקו , האבות הקדומים מלמדים כי המחויבות , הבסיס של החברה האפריקאית , היא נצחית . 
מצפים מהמתים שיגנו וישמרו על החיים , ומשום שהמוות מגביר את כוחו של האדם , הרי שמגברת יכולתו להגיש עזרה ולסייע לאחרים במשפחתו , בכפרו או בשבט שלו . 
האבות הקדומים מהווים , כאמור , דמויות סמכותיות עליונות במשפחתם . 
הם מנחים את בני - המשפחה בשבילי הקיום הקשים ביערות העד או בסוואנות הצחיחות . 
הם מנחמים ברגעי משבר , מערסלים בזרועותיהם את בני - המשפחה האבודים כמו אם המערסלת את תינוקה . 
יודעים לתת עצה טובה , לייעץ מתי כדאי לזרוע את הקסווה ומתי כדאי להעביר את המתבגרים את טקסי החניכה שלהם . 
אבל הם יודעים לנזוף ולהעניש כאשר אחד הצאצאים מרמה את אחיו , או כאשר מישהו מהם מוכר מתוך בצע כסף את רכוש המשפחה . 
מעמד סמכותי זה של האבות הקדומים , מעמיד את אב או אם המשפחה במצב מוזר . 
מצד אחד , הם לכאורה בעלי סמכות מוחלטת כלפי ילדיהם , ואם אב המשפחה הוא גם הבן הבכור , סמכותו חלה גם על אחיו ואחיותיו . 
אבל למעשה אב או אם המשפחה כפופים למועצה של נשמות אבותיהם , שמולם הם מתייצבים כילד קטן מול הוריו . 
מבנה היררכי זה יוצר מערכת של איזונים המונעת מאב המשפחה החי לנצל את סמכותו לרעה כלפי האחרים . 
הוא יהסס לרמות בני - משפחה בחלוקת הקרקע , להכות את צאצאיו במקל , או לרבוץ בבקתה עם בקבוק ג'ין במקום לצאת לעבוד ולדאוג לפרנסת המשפחה . 
האבות הקדומים רואים כל מעשה לא מוסרי , גלוי או חבוי , והוא ייתן בפניהם את הדין . 
האבות הקדומים דואגים גם לבריאותם של בני - המשפחה . 
כאשר אפריקאי חולה , הוא פונה קודם כול אבותיו הקדומים ומבקש שיתחננו למענו אצל האלוהים . 
הוא מבקש שיעזרו לו להירפא מהמחלה המציקה לו ולהישאר בחיים . 
לרוב , כך התוודו בפניי אנשים לא מעטים , בעת התפילה הם מדמים מול עיניהם את אביהם שהיה מביא עם ערב בשר - ציד לשכך את הרעב בבטנם , או את אמם שחיבקה אותם בלילות אל גופה החם . 
אלו הן הדמויות הקונקרטיות והמוכרות אשר הגנו עליהם לאורך החיים מפני להקות הצבוֹעים , נחשי הממבה , זרמי הנהר והפחד מפני החשיכה , והם אלו שאליהם יפנו גם בבגרותם , שיגנו עליהם מפני המלריה או בצקת הריאות . 
אך בה בעת הם פונים ומתפללים גם לשרשרת המפוארת של אבותיהם אשר נפטרו אף מאות שנים לפני שנולדו , אבל מרגע לידתם הפכו לחלק בלתי נפרד מקיומם . 
הרגע שבו ידעתי בוודאות כי לאמי כוחות עצומים 
יהיו פסיכולוגים שיראו בנטייה של בן התרבות האפריקאית לפנות בזמן מצוקה אל אבותיו המתים , תהליך רגרסיבי . 
מצב שבו אדם עובר אינפנטיליזציה , כלומר נסוג למצב רגשי ילדותי ולהתנהגות ילדותית ומבקש שוב להיות מוגן . 
ראייה זו יוצאת מנקודת ההנחה המערבית , שהמוות קורע באכזריות כל קשר אפשרי בין ילד להורה ומותיר רק זיכרונות ופנטזיות . 
אבל בעולם האפריקאי הקשר עם ההורים שנפטרו הוא כאמור וודאי ומוחשי . 
הוודאות הזאת לא הייתה ברורה לי , הרופא המערבי , במשך תקופה אפריקאית ארוכה שלי . 
אבי נפטר כחמש שנים לפני שיצאתי ליערות הגשם בפעם הראשונה , ואמי מספר חודשים לפני השהות השנייה בגאנה . 
הם קבורים זה לצד זה בבית - עלמין פסטורלי , ספוג בריח פריחת הדרים באביב ובריח האדמה הרטובה בחורף . 
ביקרתי את קבריהם רק פעם בשנה , וגם זאת מתוך תחושת חובה לבני - המשפחה האחרים . 
בחווייתי , לגוף המת אין כלום עם האדם האהוב שהיה . 
קיומם המופשט של הוריי נותר סגור בתוך זיכרונותיי , וככל שהיו אלו זיכרונות טובים , מעולם לא ניסיתי לחפש את קיומם של הוריי מחוץ לנשמתי . 
עד שאמרל , בתי בת השנתיים , חלתה במלריה . 
לפני שמלאו לה שנתיים לקחנו את אמרל איתנו לאפריקה . 
עד אז אמרל לא חלתה ואף לא פעם אחת . 
גם ביערות הגשם היא קיפצה ערומה בשלוליות הבוץ עם הילדים המקומיים והחליפה נשיקות רטובות עם קופי הפָּטאס מבעד לסורגי הכלוב שלהם בלי להידבק מאין - ספור הבקטריות והטפילים שבפיהם ( אגב , אמרל הייתה היצור האנושי היחיד שקוף הפָּאטס הרשה לה להתקרב לכלוב ולגעת בו ובשתי נשותיו שעליהן הגן בקנאות ) . לכן בטחתי לחלוטין במערכת החיסונית של אמרל , ובלי היסוס הייתי לוקח אותה לגור איתי גם במושבה של חולי צרעת . 
תחושת הביטחון הזאת התמוטטה בבוקר אחד כאשר בריטה , אשתי , ואני נקראנו לחזור בדחיפות אל ביתנו באמצע העבודה בבוקר . 
עשרות חולים עוד גדשו את החצר החשופה של המיון , מחכים להיבדק , כאשר שליח הגיע אליי עם פתק מאמיליה , אישה טובת - לב אשר עזרה לנו עם בתנו . 
" בואו מהר , " כתבה בכתב קדחתני , " אלוהים הטוב הביא גם מחלה . 
אני מודה : אמנם מיהרנו הביתה , אבל בתמימות קדושה חשבנו שאמיליה היא החולה . 
שום דבר לא הכין אותנו לתמונה המפחידה ההיא : אמרל שוכבת על הספה מטושטשת וקודחת מחום . 
מדי פעם גופה מזדעזע ברעידות בלתי נשלטות , אבל היא חלשה מדי כדי להסביר את תחושותיה . 
היא רק הביטה בנו בשתיקה , בחוסר אונים . 
זו הייתה המלריה אשר תקפה אותה למרות הלריאם , התרופה שנטלה כל יום ראשון , כתושה בכפית ומעורבבת בדבש כדי להסתיר את טעמה המר . 
זו הייתה המלריה , למרות הבגדים ארוכי השרוול שלבשה בערבים , בשעה שהיתושים יוצאים למצוץ דם , למרות הכילה שהייתה פרושה מעל וסביב מיטתה , למרות החומרים דוחי היתושים שבהם התמרחה . 
זו הייתה המלריה אשר קטלה מסביבנו ילדים באותה הקלות שאדם מוחץ נמלה זעירה . 
לעתים , בלילה רע , היו שבעה או שמונה ילדים נפטרים במחלקת הילדים שלנו , ובכל פעם היינו שומעים בחשיכה את הצרחה הנואשת , קינת האם האומללה . 
אנמיה קשה , אי - ספיקת כליות , דלקת רקמת המוח – למלריה דרכים מגוונות להרוג . 
ובאפריקה , מיליון ילדים מתים כך כל שנה . 
בשתיקה גמורה התחלנו לטפל בילדה שלנו . 
הכנו לה קוקטיל תרופות , סירופ כלורוקווין וכדור פנסידר כתוש , ובסבלנות השקנו אותה . 
קראנו לטכנאי המעבדה ליטול ממנה בדיקת דם למלריה , טיפה עבה , כדי לאשר את האבחנה הברורה . 
ומכיון שהמדחום הראה לא פחות מארבעים ואחת מעלות , ניסינו להוריד את חומה , אבל כל התכשירים להורדת חום נכשלו . 
גופה , הקריר תמיד בנעימות , בער כמו פלטת חימום . 
אמבטיה קרירה אולי הייתה יכולה לעזור לנו , אבל בבית - החולים הגנרטור היה מושבת כבר שבוע שלם , ולכן גם שאיבת המים מהבאר העמוקה הופסקה . 
זה היה מזל ביש , להתמודד עם המלריה של אמרל בלי חשמל ובמחסור במים . 
בריטה קשרה את אמרל הקודחת לגבה , וכך התרוצצנו בבית - החולים לחפש מאגר מים . 
אבל כל הבארות בקרבת בית - החולים יבשו וגם לאנשים בבקתות נותרו רק חצאי דלעת מלאים במים . 
זה היה הרגע שבו פניתי אל אמי , הקבורה במרחק שעות טיסה רבות . 
מאז מותה , כשנה לפני כן , היא הייתה דמות ערטילאית , חבויה בקפלי הזיכרון , אבל באותו הרגע פניתי אליה אחרת , כבן הפונה אל אמו החיה . 
פניתי אליה בתערובת של בקשה ותובענות . 
" היא הנכדה שלך , " אמרתי לאמי , " והיא עלולה למות עוד היום . 
זאת החובה שלך , להבריא את הילדה שאת אוהבת כל - כך . 
באותו הרגע ידעתי בוודאות כי לאמי כוחות עצומים במקום המסתורי שבו שוכנים האבות הקדומים שלי , ושבכוחותיה אלו היא יכולה להביס את המלריה . 
באותה הוודאות ידעתי כי היא תילחם על אמרל בחמת זעם עד רגע ההכרעה . 
ושלווה מוזרה עטפה אותי . 
בחדר הניתוח מצאנו מכל מים נשכח , עשרים ליטרים יקרים של מי באר . 
במהירות הפשטנו את אמרל הרועדת וקילחנו אותה . 
המים הקרירים הצליחו במקום שבו נכשלו התרופות , וכאשר הצמדתי אותה לגופי חשתי כיצד החום יורד . 
באותה רגע ידעתי כי אמרל תשרוד , מוגנת בידי סבתה המתה ובידי כל אבותיה הקדומים . 
משום שלא הבנו את המתים שלנו , משום שמעולם לא שמענו את בכיים . 
בני - האדם החיים אינם כפויי טובה . 
הם דואגים במסירות לאבות הקדומים שלהם ושומרים כי לא יחסר להם דבר גם בארץ המתים . 
בכל פעם שבן שבט האקאן פותח בקבוק ג'ין , הוא שופך מעט על האדמה , להרוות את הצימאון לאלכוהול של אבותיו . 
בכל פעם שבת השבט מגישה ארוחה למשפחתה , היא תיטול מעט מהתבשיל – פיסת עוף מובחרת , כדור אורז במרק אגוזי - אדמה או חרקי ארבה קלויים – ותפזר אותם בחצר למען האבות הקדומים . 
לפני השינה נוהגים בני השבט לבדוק ולוודא שחביות המים מלאות , כדי שהאבות הקדומים שיבואו בלילה לשמור על צאצאיהם לא יהיו צמאים . 
מאחורי ביטויי הדאגה הללו לאבות הקדומים ישנם מרכיבים קונקרטיים של החשיבה האפריקאית . 
בתרבויות אפריקאיות מאמינים כי קיימת זהות בין צורת הקיום של האנשים החיים לזו של האנשים המתים . 
כלומר , אלו וגם אלו זקוקים למאכל ומשקה , לכלי עבודה ולזרעים , או לכלי - רחצה , למשל . 
דוגמה ברורה לכך מספקים בני מדינת אַנְלו ֹ במחוז וולטה , אשר שומרים את כיסאות המלוכה של הצ'יפים המתים בבית - המלכותי והם בונים שם גם מטבח מצויד היטב ואמבטיה , כדי לאפשר לצ'יפים המתים לשטוף מעליהם את לכלוך המסע ולהכין לעצמם אוכל מזין לפני שיישבו שוב על כיסאותיהם . 
יחד עם זאת , הטקסים האלו אינם מעשיים בלבד . 
יש להם תפקיד מעבר לשירות הפיזי של האבות הקדומים : יש להם גם משמעות סימבולית הקשורה לזיכרון . 
טקסים אלו מחייבים את האדם להיזכר באבות הקדומים שלו בפעולות היום - יומיות שלו , ובאמצעות פעולה אקטיבית ( כמילוי חבית המים או פיזור האוכל ) לכרוך שוב במחויבות את החיים והמתים של המשפחה יחדיו . 
השתמטות מאותם הטקסים פירושה ניתוק של הקשר המלפף את המשפחה במשך מאות השנים , וכמו שקורה לחבל מהודק העשוי מעלי בננה – פרימה של סיב אחד תביא בעקבותיה את התפוררות החבל כולו . 
לכן , אדם שאינו מכבד את האבות הקדומים שלו ומתכחש לחובותיו כלפיהם , חוטא חטא כבד . 
מבחינת הרפואה האפריקאית , הזנחה של החובות הבסיסיות של אדם כלפי אבותיו , מביאה לפגיעה בהרמוניה הפנימית של אותו האדם , ומשום כך הוא נחשף ונעשה רגיש למחלות , אבל ההזנחה פוגעת חמורות גם בהרמוניה של המשפחה , הכפר והשבט , ומעמידה אנשים רבים בסכנה . 
פעמים רבות ראיתי כיצד כוהן מסורתי בודק את אחד החולים של כפרו ולאחר שהוא נוטל את תולדות המחלה , ממשש את גופו של החולה , מטיל קונכיות בסדר מסוים על האדמה ובוחן את קרביה של התרנגולת שהוקרבה , הוא רוכן אל עבר החולה ומסביר לו בשלווה , בלי ביקורתיות , את המקור למחלתו : " כל הצרות באו עליך משום שהזנחת את אבותיך הקדומים . 
הם זועמים . 
לכן על האדם החוטא לתקן במהירות את שגיאותיו כלפי האבות הקדומים , לא רק כדי לרפא את הזיהום בעיניו , אלא כדי להיטיב עם כל האנשים התמימים שנפגעו בגללו . 
המשורר ביראגו דיופ מתאר בכתיבתו היפה את תוצאות הזנחת האבות הקדומים : 
... ומשום שלא הבנו את המתים שלנו , 
משום שמעולם לא שמענו את בכיים . 
אם נתייפח ברַכּוּת , ברכּוּת , 
אם נבכה בגסות בגלל הייסורים , 
איזה לב יאזין לזעקתנו , 
איזו אוזן ללבבות המתייפחים ? 
לאפריקאי ערוצים שונים של קשר עם אבותיו , והם מסתעפים בעולמו הפנימי והחיצוני כמו רשת של כלי דם . 
כמה מערוצי הקשר אישים וישירים , כגון הדיאלוג הישיר של האדם המתנתק לרגע מהעולם שמסביבו ופונה אל אבותיו : מתלונן על נחילי הארבה , מבקש מנוחה מסיוטי הלילה , או מבקש לשחררו מהשעבוד לאלכוהול . 
לעתים הקשר האישי עובר דרך חלומות שבהם מופיעים האבות הקדומים ומעבירים הוראות ברורות או רמזים שעל האדם לפענח , ולפעמים הקשר נוצר באמצעות טקסים . 
אבל לפעמים האדם זקוק למתווך , אם משום שהקשר עם אבותיו השתבש משום - מה , או שמדובר בהחלטה כל - כך גורלית , שהאדם פונה לעזרת דמות מכובדת , כמו כוהן הכפר , שתדע לפרש במדויק את המסרים של האבות הקדומים . 
מכיוון שלקשר עם האבות הקדומים יש השפעה על הכפר ועל השבט כולו , נוצרו בתרבויות שונות חברות ספציפיות שדואגות לשמור על הקשר בין החיים למתים בשם כל התושבים . 
בכפרים של שבט היורובה מניגריה , לדוגמה , נבנו חברות סגורות של גברים , האֶגוּנגוּן והאוֹרו ֹ , אשר דואגים לפולחן של האבות הקדומים של כל בני - הכפר . 
חברי כת האגונגון מופיעים בשבילי הכפר בעת חגיגות המוניות , פניהם מכוסות במסכות המסמלות את האבות הקדומים , והם מדברים ושרים בטון הגבוה שבו מדברים המתים . 
חברי האגונגון רוקדים ושרים במשך שעות בלי הפסקה , עוברים בין הבקתות אל עבר ארמונו של הצ'יף . 
האגונגון מקבלים את הוראותיהם ישירות מהאבות הקדומים , ובשמם הם מדברים . 
לכן , במהלך הטקסים הם שולפים מההמון את הגברים והנשים החוטאים , אלו שלא כיבדו את אבותיהם וביצעו פשעים נבזיים כגניבת בקר או הרעלת בארות מים ומענישים אותם בפומבי . 
כוחם של בני האגונגון עצום כי הם מקבלים את כוחם מארץ המתים . 
אפילו הצ'יפים חוששים מהם , כי בכוחם להוקיע גם צ'יף מושחת או מרושע ולגרש אותו מכיסא המלכות . 
שכן , כמה עלוב כוחו של צ'יף , עם כל צבאו החמוש בקשתות וחניתות , לעומת כוחם של האבות הקדומים . 
היפרדות : תנאי לצמיחה , או התכחשות לקיום 
כפסיכיאטר איני מטפל רק באמצעות תרופות , אלא עוסק גם בפסיכותרפיה , אותה טכניקה מופלאה שפרויד המציא אותה , הגה אותה , נחשב למולידה ושזכתה לשם " ריפוי בדיבור " . 
ההכשרה בפסיכותרפיה ומתן האישור לעסוק בה הם תהליך ממושך ומבוסס על למידה של ידע תיאורטי , על הדרכות ממטפלים מנוסים וכמובן בדיקה חוזרת שוב ושוב של שעות טיפול שכבר ביצעת . 
הטיפול כולו נעשה בתקווה כי עוד מעט יתרחש הפלא שבו מדובר כבר יותר ממאה שנים – שהאדם מולך , המטופל , ייפטר מהתסמינים המציקים לו , או שיפתח אישיות בריאה וסתגלנית יותר הודות לדיאלוג המתקיים ביניכם . 
במהלך תקופת ההכשרה , המטפל הצעיר סופג מונחי יסוד של התיאוריה הפסיכותרפיסטית המערבית , שחלקם מנוסחים בבירור בספרים , ואת חלקם הוא סופג בעקיפין , דרך הערות , ביקורות או שבחים מצד מטפלים מנוסים ממנו . 
אחד התהליכים המושגים הבסיסיים בטיפול הפסיכותרפי המערבי , הוא האינדווידואציה מול המשפחה . 
הכוונה הוא לתהליך ההתנתקות מהמשפחה הגרעינית . 
זהו תהליך שבו אדם , ככל שהוא מתבגר , הולך ומתרחק מההורים אשר גידלו אותו ומהמסגרת המחייבת שלהם , העמוסה בדרך כלל בכללי התנהגות , בתפיסות מוסריות וערכיות ובדרכי חשיבה , ומוצא את המקום הפרטי שלו בעולם הגדול . 
אין ספור פעמים מצאתי עצמי יושב מול מטופלים , מעודד אתם לפסוע בשביל החלקלק והבוצי של האינדווידואציה , לחצות רגשות אשם , ספקות וחרדות הזרועים בדרך , ולהגיע שלמים אל המקום בו יבטאו את האני העצמאי שלהם . 
היו בהם מטופלים בגיל ההתבגרות , זועמים או אבודים , מבוגרים מתוסכלים אשר לא יכלו לחוות עונג משום שאביהם או אמם הפוריטניים השרישו בהם את תפיסת העונג כחטא , והיו גם קשישים שביקשו בעזרת הטיפול להתנתק מהוריהם המתים . 
פעמים רבות ראיתי את הטיפולים הללו כמוצלחים מאוד , וגם זכיתי לשבחים עליהם גם מצד קולגות ומטפלים מנוסים . 
רק לא הבנתי מדוע לפעמים בנקודת הסיום , כשסוף - סוף הגענו אל עיר הפלאות שאליה שאפנו אני והמטופל להגיע , נשאר המטופל אומלל כבנקודת ההתחלה של המסע . 
* * * 
הפסיכותרפיה המערבית משבחת את תהליך ההתרחקות מהמשפחה . 
היא רואה את התהליך כבריא ומצמיח , שבסופו ישתחרר האדם הבוגר מהציפיות ומהדרישות שכופה עליו המשפחה הגרעינית , אשר מגבילות אותו ומקבעות אותו במקומו כשרשראות ברזל המחוברות לקרסוליו . 
כאשר לא יהיה מחויב עוד לתפקידים ולמחויבויות שעוצבו בידי משפחתו , הוא יוכל למצוא את האני האמיתי שלו . 
תפיסה זו , השמה דגש חיובי על ההתרחקות של אדם ממשפחתו , בולטת בתיאוריות התפתחותיות שמחפשות מודל להתפתחות " נורמלית " , לעומת התפתחות פגומה , אשר תגרום לפתולוגיות במהלך החיים . 
התיאורטיקנית מרגרט מאהלר ( Margaret Mahler ) תיארה במהלך ההתפתחות תהליך קריטי , שהיא קראה לוseperation - indviduation , אשר בסיומו המוצלח הילד רוכש תחושה של נפרדות מאמו , ומכאן מהעולם סביבו . 
תהליך ההיפרדות מתחיל מהשבוע הרביעי או החמישי לחיים , ומסתיים בסביבות גיל שלוש . 
הילד נכנס לתהליך זה ממצב סימביוטי שבו תופס בחווייתו את אמו ואת עצמו כיישות אחת , בלי הפרדה . 
בהמשך התינוק עובר דרך שלב הדיפראנציאציה , בו הוא נחלץ מהקונכייה האוטיסטית ומתחיל להפריד בין האם , כיצור נפרד , לבין עצמו , לדוגמה בין גופו שלו עם איבריו השונים לבין גופה של האם . 
( " השלב האוטיסטי " הוא מושג של מרגרט מאהלר , ומשמעותו תפיסת התינוק את עצמו כחלק מהאם , בלא הפרדה ביניהם , ואינו קשור לתסמונת האוטיזם ) . בהמשך התינוק עובר דרך שלב האימון , שבו האם משמשת כבסיס יציאה לבדיקה של העולם החיצוני . 
בגילים שישה - עשר עד עשרים וארבעה חודשים , הילד , לפי מאהלר , עובר את שלב שנקרא rapprochement ( שפירושו בערך , " התקרבות " , אך אין לו תרגום מדויק לעברית , ובעלי המקצוע הישראלים משתמשים במושג באנגלית , כי אכן " התקרבות " חוטא לכוונה הבסיסית של השלב הייחודי הזה ) אשר מאהלר ותלמידיה העניקו לו חשיבות עצומה וטענו כי פתולוגיות רבות קשורות בהתנהלות פגומה של האם והילד בשלב זה . 
בשלב זה הילד מודע היטב להיפרדות הפיזית והוא מתחיל להתרחק יותר ויותר מהאם בגיחות הולכות ומתארכות . 
ביטוי סמלי לתקופה זו הוא הילד העומד סמוך למפתן הדלת , לפתע מתקשה להחליט לאן לפנות מנקודה מאיימת זו ונתקף בתסכול של חוסר אונים . 
אבל מעבר חלק של השלב הזה הכרחי לכניסתו הנכונה של הילד לשלב האחרון בתהליך – object constancy , כלומר , קביעות האובייקט , שבסיומו הוא ישלים את תהליך הפרידה ויוכל לשאת את היעדרותה של האם לזמנים ארוכים בלי לחוות חרדה איומה . 
פעמים רבות שמעתי ביטויים מאהלריאניים בזמן דיונים קליניים או בהדרכות שקיבלתי ( ולאחר שנים העברתי בעצמי ) , בהתייחס למטופל כזה או אחר . 
רבים מהמטפלים דיברו על קשרים סימביוטיים בין המטופל לבין אמו או אביו , על " חוסר היפרדות " או על " היתקעות בשלב ה - " rapprochement . 
ושוב , כל המונחים האלו מבטאים את הגישה שגורסת שעל טיפול מוצלח לתקן את המִשגים בתהליכי הפרידה בגיל הינקות ולאפשר לאדם המבוגר למצוא את המרחק ההולם ממשפחתו הראשונית . 
גישה טיפולית זאת מתאימה להפליא לחברה המערבית שבה מהללים את האינדווידואליות . 
הדגש בחברה המערבית הם על צרכיו , רגשותיו ורצונותיו של היחיד . 
לכן , תיאוריות המעמידות את " האני האמיתי " של היחיד במנותק מהדרישות המשפחתיות והחברתיות , הולמות את האישה או את הגבר הצעירים שכבר צמאים להסיר את הכבלים של הילדות וההתבגרות . 
אם הם לא מצליחים לעשות זאת , הם לעתים קרובות חשים מצוקה ופונים לטיפול פסיכולוגי שבו הם לומדים להתיר את הקשרים המגבילים , קשר אחר קשר , עד שיוכלו להשתחרר מהם לחלוטין . 
אכן , החוויה של ההתנתקות מהמשפחה הראשונית יכולה להיות חוויה מרגשת ומשחררת , כמו ריחוף חופשי בחלל , אך בצורות שונות שלה היא גם מותירה את האדם מרחף בתחושת בדידות באותו החלל . 
הוא כבר אינו שייך אורגנית ליחידה אינטימית שיש בה מחויבויות עמוקות , ומוצא את עצמו מחובר אליה בקשרים מוגבלים , רופפים כמו קורי עכביש שנטוו בחיפזון . 
השאיפה להיפרדות בולטת גם בגישתה של הפסיכולוגיה המערבית למגע פיזי מתמשך בין האם לתינוק . 
ההנחיה הפסקנית לאמהות הייתה ( ויש שעדיין מקפידים עליה מאוד ) , להרדים את התינוק במיטה משלו ולא להתפתות לישון צמוד אליו , פיו לופת את הפטמה , או כשראשו וגופו הקטן נשען על גוף האם החם . 
נשים גם הונחו להקפיד על שעות הנקה מוגדרות , לא לשאת את התינוק על הידיים במשך שעות , ובודאי לא צמוד לגופן במהלך היום , כדי שלא " יתמכר " לחוויה גופנית זו . 
התפיסה שעומדת מאחורי הנחיות הללו היא יצירת מרחב פרטי של התינוק , המובדל בבירור מהמרחב של האם , כלומר לעודד את תהליך ההיפרדות של התינוק כיצור אוטונומי ושונה . 
גישה זו מנוגדת באופן קיצוני למנהגים של העמים האפריקאיים או של האינדיאנים באמריקה הדרומית , שם האם נושאת את התינוק צמוד לגופה במהלך היממה , קשור במטפחת לבטנה או לגבה במשך היום , ובלילה הוא ישן צמוד לבטנה על המחצלת או בערסל . 
כך התינוק מתערסל עם אמו בעת העבודה בשדות הקסווה , בקטיף הבננות , בהכנת האוכל או בריקודים בכנסייה , במשך כל שנות ינקותו . 
מנהג זה , המכונה כיום " עיקרון הרצף " , התפשט מהסוואנה האפריקאית ומגדות האמזונס לעולם המערבי , ונשים רבות בארצות המפותחות אימצו אותו . 
ואולם , גישות הפסיכולוגיה המערבית הרווחות והתקפות זה שנים גורסות שהתנהלות כזאת פוגעת בצמיחתו הלא תלותית של התינוק , מעכבת את הבשלת תפיסתו את עצמו כיישות נפרדת ופוגעת בהתפתחותו כאדם עצמאי . 
כבר פנו אליי אמהות מבוהלות , שמטפלים הזהירו אותן כי אם יישנו צמודות לתינוקן הן ימנעו ממנו מרחב משל עצמו ויגרמו לו בכך נזקים בלתי הפיכים . 
אני מכיר פסיכולוג שהתרה באמהות שהתעקשו לגדל את תינוקותיהן על פי " עיקרון הרצף " , שמוטב לפחות שיישאו את התינוק על גבן ולא בין שדיהן , אחרת בעתיד ימשיך לחוות את עצמו גם כאדם בוגר כשלוחה בלבד או כהימשכות של פטמת האם . 
בתפיסה האפריקאית , כל רעיון של ניתוק , אידיווידואציה , הפרדה או פרידה של תינוק מהאם וכדומה , יישמע מופרך לחלוטין . 
ברור כי התינוק חייב להיות צמוד לאמו , שהרי הוא שייך לה כפי שהיא שייכת לו . 
השייכות הזאת תימשך גם כאשר הילד יפנה את מקומו על גב אמו לתינוק חדש , גם כאשר הוא יהפוך לבוגר בעל משפחה משלו , וגם לאחר שהאם תמות ותהפוך לאם קדומה . 
הבן או הבת האפריקאים אינם עסוקים בשאלה כיצד להיפרד " היטב " או " נכון " מאמם , אלא בשאלה ההפוכה , כיצד להימנע מניתוק . 
מבחינתם , ניתוק מההורה הוא התכחשות לקיומם שלהם . 
היה שלום , עד שנפגוש אותך בשבילי הכפר . 
בשום פנים אין להסיק מכך שהפסיכולוגיה האפריקאית משלימה עם יחסים פתולוגים בתוך משפחה , כגון עם אלימות או יחסי - מין בתוך המשפחה . 
אלה נתפסים כשבירה גסה של חוקי השבט הבסיסים , והעונש המוטל על החוטא עלול להיות חמור : מפיצויים כבדים עד כדי מחצית מעדר הפרות שלו או מיבול הבננות השנתי , ועד גירוש בבושה מתחומי הכפר . 
במרקם העצום של יחסים משפחתיים נורמטיוויים , הדגש הוא על מציאת החיבור וההרמוניה . 
לכן , גם אם ההורה מאכזב , מעליב או מתגלה בחולשתו , הוא עדיין מקור החיים שלך , ולכן לא ניתן להינתק ממנו , כפי שלא ניתן לאדם להינתק מעצמו רק משום שהוא אינו מרוצה מעצמו . 
במצב של משבר משפחתי , הכוהן לא יעודד את הפונה אליו להתנתק מהאב או מהאם , אלא יחפש איתו את ההרמוניה שאבדה , כלומר יעזור לו להגיע לנקודת איזון חדשה ביחסים שבין הילד להורה . 
הכוהן המסורתי , אשר נפגש עם ההורה ביחד עם הבן או הבת , מפשר בעזרת האלים בין הצרכים והרצונות השונים שלהם . 
בדרך כלל אדם ימצא לו את הכיוון האישי שלו במערך המשפחתי ללא ייעוץ חיצוני , כענף עץ שמדרך הטבע מפלס לו את דרכו אל אור השמש בין ענפים אחרים , חוטרים צעירים וענפים זקנים , ניזון כל הזמן מלבת העץ הדשנה . 
אם לא יעשה כך , העץ לא יצמח והענף יתייבש וייפול . 
מתוך הכרה שאין היפרדות בין ילד להורה , אלא רק שינוי באופי הקשר במהלך החיים , שרים בני שבט היורובה על קבר הוריהם : 
היה שלום , 
עד שנפגוש אותך בשבילי הכפר 
עד שנחזה בך בחלומות : 
עד שהכוהנים יעבירו לנו שלומות ממך , 
( לעולם כבר לא נשמע אותך בעולם הזה ) 
ועד שנפגוש אנשים כמוך 
ןניזכר בך . 
כל מקום באסאפו מתאים למוות שלי 
גבר קשיש הגיע לילה אחד לבית - החולים , כשהאצבע הקטנה בכף - רגלו מופרדת מבסיסה , כמעט נושרת . 
הוא ישב על ספסל העץ בהדרת - כבוד פנימית , כזו השמורה לגברים ונשים מבוגרים שרכשו ניסיון רב בשיטוט בשבילים המעוקלים של הקיום האנושי , ועתה , לעת זקנה , הם יודעים את ערכם האמיתי . 
גם הקנטה עטפה את גופו הקמוט בצורה אומרת כבוד ושוליה היו תפוסים היטב תחת בית - השחי . 
אבל כף - רגלו הימנית , זו עם האצבע הפגומה , קופלה פנימה כדי להסתיר את הפגם . 
כאשר בדקתי אותו התרשמתי יותר מהחתכים הטריים ומפסי הצריבה סביב כף - הרגל , עדות לכך שהקשיש צעד יחף עשרות קילומטרים בימים האחרונים עד שהגיע לאסאפו . 
האצבע הקטנה פחות הרשימה אותי , משום שכבר ראיתי מספר פעמים באפריקה את התופעה המוזרה הזאת . 
היא נקראת אַיינהוּם והיא מתגלה בקרב אפריקאים ובקרב בני הקאריבים , וכמובן , בקרב ההולכים יחפים כמו הקשיש הזה . 
משום - מה , הבסיס של האצבע הולך ונהיה צר עד שלאחר מספר שנים האצבע נותרת מחוברת לכף - הרגל רק בפיסת רקמה עלובה . 
התברר לי שהגבר צעד במשך מספר חודשים מחוף השנהב אל אסאפו , הכפר שבו נולד . 
לפני שנים רבות , כאשר גאנה הייתה מושבה בריטית וחוף השנהב מושבה צרפתית , הוא עזב את כפרו לאחר שמגיפת כולרה קטלה רבים מבני - משפחתו , ויצא לעבוד מעבר לגבול , במכרות הכסף . 
בכל השנים הללו לא ביקר אפילו פעם אחת באסאפו , אבל שלח כסף כל שנה . 
בעשרות השנים הראשונות הכסף עזר לפרנס את בני - המשפחה ששרדו , אבל בשנים האחרונות הוא מימן בעיקר הלוויות מפוארות . 
בגיל שמונים , הוא האחרון ששרד מכל אחיו ואחיותיו . 
" באתי למות כאן , בכפר שלי , " הוא הסביר לי , לרופא הלבן , " היכן שהאבות הקדומים שלי נמצאים . 
רק כך אוכל להצטרף אליהם , בארץ המתים שליד הנהר סי . 
אבל אני לא רוצה למות עם אצבע מעוותת ומכוערת . 
אתה יכול להוריד אותה , בבקשה , ואז להמית אותי כאן , בבית - החולים . 
כל מקום באסאפו מתאים למוות שלי . 
גיחכתי , כי נדרש רק חיתוך מהיר , אפילו בלי הרדמה , כדי להשיר את האצבע המדולדלת . 
ביצעתי את החיתוך בחדרון עלוב ששימש גם כחדר המיון של בית - החולים המיסיונרי , ושלחתי את האיש לנוח במיטה . 
בבוקר , כאשר חלפתי על פני מחלקת הגברים , ראיתי את גופתו מונחת במסדרון . 
הגופה כבר הייתה עטופה בגלימה הכחולה וקשורה בעלי בננה , מחכה למישהו מבני - המשפחה הצעירים , אלו שלא הכירו אותו בחייו , שיבוא וייקח אותו . 
ואז הבנתי : הקשיש בחר אותי בקפידה , להחיש את מותו ואת הצטרפותו לאבותיו הקדומים בחיתוך אחד של סכין . 
ואני , מתוך תמימות ובורות , הסכמתי . 
4 
הצ'יף שומע קולות ומזריע את שדות התירס 
מהלך אחר של סכיזופרניה 
אבר נקבי , אבר זכרי 
הסיפור המרגש על האדונית והמשרתת שלה מהכפר הקטן האלי אשר שוכן בין מכרות הזהב הישנים , סופר לי במלואו לראשונה מפי סיסטר אנה , הנזירה הקתולית . 
לאחר מכן שמעתי עוד ועוד גרסאות שלו . 
סיפרו אותו סוחרים אשר נדדו בין הכפרים עם אופניים גדושי סחורה , עששיות נפט , מסרקי - עץ , גפרורים בתפזורת וסוכריות ג'ינג'ר , ואשר הפיצו את החדשות האחרונות של יערות הגשם . 
סיפרו לי אותו כורתי עצים פיראטים אשר התגוררו בכפר האלי עצמו עד שעץ כבד התמוטט וקבר תחתיו שניים מהם , סימן ברור שהאבות הקדומים של הכפר דורשים מהם לעזוב מיידית את אדמתם . 
שמעתי אותו מהחולים שהגיעו אל בית - החולים " סנט ג'ון של האלוהים " , ובשעות ההמתנה הארוכות סיפרו זה לזה אגדות וסיפורים אמיתיים . 
בכל פעם , הסיפור השתנה מעט . 
לא רק הפרטים השתנו , אלא גם המטען הרגשי שנלווה אליו . 
מספר אחד הדגיש את השטניות והאכזריות של האדונית , ולכן לדעתו היה ראוי להוביל אותה ערומה בשבילי הכפר . 
מספר אחר הדגיש דווקא את ההשגחה האלוהית שהניעה את העלילה , ולכן בעיניו גם האדונית וגם המשרתת היו רק קורבנות . 
ואילו כורתי העצים ( שצריך לומר , נושאים אתם תחושות עזות של זעם ונקמה כלפי הכפר האלי שממנו גורשו ) רמזו על האופי הזנותי של המשרתת . 
הם אפילו טענו כי זהו האופי של כל הנערות הצעירות מהכפר הארור הזה , אשר דורשות לא פחות מעשרה יארד של בד משובח רק להפשיל את השמלה , ואחרי שהזרע נאבד בתוכן , הן באות בתביעות נוספות . 
שמעתי לפחות עשרים גרסאות של אותו האירוע , אבל כאשר נאלצתי להתערב באופן פעיל בעלילת הסיפור , כל הגרסאות נראו לפתע נלעגות ומוטעות . 
הגרסה הנמסרת כאן היא העשרים ואחת ( לפחות ) , והיא לכאורה האמיתית . 
אבל בקריאה חוזרת וביקורתית , היא נראית לי לפתע כעוד וריאציה אחת , שווה לאחרות בבלבול ובמופרכות שלה : זוהי הגרסה של הרופא הלבן . 
הסיפור המרגש החל בלילה של הפסחא , כאשר בני הכפר סבבו בשבילים , אוחזים כפות דקל , כדי לציין את הופעתו של ישוע המת לפני תלמידיו . 
האדונית , אשר ברשותה מטעים רבים של קקאו ועדר פרות שמנות , העדיפה להישאר בביתה . 
בכל הכפר היו רק שני בתי אבן , הארמון של הצ'יף וביתה של האדונית , ולמרות שהאדונית הקפידה שלא לבנות קומה שנייה , כדי לא להתגרות ולהשוות גבהים עם הארמון , היא לא התאפקה ובנתה קפלה קטנה בחצר , מלבנים שרופות . 
האדונית התפללה לבדה באותו הלילה הקדוש , כורעת על ברכיה מול צלב עץ פשוט , סביבו פיזרה פרחי חבצלת לבנים . 
המשרתת נכנסה מספר פעמים במהלך התפילה הארוכה , אספה את בדלי נרות השעווה , הניחה ביצי תרנגולות ושורשי קסווה לפני הצלב מתנה לאל , ובאחת הפעמים גם כרעה מאחורי האדונית והצטרפה אל הקינה המרה . 
המשרתת הייתה נערה יפה להפליא . 
היא הלכה כמו אנטילופה צעירה גם כשנשאה על ראשה מטען כבד של עצי הסקה ומגופה נדף ריח של מנגו בשל . 
כאשר בדקתי אותה לראשונה בבית - החולים , ריח המנגו הזה מילא את החדר כולו , ומשם נדף אל המסדרונות . 
הגברים של הכפר האלי לא נשארו אדישים ליופייה , ורבים ניגשו אל אביה , פושט העורות , וביקשו לשאת אותה לאישה . 
אבל הנערה העדיפה להישאר בתולה , כפי שהטיף לה הכומר הקתולי , ועברה אל ביתה של האדונית לעבוד כמשרתת מסורה . 
באותו הלילה , לאחר התפילה , המשרתת התקשתה לישון . 
היא התעוררה מחלומות בעתה שבהם חזתה שוב ושוב בנעיצת מסמרי המתכת בידיו של המושיע . 
היא ניגשה לשתות מים מהבאר , ושם פגשה שוב את האדונית שלה . 
האדונית נראתה לה מוזרה , כך היא העידה בפני הצ'יף לאחר שהכול כבר קרה . 
פניה של האדונית בערו באדום כמו השמיים בשעת השקיעה , והיא התבוננה ישירות בעיניה של הנערה במבט שאינו ראוי בין בעלת בית לנערה פשוטה . 
האדונית לקחה את הנערה אל חדרה , שם היא השקתה אותה ברום שאותו היא מפיקה בעצמה מקני הסוכר שבחצר . 
היא אמרה לה שהאלכוהול ירגיע אותה ויסלק את החלומות הרעים . 
כדי להבטיח שינה רכה עד הבוקר , היא הכריחה אותה לשתות קערת דלעת מיובשת , מלאה עד שפתה ברום החזק . 
אבל המשרתת לא נרדמה בשלווה , להפך , היא הפכה חלשה ומסוחררת . 
האדונית הפשיטה את המשרתת על המחצלת ואז אנסה אותה כגבר . 
המשרתת חשה כאב פתאומי של ביתוק הבתולין , בתנועה מכאיבה עמוק בתוך בטנה ובדם החם הנוזל על ירכיה . 
כל הלילה התעללה האדונית במשרתת , ובבוקר טלטלה אותה בכוח והכריחה אותה לכרסם שורשי סאסאדואה , כדי למנוע היריון לא רצוי . 
במשך יממה שכבה המשרתת ערומה על האדמה ולא קמה . 
היא לא פרשה את המחצלת על קיר האבנים כמו בכל בוקר כדי ליבש את כתמי הזיעה . 
היא לא נטלה לחצר את הבד הצבעוני שלה , שמודפסים בו תרנגולי - בר ירוקים , כדי לשטוף אותו מכתמי הדם . 
היא אפילו לא שטפה את נרתיקה במים מהבאר כדי לסלק את הזרע של האדונית . 
כאשר עלתה שוב הזריחה ואור השמש חדר בלי רשות אל בית האדונית , מדלג על הגדר הגבוהה ששברי זכוכית נעוצים בה , מסנוור את הפרות שבחצר , מסתנן מבעד לרשת - היתושים על החלון , פקחה המשרתת את עיניה , והיא קמה על רגליה , מוכנה להילחם . 
היא ירדה אל הנהר עטופה רק ביריעת הבד שלה . 
כתמי הדם ניקדו את תרנגולי הבר המודפסים כמו פצעים מדממים . 
היא פרשה את הבד על השיחים . 
עתה , האונס היה פרוש לראווה , כל אחד היה יכול לראות אותו מקרוב . 
והמשרתת עמדה ערומה בתוך המים , רק ראשה בולט החוצה , עד שהתאספו עשרות אנשים על הגדה . 
נשים טובות נכנסו אל הנהר , נושאות על ראשן בדים נקיים וכד עם חלב טרי , מוכנות לטפל באומללה . 
אבל המשרתת סירבה לצאת איתם . 
היא רק סיפרה להן שוב ושוב את המעשה האכזרי שנעשה בה . 
גופה רעד בלי שליטה , מקור המים או מכעס וכאב . 
בני - הכפר נדהמו . 
כיצד ייתכן שהאדונית אנסה את המשרתת ? 
האם ייתכן שהאדונית היא גבר שמתעתע בכולם ומסתיר את מינו בעזרת תווי פנים רכים ? 
או שהיא יצור בן - כלאיים , המחביא תחת השמלה גם איבר זכרי וגם איבר נקבי ? 
הצ'יף נדרש להכריע בפרשה המוזרה . 
הוא זימן לארמונו את המשרתת והאדונית . 
הוא בחן גם חפצים שנאספו מהחצר של האדונית . 
בין השאר היו שם שלד שלם ומוזהב של חתול , צדפים שנחתכו בצורות משונות ושלושה בקבוקים כחולים שהוצאו מתוך האדמה , שבה נטמנו כך שרק פייתם נשארה גלויה ופתוחה אל השמיים . 
הצ'יף גם קרא את מכתבו של הבישוף הקתולי היושב בעיר החוף טָקוֹרָדי , ובו אישור לכך שבכתבי הכנסייה אכן תוארו יצורים שיש להם איברי מין נקביים ואברי מין זכריים זה לצד זה . 
לדברי הבישוף , הסיבה לתופעה היא תעלולים מרושעים של השטן . 
לעתים הקורבנות הם מאמינים תמימים שלא עשו כל רע , שהשטן מבקש לנסות אותם ולהעבירם על אמונתם , כפי שעשה עם איוב עבד האלוהים . 
הצ'יף התלבט במשך שבועות , וביום הראשון של חג היאם קרא שוב לאדונית אל הארמון . 
הוא סילק את כל הנוכחים מן החדר ודרש ממנה לפשוט את שמלתה . 
איש אינו יודע מה ראה הצ'יף כאשר האדונית עמדה מולו ערומה כאגוז קוקוס מקולף , אבל כולם זוכרים כיצד יצא הצ'יף אל חצר הארמון והתיישב בשלווה על כיסא מלכותו . 
הבעת פניו הייתה רגועה , כאדם שמילא את חובתו . 
שליחי הצ'יף יצאו אל הכפר להכריז על פסק הדין : " הצ'יף ננה מחייב את האדונית יָאָה איידו לפצות את המשרתת הנאמנה שלה בחמש כבשים צעירות , עשרים יארד של בד משובח ושתי קערות עץ גדולות . 
" אני רק משרתת אלוהים פשוטה , " אמרה לי סיסטר אנה הנזירה הקתולית כשסיימה לספר לי על האדונית והמשרתת , " אבל דעתי ברורה . 
נשים מעוותות כמו האדונית הזאת מהכפר האלי , אינן נולדות כך . 
אלוהים הטוב אינו בורא מפלצות שכאלו . 
כאשר הן ילדות , גופן מושלם , אבל הוא משתנה עם השנים בגלל שהן שוכבות בלי בושה עם גברים . 
כן . 
בגלל תאוות בשרים אסורה . 
הפרשה יכלה להסתיים כך , אלא שביומו של פרנציסקוס הקדוש , הגיע לבית - החולים הצ'יף ננה מהכפר האלי , והסיפור נפתח מחדש . 
* * * 
הצ'יף בא מלווה בשלושת בניו , גברים חסונים כמו שלושה גזעים של עץ באובב . 
כאשר ישב על ספסל העץ ביניהם , הוא נראה כמו שיח המתקשה לצמוח ביער בתוך הצל אשר עצי הענק מטילים עליו . 
הצ'יף נראה מבולבל בתוך המון החולים . 
הוא הביט בחוסר שקט במחזה הפרוע שמסביבו : תינוקות חולים במלריה ובאנמיה בוכים בקולות חלשים , אמהות מכבסות חיתולים בתוך קערות פלסטיק , קשישים עיוורים המגששים את דרכם והמוני תרנגולות מתרוצצות בין הרגלים של החולים ומנקרות באדמה . 
בכפרו , מעולם לא נאלץ להתערבב כך עם נתיניו בלי מרחק של כבוד ובלי סמלי מעמד . 
אחת האחיות ריחמה לבסוף על הצ'יף והזמינה אותו אל חדר הרופא . 
בחלל הקטן של החדר התארגנה סמכותו מחדש . 
בניו נעמדו מאחוריו כשומרי - ראש , וקשיש הופיע מאי - שם עם שרביט מלכות אשר בראשו מגולף נשר קירח . 
התלונות הראשונות של הצ'יף היו שכיחות : צריבה בעת מתן שתן , שהעיד בוודאי על זיהום , וכאב ממושך באחת השינים החותכות . 
כבר בדקתי את הצ'יף , רשמתי הפניה לבדיקת שתן , ושלחתי אותו לחדר הטיפולים , שם אחד מעובדי הבריאות יעקור את השן הרקובה בהינף קל של צבת . 
אבל הפמליה לא זזה . 
" אני מבקש את רשותך לדבר עם האוברוני , " אמר אחד הבנים , והצ'יף הנהן בראשו להסכמה . 
לא היה קל לבנו של הצ'יף לדבר . 
המשפטים דשדשו בהיסוס או התפרצו לפתע כמו היובלים הזעירים של נהר הסי שנחסמים לפעמים בסחף ונבלעים באדמה , ולפעמים פוגשים יובלים אחרים והזרימה מתחדשת במרץ . 
ככל שנמשך , הסיפור נשמע מדהים יותר ויותר . 
מאז שאביו , הצ'יף , בדק את האדונית , סיפר הבן , הוא החל להאמין שבמפשעתו שלו יש צמד כפול של איברי מין , זכריים ונקביים . 
הוא החל להאמין שהוא מדמם במשך מספר ימים בחודש מהרחם הדמיונית שלו . 
ומשום שלפי הדמיונות שלו , הוא טמא באותם ימים , הוא עוזב בהם את ארמונו ועובר לגור בבקתת קש בעומק היער . 
הוא החל גם לענוד סביב מותניו מחרוזת של צדפים , כמו שעושות הילדות והנערות של הכפר , כדי להרחיק מעצמו רוחות רעות . 
והמביש מכול , הוא מתעורר בלילות מפוחד עד אימה , מעיר את המשרתות ודורש מהן להפריד בידיים שלהן את איברי המין הזכריים מאיברי המין הנקביים שלו , כדי שלא תתרחש הפריה עצמית . 
בני הצ'יף הזהירו את המשרתות שלא יעזו לגלות את אירועי הלילה , אפילו לא לבעלים ולילדים שלהI , אבל אחת המשרתות הלכה לאחד הקוסמים המרושעים של הכפר כדי שירפא את התינוקת שלה , והוא פיתה אותה לספר את סודות הארמון . 
הקוסם , שניצל לרעה את הכנסת האורחים של הכפר האלי , הוגלה באותו הלילה וברח אל חוף השנהב , משם בא לפני הרבה שנים . 
בני - הכפר גם לא התרגשו כשמעו שהצ'יף חושב שיש לו איברי מין כפולים . 
הם ידעו שהצ'יף אומר או עושה דברים שנשמעים מוזרים , אבל הוא מבין את חוכמת הדברים הללו . 
הסקרנות שלי התעוררה , ובנו של הצ'יף לא העלים דבר : מאז שהוא זוכר את עצמו , אביו מגלה תכונות מיוחדות שלא מובנות לבני - האדם הפשוטים . 
הוא עובר ערום בין חלקות אדמה שוממות ומפרה אותם בזרע שלו יום אחר יום , עד שהן מצמיחות תירס וקסווה . 
הוא מדבר בחופשיות עם הכוחות העליונים , כמו שגבר ואישה מדברים באינטימיות בחשכת הלילות . 
הכוחות העליונים האלו גם נותנים לו פקודות והוראות , והצ'יף מציית להם . 
למשל , הם מצווים עליו לשבת על כיסאו במשך ימים בלי לזוז , או להתקיים במשך עונת הגשמים על חלב קוקוס בלבד . 
הוא גם נלחם מול שדים ורוחות רעות שרק הוא בלבד מסוגל לראות . 
בני - הכפר התמלאו תמיד בהערצה כשראו כיצד הצ'יף שלהם מזהה את היצורים הללו בתוך מה שנראה לאנשים הפשוטים כחלל ריק , ומסתער עליהם עם מאצ'טה . 
היצורים הללו מתחבאים לפעמים במקומות מוזרים , בתוך מחראות או בקני ציפורים , אבל הצ'יף חושף אותם גם במקומות המקלט שלהם . 
הצ'יף עקב אחר השיחה לסירוגין , ולפעמים הוא נראה מנותק ממנה , עוקב אחר דברים אחרים שמשכו את תשומת לבו . 
ואז עלה בי החשד בבירור : הצ'יף חולה בסכיזופרניה ! 
הוא הזכיר לי חולי סכיזופרניה שטיפלתי בהם בעבר בישראל . 
הרושם התחזק עוד יותר כאשר החל לענות לשאלות שלי . 
מהלך החשיבה היה מבולבל , מתבטא בדיבור המתפתל בין המוני פרטים והערות צדדיות ( מה שמוגדר בפסיכיאטריה כחשיבה סירקוּמסטֶנציאלית ) , וגם אבד בסבך האסוציאציות בלי להגיע כלל למטרה ברורה ( מה שמוגדר כחשיבה טֶנגציאלית ) . לעתים , הדיבור הפך לאוסף מבולבל של חלקי משפטים , סלט של מילים . 
אבל כן , הוא הודה , אכן צמחו בגופו , ולא מלידה , רחם , שחלה ונרתיק נקביים בנוסף לאיבר המין הזכרי , והחל להסביר את הסיכון של הפריה עצמית , שעלולה להביא להיווצרות תאומים ששונאים זה את זה . 
בנו של הצ'יף לא נראה מוטרד מחשיבתו המבולבלת של אביו וגם לא מההזיות השמיעתיות והראייתיות שלו . 
לא בשל כך הביאו אותו לרופא המערבי , אלא בגלל ההשפלה שעלולה להיגרם מהמחשבה על היותו זכר ונקבה כאחד , שהיא כנראה בלתי נסלחת למי שמחזיק במשרת הצ'יף . 
זה היה מדהים ! 
פשוט לא הצלחתי להבין איך אישיות מפורקת כל - כך יכולה להתמנות לתפקיד האחראי של צ'יף ולמלא אותו , וכיצד הנתינים שלו מקבלים את הוראותיו למרות כל המוזרויות שלו . 
מתוך מה שדליתי מסיפורו של הבן ומתשובותיו לשאלותיי הסקתי כי הצ'יף חולה זה כשלושים שנים לפחות , אבל נראה שכיסא הצ'יף נשאר יציב למרות שלושים שנות סכיזופרניה . 
הצ'יף ראה חזיונות - שווא של יצורים מפחידים , שוטט ערום ודבריו הפכו יותר ויותר לסלט של חלקי משפטים מוזרים , אבל אנשי הכפר האלי ראו בכך סימנים של כוחות מסתורים , והערצתם למנהיג רק התעצמה . 
זה אינו מובן מאליו . 
לשבט האקאן יש מערכות המאזנות את כוחו העצום של הצ'יף , ובשעת הצורך מסוגלות גם להדיח אותו מכיסאו . 
לדוגמה , אם , במצבים מסוימים , זקני הכפר חושבים כי המשך שלטונו של הצ'יף המכהן מסכן את שלומם של הנתינים ועלול לפגוע בהם , הם רשאים להחליט על הדחתו . 
* * * 
בבית - המרקחת של בית - החולים המיסיונרי היו רק שלוש תרופות אנטי - פסיכוטיות : שתיים קלאסיות , הלופרידול וכלורפרומאזין , והיו גם כמה אמפולות של תרופה מאוחרת יותר , תיוקסאנטן , שהתגלגלו בדרך מסתורית אל יערות הגשם . 
אבל לא הבחירה בתרופה המתאימה הדאיגה אותי , אלא שאלות מוסריות אחרות . 
הכלורפרומאזין , שש מאות מיליגרמים ליום , השפיעה היטב . 
בתוך חמישה שבועות , הצ'יף כבר רכש מחדש את הזהות הגברית שלו , ומחשבות - השווא אודות אברי מין נקביים וסכנה של הפריה עצמית , נעלמו לחלוטין . 
בנוסף נעלמו גם הקולות שדיברו אליו בלי - הרף ונעלמו חזיונות - השווא , והצ'יף החל לראות רק מה שראו כולם סביבו . 
כלומר העולם סביבו נראה ונשמע מציאותי , לראשונה זה שלושים שנים . 
מהלך הדיבור עדיין נשמע מבולבל , וחזותו הכללית של הצ'יף נשארה מוזרה , אבל בתחומים אלו לא ציפיתי לשינוי מהותי בהשפעת הטיפול התרופתי . 
לפגישה השלישית , לאחר כשלושה חודשים , הגיע בנו של הצ'יף לבדו . 
הוא הביא איתו תרנגולת - בר עקודה בתוך סל קש . 
" זוהי מתנה לרופא האוברוני שהבריח את הכוחות המרושעים אשר תפסו את אבי , " כך הוא אמר והניח את התרנגולת המפרפרת על השולחן . 
הבטתי בחרדה על התרנגולת שבחרה באותו הרגע לשחרר לשלשת ירוקה שלה על הסטטוסקופ המשובח שלי , מתוצרת " ליטמן " . 
" האם אביך מקפיד לקחת את התרופות ? " 
הוא הביט בי בשתיקה . 
שלוש מאות מיליגרמים , פעמיים ביום , עם אוכל . 
אלה היו ההוראות הטיפוליות שלי . 
אבל מהדממה הבנתי שהצ'יף כבר לא נוטל את הכדורים האדומים . 
" אני הפסקתי לתת לננה את התרופה של האוברוני . 
" אבל מדוע ? 
הרי התרופה הפסיקה את הבלבול של הצ'יף לגבי מינו האמיתי . 
הוא שוב גבר עכשיו . 
בנו של הצ'יף התכווץ במקומו , לופת בעצבנות את הקפלים בקנטה שלו . 
הוא השפיל את כתפיו והניח את ידיו בהכנעה על חזהו , מחוות הגוף הנדרשות מגבר צעיר אשר אכזב סמכות חזקה ממנו ועתה עומד מולה לתת את הדין . 
אבל מבטו היה חצוף , לא מתחרט . 
" הרופא האוברוני ריפא את אבי , ובני - הכפר שלי אסירי תודה לך . 
אבל אבי המשיך לקחת את התרופה גם לאחר ארבעים הימים של חגיגות היאם , והיא החלישה אותו . 
הוא איבד את כוחותיו העצומים . 
הוא כבר לא היה יכול לשמוע לדבר עם האלים אשר מגינים על הכפר , וגם לא לגרש את רוחות היער שמבקשות לשרוף את הבקתות ולהרעיל את הבארות בנבלות של עטלפים . 
הוא חזר להיות גבר , אבל הפך לגבר רך , לעיסת בצק לפני שמכנסים אותה לתנור . 
" 
הפעם אני השתתקתי וקיבלתי את הנזיפה של הגבר צעיר . 
" הזקנים חיפשו את האוברוני , לשאול את עצתך . 
פעמיים הם באו אל אסאפו וחכו בשער בית - החולים , אבל הנזירים אמרו להם שיצאת לנסיעה רחוקה . 
לכן הזקנים טיילו אל המקדש בכפר מְפְרָמָסו ֹ , והכוהנים של המקדש דיברו עם האל , והוא שהורה להם להפסיק לקחת את התרופה . 
האל אמר שהאוברוני טיפל היטב באבי , העניק לו תרופה בעלת כוחות עצומים . 
אבל התרופה גם הסתירה מהנשמה של הצ'יף את נוכחותו של אובוסום , האלוהים . 
" ומצבו של אביך השתפר עם הפסקת הטיפול ? " 
" עד מאוד , אוברוני . 
כבר לאחר עשרה ימים הוא החל לדבר שוב עם הכוחות העליונים . 
בנו של הצ'יף ביקש את רשותי לעזוב . 
מלבדי נותרו בחדר רק האחות ססיליה והתרנגולת העקודה בשתי רגליה על השולחן . 
לא יכולתי לשאת את המבטים של שתיהן . 
היה נדמה לי שהאחות ססיליה והתרנגולת מביטות בי ברחמים , אוברוני תמים שכמוני , שמסתבך שוב ושוב במלכודות של יער הגשם . 
" ססיליה , מישהו יכול לקחת ממני את החיה הזאת ? 
אני לא מתכוון לשחוט אותה . 
ססיליה אספה ברכות את התרנגולת אל בין שדיה . 
" אני אגדל אותה בשבילך , דוקטור . 
אני אתן לה גרגרי תירס חומים ותולעי גשם שמנמנות . 
היא תתמלא בשומן ובמשקל , עד שתהיה מוכן בשבילה . 
עד שתאכל כמונו בשר של עוף - בר . 
" 
תסמינים חיוביים , תסמינים שליליים 
מעולם , בישראל או בכל מקום אחר בעולם המערבי , לא פגשתי ולא התנסיתי בהתייחסות חיובית לתסמינים פסיכוטיים , ובוודאי אף אחד מעולם לא ראה אותם כסימנים מבורכים . 
להפך . 
מחשבות - השווא , ההפרעות בתפיסה , ההתנהגות המוזרה והדיבור המקוטע , נתפסים כתסמינים פתולוגיים של מחלה קשה במערכת העצביים המרכזית . 
אילו היה הצ'יף נולד וחי בעולם המערבי , היו מטפלים בו באשפוז או בקהילה כשהמטרה הטיפולית היא להכחיד את התסמינים כדי לאפשר לחולה תפקוד טוב יותר ולהקל את סבלו . 
אבל במקרה של ננה , הצ'יף של הכפר האלי , ההצלחה המקצועית שלי נתפסה לאחר זמן - מה ככישלון . 
התסמינים הפסיכוטיים של הצ'יף לא רק התקבלו בהבנה , אלא הרבה מעבר לכך : הם נתפסו כביטויים מופלאים של עוצמתו ומעמדו . 
סכיזופרניה היא מחלה כרונית , הפוגעת באחוז אחד מהאוכלוסייה . 
במהותה של המחלה , פגיעה הולכת ונמשכת בתפקודים השונים של האדם – הקוגניטיבי , הרגשי , החברתי והאינטימי . 
כדי להוכיח את קיומה של סכיזופרניה באדם מסוים , ולהבדיל אותה באופן מובחן ממחלות פסיכוטיות אחרות , צריך להוכיח כי אכן קיימת ירידה מהותית במרכיבי הקיום , כלומר , להוכיח שאותו אדם חושב , מרגיש או מתקשר באופן ירוד ודל יותר מאשר לפני התפרצות המחלה . 
אין תסמין אחד אופייני אשר מעיד בוודאות על קיום סכיזופרניה , וחולים שונים מציגים קבוצות שונות של תסמינים . 
אבל ניתן לחלק את התסמינים לאלו המכונים " חיוביים " ולאלו המכונים " שליליים " . 
החיוביים כוללים מחשבות - שווא והלוצינציות , והשליליים כוללים , בין השאר , דלות של חשיבה והתבטאות בדיבור , אפאתיות והעדר יוזמה , השטחה של הרגשות , חוסר הנאה מפעילויות , אנרגיה ירודה , קשב פגום , הידלדלות של כישורים חברתיים ופגיעה בהיגיינה האישית . 
החלוקה חשובה גם בגלל התגובה לטיפול התרופתי : בעוד שהתסמינים החיוביים נחלשים ונעלמים בהשפעת הטיפול התרופתי , לא ניכר שינוי משמעותי בתסמינים השליליים . 
מהותם של התסמינים החיוביים הוא טשטוש הגבול בין דמיון למציאות . 
הדוגמה הבולטת ביותר בתחום החשיבה הן מחשבות - השווא ( דלוזיות ) , כלומר מחשבה מוטעית המבוססת על פירוש לא - תואם של המציאות החיצונית ושאינה מתאימה לרקע התרבותי או לאינטליגנציה של האדם . 
האדם מאמין במחשבת - השווא בוודאות מוחלטת , ולא ניתן לסתור אותה בכל נימוק או הוכחה הגיוניים . 
דוגמה לדלוזיות היא מחשבות של רדיפה , כלומר האדם מאמין כי הוא נרדף , מרומה או מוטרד בידי אדם אחר או גוף בעל כוח , וזאת ללא אחיזה הגיונית במציאות . 
אותו האדם או הגוף הרודף שהחולה מייחס להם כוונת זדון כלפיו יכולים להתקיים במציאות , כנשיא רוסיה , משטרת ישראל או אחד השכנים שנבחר משום - מה לתפקיד זה , או עלולים להיות דמיוניים לחלוטין , כחייזרים מפלנטה אחרת או מפלצות ממעמקי האוקיינוס . 
ההוכחות של החולה להיותו נרדף לעתים ביזאריות , כגון האמונה שהשב"כ שתל מכשירי האזנה בסתימות שיניו , או שכלב הנחייה של העיוור מהקומה למטה , אולף לעקוב אחר ריחו . 
דוגמאות אחרות הן מחשבות - השווא של גדוּלה , שעיקרן אמונה לא - ריאלית של החולה בכוחו , בחשיבותו או בזהותו , כגון שנולד כמשיח בן - דוד , או שגילה את החיסון לאיידס , ולהפך ¬ – מחשבות - שווא של שליטה , שבהן החולה מאמין כי המחשבות , הרצונות והרגשות שלו נשלטים בידי כוחות זרים , בלי שיוכל להתנגד להם . 
דוגמאות נוספות למחשבות - שווא הן אלו של קנאה פתולוגית לבן - הזוג , כשההסברים להוכחת הבוגדנות יהיו מוזרים ולא תואמים למציאות , כגון שהבעל גורב גרבים צבעוניים כדי לאותת לנשים שהוא פנוי הערב , או שהאישה ריסקה את רגלה בכוונה כדי שתוכל לשכב בבית - החולים עם גברים יפי - תואר , הרחק מבעלה השומר עליה . 
תסמינים שכיחים אחרים בסכיזופרניה הם ההלוצינציות : תחושות מוטעות שאינן קשורות לגירויים חיצונים ממשיים . 
חולים עשויים לחוש הלוצינציות דרך כל אחד מחמשת החושים , אבל השכיחות ביותר הן ההלוצינציות השמיעתיות . 
החולה שומע צלילים דמיוניים , לרוב קולות אנושיים , ללא כל קשר למציאות החיצונית . 
פעמים רבות הקולות האנושים הללו אינם נעימים , הם מעליבים , משפילים ומאיימים על החולה , ולעתים אפילו מצווים עליו לבצע פעולות ביזאריות או מסוכנות , כלסרב לאכול , לקפוא בתנוחה אחת במשך יממות , או לבלוע חומרי ניקוי ורעלים אחרים . 
לעתים הקולות משתפים פעולה ביניהם , אבל לפעמים הם מתווכחים ורבים ביניהם . 
מבחינת החולה אין כל ספק בממשותם , הם אמיתיים כפי שלגבי אדם אחר ממשי קולה של אשתו המדברת אליו בעת ארוחת הערב , או קולות המכוניות העולים מהרחוב . 
כאמור , מחשבות - השווא וההלוצינציות מגיבות לרוב לטיפול התרופתי , אך לא כך התסמינים השליליים . 
תסמינים אלה הם ביטויים לאופי הניווני של הסכיזופרניה , והם משפיעים דרמטית על איכות החיים ועל התפקוד של החולה . 
הם פוגעים במרכיבים רבים של האישיות ומתבטאים בתופעות שונות כגון אובדן היכולת להגיב רגשית , הסתגרות מפני בני - אדם , חוסר ההנאה , היעלמות הרצון האישי ואובדן התשוקה המינית . 
עם מהלך השנים נוטים התסמינים החיוביים להיחלש , אבל התסמינים השליליים נוטים דווקא להתחזק , לצמצם ולדלל את אישיותו של האדם . 
מהלך המחלה מורכב מהתפרצויות ( אקסיסֶרבַּציות ) והפוגות ( רֶמיסיות ) . לאחר כל התפרצות , האדם עלול שלא לחזור אל מצבו הקודם , אלא להידרדר למצב פגוע יותר . 
כלומר , כל התפרצות כזו עלולה להטביע נזק באישיות ובתיפקוד של האדם . 
הטיפולים , התרופתיים והלא תרופתיים , עוזרים רק לחלק מהחולים וביסודם אינם מרפאים את המחלה , אלא מקלים תסמינים מסוימים . 
מחקרים שונים מראים כי בתוך עשר שנים מהאשפוז הראשון , רק לחמישית עד עשירית מהחולים יהיה מהלך מחלה " טוב " , כלומר הם יוכלו לחיות חיים תקינים , יחסית לכלל האוכלוסייה . 
לעומתם , מחצית מהחולים יחיו חיים עלובים כשמהלך מחלתם ילך ויתדרדר , תוך כדי אשפוזים רבים , החרפה של התסמינים , העדר הפוגות ממושכות , חוסר תגובה לתרופות , ניסיונות אובדניים ומצבי - רוח דיכאוניים . 
המהלך של שאר החולים יתנהל בין שני הקטבים הללו , בדרגות שונות של פגיעה בתפקוד וביכולות השונות . 
הסכיזופרניה גורמת לסבל רב לחולה ולבני - משפחתו . 
רבים מהחולים אלה מאבדים כל רצון ומטרה , מתנתקים מסביבתם האנושית , נגררים לעוני ואף הופכים לחסרי - בית . 
אבחון קליני בג'יבריש פסיכוטי 
המורכבות של מחלת הסכיזופרניה הניעה חוקרים רבים לנדוד ברחבי העולם לחפש וחקור את התבטאות הסכיזופרניה בחברות אנושיות שונות . 
החוקרים הצליבו מידע והשוו את קיומה , את תפוצתה , את מהלכה והתפתחותה של המחלה בחברות השונות . 
הם עשו זאת לא רק כדי להבין טוב יותר את הגורמים האפשריים למחלה ואת הצורות הקליניות שלה , אלא גם כדי לחפש תשובות לגבי הטיפול האופטימלי . 
במילים אחרות , אם לדוגמה נמצא , שבניו - יורק ובלונדון – שבהן רווחים הטיפול באמצעות תרופות אנטי - פסיכוטיות וטיפולים פסיכולוגים ובהן מצויים מכוני מחקר מעולים – מצבם של חולי הסכיזופרניה טוב בהרבה ממצבם של החולים בניירובי או בבומבי , שם רוב החולים לא נהנים מאפשרויות כאלו , נוכל להעריך עד כמה משמעותית השפעת הטיפולים הללו על מהלך הסכיזופרניה . 
בהתאם למסקנות נוכל גם לנסח את כללי הטיפול האופטימלי , שהלוואי יוטמעו במשך הזמן גם בחברות העניות של אפריקה או דרום - אמריקה . 
אקוסויה קונפו , הכוהנת המסורתית של אל הנהר , טנו , לימדה אותי פעם כיצד לזהות בחשיכה את הנשמה של האדם : אור חלוש , המהבהב בגופו כלהבת נר . 
היא זו שהראתה לי פעם חולה בסכיזופרניה ואמרה בצער , שבכל פעם שהוא מבקר במקדש שלה היא מרדימה אותו כדי לראות היטב כיצד אור הנשמה שלו דועך יותר ויותר . 
תפיסת ה " שיגעון " , אשר משויכת לרוב למחלת הסכיזופרניה , נמצאת אולי בכל החברות האנושיות , מהלאפים בפינלנד ועד בני הנְדֶבֶּלֶה בדרום - אפריקה . 
כלומר , חברות אנושיות שונות יודעות לזהות מצבים מנטאליים חריגים , אשר אינם שייכים למערכת האמונות והטקסים של החברה . 
בחברות שבהן התושבים זיהו אותי כרופא ( ולא דווקא כרופא - פסיכיאטר ) , אם בקרב המצורעים בצפון ברזיל , או האיכרים של היערות הטרופים בגאנה , היהודים והמוסלמים במדינת ישראל , או צאצאי המאיה בגבול מכסיקו - גואטמלה , תמיד מישהו נטל את זרועי ולקח אותי לראות את בן - משפחתו או את חברו הטוב , שהנו " משוגע " , או בשפה הרפואית : חולה בסכיזופרניה . 
בתחילת עבודתי בגאנה פקפקתי ביכולתם של בני - הכפר הפשוטים לזהות את המצבים הפסיכוטיים . 
זאת משום שכל המערכת המוזרה שפגשתי ביערות הגשם , הכוללת מכשפות , קוסמים , מאגיה רעה , גירושי שדים ונשמות הניתקות מהגוף בלילות ומשוטטות בין גזעי העצים , התפרשה בתפיסתי המערבית כג'יבריש פסיכוטי . 
לפעמים , בזמן טקס דתי , אחד המחוללים היה מתעוות כבהתקף אפילפסיה , והאחרים היו אומרים ביראת כבוד , שאל הרוח השתלט על גופו . 
אבל למחרת , אותם האנשים היו מביאים לבית - החולים אישה שקיבלה התקף של עווית בזמן שליקטה תולעים מהאדמה , ואומרים עליה שהיא " אוֹבּוֹדָם " , כלומר " משוגעת " . 
עם הזמן למדתי להקשיב טוב יותר לתיאורים של בני שבט האקאן , ולסמוך יותר על האבחנות שלהם . 
בראש וראשונה למדתי בעצמי לאבחן טוב יותר את המחלות הפסיכיאטריות ביערות הגשם : להבדיל בין דיווח על מכשפות הנעות על קורי עכביש ( שזה לגיטימי ) , לבין דיווח על מכשפות המבעירות כדורי - אש בשמש ( שזה מגוחך ) ; בין דיווח על קוסם המקריב עזים בעת ניקוי בקתה משדים ( שזה רצוי ) , לבין דיווח על קוסם הרוכב על שלד של אנטילופה ( שזה ביזארי ) . כאשר למדתי להבדיל בין דלוזיות והלוצינציות לבין אמונות וטקסים מקומיים , יכולתי לאבחן את החולים שנחשדו בעיניי כחולי סכיזופרניה , לפי הקריטריונים המערביים . 
אז גיליתי , לתדהמתי , שהאבחנות הפסיכיאטריות שלי לגבי סכיזופרניה חופפות את אלו של בני האקאן . 
כמובן , לעתים המקומיים טעו , ומי שנחשב למשוגע היה למעשה חולה בדברים אחרים , כגון במלריה שפגעה ברקמות המוח , בהרעלת עופרת או באפילפסיה טמפורלית ( שבה , בזמן ההתקף , החולה אינו מאבד הכרתו אלא מפגין תסמינים התנהגותיים ורגשיים , כולל לעתים תסמינים פסיכוטיים ) . במקרים אלו עמד לזכותי הידע הרפואי המערבי שהיה חסר גם לאיכרים הפשוטים וגם למרפאים המסורתיים . 
אבל במקרים אחרים , עדיפותם של המקומיים עליי בהבנה של תרבותם , הביאה לאבחון שגוי שלי לעומת אבחון מדויק שלהם . 
לא בקלות קיבלתי את ההפסדים הללו . 
בתחילה נצמדתי בעקשנות מטופשת לאבחנה הראשונית שלי , אבל בהמשך כבר יכולתי להודות בבושה , שהכוהנת המקומית , הכומר הפנטקוסטי , או מישהי מבנות - המשפחה של החולה , אבחנו טוב ממני שמדובר בפסיכוזה . 
* * * 
הסכיזופרניה נתפסת באפריקה כמחלה נוספת בתוך הרשימה הארוכה והקודרת של מחלות , אסונות וביש - המזל אשר עלולים לפגוע בבני - האדם . 
כאמור , ברפואה האפריקאית אין הפרדה בין " מחלות נפשיות " לבין " מחלות גופניות-אורגניות " , ובכך למרבה ההפתעה , תפיסה זו דומה לתפיסה של הפסיכיאטריה המודרנית . 
אלא שבעוד האחרונה מחפשת את הסיבות לסכיזופרניה ( ולמחלות אחרות ) בכלים המדעיים , כגון גורמים גנטיים , ביוכימיים , זיהומיים , הרפואה האפריקאית תופסת מחלה זו , כמו את כל האחרות , כביטוי של מעשים מוטעים שעשה החולה ואשר פוגעים בהרמוניה שלו עם החברה ועם היקום שמסביבו , או כביטוי לפעולה מרושעת שביצעו בו קוסמים , מכשפות או כוהנים מושחתים . 
שני ההסברים הללו שלובים זה בזה , כי אם אדם עושה מעשה שגוי , כגון שבירה של טאבו חברתי או זלזול באבות הקדומים , נשמתו נחלשת , ואז גם קל יותר לכוחות מרושעים חיצוניים להשתלט עליו . 
בחברות אפריקאיות רבות מטילים , אם כך , את האחריות לסכיזופרניה על התנהגותו של החולה , בעוד שבחברה המערבית יודעים כיום שהמחלה נובעת מגורמים שונים שלחולה אין כל שליטה עליהם . 
אבל בניגוד למצופה מתפיסות אלו , דווקא בחברות האפריקאיות היחס לחולים רגיש ומקבל יותר מהיחס לו זוכים החולים המערביים . 
דווקא הקונטקס התרבותי האפריקאי יוצר " לגיטימציה של המחלה " . 
כאן התסמינים אינם נתפסים כחריגים ומאיימים , מפני שיש להם הסבר רציונלי וברור בדומה לכל המחלות האחרות כמלריה , אימפוטנציה או קטרקט , ולכן גם ניתן לטפל בהם בטכניקות מוכרות ומובנות היטב , כגירוש שדים או מתן פיצוי הולם לאבות הקדומים . 
הסכיזופרניה , אם כן , אינה מחוץ לגדר בחברה האפריקאית , אלא היא מתקיימת היטב בתוך תחומי הכפר או השבט . 
אבל האם יש בכך כדי לשפר את מהלך המחלה ואת איכות החיים של החולים ? 
היכן כדאי להיות מטופל , בניגריה או בדנמרק ? 
המחקר השאפתני הראשון לגבי התבטאות הסכיזופרניה בתרבויות שונות בוצע בשנות השבעים של המאה הקודמת . 
ארגון הבריאות העולמי ( WHO ) בדק לא פחות מאלף חולים סכיזופרנים בתשע מדינות שונות , חלקן עשירות שהרפואה בהן מערבית ומתקדמת , וחלקן עניות ומדשדשות מאחור מבחינת המחקר והטיפול הרפואי : טיוואן , ארצות - הברית , בריטניה , דנמרק , ברית - המועצות ( של שנות השבעים ) , צכוסלובקיה , קולומביה , ניגריה והודו . 
המחקר , שנקרא The International Pilot Study on Schizophrenia ( IPSS ) , ניסה לבדוק לא רק אם סכיזופרניה היא מחלה זהה בתרבויות שונות , אלא גם את איכות הטיפול ואת הסיכויים של החולה באותן התרבויות להתקיים היטב . 
כאשר סיכמו החוקרים את תוצאות המחקר , עלו שתי מסקנות עיקריות . 
הראשונה , הפחות מפתיעה , היא כי ניתן להגדיר קבוצה ברורה של חולי סכיזופרניה שהתסמינים שלהם דומים , ללא קשר לתרבות שבה התפתחו . 
והשנייה , המטרידה והמוזרה , היא כי לסכיזופרנים במדינות העניות ( " המתפתחות " ) מהלך מחלה טוב יותר מאשר לאלו שבמדינות העשירות ( " המפותחות " ) . 
מסקנות אלו , שנראו בתחילה מנוגדות להיגיון המערבי הישר , עוררו גל סוער של ביקורות . 
בין השאר נטען כי הבחירה בחולים מאושפזים לצורך המחקר מטעה , כי שירותי האשפוז זמינים יותר בעולם המערבי , וכי ההיצמדות לחברה עירונית בלבד אינה משקפת את המגוון בחברות המסורתיות , וכן , שלא ברור כלל היה אם החולים במדינות כהודו וניגריה שהשתתפו במחקר , אכן נתפסו בעיני עצמם או בעיני אחרים כסובלים או כחריגים , וייתכן ש " נלכדו " ברשת המחקר לא מעט אנשים בריאים , שהוגדרו כסכיזופרנים בעוד שבסך הכול ביצעו טקסים דתיים או שבטיים . 
הביקורת הביאה לתכנון של מחקר בין - לאומי מפורט יותר , אשר למד מנקודות התורפה של המחקר הראשון . 
גם הפעם , ארגון הבריאות העולמי תכנן את המחקר , אשר כלל עתה לא פחות מ - 1379 חולים מעשר חברות שונות : מצד אחד מהודו , קולומביה , ניגריה , אשר הוגדרו ( בנימוס הבין - לאומי ) כמדינות מתפתחות , ומולם חולים מארצות - הברית , בריטניה , דנמרק , ברית - המועצות , צכוסלובקיה יפן ואירלנד המפותחות . 
והפעם נכללו במחקר חולים מאזורים עירוניים וכפריים . 
המחקר המחודש , שנקרא הפעם Determinants of Outcome of Severe Mental Disorders ( DOSMD ) , בחר קריטריונים נוקשים יותר להכללת החולים . 
הם נדרשו להיות בטווח הגילאים 15 עד 54 בלבד , להתגורר באזור הנבדק במשך שישה חודשים לפחות לפני בדיקתם , והחשוב מכול , לגלות סימנים ברורים של פסיכוזה או הפרעות התנהגות קשות אחרות . 
בנוסף , כדי להוכיח שהם ( או קרוביהם ) מזהים את המצב הפסיכוטי כמצב פתולוגי וחריג , נדרשה מכל חולה הוכחה שהוא פנה בפעם הראשונה בחייו בבקשת עזרה בגלל מצבו עוד לפני שהמחקר הגיע אליו , לאחד מהגורמים הבאים : בתי - חולים או מרפאות פסיכיאטריות , רופאים כלליים , אחיות של בריאות - הציבור , עובדים סוציאליים , מרפאות כפריות , מרפאים מסורתיים , כוהני - דת , מרפאים מכל סוג שהוא . 
רשימה ארוכה זו נועדה לבדוק שאכן התסמינים הפסיכוטיים גרמו מצוקה אמיתית לחולה או לסביבתו , על מנת שיהיה ברור שלא מדובר בביטויים תרבותיים מקובלים . 
הרשימה משקפת גם את המגוון העשיר של מטפלים , לא רק בסוואנה האפריקאית או בכפרים ההודיים , אלא גם בסמטאות בארצות - הברית או בלגונות בדנמרק . 
בשנת 1992 פורסמו לראשונה התוצאות על ידי החוקרים , ובראשם פרופסור אסן ג'בלנסקי ( Assen Jablensky ) ופרופסור נורמן סרטוריוס ( Norman Sartorius ) . כמה מהתוצאות נראו הגיוניות מאוד : יותר מ - 50 % אחוזים מהחולים בארצות המתפתחות ( העניות ) לא אושפזו מימיהם בבתי - חולים או מרפאות פסיכיאטריות , לעומת מעטים ( % 8 בלבד ) בארצות המפותחות . 
רק כ - 16 % מהחולים בארצות המתפתחות נטלו תרופות אנטי - פסיכוטיות ברוב תקופת המחקר , לעומת לא פחות מ - 61 % מהחולים בארצות המפותחות . 
הנתונים העידו על הפער הידוע בין רמת שירותי הבריאות בין הארצות השונות , כאשר סיכויו של החולה בארץ מתפתחת לעבור את שער בית - החולים ו/או לזכות במעקב הגון או במרשם לטיפול אנטי - פסיכוטי מתאים ) , עלובים כמובן לעומת החולה במדינה מפותחת . 
אבל , התוצאות המדהימות של המחקר הופיעו בעמודות אחרות , באלו אשר סיכמו את מהלך המחלה בארצות השונות . 
אני זוכר את הפעם הראשונה שנתקלתי בתוצאות המחקר אשר התפרסמו בשנת 1992 בכתב העת Psychological Medicine . 
הייתי אז מתמחה צעיר בפסיכיאטריה , חיכיתי בהתרגשות להשקתן של תרופות אנטי - פסיכוטיות מהדור החדש והאמנתי כי המחקר הגנטי יחולל בקרוב מהפכה בהבנה של הסכיזופרניה ובטיפול בה . 
בתקופה זו הגישה הביולוגית תפסה את מקומה הראוי בטיפול על חשבונן של הגישות הפסיכותרפויטיות . 
נחלשה גם האמונה שלסביבה החברתית השפעה מהותית על היווצרות הסכיזופרניה ועל מהלכה . 
והנה , התפרסמו התוצאות המסקרנות של מחקר ה - DOSMD , אשר נגעו למהלך המחלה . 
והנה שלוש מסקנות מתוכן : 
• רוב החולים בארצות המפותחות ( כ - 61 % ) חוו מצב פסיכוטי מתמשך לאורך כל תקופת המחקר , או חוו אפיזודות פסיכוטיות חוזרות בלי תקופת הפוגה ( רמיסיה ) ממשית . 
לעומת זאת , רק מיעוט החולים ( כ - 37 % ) בארצות המתפתחות חוו מהלך עלוב כזה של המחלה . 
• רק מיעוט מהחולים ( % 22 ) בארצות המפותחות זכו ליהנות מהפוגה מוחלטת של התסמינים הפסיכוטיים ברובה המכריע של תקופת המחקר . 
לעומת זאת , מספר כמעט כפול של חולים מהארצות המתפתחות ( % 38 ) זכו לחוות הפוגה שכזאת . 
• קבוצה משמעותית מהחולים בארצות המפותחות ( % 41 ) חוו פגיעה משמעותית בתפקוד החברתי שלהם , תופעה המוכרת לכל מי שמטפל בחולי סכיזופרניה . 
אבל בארצות המתפתחות , רק מיעוט קטן ( % 15 ) חוו פגיעה משמעותית בתפקודם ובמצבם החברתי . 
הנתונים האלו , ואחרים , מעלים מסקנה מוזרה ובלתי מובנת בראשונה : אם אדם חולה בסכיזופרניה מטופל ברוצ'סטר ( ארצות - הברית ) בנגסאקי ( יפן ) או בדבלין ( אירלנד ) , הוא יזכה כמובן לטיפול רפואי עשיר יותר , כולל זמינות לתרופות אנטי - פסיכוטיות ולשירותי אשפוז . 
לעומת זאת אם הוא מטופל באיבאדן ( ניגריה ) או באגרה ( הודו ) , הרי שסיכוייו עלובים יחסית ליהנות מתרופות המתאימות למצבו או להתאשפז בבית - חולים פסיכיאטרי . 
אבל לעומת זאת , ולמרות הכול , מהלך המחלה של החולה ההודי או הניגרי יהיה טוב יותר : פחות תקופות פסיכוטיות פעילות , הפוגות ארוכות יותר ושימור של התפקוד החברתי . 
התוצאות כמובן מבלבלות . 
במערב החולה בסכיזופרניה זוכה למיטת אשפוז , למלאי עשיר של תרופות , לצוות סיעודי משכיל , לאמצעי הדמיה , לריפוי בעיסוק , לריפוי בתנועה ובאומנות , לפסיכותרפיות שונות ולקצבת נכות מהביטוח הלאומי . 
באפריקה או בהודו , הוא זוכה לטקסים של גירוש שדים , לאבקות משורשים וקליפות עץ ולתפילות בכנסייה ( במקרה הרע ) , או לתרופות אנטי - פסיכוטיות שפג תוקפן ולטיפול בידי צוות לא מאומן ( במקרה הטוב ) . אבל עדיין , כך אומר המחקר הבין - לאומי , אם הנך שייך לאחוז האחד מהאנושות של הלוקים בסכיזופרניה , מוטב שתטופל בכפר ניגרי נידח או בשכונת עוני צפופה בהודו , מאשר בעיר מערבית מודרנית ומתקדמת כרוצ'סטר או דבלין . 
תוצאות מפתיעות אלו נמצאו שוב גם במחקר המשך , בו נבדקו החולים לאחר 13 עד 17 שנים מאז ביצוע המחקר הראשוני . 
מחקר המשך זה פורסם בשנת 2000 בכתב העת Schizophrenia Bulletine . 
איך ניתן להסביר מסקנה מבלבלת שכזאת ? 
החוקרים עצמם העלו את האפשרות , שהמהלך הטוב יותר של המחלה בארצות המתפתחות הוא תוצאה של שכיחות גבוהה יותר של מקרי סכיזופרניה המתפתחת בפתאומיות . 
והרי ידוע ממחקרים רבים , שלסכיזופרניה המופיעה בפתאומיות פרוגנוזה טובה יותר מאשר לזו המתפתחת לאיטה . 
אבל גם כאשר החוקרים הכניסו נתון זה לחישובים , הפער בתוצאות אמנם התמתן מעט , אך עדיין נותר משמעותי ! 
החוקרים שיערו , כאפשרות שנייה , שאולי קיימים סוגים שונים של סכיזופרניה , אשר למרות שהם מופיעים עם תסמינים דומים , יש להם רקעים גנטיים ואחרים שונים המביאים לפריצת המחלה . 
אבל החוקרים עצמם מודים שלא ניתן להוכיח הנחת מחקר כזאת על סמך הידע הקיים . 
אם כך , שואלים את עצמם החוקרים , איך בכל זאת ניתן להסביר ההבדלים שעלו בבירור בשני המחקרים הבין - לאומים , ומשיבים : " ניתן לטעון בבירור כי קיימת השפעה קבועה של פקטור בעל - כוח , אשר ניתן להתייחס אליו כ ' תרבות' " . 
למרבה הצער , הן מחקר ה IPSS וגם מחקר ה - DOSMD לא היו עמוקים מספיק כדי לחדור מתחת לפני השטח שבו נוצרה ההשפעה של פקטור לא ידוע זה . 
סכיזופרניה בקונטקסט התרבותי 
מה מסתתר במונח " תרבות " , אשר כנראה , בניגוד לתפיסות הפסיכו - ביולוגיות הטהורות , יש לו השפעה דרמטית על מהלכה של מחלה פסיכוטית ? 
קיימים שני מושגים מרכזיים המבדילים את התרבות האפריקאית מזו המערבית בתפיסת הסכיזופרניה : קבלה ותפקיד . 
קבלה פירושה תפיסת הסכיזופרניה כמצב לא - תקין של הקיום , בלי כל שיפוט מוסרי . 
הסכיזופרניה נתפסת באפריקה כפי שנתפס כל מצב פתולוגי אחר , עגבת , דלקת ריאות , גידול סרטני , שנת בצורת או ביש - מזל כלכלי . 
אין בסכיזופרניה כל חריגות לעומת מחלות אחרות – הבדל מהותי מהצורה בה נתפסות מחלות נפש בתרבות המערבית . 
כאמור , בתרבויות האפריקאיות , המקור של המחלות דומה , משבירת טבואים חברתיים , זלזול באבות הקדומים , חדירה של רוחות רעות או השתלטות של השטן . 
ומכיוון שהמקור של המחלות דומה , כך גם ההתייחסות אל החולה : החולה הסכיזופרני מקבל אותה האמפתיה והדאגה השמורה לחולים אחרים , והסביבה אוספת למענו אותם המשאבים כמו לאחרים ( לדוגמה , מנחות של עזים ותרנגולות למקדש שבו יתבצע הריפוי ) . יותר מכך , טקסי הריפוי יבוצעו באותם האתרים ובפומבי , וגם זאת בניגוד חריף לבידוד המסורתי של החולים הפסיכיאטריים בבתי - חולים משלהם , כפי שמקובל בתרבות המערבית , אשר לרוב גם נבנו במקומות מבודדים ולא בתוך יישובים מאוכלסים . 
לכן גם לא מתלווה לסכיזופרניה קשת התגובות השליליות המוכרת בתרבותנו , כאשר החולים חשים כיצד הם נדחקים אל השוליים החברתיים , ובני - האדם סביבם לא רק חשים בהלה בכל מגע איתם , אלא גם נרתעים מכל מה שקשור בהם , כגון בתי - חולים פסיכיאטריים , מגורים מוגנים ומקומות עבודה מיוחדים . 
הסטיגמה החברתית משפילה ומעיקה על נפשו של החולה ומקשה על הקיום שלו כאדם חברתי , המקיים יחסי גומלין מפרים בכבוד ובשוויון ערך עם הסובבים אותו . 
המעגל הראשון שבו חווה החולה את הדחייה עלולה להיות משפחתו שלו . 
במחקר אשר בדק דפוסי התגובה של משפחות כלפי בן - המשפחה החולה בסכיזופרניה , נקבע המושג Expressed Emotoins ( EE ) . במחקר נמצא כי משפחות אשר הגיבו בביקורתיות , עוינות וחודרנות כלפי בן - המשפחה החולה ( רמת EE גבוהה ) גרמו ליותר התפרצויות פסיכוטיות ולפחות תקופות רגיעה ( רמיסיות ) אצל החולה . 
מעבר למעגל המשפחה נמצאים מעגלים חברתיים מהותיים אחרים : חבריו לשכונה וללימודים של החולה , עמיתיו לעבודה , שכניו , שותפיו למועדון , ואפילו המון אנשים המנהלים איתו מגעים חברתיים קצרים , כגון המזכירה והאחיות במרפאה , המוכרים בחנויות או נהגי האוטובוסים בקווים שבהם נוסע מדי יום . 
מעגלים אלו משמעותיים לא פחות ממשפחה , וזאת גם משום שהמחלה פורצת בעיקר בין הגילאים חמש - עשרה עד שלושים וחמש , כלומר כאשר האדם כבר יצא מחוג המשפחה אל עולם הלימודים והעבודה בחוץ . 
ההשפעה המהותית של התייחסות מעגלים אלו על עתידו של החולה לא נמדד בכלים מחקרים מדויקים כמו אלה שבאמצעותם נמדדה השפעת המשפחה , ולא נוצר מונח מקביל לEE - . אבל ייתכן שהביקורתיות , הדחייה והתוקפנות של החברים בבית - הספר התיכון או בעבודה כלפי החולה יכולים להיות משמעותיים לא פחות בגיל ההתבגרות או הבגרות מאלו של בני - המשפחה . 
בתרבויות אפריקאיות אפשר לדבר גם על מושג התפקיד בהקשר לסכיזופרניה . 
התרבויות הללו לא רק מעניקות לגיטימציה למחלה , אלא גם מעניקות לה תפקיד מיוחד במינו , יוצא דופן . 
דוגמה לתפקיד כזה ניתן למצוא באתיופיה , שם משרתים החולים בסכיזופרניה במקדשים המסורתיים . 
במתחם הפנימי של המקדש האתיופי משרתים הכוהנים את האל , ורק הם לבדם רשאים לדרוך בקודש - הקודשים . 
בחצר , במתחם החיצוני , חיים ופועלים החולים הסכיזופרנים אשר גם בהם דבקה הקדושה . 
הם עוסקים במלאכות היום - יומיות של המקדש , משאיבת המים ועד ניקוי המתחם , אבל הם עוזרים גם בטקסים הדתיים : בהקרבת הקורבנות , בטיהור המים , אפילו בהדרכת המאמינים הבאים לבקש רפואה וישועה במקדש . 
הסכיזופרניה נתפסת כמצב ייחודי , אשר מכיל בתוכו קישור לכוחות בעלי - עוצמה , ומכאן הבחירה בחולים כמשרתים בקודש . 
מעמד זה מעניק לחולים לא רק הגדרה חברתית , אלא גם מעמד חברתי מכובד . 
הספקטרום של התסמינים הפסיכוטיים עשיר ומפתה , מהראייה של חזיונות עוצרי - נשימה : עדר אנטילופות העולה באש , נחשי קוברה המגירים נהר של ארס , לוחמים קדומים מהמיתולוגיה של השבט , גשם של זרע גברי ; או שמיעה של קולות מסתוריים : אנחות של סלעים המתפרקים במים , דברי פיתוי של נשים לא - נראות , קללות המתפשטות ביקום עם קרני השמש בזריחה – כל אלה רק דוגמאות אחדות מהקליניקה הניידת . 
עושר בלתי - מובן זה הביא אפריקאים רבים להאמין שבתסמינים מתחבאים מסרים גורליים , והמחלה משמשת כשליח המקשר בין ישויות רוחניות לבני - האדם הפשוטים . 
מכאן , ההערצה של בני - הכפר לצ'יף שלהם המציית לקולות מסתורים , ומאונן ומפרה חלקות אדמה שוממות בזרעו כדי שיצמיחו קסווה ותירס , או שהוא מתקיים כל עונת הגשמים על חלב קוקוס בלבד . 
מבחינתם תסמינים מוזרים אלו , גם אם אינם נורמטיביים , נושאים בתוכם צופן מסתורי , המובן אולי רק לאלים . 
תפיסה זו אינה מבטלת את הפתולוגיה של מחלת הסכיזופרניה , אבל היא מעניקה לה משמעות בקונטקס התרבותי . 
ומה שמהותי יותר , היא מעניקה הגדרה ייחודית ומכובדת ללוקים במחלה . 
השומרת על הכיסאות הקדושים 
הסיפור התרחש בשנתי הראשונה ביערות הגשם , בכפר הראשון שבו חייתי . 
באחד הערבים הייתי אמור להרצות בכנסייה הקתולית , לנערים ונערות , על מחלות המועברות במגע מיני . 
שיערתי לעצמי שהכומר המקומי ישתמש בתכנים של הרצאתי כדי להטיף את הדוקטרינה של הותיקן לגבי סקס , או במילים פשוטות , לשכנע את המאזינים התמימים שלא לקיים יחסי מין לפני הנישואים . 
אבל משום שבאותה תקופה כבר התרבו מקרי האיידס בבית - החולים , בעיקר בקרב נערות צעירות שחצו את הגבול לחוף השנהב כדי לעבוד בזנות וחזרו עתה כדי למות בכפריהן , הייתי מוכן להרצות על כל במה כדי להזהיר מפני יחסי מין לא מוגנים . 
הנרות כבר הודלקו בכנסייה , ונער תמים זימר את " אוה מריה " כדי לחמם את הקהל : 
Hail Mary , full of grace 
our Lord is with thee 
blessed art thou among women , 
and blessed is the fruit of the womb , Jesus . 
Holy Mary , mother of God , 
pray for us sinners , now and in 
The hour of our death . 
Amen . 
קולו של הנער עוד הצטלצל בחלל הכנסייה , כאשר מישהו דחף בכוח את דלתות העץ , היכה בלוחית גונג - גונג שבידו וצעק מסר מהצ'יף : " הרופא האוברוני מתבקש לבוא אל הארמון . 
וקריאה של צ'יף הרי מבטלת כל התחייבויות קודמות . 
כאשר הופעתי בארמון , כל זקני השבט ישבו בחצר . 
שבעה - עשר כיסאות צבועים בשחור הוצבו לפניהם . 
אלו היו כיסאות המלוכה של הצ'יפים המתים , קודמיו של הצ'יף הנוכחי . 
רק אנשים נבחרים הורשו לראות את הכיסאות הקדושים הללו , ומעטים עוד יותר , למשש את פיתוחי העץ העדינים , שעוצמתו של הצ'יף נספגה בהם ונשארה גם אחרי מותו . 
הזקנים היו לבושים בגלימות קנטה בצבעי אדום ושחור , המשמשות בהלוויות . 
באריג הגלימות היו מודפסים צלבים זעירים וגולגלות לבנות . 
אבל לא הבנתי מדוע הזקנים עוטים את גלימות האבל . 
איש לא נפטר לאחרונה במשפחה המלכותית . 
רק כאשר נדלקו לפידים על חומת הארמון , יצא הצ'יף אל החצר . 
הוא חלץ את סנדליו ועמד בהכנעה מול הכיסאות של אבותיו המתים , מוכן לקבל את מרותם . 
מתופף החל להכות בשני תופי האטומפאן , התופים המדברים , כאשר האחד הפיק צלילים גבוהים , נשיים , והשני צלילים נמוכים , גבריים . 
באמצעות הצלילים חיבר המתופף הברות למילים , ומילים למשפטים . 
כבר הכרתי את השיר . 
זה היה השיר האהוב ביותר בזמן הלוויות : 
הדרך חצתה את הנהר , 
הנהר חצה את הדרך . 
מיהו הזקן שביניהם ? 
אנו פילסנו את הדרך , 
מצאנו את הנהר . 
הנהר הוא מזמנים קדומים , 
מזמנו של בורא היקום . 
אחד מזקני הכפר קם ממקומו והטביל את רגלי הכיסאות בזה אחר זה בקערת מים ענקית . 
הוא ביצע את הפעולה הפשוטה בטקסיות רבה , כורע על ברכיו לאחר כל הטבלה . 
תחילה הוטבל כיסאו של מייסד השושלת , ננה דארקו הראשון , שתולעים חוררו והשחיתו את כיסאו במהלך שלוש מאות השנים מאז מות בעליו . 
אחריו הוטבל כיסא המלכות הנמוך של אחיינו , אשר גולף בצורה של נשר , ושלישי הכיסא של ננה דארקו השני , אשר ביקש להיקבר בישיבה . 
כך גם נקברו יורשיו , עד שבהשפעת המיסיונרים הקתולים חזרו הצ'יפים להקבר בשכיבה , עיניהם פונות אל מלכות השמיים . 
עתה הובא כיסאו של הצ'יף הנוכחי אל מרכז החצר . 
משרת הביא קערת חרס , מלאה עד שפתה בדם . 
הזקן טבל את אצבעותיו בדם ומשח את המשענת . 
ההבנה של מהות הטקס הופיעה בהבזק , כמו הברקים המתפרקים ביער ומלבים שריפה . 
הכיסא האחרון , זה של הצ'יף החי , יצורף הלילה אל הכיסאות המקודשים של הצ'יפים הקדמונים . 
הצ'יף הנוכחי עורך כעת את טקס ההשכבה שלו . 
האם הוא יודע בוודאות כי מותו קרב , או שמא הוא עורך טקס עתיק , אשר ערכו גם אבותיו לפני שיצאו למסעות ולמלחמות ? 
לא היה לי מושג . 
השתתפתי כבר בטקסי אבל ובהלוויות אפריקאיות , אבל מה שראיתי בחצר הארמון היה חדש וזר לי . 
כאילו רק אתמול הגעתי . 
הצ'יף הרכין את ראשו אל עבר קערת החרס , מקרב את הקרקפת אל הדם הטרי . 
זקן השבט הוציא סכין גילוח מקפלי הקנטה , מוכן לחרוץ חתך בקרקפת המלכותית , לערבב את דמו של הצ'יף בדמו החם של התיש שהוקרב מחוץ לגדר הארמון . 
אבל כאשר הסכין כבר ביקעה את העור וטיפת דם ראשונה נראתה , נשמעה צעקה . 
אישה יצאה מבין הצללים בפינתו הצפונית של הארמון והתקרבה בהליכה מוזרה אל עבר הזירה המלכותית . 
גופה היה נוקשה כמו מקל - הליכה , והיא השליכה את רגליה לסירוגין בתנועה דרמטית קדימה , סיבוב שלם ומלא כוח . 
מעולם לא ראיתי תנועה הליכה כזו , אבל כבר אז , בחשיכה , שיערתי שלא מדובר בפגם הליכה אורגני , אלא בהפרעה פסיכולוגית . 
היכולת להטיח את הרגל בתנועה מדויקת שכזו , והיכולת להטות את הגו עד שהראש מקביל לאדמה , כל אלו דרשו יכולת לוליינית של שיווי משקל . 
ההתקדמות המוזרה הזו שיתקה את הקהל . 
אחד הזקנים גם שלף סכין צרה המשמשת לניקוי של דגים ולמריבות אלימות , אבל הוא רק טלטל את הסכין במבוכה . 
איש מעולם לא העז לפרוץ בגסות אל טקס מקודש של זקני הכפר , ובוודאי שלא אישה פשוטה . 
בסיטואציה אחרת , שבירה בוטה כזו של הטאבו השבטי הייתה גורמת לתגובה אלימה , מישהו היה משפד אותה בחוד המטרייה של הצ'יף , מצליף בה בשוט של זנב שור או פשוט מכה אותה באגרופים של גברים זועמים . 
אבל התנועה הביזארית של האישה הוליכה אותה מול דממת הקהל אל מרכז החצר . 
היא חלפה כך בין תופי האטומפאן הכבדים , הכיסאות הקדושים וקערות של דלעת כבדות מבירת חיטה , עד שהתייצבה מול הצ'יף . 
האישה נראתה מוזנחת . 
באור הלפידים נראו היטב הקרעים בשמלת הכותנה שלבשה וגם הפצעים הזיהומיים בכפות - רגליה . 
אבל מבטה היה ערני ומלא חום , ולא נראה בו כל פחד . 
היא גם קישטה את שיערה בסחלבי וניל שמצאה בצמחיית היער הסבוכה , תפרחות צהובות ולבנות עם שפה סגולה , תפרחות של יופי שכיסו את שערה הפרוע . 
האישה ניגשה אל הצ'יף בטבעיות , כאילו אין פער בלתי נתפס בין מעמדם ביקום הזה . 
היא אפילו הביטה ישירות בעיניו , חטא בלתי נסלח בשבט האקאן . 
" בני , " היא אמרה לו באהבה , " אל תפצע את עצמך יותר . 
" 
כך היא אמרה לצ'יף , אשר אמו נפטרה מיד לאחר לידתו מסיבוך לא ידוע . 
שני זקנים ניגשו אל האישה ואחזו אותה במרפקיה . 
אבל הם לא נהגו איתה באלימות , אלא הוציאו אותה בעדינות אל מחוץ לארמון ואף העניקו לה נתח שמן מבשרו של התיש השחוט . 
אבל מה שהדהים אותי ביותר היה ההמשך : הטקס הופסק . 
הצ'יף נבלע באחד החדרים הפונים אל החצר , הקרקפת שלו שלמה , בלי חתכים , והזקנים התרחקו ממעגל האור של הלפידים ונעלמו . 
למחרת הביאו אליי את האישה אל בית - החולים . 
איש לא חשב שהאישה העלובה , המדמיינת שהיא אמו של הצ'יף , היא אישה בריאה . 
לכן גם הניחו לה לצאת בשלום מהטקס של משיחת הכיסאות הקדושים , שאותו שיבשה . 
כך לפחות חשבתי . 
האבחון של האישה הייתה לי ברור . 
היא התעקשה שהיא אמו הביולוגית של הצ'יף , אשר משדיה המצומקים ינק חלב . 
כאשר סיפרתי לה שאמו של הצ'יף נפטרה מיד לאחר שילדה אותו , האישה חייכה אליי בערמומיות . 
" ישנן נשים רמאיות באפריקה , אשר גונבות תינוקות מאמותיהם מיד לאחר הלידה , " אמרה בביטחון " האישה ההיא גנבה את התינוק שלי כאשר שכבתי חלשה על מחצלת הלידה בתוך שלולית של דם . 
אבל אסאסה אפואה , אלת האדמה , הענישה אותה עונש כבד . 
אסאסה אפואה קברה אותה באדמה כי היא שיקרה לבני - הכפר ואמרה שהיא אשת הצ'יף . 
בני - הכפר ממילא לא היו מאמינים לה . 
אם אני הייתי מסתובבת בכפר וצועקת שאני אשתו של חייט , איש לא היה מאמין לי . 
כולם היו מזהים את הסימנים המלכותיים שלי . 
" אילו סימנים ? 
" 
האישה שמטה את שמלתה עד לגובה המתנים , ואז אחזה בשד השמאלי שלה ולחשה כמפחדת שהסוד יישמע בחלל המרפאה . 
" רואה את הקווים הללו ? " הצביעה על נימי - דם אשר הקיפו את הפטמה , " רשומים כאן תולדות המשפחה המלכותית . 
תחילה , ננה דארקו השני , מסביבו הבנים והבנות , ולבסוף , " וכאן הצביעה על קריש דם קטן , " השם שלי , מריה נְקֶטְיָה . 
" ומדוע הופעת בלילה בחצר הארמון ? 
בכפר אומרים שמאז השיטפון הגדול של הנהר סי , נעלמת . 
אפילו אמרו שנשטפת דרומה עם הזרם . 
" 
" לא נאבדתי , " היא נעלבה , " יצאתי לבקר אצל בני - משפחתי הגרים במפרץ הזהב . 
אתה יודע , למשפחה המלכותית צאצאים רבים והם נקלטים באדמה בקלות , כמו הזרעים של המנגו . 
לכן יכולתי לעבור מכפר לכפר , ובכל מקום בן - המשפחה העניק לי דייסה טובה או עצם עם קצת בשר . 
שנים הסתובבתי , עד שאספתי מספיק רכוש וחזרתי לכפר של אבותיי הקדושים . 
" האם שמעת קולות , מריה , שהנחו אותך בדרך ? " 
היא הביטה בי בחשדנות , כמתלבטת אם אני שייך לכוחות האלוהיים או לאלו השטניים . 
" איך אתה יודע על הקולות ? " 
" אנשים רבים מדווחים על קולות . 
ישנם כאלו שיוצאים לדרך משום שכך מצווים עליהם הקולות . 
" הם רק בלבלו אותי , " אמרה מריה בעצבות , " הם רעשניים כמו להקה של כלבי - בר , מדברים באותו הזמן ואפילו מקללים אחד את השני . 
לפעמים ביקשתי מהם הדרכה , איך לחצות את הנהר או איך להגיע למקדש של אוֹבּו ֹ במחוז טצ'ימן . 
אבל הם לעגו לי , כאילו הייתי המשרתת של כולם . 
" היית רוצה שנשתיק את הקולות הללו ? " 
" אסור לי לדבר על זה , " היא אמרה , כי כך אמרו לה הקולות , אבל מבטה התחנן . 
התרופה האנטי - פסיכוטית , הלופרידול , השפיעה היטב , והקולות נחלשו בהדרגה , להקת כלבי - הבר הלכה והתרחקה מבקתות הכפר , עד שנשמעה רק נביחה חלשה . 
מריה כבר לא אטמה את אוזניה בשתי כפות - הידיים כמו בעבר בניסיון נואש לחסום את הקולות המטרידים . 
היא גם נראתה מסודרת יותר . 
בכל זריחה הייתה יורדת לנהר , מכבסת בזרם את שמלתה היחידה ופורשת אותה לייבוש על סלע לבנבן . 
ועד שלהט השמש ייבש את השמלה , מריה הסתתרה ערומה בין השיחים . 
ההסתתרות הזאת מצאה חן בעיניי , סימן מבורך לחזרתה של הבושה החברתית . 
* * * 
בהתפרצותה לטקס הקדוש , מריה חיללה מספר טבואים שבטיים , שדי בפגיעה של אחד מהם כדי להביא עליה עונש חמור . 
בתקופות אחרות הייתה עלולה להביא על עצמה עונש מוות , אבל גם בימינו , כשקיים בגאנה שלטון מרכזי והוא ששופט ומעניש , עדיין הייתה צפויה לסנקציות מקומיות : איסור על מסחר בשוק המקומי , נידוי חברתי , ואף גירוש מיידי מתחומי הכפר . 
אבל מריה לא נענשה כלל , כאילו קראו זקני הכפר את הספרים המערביים בנושא פסיכיאטריה משפטית והחליטו שמריה אינה אחראית למעשיה , או במונחים משפטיים , היא אינה בת - עונשין . 
אבל בכך לא הסתיים הסיפור הזה . 
הכיסאות הקדושים נשמרו בחדר אפלולי , פתחו פונה אל החצר המרכזית , והוא מכוסה ביריעה של עור אנטילופה . 
באחת הפעמים שהוזמנתי לסעוד עם הצ'יף , עברתי בחצר . 
היריעה הייתה מופשלת בחלקה , וראיתי זוג רגליים מציצות . 
ממקומי ראיתי בעיקר כפות - רגליים בהירות וקרסוליים עבים שנעו בלי הפסקה . 
לא התאפקתי , הסטתי עוד קצת את עור האנטילופה , וקפאתי במקומי . 
מריה כרעה על ארבע על רצפת הבטון , קערת נחושת בצדה האחד וערימה של ביצים בצדה האחר . 
היא טבלה את כף - ידה בקערת הנחושת שהדיפה ריח מסחרר של שמן דקלים טרי , ואז משחה במסירות את רגליו של אחד הכיסאות הקדושים . 
כאשר רגל הכיסא התכסתה במעטה כהה אחיד , מריה שברה בזריזות ביצה ומרחה את הנוזל החלקלק כשכבה שנייה . 
" היא שומרת היטב על אבותינו , " אמר מאחורי ויליאם , בנו של הצ'יף . 
בניגוד לאחיו התאום אשר נודע בשלוות רוחו , ויליאם , אשר נולד ראשון , נודע במזגו הסוער . 
לכן לא הגבתי . 
חששתי שמריה שוב הסתננה בלי רשות למתחם מקודש , ועוד רגע ישלוף ויליאם את המאצ'טה שלו ויקטע את כף - ידה השמנונית , המחליקה על חפץ מלכותי . 
" האישה , שהייתה אחראית על הכיסאות המלכותיים מתה בבית - החולים שלך לפני כמה ימים . 
נחש זחל מאחד הסדקים בחדר הזה ונשך אותה בבטן . 
אתה זוכר אותה ? " 
מובן שזכרתי . 
שרירי הנשימה שלה שותקו באיטיות אכזרית , כמו אצבעות שלחצו על גרונה בכוח מדוד , לא מספיק חלש כדי לאפשר נשימה מלאה , לא מספיק חזק כדי להניח לה למות בחטף . 
היא נחנקה לאיטה במשך שלוש יממות . 
" אבל האישה הזאת , " הצביע ויליאם במקלו על מריה , " לא מפחדת מהנחשים שמקננים בקיר . 
היא מנקה את הכיסאות מזריחה ועד שקיעה , ולא שוכחת לבקש את סליחתם של האבות הקדומים , אם פגעה במישהו מהם . 
בתחילה חששנו ממנה , היא עובדת כמו מכשפה . 
אבל הכוהנת של אסאסה אפואה בדקה אותה והבטיחה לאבי שהיא אישה פשוטה , בלי כוחות רעים . 
הכול התבהר . 
מריה , החולה בסכיזופרניה , קיבלה מינוי רשמי בחצר המלוכה כ " שומרת של הכיסאות הקדושים " . 
זהו תפקיד מוגדר בהיררכיה השבטית , שהעניק לה מנה קצובה של כבוד ומשמעות ברורה לגבי ייעודה בקיום . 
בניגוד למעמד הדחוי של חולה הסכיזופרניה בעולם המערבי , שלרוב מורחק מהמעגלים החברתיים , מפסיק לתפקד ומצבו הכלכלי מידרדר , מריה זכתה לקבל תפקיד שבטי מוגדר שתורם לרווחה ולבריאות של כל בני הכפר והשבט . 
השמירה הקפדנית על שלמותם של הכיסאות הקדושים היא חלק מהשמירה על הקשר ההדוק עם הצ'יפים המתים , כלומר , המכובדים שבאבות הקדושים . 
זלזול או הזנחה של הקשר הזה עלולה להביא לאובדן המגע הקרוב בין המתים לחיים . 
כלומר האבות הקדושים לא יגנו יותר על הכפר שלהם , והתושבים יהיו חשופים למחלות , אסונות טבע או סתם חוסר מזל . 
לכן בני - הכפר תלויים בעבודתה המסורה של מריה יותר משהיא תלויה בחסדים שלהם . 
קרני השמש חדר מצפון אל החדר האפלולי והכיסא של ננה דארקו השני הבהיק פתאום . 
מריה הפנתה אל ראשה אל האור המסנוור והבחינה לפתע בשנינו . 
היא חייכה מתוך יראת כבוד , ובשפע האור פניה נראו לפתע יפים . 
מתוך אותו הכבוד נמנעה מלפנות אלינו במילים . 
במקום זאת , היא טבלה את אצבעה בקערת השמן וציירה על הרצפה את אחד הסימנים הקדושים של האדינקרה , קובץ סימנים גראפים קדושים של שבט האקאן : מין מפלצת הפוערת את פיה , ואולי בכלל נחש המתפתל בין שלוחות הרים . 
היא חזרה על הציור שלוש פעמים , כדי שנזהה אותו היטב , אבל כבר במבט הראשון ידענו מהו הסימן . 
זה היה " בּינקָה בּי " , או בתרגום לעברית : " אף אחד לא אמור לנשוך את זולתו " . 
5 
הילדה שנישאה לאל הנהר 
הכהונה : מחלה או הקדשה לייעוד ? 
" זו תהיה הכוהנת שלי אחר מותך " 
הכוהן הקשיש של אסאפו היה עייף ומיואש . 
הנפיחות בבטנו גדלה לגודל של מנגו , והאלים אמרו לו שוב ושוב כי בקרוב ימות . 
ועדיין לא מצא לו הכוהן הקשיש יורש שינהיג את קהילת המאמינים אחרי מותו , שיקריב בשמם עזים וכבשים , שינבא למענם עתידות ויעניק להם קמעות שיגנו עליהם מפני מחלות משונות . 
והנה , במהלך אחד הטקסים , כאשר הכוהן היה שרוי בטראנס , הופיעו האלים עם הודעה חשובה . 
הם ציוו עליו להניח שולחן עץ מול הבקתה שלו ולחכות להם עם הזריחה , כאשר לצדו ילדה קטנה מהכפר , אקויה סה שמה . 
הכוהן עשה כדברם באותה הדבקות שמילא במהלך חייו את כל הדרישות והגחמות שלהם , בלי לשאול , בלי להתווכח . 
בבוקר עמדו השניים בפתח הבקתה , רועדים מצינה ומהתרגשות . 
הכוהן לבש במיוחד קנטה של הלוויות , צבועה בשחור ואדום ועליה הדפס של גולגלות , כמו מתאבל כבר על מותו . 
הילדה הקטנה נעטפה רק בבד עלוב , שנקשר בחוזקה סביב מותניה והותיר את החזה הקטן שלה חשוף לרוחות הדרומיות . 
הכוהן נשען שעה ארוכה על כתפה הצנומה לייצב את גופו כנגד הסחרחרת האיומה , כאלה שהטריפו אותו בחודשים האחרונים . 
משקל גופו הכאיב לילדה הקטנה , אבל היא לא העזה למחות . 
פער בלתי נתפס הפריד ביניהם בגיל ובמעמד חברתי . 
הוא היה הכוהן המכובד של הכפר , והיא ילדה בלי אב , בתה של מוכרת סבונים בשוק , שהגרה מצפון גאנה . 
כל ילד היה יכול להתעלל בה , לגזול ממנה את מזונה . 
היא הייתה חסרת הגנה , מופקרת לכולם , מלבד בזמנים הקצרים שבהם גבר כלשהו היה עובר לחיות בבקתה שלהם ונוטל אותה תחת חסותו . 
אל הנהר הופיע על השולחן מולם . 
צבעו היה ירקרק זוהר ומתווה גופו משתנה ומתעתע כנהר שלו כאשר נוגעות בו קרני השמש הראשונות . 
אל הנהר הצביע על הילדה המפוחדת , שניסתה להיעלם בתוך קפלי הקנטה של הכוהן . 
" זו תהיה הכוהנת שלי אחרי מותך . 
כך הוא אמר בשפת הטווי , ובמקצב איטי ומתערסל , כזרימה הרגועה של הנהר . 
אקויה סה צרחה , כמו ילוד שחבל הטבור שלו נחתך באבן חדה . 
היא לא הבינה את המשמעות העמוקה של בחירה אלוהית זו , אבל חשה באימה שהחיים שלה השתנו בבוקר זה . 
ואכן , בבוקר הזה שבו נתלשה מחמימות שנתה , צמודה לבטן אמה , איבדה אקויה סה את ילדותה והייתה לשפחתו המסורה והאחראית של אל מסתורי . 
* * * 
אמה של אקויה סה הייתה אישה צנועה ונכנעת . 
היא סבלה בשקט כאשר הגבר שהפרה את רחמה חצה לילה אחד את הגבול וברח לחוף השנהב . 
היא קיבלה בהכנעה את הגברים האחרים שאירחה ללילה תמורת מעט אורז או קמח , ואשר עזבו אותה בבוקר , משאירים מאחוריהם רק ריח של ג'ין מקומי . 
היא לא התקוממה מול זיהומי המעיים , ולא כנגד הברקים ששרפו את חלקת הבננות הפעוטה שלה והקושי להשיג לפעמים אבקת סודה לסבונים שייצרה ומכרה . 
אבל כאשר אל הנהר רצה לקחת את בתה היחידה , אקויה סה , לעקור אותה מהבקתה שלהן ולהעביר אותה למקדש שלו למשך שנים , האישה הכנועה צרחה בזעם וסירבה לעסקה . 
מול גברים אלכוהוליסטים ותולעי מעיים היא התכופפה , אבל מול אל הנהר שמסוגל להציף את הכפר ברגע אחד , נעמדה זקופה . 
היא נטלה בכוח את ידה של הקטנה של אקויאה וגררה אותה לבקתה של הכוהן . 
מול עיניו הנדהמות התירה את הבד הצבעוני אשר עטף את גופה ומשכה את כפות - ידיו המקומטות אל שני שדיה . 
" תיגע בהם , אדון , אל תפחד מהם . 
מהשדיים האלו אקויה ינקה חלב עד שבקעו כל שיניה . 
שלוש שנים התינוקת ינקה , ובכל יניקה אני צרחתי מכאבים , אבל לא הפסקתי , אדון . 
בזכות החלב הזה , האוקרה , הנשמה שלה , צמחה וצמחה עד שמילאה את גופה מבפנים . 
אתה יכול לסחוט את השדיים , הן כבר יבשים ואף טיפה לבנה לא תצא מהפטמות . 
אבל גם כאשר הם יבשים כמו נבלה ישנה , אף אחד , לא אובוסום הנצחי , ולא האל שלך , יפרידו בין הילדה שלי לביני . 
הכוהן שתק באימה . 
כבר היו משפחות בשבט האקאן שביקשו לוותר על הכבוד הכרוך בבחירה של ילדם לכהונה והתחננו לאל כי יבטל את הגזירה ויבחר מועמד אחר . 
חלקם לא יכלו לשאת את הניתוק הצפוי מילדם למשך שנים ארוכות , וחלקם חששו כי ילדם הרגיש לא יוכל לשאת נפשית את תהליך האימון התובעני . 
אבל הבקשה לביטול הבחירה מוכרת וקיימים גם טקסים ייחודים שבמהלכם פונים נציגי המשפחה אל מקדש מרכזי של האל , מביאים לו מתנות כשוחד ומתחננים לפניו בשפלות - רוח לוותר על בחירתו . 
בכל התהליך הממושך והיקר הזה ברור לבני - המשפחה כי ייתכן שהאל יסרב לתחינתם , והם יאלצו לוותר . 
אחרת , אם למשל יתחכמו ויחביאו מפניו את המועמד בבקתות נטושות במעבה היער או באחת מהערים הצפופות שמעבר לגבול , האל ילכוד את הילד שם ויביא עליו מחלה נבזית או חוסר מזל שילווה אותו כל חייו . 
מוכרת הסבונים התכחשה לסכנות , והחרדה אשר הציפה אותה גרמה לה להתחצף לא רק לאל הנהר טנו , אלא אפילו להעליב את אובוסום , האלוהים , אשר בשבט האקאן נקרא גם אוּניאמָה , כלומר " היישות העליונה , היוצר של כל הדברים " . 
מוכרת הסבונים הייתה עלולה להמיט אסון לא רק על בתה ועל עצמה , אלא גם על הכפר כולו . 
* * * 
במשך ימים ולילות ארוכים , עד שהירח הפך לחרמש דק , לא אירע דבר . 
אנשי הכפר כבר האמינו שאל הנהר קיבל את אופייה של נמיית הביצות , אותה חיה טורפת המתפלשת לבדה בקרבת המים , חשדנית וחמקמקה , אך לעתים , ובאופן מפתיע , היא המזג שלה הופך נעים ומלא אמון והיא מחככת את פרוותה החומה עם בפרוותם של בני - מינה , או אפילו בבני - אדם מזדמנים . 
אבל אל הנהר אינו נמייה . 
באותו הלילה שבו נעלם הירח , אקויה סה התעוררה , התפשטה מהבד שעטף אותה , וערומה הסתובבה בין הבקתות . 
בימים הבאים הפכו ההתקפים שכיחים יותר ויותר והתרחשו גם בשעות האור . 
כל התקף היה מלווה בסימנים מקדימים , כמו האאורה המקדימה התקפים אפילפטיים . 
הילדה הייתה קופאת על מקומה , גופה דמם כאילו כוסה במעטה מתכת , ורק העיניים התרוצצו מצד לצד , כאילו ראתה חזיון - אימים . 
ואז , בסדר פעולות קבוע , הייתה צורחת באימה , קורעת את בגדיה ורצה במהירות אל היער . 
לרוב , אנשים הצליחו לתפוס אותה ולהצמיד אותה אל האדמה . 
אבל פעם אחת היא הצליחה לחמוק בין גזעי העצים , ורק למחרת נמצאה , מיובשת מחוסר נוזלים וחלשה מכדי לנוע . 
נמלים אדומות עברו עליה בשיירה צפופה , מצעד של מאות נמלים על בטנה , והיא שכבה חסרת אונים , לא מסוגלת לסלק אותם ממנה . 
לפעמים בזמן ההתקפים , אקויה סה הייתה ממלמלת בשפה זרה , לא מוכרת באסאפו , ולפעמים רק נהמה ממעמקי הגרון . 
היא גם הפכה לאלימה , אם כי לא כלפי בני - אדם , וכמה פעמים ערפה את ראשם של תרנגולות שהזדמנו על דרכה . 
מוכרת הסבונים נצמדה אליה בכל שעות היום , ובלילה כרכה את הילדה ביריעת בד בצמוד אליה , אבל דבר לא עזר . 
הילדה התירה כל קשר וכל יריעה וברחה בכוח גם מהזרועות המלטפות של אמה . 
כאשר אקויה סאה החלה להציע את עצמה לגברים במרכז הכפר , בפומבי , והיא עדיין לא הגיעה כלל לבגרות מינית , לא יכלה אמה לשאת עוד ונאלצה לקחת את בתה אל מקדשו של האל טנו במורד הנהר , במקום שבו מתפצל הנהר לשני אפיקים . 
המקדש נבנה על אי מוארך , בחלקה של אדמה שחורה וכבדה אשר נלכדה בין האפיקים . 
הכוהנים התנהגו בחביבות רבה אל מוכרת הסבונים , לא הזכירו לה את ההתגרות המכוערת באל הנהר . 
אבל שני הצדדים הבינו שאם היא רוצה לשמור על שפיותה של בתה היחידה , היא צריכה להיפרד ממנה . 
האם הענייה לא תוכל לשלם לכוהנים עבור המגורים , המזון ושאר ההוצאות של בתה , אבל כאשר אקויה סה תהפוך לכוהנת ותקבל שכר מבני הכפר , היא תחזיר את חובה הכספי למורים . 
אקויה סה בעצמה סיפרה לי את הסיפור הזה , ובסיומו פרשה את זרועותיה מולי בתנועה של חוסר אונים . 
" וכי מה יכולתי לעשות ? 
ומה יכלה לעשות אימא שלי ? " אמרה בהשלמה , " אם אל הנהר מצווה עליך להפוך לכוהן שלו , אינך יכול לסרב . 
אם אימא הייתה ממשיכה לעמוד בסירובה , הוא היה מעניש לא רק אותה ואותי , אלא את כל הכפר . 
הוא היה מקציף את מי הנהר מבוקר עד ערב . 
מגע אינטימי עם האל 
פרק זה עוסק בהרחבה בדמות המרתקת של הכוהן המסורתי משום שהוא המטפל העיקרי באזורים נרחבים באפריקה השחורה . 
הוא מרפא את החולים במחלות הגוף , ובו בזמן הוא המקבילה המערבית לפסיכולוג ( ולפסיכיאטר ) . הוא שמרפא אנשים ממרה שחורה ומחרדה משתקת , מאובדן תשוקה מינית וממחשבות טורדניות , מהתקפי זעם , פסיכוזות , אובדן - דרך וממשברים משפחתיים . 
פעולתו של הכוהן – הדרך הייחודית שבה הוא מרפא את החולים הפונים לעזרתו והאופן שבו הוא מביא את החולים לתובנות עמוקות לגבי מחלתם , תוכנית ההכשרה שלו במקדשים וגם דרך פרישתו מהמקצוע ומהעולם הממשי – נראית בעיניים מערביות כלא - הגיונית , מוזרה , אקראית וסותרת את השכל הישר . 
באפריקה השחורה , עם זאת , מעשיו הטיפולים של הכוהן המסורתי נחשבים הגיוניים להפליא , תואמים את המציאות , והמדהים מכול : הם נחשבים למוצלחים . 
את הפער בתפיסה ניתן להסביר בכך שהכוהן פועל בתוך מערכת תרבותית שונה משלנו , שבה השיפוט הלוגי והעקרונות הבסיסיים של תפיסת העולם שלנו הופכים לחסרי משמעות . 
לא ניתן להבין את הפסיכולוגיה האפריקאית בלי לחקור את דמות הכוהן המסורתי . 
שכן המלמולים שלו , המשפטים הקצרים או המעורפלים ( לעתים ) שהוא אומר בזמן הטיפול , הם ספר לימוד בסיסי בבריאות הנפש של היבשת השחורה , ומעשיו הטקסיים הם טכניקה טיפולית מורכבת לא פחות מהפסיכואנליזה . 
לכוהנים יש מעמד ייחודי ובעל - עוצמה בחברה האפריקאית : הכהונה של הדתות הקדומות . 
עשרות אלפי כוהנים וכוהנות פזורים ברחבי היבשת , ונדמה שבכל כפר פעוט בסוואנה , בכל שכונת פחונים , בכל מאהל של נוודים במדבר , ניתן למצוא את הכוהן או הכוהנת המקומיים . 
בלעדיהם לא ייתכן הקשר הנדרש , הקריטי , בין האלים השונים לבין בני - האנוש . 
חובתו של הכוהן היא לשמש כמתווך בין היישויות הגבוהות לבין המאמינים שלהם . 
תפקידו אינו מצטמצם רק לענייני דת , כגון הקרבת קורבנות או הענקת ברכות , אלא הוא מעורב בכל היבט של הקיום האנושי . 
הוא שמעניק בשם האלים יכולת פריון לנשים של השבט או לנקבות של עדרי הבקר והצאן . 
הוא שמפקח על טקסי הקבלה של התינוקות לעולם ועל טקסי החניכה של המתבגרים הצעירים . 
הוא גם מרפא חולים , כאלטרנטיבה נוספת בין צורות רפואה שונות , ועל כן ליד הבקתה שלו יתגודדו חולי צרעת ושחפת . 
ואם נכשל הריפוי של חולה , הכוהן הוא מי שמקל על המת את המסע הארוך אל ארץ האבות הקדומים . 
מעמדם נובע מקרבתם האינטימית לאלים השונים , כה אינטימית עד שהאלים יכולים לחדור לגופם דרך כל פתח אפשרי , ומצד שני גם אל בני - האדם , שעמם הכוהנים אוכלים , מתלוצצים ואף שוכבים . 
פרופסור אידווו ( Idowu E.B ) מניגריה כותב כך על הכוהן של שבט היורובה : " הוא האדם אשר שנמצא בקשר עם שני הצדדים , עם מושא - עבודת האל ועם האדם , והוא מתווך ביניהם . 
הוא מכיר את שניהם , שומע אותם , ומדבר בשמו של כל אחד מהם עם האחר . 
זהו תפקידו : להגיש לאל את עבודת - האל של האדם , ולברך את האדם בשמו של האל . 
ההדגשה על מוחשיות תפיסתית ( נוגע , שומע , מכיר ) אינה מקרית . 
הכוהן אינו נמצא בריחוק מהאל שלו , וגם לא מבני - האנוש שבקרבם הוא חי . 
שני אלו מוחשיים לו פיזית באותה המידה , וכאשר האל בוחר לדוגמה לחדור לגופו של הכוהן , הם הופכים ליישות אחת ממשית . 
האל הוא שמטלטל את זרועותיו של הכוהן בריקוד , קולו הנשגב בוקע מגרונו של הכוהן , לעתים אפילו בשפה זרה . 
אפילו ריחו יכול לנדוף מבלוטות הזיעה של הכוהן המתווך . 
זוהי אינו מגע מופשט , רוחני , אינטלקטואלי . 
זהו מגע פיזי , כמו אקט מיוזע של סקס . 
בניגוד לדתות אחרות , כגון היהדות , האסלאם ורוב הזרמים הנוצריים , שבהם משרות הכהונה שמורות לגברים בלבד , הדתות האפריקאיות מאמינות בשוויון הזדמנויות , ובטבעיות רבה . 
האלים האפריקאיים השונים בוחרים גם נשים וגם גברים לשמש להם ככוהנים , בלי להתנצל או להסביר יותר מדי . 
זה אפילו לא נדיר למצוא אזורים מסוימים שבהם כל נושאי הכהונה הן נשים , אשר מלבד תפקידן הרשמי הן גם מקוששות עצים ביער , זורעות אורז , יולדות ומניקות כמו כל הנשים האחרות . 
גם לא נדיר לפגוש אלים מסוימים , שבצורה מופגנת מעדיפים נשים רכות על פני גברים עם מאצ'טה , שישמשו אותם בקודש . 
התפיסה השוויונית של מוסד הכהונה מרשים עוד יותר כאשר בוחנים את מעמד הכוהן המסורתי בשבט . 
הכוהנים זוכים לכבוד ולסמכות בקרב החברה האפריקאית הודות למגע האינטימי שלהם עם האלים והודות ליכולתם הנובעת ממגע זה , להסביר את פשר המאורעות העוברים על בני - האדם , מעבר להסברים שטחיים ומובנים מאליהם . 
כלומר , הם יכולים להסביר לגבר פצוע מדוע החליק ונפל מעץ הקוקוס מעבר להסבר הפשוט שהגזע חלקלק , או שהמשא שהאיש נשא על כתפיו כאשר טיפס על העץ היה כבד מדי . 
יותר מכך , הכוהן יכול גם להתערב במהלך העניינים , לשנות אותם , כלומר למנוע אסונות נוספים . 
הודות ליכולות המופלאות האלו , הכוהן זוכה בתפקידים מכובדים בחברה האפריקאית , כגון הזכות לנהל טקסים שבטיים , וגם בכוח פוליטי רב . 
באזורי הגוּאָן , הכוהנים שימשו גם כמנהיגים הפוליטים , ובין השאר החליטו על נדידת הקהילה שלהם ממקום למקום או על הכרזת מלחמה . 
כל זה התנהל כך עד שבני הגואן אימצו את השיטה הפוליטית של שבט האקאן , כלומר המליכו עליהם צ'יפים . 
אבל גם היום , בכל הכפרים , הצ'יף המקומי נזהר שלא להתעמת עם הכוהן שלא לצורך , ולו משום שהוא נזקק לו כדי להבטיח צמיחה טובה של היבולים וכדי להגן על עצמו ועל משפחתו מפני מחלות משונות , והוא ייזהר בכבודו של הכוהן גם אם הוא גבר וגם אם היא כוהנת , אישה . 
* * * 
יש הבחנה ברורה בין כוהנים לקוסמים , גם אם חלק מפעולתם לכאורה דומה . 
הכוהנים משמשים כסוכנים רשמיים של הקהילה שלהם . 
בניגוד להם , קוסמים עובדים לבדם ומטעם עצמם . 
הקוסמים הם לרוב " שכירי חרב " , כלומר משכירים את שירותיהם הטובים לכל מי שמסוגל לשלם היטב . 
אם אדם סובל ממחלת עור , מעקרות , מהקנאה של שכניו או מנדודי שינה , הוא יכול לשכור את שירותיו של הקוסם תמורת תרנגולת , בקבוק ג'ין או פיסת בד , והשירות יינתן מבלי שתפיסה מוסרית או רעיונית או דתית כוללת מְגַבָּה אותו . 
הכוהן , לעומת זאת , נושא באחריות כוללת לקהילה שלו , ומטרתו לפעול כדי להגדיל את הטוב בחברה הזאת . 
כלומר , כל מעשה שכוהנים מבצעים בכל פעם שהם מטרידים את האלים וקוראים להם להופיע , בכל פעם שהם מנבאים עתידות או עוסקים ברפואה , פעולתם מגוּבָּה במטרות ברורות של טובת הקהילה ככלל וטובת הפרטים המרכיבים אותה . 
לכן הם לא יפגינו את יפגינו את הכישרונות האישים שלהם בהצגות של מעשי כשפים או חיזוי העתיד כדי לפאר את עצמם , כפי שנוהגים לעתים הקוסמים . 
הם יפעלו רק מתוך שיקולים אלטרואיסטיים , כלומר , כדי להגן , להעשיר או לרפא את בני הכפר או השבט . 
הכוהן הוא המנהיג הרוחני של הקהילה ואמור על כן לשמש לה מופת מוסרי . 
הוא אמור להקפיד על התנהגות מופתית , לשמור בקנאות על החוקים והכללים של השבט , ולפעול בהגינות ובמסירות למען האל הפרטי שלו ולמען כל המאמינים , אלו התמימים ואלו החוטאים . 
הכוהן נושא על גבו מסורת ארוכה ומקודשת של הכוהנים הקודמים , אלו שעבדו את אותו האל מאז שהשבט נוצר כגוף חי . 
הכוהנים הקדומים של אותו השבט יושבים בארץ המתים ומשגיחים ממרחק על פעולותיו , ואוי לו לכוהן הנוכחי אם לא יתנהג כפי שמצופה ממנו . 
אם יעשה רע , הוא יחטא לא רק כלפי עצמו וכלפי קהילתו , אלא גם כלפי הכוהנים הקדומים , וגם כלפי הכוהנים העתידיים שיצטרכו להתמודד עם הזיכרון ההיסטורי של חטאיו . 
ואכן , רוב - רובם של הכוהנים שפגשתי פעלו ביושר מרשים ומתוך תחושה עמוקה של אחריות , תכונות שנראות נדירות בקרב המנהיגים המערביים השולטים בנו . 
הכוהנים האפריקאים המסורתיים רואים את עצמם כחוט ארוך אשר נשזר בתוך אריג - בד יפהפה . 
האריג נארג באהבה במשך מאות בשנים , וארוגים בו כל בני השבט , החיים והמתים , המכובדים והעלובים . 
אבל אם יחטא הכוהן של השבט והחוט שלו ייפרם , ייפרמו גם כל החוטים האחרים , והשבט יהפוך לערימת מגובבת של חוטים . 
חדירת האל , הצגה דרמטית מופלאה 
פעמים רבות האל חודר לגופו של המועמד לכהונה ומכניס אותו למצב של טראנס , כאישור פומבי למהימנות של הבחירה . 
במקרים אחרים , כפי שחוותה אקויה סה , האל משתלט על גופו ועל נפשו של המועמד לכהונה ( שלפעמים עדיין לא יודע זאת ) , וגורם לו להתנהג באופן מוזר . 
חדירת האל אל גופו של המועמד והשתלטותו הפתאומית על הילד או הילדה , היא הצגה דרמטית מופלאה המתרחשת תמיד בפני קהל . 
היא יכולה לעלות ביום שוק , כאשר המוני איכרים משוטטים בין הדוכנים , לא מודעים לכך שעוד רגע יחזו במחזה שיזכרו עד יום מותם . 
ההצגה יכולה גם להיערך בטקסי חג , כאשר הרגשות הדתיים כבר לוהטים ממילא , או באסיפת הכפר שאליה נוהרים גם הילדים היחפים וגם הקשישים הנשענים על מקלות . 
ההצגה הזאת מתנהלת תמיד בידי שחקנים מקצוענים , המכירים היטב את הטקסט . 
הילד או הילדה שהאל חדר לתוכם נאחזים בבת אחת בהתנהגות מוזרה . 
האל מטלטל אותם כבובת סמרטוטים . 
גופם מפרכס , הגפיים שלהם רועדים , הם משמיעים קולות מוזרים , מסתחררים על מקומם כסביבונים של עופרת , מניעים את ראשיהם בכפייתיות על צווארם מצד לצד ולפעמים הם גם מדברים בשפה זרה . 
לקהל הצופה בתנועות הלא - נשלטות של האומלל או שומע את קולותיו המוזרים , נדמה שהילד חולה . 
נקודת המבט שלהם במקרה זה אינה שונה מזו שלנו , בני התרבות המערבית . 
אדם שמתנהג לפתע בצורה מוזרה וחריגה מעורר בהלה ודאגה . 
המחשבה הראשונה היא שאותו אדם חולה . 
ובדיוק כפי שאנו נביא ילד לטיפול רפואי מיידי אם יתחיל פתאום לפרכס , אם ימעד ואם יתקשה לפתע לבטא מילים או אם מבטו יתערפל , כך עושים גם באפריקה . 
הכוהן המסורתי מוזעק בדחיפות , לעתים מאותו הכפר ולעתים ממקדש סמוך , וברגע בו יפסע אל זירת האירוע , הוא הופך לשליט ההצגה . 
מעתה גם המועמד וגם בני - משפחתו , זקני השבט וקהל הצופים המרוגשים , כולם יפעלו לפי ההוראות הברורות שלו . 
כתפקידו של הרופא המערבי , כך גם תפקידו של הכוהן המסורתי – קודם כול לאבחן . 
ובמקרה זה , לאבחן ולהבחין בין מחלה לאפשרות אחרת . 
אבחון מחלה פירושו , לדוגמה , לאבחן אם רוחות רעות מבצעות בילד תעלול מרושע או שמכשפה הטילה בו קללה , ומנגד , בין האפשרויות האחרות , תיתכן בהחלט האפשרות שהאירוע הוא אמנם המצב המיוחד והייחודי של חדירת האל לגוף הילד ושאלה הסימנים הברורים של בחירתו לייעוד המקודש של כהונה . 
בקונטקסט האפריקאי , שני האבחונים האלה מציאותיים וקבילים לחלוטין לא פחות מאבחון רפואי מערבי המסתמך על הגדרות פסיכיאטריות או על בדיקות מקיפות , צילומי רנטגן והדמיה . 
הכוהן יודע : שלא כמו הרוחות הרעות שמטרתן להרוס את הגוף והנשמה , האל יחלץ את הילד מן הטלטלה , ישמור על שלמות גופו ונפשו וייקח אותו למסע שבו יגדל את הילד ויעניק לו חוכמה עצומה והבנה עמוקה על היקום ועל בני - האדם החיים בו . 
אבחון כזה משמעותי גם לנו , בני תרבות שונה לגמרי . 
גם אצלנו תסמינים דומים עלולים במקרה אחד לבטא חולי וסבל , ובמקרה אחר הם עשויים ללמד על תחילתו של מסע מרגש ומעשיר . 
אם לא נבדיל בין המצבים השונים אנו עלולים לראות כל התנהגות שונה או רגשות חריגים ביטוי למחלה . 
כמעט בכל יום במרפאתי , אני רואה בני - אדם הסובלים מתסמינים ברורים של דיכאון . 
הם עצובים , מתפרצים בקלות בבכי , חסרי אנרגיה וחסרי הנאה , איבדו את התשוקה לחיות ותופסים את עצמם כקטנים וחסרי אונים מול העולם שסביבם . 
לעתים התסמינים הם רק מה שהם , ביטויים של הפרעה ביולוגית , ואז בעזרת תרופות נוגדות דיכאון ניתן להחזיר את האדם למצב מאוזן . 
אבל פעמים רבות , אותם התסמינים הם הזמנה למסע חדש , אשר משמעותו מתגלה עם הזמן בעזרת המטפל או בגילוי - עצמי . 
פעמים כה רבות הופתעתי להיווכח איך גברים ונשים פירשו היטב את התסמינים הדיכאוניים ושינו את חייהם בעקבות זאת : נטשו מערכות יחסים מאמללות ובנו יחסים חדשים של אינטימיות טובה . 
חילצו את עצמם מקונכייה נוקשה של בדידות ומצאו עונג במגע עם בני - אדם אחרים . 
מרדו באורח חיים שכפתה עליהם הקהילה שלהם ואשר חנק את נשמתם בתוך קודים וחוקים נוקשים , העזו להפנות עורף לקריירה מבטיחה , למעמד חברתי , למוסכמות ויצאו למצוא לעצמם ייעוד אחר בחיים . 
לאזן בין הגחמות של האל לבין חולשותיו של האדם 
כאשר האל בוחר בילד , זוהי בחירה גורלית . 
הילד נעקר ממשפחתו , הוא לא יראה אותה שנים ארוכות , ונשלח אל אחד המקדשים.רק אחרי שיעבור את מבחן החניכה , הוא יוכרז ככוהן ראוי ויישלח חזרה אל הקהילה שלו . 
החניכה היא תהליך תובעני . 
המשימה העומדת בפני המורים – הכוהנים המנוסים – קשה להפליא : להפוך ילד או ילדה אלמוניים לכוהן או כוהנת שיש להם סמכות דתית , רוחנית ומוסרית . 
הכוהנים מלמדים את כל המיומנויות הטכניות של המקצוע , כמו לנגן ולרקוד לפני האל כדי שיתפתה ויחדור לגופו של הכוהן , לרקוח תרופות למחלות שונות ולקרוא עתידות בקערה . 
אבל משימה מורכבת הרבה יותר היא עיצוב האישיות של המועמד לכהונה – בנייה הדרגתית של יכולת ההסתגלות למצבי דחק שונים , הצמחה איטית של תחושת אחריות עמוקה כלפי בני - אנוש אחרים , למידה של קשת הרגשות האנושים , מעֲבָר מהחוויה הפרטית של " אני מרגיש " ל " אדם מרגיש " , ופיתוח היכולת לאזן בעדינות ובחוכמה בין הדרישות והגחמות של האל לבין חולשותיו של האדם . 
אין ספר לימוד שמדריך את הכוהנים כיצד להתמיר נפש של ילד בנפש של מנהיג רוחני . 
הכוהנים - המורים יכולים להסתמך רק על החוכמה הרגשית והמוסרית שלהם עצמם ולהעביר אותה הלאה , עד שהמועמד יהיה מוכן לרשת את מקומו של הכוהן , שיוכל לפרוש מן העולם הזה אל ארץ האבות הקדומים . 
ההכשרות נעשו בעבר במקדשים מוכרים שבהם התקבצו יחדיו מספר מועמדים . 
עם הרס המקדשים באזורים נרחבים , בלחץ המיסיונריות הנוצרית , החלו בלית - ברירה גם הכשרות מאולתרות שבהן הילד - המועמד עובר לגור בבקתה של אחד הכוהנים למשך שנות החניכה . 
אמה של אקויה סה אמנם הביאה אותה למקדש , אך היא עברה אימון משולב , שתחילתו בבקתה של הכוהן הקשיש , שם חייתה עם אשתו של הכוהן , חמישה מנכדיו שנמסרו להשגחתו לאחר מות אמם ועם עזים ותרנגולות שהוכנסו לתוך הבקתה בכל פעם שירדו גשמים עזים . 
בתקופה ראשונה זו של האימון לא התרחש משהו משמעותי , לכאורה . 
הכוהן לא לימד אקויה סה דבר , הוא אפילו לא דיבר איתה . 
אקויה סה עבדה בחריצות כדי לספק את הכוהן . 
עם הזריחה רצה אל הבאר לשאוב ראשונה את המים , לפני שהשדים ירעילו את הבאר בג' - ג'ו , היא אספה עצי הסקה , ניקתה את החצר במטאטא זרדים בלי להתלונן . 
אבל לא משקל כדי המים על ראשה ולא החריצים שהותירו עצי ההסקה על גבה , לא הכאיבו לה כמו האדישות שהפגין הכוהן כלפיה . 
הכוהן מחכה למשהו , התנחמה אקויה סה בינה לבין עצמה , אבל לא ידעה למה הקשיש מצפה . 
שנה שלמה עבדה למענו , עד שבאחת ההתקהלויות של קהילת המאמינים אקויה התרוממה , משחה את פניה באפר לבן משיירי המדורה , והחלה לרקוד . 
זה היה ריקוד אקסטטי . 
היא נראתה כאילו כוח עצום מטלטל את אבריה , אבל פניה נשארו שלוות וקפואות כמסכה של מוות . 
היא נראתה כאילו היא לכודה בעין הסערה , מסביבה הרוח מסחררת את גופה בפראות , אבל בפנים , בנשמתה , הכול שקט . 
ואז היא דיברה בקול גברי : " אקויה סה תלך למקדש באסאנסו , " כך אמרה . 
ריח מגרה נדף מגופה , ריח של הטחב הירקרק המכסה את גזעי העצים השקועים בנהר , ריח שניתן להריחו היטב בשעות הבוקר המוקדמות , כשהערפל מכסה עדיין את הגדות . 
" האם היא מוכנה כבר ללכת ? " שאל הכוהן את אל הנהר שלו שחדר אל גופה של אקויה סה . 
אל הנהר לא ענה . 
הוא הטיח בפראות את אקויה סה אל האדמה . 
מרפקה נחבט בסלע השטוח שעליו הונחו המנחות לאל , והדם זרם ממנו וצבע את המזבח באדום . 
הכוהן הבין . 
הוא ניגש אל אקויה סה המבולבלת שכאילו התעוררה מחלום , לא זוכרת דבר מהאירוע , וחיבק אותה באהבה , מסמן את הפרידה . 
* * * 
אקויה סה לא הסכימה לגלות לי היכן נמצא המקדש באסאנסו שבו התחנכה . 
אסאנסו היא עיירה מנומנמת שמתעוררת לחיים במשך יומיים בשבוע , ימי השוק . 
בימים אלה מובאות לעיירה סחורות רבות מכל רחבי המחוז וגם מעבר לגבול . 
ביומיים אלו ניתן למצוא שם כל פלאי היקום : בדי קנטה , קערות חרס , אגוזי יער וחלזונות גשם , ספרי תפילה , משחות רקוחות מצמחיית היער , ואשכים של חיות שונות , סגולה לשיפור כוח הגברא . 
באחד מימי השוק הללו הסכימה אקויה סה להסתובב איתי בעיירה , מוקסמת שוב כילדה קטנה , אבל לא הסכימה להצביע על המבנה המסוים , או אולי קבוצת הבקתות , ששימשו כמקדש לאל הנהר . 
עם זאת , צברתי ידע רב על מבנה הלימודים עצמם במקדש ועל המנגנון הטכני של הפיכתה של הילדה הנבחרת לכוהנת . 
פרטים רבים סיפרה לי הכוהנת עצמה ברגעי החסד שלה , ופרטים אחרים אספתי מבני כפר מבוגרים , כולל אישה שנשלחה למקדש אחר באותה התקופה , אך גורשה בגלל התנהגות מוסרית לא ראויה , שבמקרה שלה הייתה הקושי להימנע ממגע עם גברים . 
כאשר השוויתי את תיאורי החניכה של אקויה סה לתיאורי חניכה במקדשים אחרים , ובמיוחד בתיאור המפורט של חוקר הדתות מהאוניברסיטה של גאנה , עמית - מחקר בכיר , קופי אסארה אופוקו ( Kofi Asare Opoku ) , אשר שהה במקדש של האלה אַקוֹנֶדי , הופתעתי לגלות עד כמה תהליכי החניכה דומים , וכן גם אופי ההיררכיה במקדש , הטקסים הנלווים ללימוד אליהם והאיסורים והחובות המוטלים על המועמד . 
אקויה סה הובאה אל המקדש למחרת הטקס שבמהלכו חדר אל הנהר אל גופה . 
אקויה סה לא זכרה את כניסתו ואת יציאתו של האל ממנה , אבל הדיפה את ריחו העז כל הלילה . 
שלוש כוהנות חיכו לאקויה סה בחצר המקדש . 
הן לא דיברו איתה הרבה , גם לא חיבקו אותה כדי להרגיע את הרעד הבלתי נשלט של החרדה . 
הן פעלו במהירות וביעילות , משום שלכל פעולה שביצעו הייתה משמעות טקסית , הדורשת ריכוז ושאין לטעות בה . 
זה היה שיעור ראשון לאקויה סה : אין פעולות סתמיות במקדש , אלא רק פעולות מוקדשות לאל הנהר . 
הנזירות הפשיטו את אקויה סה משמלתה וטמנו אותה באדמה . 
הן נשאו את הילדה והטבילו אותה באמבטיה מלאה עד גדותיה במים שמנונים וריחנים . 
שתי כוהנות קצצו את ציפורניה . 
עד סיום תקופת ההכשרה שלה , ארבע שנים תמימות מרגע ההטבלה , אקויה סה תדע לזהות כל צמח שהושרה במי האמבט . 
אבל באותו היום היא עצמה את עיניה והניחה למים הקרים לנקות את גופה ואת נשמתה . 
הכוהנות פסעו אחורה מתוך כבוד ופינו את החצר לכוהנת הבכירה . 
זו הייתה הפעם הראשונה שאקויה סה נמצאה ביחידות עם האישה אשר תשלוט על חייה במשך ארבע השנים הבאות , תקבע את סדר - יומה ותכתיב הכול , מתפריט הארוחה ועד צורת התסרוקת , ושאקויה סה תציית לה באופן מוחלט . 
באותו היום הראשון , אקויה סה העזה להביט בה רק בחטף , והצטמררה . 
פניה של הכוהנת הבכירה היו צרים כעלה הדקל , וחריצים נחרתו בהם : פה , אף , עיניים . 
שיער לבן עטף את קרקפתה כערימה מגובבת של אבקנים , שכל רוח קלה יכולה לפזרם . 
היא נראתה לאקויה סה כאחת המסכות שרקדני הכפר שלה עוטים בחג היאם . 
למרות זאת היו אלו פנים אנושיות , וחריץ הפה התנועע כאשר החלה לשיר . 
" אקויה סה לא מפחדת מהשטן ולא מבניו הטמאים , אלא רק מאובוסום , האלוהים , " לחשה אקויה סה לעצמה את המילים שהייתה אמה לוחשת לה בכנסייה . 
הכוהנת הבכירה גזזה את שערותיה של אקויה סה עד הקרקפת ומרחה את הראש הקירח בשמן קוקוס . 
במספריים אחרות , קטנות יותר , גזזה בקפדנות את מעט השערות הבתוליות שצמחו לה במפשעה ובבתי - השחי . 
עד סיומה של ההכשרה המפרכת , אקויה סה לא תורשה לגזור את שערותיה שוב , בשום מקום בגופה . 
הכוהנת הבכירה , כך תלמד אקויה סה במשך הזמן , יודעת גם לכעוס , כמה פעמים אפילו תחבוט בה במקל , אבל פעמים רבות גם תלטף את פניה בידה המחורצת - קמטים , תביא לה חלות דבש ללקק , וכאשר תחלה , היא תאסוף אותה בלילה אל תוך הגלימה שלה שתישן צמודה אל שדיה הריקים . 
הילדה התרגלה במהירות לסדר היום במנזר . 
עבודה קשה לא הייתה זרה לה , והפעם גם זכתה לגמול : ללמוד את כל סודות הכהונה . 
היא הסתגלה ללא קושי גם לחוקי המנזר ואל המצוות הנוקשות . 
נדרשה ממנה צייתנות מוחלטת לכוהנות - המלמדות , ובעיקר לכוהנת הבכירה . 
נאסר עליה כל קשר עם בני - משפחתה במשך כל השנים האלו . 
אסור היה לה לנסוע לכפר כדי לבקרם , ואפילו לגשת אליהם אם הזדמנו לשוק של אסאנסו . 
האיסור להיפגש עם בני - המשפחה היה עבורה הקשה והאכזרי ביותר מכל האיסורים , 
התקנות החמורות הללו ביטאו את התנתקותה המוחלטת מהמבנה החברתי שבו נולדה וחייתה עד כה , שבו נאמנותה הייתה נתונה קודם כול ומעל לכול למשפחה ולהיררכיה השבטית , ואת מעברה אל צורת קיום אחרת , שבה עליה להיות מסורה ונאמנה רק לאל שלה ולכוהניו . 
זהו מעבר רוחני שבו החניך במקדש מועבר מיקום אחד , של המציאות הרגילה , אל יקום אחר , ששולטים כוחות רוחניים עצומים . 
המקדש מוגדר כטריטוריה המבודדת מפני העולם החיצוני בגבולות ברורים , שלאקויה סה היה אסור לחצותם ללא אישור של הכוהנת הבכירה . 
היא הכירה בראש וראשונה את הגבולות הפיזיים : תעלת - עפר פתוחה במזרח . 
כפות - ידיים מצומקות של קופים , שהונחו לשימוש פולחני בצפון , וצמחייה פרועה בדרום ובמערב . 
עם הזמן למדה לזהות גם את הגבולות הפנימיים אשר הבדילו בין המקדש לעולם . 
אפילו בשעה שהאיכרים היו מבקרים במקדש לבקש משאלות ולרפא את מחלתם וגם כשהוכנסו אל החצר הפנימית , עדיין הגבולות בינם לבין הכוהנים היו משורטטים היטב בנשמה . 
נאסר על אקויה סה כל מגע מיני עם גבר . 
זאת משום שחניכה נחשבת כנשואה לאל שלה , ולכן משכב עם גבר כמוהו כניאוף . 
הטאבו המיני מהותי עד כדי כך שאישה נשואה שתצטרף למקדש , תתגרש מבעלה למשך שנות החניכות . 
אם חניכה מפרה את הטאבו הזה , היא תסולק בבוז מהמקדש או תידרש להתחיל את מסלול ההכשרה מחדש ומהתחלה , מהאמבטיה הטקסית וגזיזת השיער . 
אבל גם כאשר תקופת ההכשרה מסתיימת והחניכה הופכת לכוהנת , היא עדיין שומרת על כללים הנוגעים ליחסי מין , והעיקרי שבהם הוא הימנעות מוחלטת מקיום יחסים אינטימיים בימים שבהם היא עורכת טקסים לאל שלה . 
קיום יחסי מין בימים אלה עושה את הכוהנת ואת טקסיה ללא טהורים ועל כן ללא יעילים . 
אקויה סה נדרשה גם לעזוב את שטח המקדש בעת המחזור החודשי ולהתגורר בבקתה בשולי היער , משום שדם המחזור נחשב כטמא . 
היצר המיני , הליבידו , מכביד כמובן על החניכים ומאיים על יכולתם לשמור אמונים לאל . 
לכן נאסר עליהם לאכול מאכלים מתוקים ואת אגוזי הקולה המרירים , כי הם גורמים להתפרצות התשוקה . 
אבל כאשר גדלה אקויה סה , האיסור על שתיית אלכוהול היה קשה לה לא פחות . 
הכוהנים אוסרים שתיית אלכוהול לא רק משום שהשותה עלול לאבד את הבלמים המוסריים ולעבור על חוקי המקדש , אלא משום שקשה לעתים לדעת אם החניך מעורפל הכרה בגלל שתיית - יתר או משום שהאל חדר אל גופו . 
כוהנת צעירה בעלת מאגר עצום של ידע 
השהות במקדש ולימוד תפקידי הכוהנת העניקו לקויה סאה גאווה בעצמה , ובפעם הראשונה בחייה , תחושה של משמעות בקיומה . 
בין התפקידים הרוחניים והפולחניים של חדירת האל אל גופה , היא רכשה מאגר עצום של ידע כדי לזהות את תסמינים של מחלות אצל גברים , נשים וילדים סובלים , וגם תסמינים של מחלות של משפחה , כפר או שבט , הסובלים לדוגמה מרעב , יבול עלוב או אלימות . 
היא למדה כיצד לרפא את המחלות האלה בעזרת תרופות מהצומח ומהחי , ובעזרת קורבנות מתאימים וטקסים מטהרים . 
היא למדה את סודות ההרבליזם – הטיפול בעזרת צמחי - מרפא , וטכניקות רפואיות שונות . 
היא למדה לקבע עצמות שבורות רק בעזרת המישוש , ולטפל בסובלים מנזלת כרונית , אי - ספיקת לב ויתר לחץ דם בעזרת שיקויי צמחים . 
היא למדה היכן ביער ללקט את הזרעים , לקטוף את העלים או לתלוש את קליפות העצים הדרושים לה , איך לטפל בחומרי הגלם הללו , – בכתישה , בחליטה או בזיקוק הנוזל – ולחשב את המינונים הנדרשים . 
היא למדה גם את התפילות שיש להגיד עם שתיית התרופה או עם מריחתה על העור . 
עבור ילדה פשוטה , שמעולם לא למדה לקרוא או לכתוב , שפע ידע שכזה נחווה כמסחרר ומרגש ביותר , אבל שיאם של הלימודים היה ההתוודעות לאומנות קריאת העתידות . 
אקויה סה הושבה בחרדת קודש על ספסל נמוך , ובין ברכיה הונחה קערת החרס הקדושה . 
האל שלה הופיע בקערה למשמע הצליל הענוג של פעמונה . 
לפעמים הופיעו בקערה גם אלים זרים או רוחות יער , וכולם העבירו לאקויה סה מסרים , והיא למדה לפרש אותם . 
פעמים רבות , כדי לשפר את יכולתה של אקויה סה ל " ראות " או " לשמוע " , נמרחו חומרים הלוצינוגניים על עפעפיה או שהוחדרו לאוזניה . 
בתחילה בלבלו המסרים את אקויה סה . 
החזיונות שראתה בקערה נראו מקוטעים ומוזרים , והקולות ששמעה נחוו במקצבים זרים , לא דומים לאלו הרווחים בשפת הטווי ובתיפוף התופים השבטיים . 
אבל הכוהנת הבכירה לימדה אותה לחבר אותם למסרים בעלי משמעות , בשעזרתם ניבאה את סיכויי ההחלמה של חולה או את עתידו של כפר שלם , כגון אם הארבה יפשוט השנה על השדות , או אם זריעת היאם תעלה יפה . 
אקויה סה התגלתה כבעלת כישרון רב בקריאת העתיד . 
כבר בשנה הראשונה הצילה רועה שוורים צעיר , כשמנעה ממנו בוקר אחד את הנסיעה לקומאסי , ואכן הטרו - טרו שבו היה אמור לנסוע התהפך ורוב נוסעיו נספו בתאונה . 
היכולת לפרש נכון את המסרים של האל מהותית להצלחתו של המועמד לכהונה , וחניכים רבים נשלחים חזרה לכפרם בגלל כישלונם בפירוש המסרים בקערת החרס . 
זה סימן מובהק שאל הנהר מאס בהם מסיבה כלשהי , לא בהכרח ברורה לבני - אנוש . 
אם המועמד מוכיח שהוא ניחן באישיות מוסרית וביכולת התחברות אל האל , הוא זוכה לקעקועים על גופו . 
לחייה של אקויה סה קועקעו בסכין לוהטת כשהייתה תינוקת , כדי לסמל את שיוכה לשבט שלה . 
כשהייתה כבת שש , באחד מהתקפי המלריה , קעקעה אישה קשישה במצחה מספר קווים אלכסונים כדי ליצור פתח מילוט לשדים שהתנחלו בגופה . 
אותה קשישה חזרה , במצוות הכוהן של אל הנהר , גם בהתקפי המלריה הבאים שלה , כדי לחתוך בגופה פתחי מילוט נוספים . 
אקויה סה זוכרת כיצד רעדה באימה בכל פעם שהקשישה הופיעה בפתח הבקתה , ואת הכאב הצורב של הקעקוע . 
אבל כאשר הכוהנת הבכירה במקדש של אל הנהר ליבנה את הסכין במדורה , אקויה סה רעדה משמחה . 
הכאב נעם לה כאשר הסכין קעקעה קווים וריבועים על פרקי ידיה ועל כתפה הימנית . 
הקעקוע החם בבשר גופה אישר כי היא , הילדה חסרת - הכול מהכפר אסאפו , נבחרה להמשיך את האימון במקדש עד שתהיה מוכנה לבחינות המכריעות . 
בין כישוף למצב דיסואציאטיבי 
הכוהן המסורתי עוסק גם בכישוף . 
בספרות האנתרופולוגית מוזכרות לרוב שתי דרכי כישוף . 
הראשונה נקראת " כישוף מושרה " ( Inspired Divination ) , שבו הכוהן מקבל השראה מהאל ומשמש כלי קיבול שדרכו עוברים המסרים האלוהיים . 
והשניה היא הכישוף הדדוקטיבי , ( Deductive Divination ) , כלומר כישוף של הסקת מסקנות , שבו הכוהן מפרש את העולם לפי סימנים שונים . 
מבין השניים , הכישוף המושרה הוא המסקרן והמטלטל יותר את האדם המערבי אשר צופה בו מהצד . 
במהלכו , אחד האלים או אחת מהרוחות המקומיות חודרת אל גופו של הכוהן ומשתלטת עליו . 
בעת זמן ההשתלטות , הכוהן ממלמל , מדבר , רוקד או מבצע טקסים בעלי - משמעות , אבל למעשה האל או הרוח , היא שמבצעת את כל הפעולות הללו , והכוהן רק מונע כמריונטה . 
זוהי דרכו של האל לשלוח את המסרים שלו , אם אלה אזהרות , דרישות וכוחות ריפוי , או שהם ניבוי עתידות באמצעות הכוהן , השליח הפרטי שלו . 
הוא מעביר את המסרים בתחפושת אנושית שבתוכה נמצאת היישות הרוחנית . 
התודעה של הכוהן עוברת במהלך הטקס שינוי חריף . 
התרבות המערבית מכנה שינוי כזה " מצב דיסואציאטיבי " או " טראנס " ( וראו פרק , 7 " אישה אחת צעירה ושלושים ושבעה שדים בגופה " ) . במהלכו מתחוללות תגובות גופניות ברורות , כגון רעד בלתי נשלט , פרכוסים , תנועות מהירות של גלגלי העיניים או התכווצויות של שרירים . 
השינוי הגופני מדהים לעתים , ובמהלכו מסוגלים הכוהנים לבצע תנוחות ולהפגין יכולות גופניות שהם אינם מסוגלים לבצע בשום פנים כשאינם בטראנס . 
ראיתי כוהנים שרקדו לילה שלם בתנוחת כריעה בלא לחוש את הכאב הנורא של הגידים המתוחים , או שהצמידו את כף - היד לזרוע , כאילו נמסו עצמותיהם . 
האל מדבר מגרונו של הכוהן , לכן גם הביטויים החיצונים של הדיבור משתנים . 
לא מדובר רק בקולות כמו יללות , נהימות או קולות שונים ומשונים אחרים , אלא שהקול עצמו משתנה . 
גברים מדברים בקול נשיי , או להפך . 
לעתים הם מדברים בשפות זרות שהם אינם יודעים או שהם מדקלמים קטעי שירה לא מוכרים להם במצב של ערות ומודעות . 
הכוהנת של גמדי היער , לדוגמה , בכפר אסאפו , הייתה לפעמים בזמן הטראנס מדברת צרפתית , ואפילו צרפתית משובחת , כזו שמדברים האינטלקטואלים של חוף השנהב . 
כל מי שהכיר את האישה הפשוטה הזאת , כולל בעלה , נשבע כי היא מעולם לא עזבה את גבולות אסאפו והכפרים הסמוכים , ובודאי לא התגוררה בארץ אפריקאית דוברת צרפתית . 
גם שפנו אל הכוהנת של גמדי היער בשפה הצרפתית , כאשר האל לא היה " בתוכה " , היא לא הייתה מגיבה כלל למה שנשמע באוזניה כאוסף לא ברור של צלילים זרים . 
במהלך הטראנס הכוהן מביא לטקס תכנים שונים שאין להם שום קשר לחיי היום - יום שלו . 
הוא לפתע מתנבא , מתאר מערכות קוסמיות , מדבר על האבות הקדומים , אומר דברי שירה , בעוד שבחייו בחייו הרגילים סגנונו קצר ויבש , ודבריו חסרי כל השראה . 
לגבי האפריקאי הצופה בו , אין בכך שום הפתעה , כי מבחינתו , לא הכוהן הוא המדבר אלא יישות אחרת , האל או הרוח . 
אבל ההנחה הראשונה שמעלה החוקר המערבי היא שהכוהן מעלה חומרים מתוך התת - מודע . 
במהלך טקסים של איחוז הנפש ( Spirit Possesion ) נוצרים גירויים שונים שעוזרים לשנות את מצב התודעה של הכוהן ומחלישים את מנגנוני ההגנה השונים , עד שחומר לא - מעובד מתוך התת - מודע יכול לצוף על פני השטח , בדומה לתהליך המתרחש בזמן החלימה . 
בין הגירויים האלו : הריקוד המונוטוני והמוזיקה המהפנטת את הכוהן במקצבים החוזרים ; חומרים הלוצינוגניים – מעוררי - הזיות – שהכוהן בולע או מניח על ריריות בגופו , כגון לחמיות העיניים או מתחת ללשון , והם נספגים במחזור הדם ומגיעים למוחו . 
החומרים הללו , כדוגמת אלו המופקים מהצמחים איבוגה , דטורה וממל , מעוררים הזיות שונות , ובהשפעתם הכוהן מתאר חזיונות מלאי צבעים , צלילים בתדרים אחרים , או שהוא חווה תחושות עזות של מגע . 
חומרים מעוררי ההזיות מאפשרים גם לתת - מודע להתפרץ אל המודע בלי מיון או עיבוד כלשהו , ולהפוך את נאומיו של הכוהן לחופשיים עד גבול היצירתיות , ולחסרי - גבולות עד גבול ההתפרקות . 
מצבו של הכוהן בעת הטראנס שונה לחלוטין ממה שמקובל כמצב נורמלי בחיים הרגילים , גם גופנית וגם פסיכולוגית , עד שאדם מערבי יתקשה להבחין מתי האדם מולו הוא כוהן המעביר מסרים אלוהיים , ומתי הוא חולה פסיכוטי , שהיטשטשו אצלו הגבולות בין דמיון למציאות . 
אבל האפריקאי , המאמין בדתות המסורתיות , אינו מתבלבל בין השתלטות קדושה ורצויה של האל על נפשו של הכוהן , לבין מצב פסיכוטי , שגם באפריקה נחשב למחלה . 
כאשר התודעה של אחד האנשים בכפר האפריקאי משתנה לפתע באופן מוזר , חשיבתו הופכת למבולבלת ומפורקת , וכל זאת בניגוד לקודים של השבט שלו , ברור לכול שמדובר במחלה . 
לעומת זאת , אם אדם ייכנס לטראנס במהלך טקס דתי , והתנהגותו תהיה דומה למצופה , למשל כהתנהגותו של מי שרוח יער חדרה לגופו דרך הנחייריים או הלוע , ההתנהגות תיחשב לנורמטיווית והאדם ייחשב לבריא לגמרי . 
דוגמה למקרה כגון זה הם טקסי השליטה בשבט הסוֹנְגאי במדינת ניג'ר , שבהם מתגלים הכוהניים העתידים , אלו שהאלים בחרו בהם לשרת אותם . 
במהלך הטקס חודרים רוחות בעלי - עוצמה אל גוף הנער או הנערה , שעדיין לא יודעים כי נבחרו לכהונה , ומנענעים אותו בחוזקה עד שהמועמד מפרכס , במה שנראה כהתקף אפילפטי . 
אז קוראים לכוהן המקומי , המכונה " זימה " , אשר יודע כיצד להתנהל עם הרוחות , כיצד לזהות אותם וכיצד לשלוט בהם . 
הזימה נכנס לטראנס מרצונו וביוזמתו , ומנער את הנער או הנערה עד שהרוח מזהה את עצמה בשמה , והזימה מאשר את אמינותה . 
הצעיר האחוז ברוחות מבודד מאותו רגע למשך כמה ימים בבקתה מרוחקת ומספר נשים מטפלות בו במסירות , ומוזיקאים יושבים סביבו ומנגנים לרוחות השולטות . 
בסופו של זמן הבידוד , הזימה מבקר את הנער ומלמד אותו את צעדי הריקוד שיגרמו לרוח להופיע לפי פקודה . 
התהליך של לימוד הריקוד המסתורי הוא השיעור הראשון שלומד הנער מהזימה שלו , והוא התחלתו של תהליך החניכה שיימשך שנים אחדות . 
האנתרופולוג אלפא איברבים סו ( Alfa Ibrabim Sow ) מתאר את הטקס הזה וטוען כי התפיסה של בני הסונגאי ייחודית , כי מטרת הטקס אינה לחלץ את הרוחות מגופו של האדם אלא לקבל את הרוחות כשותפים של האדם שלגופו הם נכנסו , ובמקרה זה של המועמד לכהונה . 
בתהליך זה הכוהן מלמד את הצעיר לשלוט בפרכוסים , לזמן את התרחשותם בעזרת צעדי ריקוד מסוימים , ובכך יוצר מתוך הכאוס סדר חדש . 
מי שלפני התהליך היה " חולה פרכוסים " לכאורה , הופך לתלמיד כהונה , המסוגל אפילו לשלוט ברוחות רבות - עוצמה . 
האלים קמו משנתם המתוקה 
כנראה לעולם לא אשכח את הטקס הראשון שבו ראיתי כיצד אל הנהר , טנו , חודר לגופה של הכוהנת שלו , אקוסויה קונפו . 
מכיוון שנמניתי עם מאמיניה של הכוהנת הקשישה , השתתפתי עוד עשרות פעמים בטקסים שבמהלכם ביצעה " כישוף מושרה " , כלומר קראה לאל שלה שיבוא וישתלט על גופה , ירפא חולים ויגן על הבריאים . 
אבל הטקס הראשון היה כה מרשים , שלפעמים , כאשר אני עוצם את עיניי מול שקיעה אפריקאית , אקוסויה קונפו הרוקדת עולה בדמיוני . 
זהו הטקס כפי שתיארתי ברומן " אישה של אור ירח " : 
" למחרת , בלילה של הבתולה הקדושה , חזרתי לחצרה של אקוסויה קונפו עם בקבוק הג'ין שביקשה . 
החצר נראתה הפעם נטושה עוד יותר . 
איש לא עבר ליד בקתתה וכולם דאגו להתרחק ממנה ומתרנגוליה אחרי שקיעת השמש , כדי שלא לחצות בחשיכה את דרכן של הרוחות . 
רק ילד מוזר למראה ישב על גזע עץ והכה בקצב מונוטוני על קופסת פח . 
היה לו שיער ארוך וסבוך , כתמים לבנים היו מפוזרים על פניו . 
אקויה , הנערה שליוותה אותי , אמרה לי שהוא הנכד של אקוסויה קונפו . 
הוא היה נגוע בוויטלגו , מחלה שנחשבת לקללה איומה באַסַנְקְרַנְגַוָוה . 
הכפריים רואים את הכתמים הלבנים כעדות להכלאה לא מוסרית שממנה נולד הילד . 
אבל הוא תופף בביטחון , כאילו מעולם לא סבל מהשפלות או מנידוי . 
בתיפופו הוא העביר גלי קול עצומים מצד אחד של היקום , שם השמש נולדת בכל בוקר , אל צדו האחר , הקודר , שם השמש מתה מדי ערב . 
והוא לא חדל מתיפופו עד שכל האלים קמו משנתם המתוקה והתאספו בחצר . 
אז יצאה אקוסויה קונפו מתוך אפילת הבקתה . 
היא ענדה מחרוזות על צווארה וסביב זרועותיה וקרסוליה : פעמונים , מטבעות פח , חרוזי זכוכית ועצמות משויפות של בעלי - חיים , שנשזרו על חוטי - כסף . 
כאשר הניעה את גופה , גל של צלילים התפזר סביבה . 
באופן משונה , בתחילה נשמעו הצלילים ממרחק , כמו ההדים הראשונים של מפלי הבוטי , השומע אדם המטפס במעלה הנהר פוֹוְנפוֹוְן , ואחר - כך נעשו ברורים יותר ונפרדים , כפי שנשמע כל זרם כשלעצמו בתוך חומת המים . 
היא החלה להסתחרר סביב עצמה , מרוכזת רק בהדי התיפוף של הילד . 
קצב התיפוף גבר והלך ונעשה מהיר יותר ויותר . 
הכוהנת נעה בגמישות ופראות , עד שלא ראיתי עוד את תווי גופה . 
היא הפכה לתנועה . 
בלי לעצור את הסחרור , הסירה אקוסויה קונפו את שמלתה במשיכה אחת חזקה , ואז לאט , עצרה . 
גופה נחשף בעירומו , קרוע בצלקות ישנות , בקעקועים ובגלדים טריים . 
היא התכופפה אל עבר קערת זכוכית , חפנה בידיה ערימה של אפר מדורות ומרחה אותו על גופה . 
היא חזרה ומרחה את האפר ביסודיות , עד שכל הגוף כוסה בשכבה לבנה אחידה , ורק העיניים והפטמות נותרו גלויות . 
היא פישקה את רגליה ונטתה קדימה עוד ועוד , ופתאום , כאילו איבדה את שיווי משקלה , נפלה ארצה . 
גופה לא השמיע חבטה כשנגע באדמה , אלא מין רחש כמו של גרגרי חול ששוקעים כאשר הסופה שוככת . 
הבטתי בה , והקסם נעלם . 
שוב לא ראיתי לנגד עיניי כוהנת באקסטזה , אלא אישה זקנה וכחושה . 
גופה איבד את חיותו . 
שדיה היו ריקים ונפולים ועצמות הירכיים בלטו כשני סכינים . 
שפתיה התעוותו , אבל נשמע רק בעבוע של הברות . 
היא שכבה בערפול - הכרה על מצע הדשא ... " 
הכוהן המתרגם את סימני היקום 
כאמור , צורת הכישוף השנייה שבה משתמשים הכוהנים האפריקאים היא הכישוף הדדוקטיבי . 
זוהי צורת הכישוף השכיחה יותר , וגם אם לזר המשקיף מן הצד היא נראית מרשימה פחות , הרי שלאחר שמבינים את הלוגיקה הפנימית שלה , היא עוצרת נשימה . 
בכישוף הדדוקטיבי הכוהן מפרש את היקום לפי אין - ספור סימנים שונים , שצירופם יחדיו מעניק לו את האבחון המדויק של מחלתו של אדם שפנה לעזרתו , את איתור הסיבה לעצירת הגשמים באותה השנה , ואת ראיית העתיד הצפוי לכפר . 
הסקת המסקנות הזו מתבססת על מערכת אמפירית , כלומר , הכוהן האפריקאי מסתמך על תצפיות ביקום שביצעו המוני כוהנים שקדמו לו . 
הידע של הכוהנים הצטבר בהדרגה במהלך מאות שנים , כשכבות גיאולוגיות המונחות זו על גבי זו , וכאשר הכוהן האפריקאי נדרש לאבחן , הוא קודח בתוך השכבות ושולף את המידע הנדרש , ומשתמש בסימנים שמעניק לו היקום : 
מיקומם ותנועתם של גופים שמימיים : השמש , הירח וכוכבי הלכת . 
התנהגותם של בעלי - חיים והאנטומיה שלהם . 
תהליכי ההפריה , הפריחה והכמישה וסימנים נוספים בעולם הצומח . 
חפצים דוממים : אדמת הכפר , הסלעים שמסביב , הקונכיות שבנהר . 
בני - האדם : העיוותים בגופם , ההתנהגויות המוזרות שלהם וגם הפרשותיהם . 
זוהי מערכת אבחון מורכבת להפליא , אשר דורשת מהכוהן יכולות קוגניטיביות גבוהות , זיכרון מצוין , קשב וריכוז ממושך , וגם יכולות מתמטיות מיוחדות . 
הכוהן של שבט המונדנג בצ'אד , לדוגמה , משתמש בצדפים כדי לבצע את הכישופים שלו . 
אם יבוא אדם חולה צרעת לבקש את עזרתו , הכוהן יבקש לדעת את סיבת המחלה , ולשם כך יניח את הצדפים על שולחן העבודה שלו . 
השולחן הוא אבן שטוחה או האדמה עצמה , ועליהם מסומנים אזורים . 
זו אינה חלוקה אקראית , אלא " בתים " שסומנו לפי תצפיות אסטרולוגיות . 
הכוהן יבצע 200 חלוקות של הצדפים באותם ה " בתים " . 
לשם כך יבצע לא פחות מ 50,000 פעולות שונות , שכל הרכב אפשרי שלהן מביא למסקנות אחרות . 
לדוגמה , הרכב אחד של חלוקת הצדפים ירמוז כי חטאו של החולה בצרעת , שגנב פרה משכנו , הוא שהביא עליו את המחלה ; הרכב אחר יצביע כי הסיבה לצרעת היא טבילה של הקורבן בנהר הקרוב לפני הזריחה , כאשר המים נגועים בהפרשות של מכשפה . 
התוצאות הללו , כלומר הניתוח של מאתיים חלוקות הצדפים , הם אלגוריתמים מתימטיים שפיענוחם דורש יכולת מתמטית גבוהה . 
הכוהן של שבט המונדנג פותר את הצירופים המתמטיים האלה , בלא שלמד חשבון מעולם . 
מבחינת התפיסה האפריקאית , כפי שציין גם האנתרופולוג אלפא איברבים סו , גם הכישוף המושרה וגם הדדוקטיבי , קשורים במימד הקוסמי של העולם . 
ההבדל ביניהם הוא שבעת הטראנס הכוהן מת , ולאחר מכן חוזר אל החיים , וזאת משום שהתחבר פיזית עם האלים והגיע לעולמות אחרים . 
ואילו בעת הכישוף הדדוקטיבי הכוהן נשאר עם בני - האדם , בעולם שלהם , אבל מתרגם למענם ומסביר להם את הסימנים הקוסמיים . 
בשתי צורות הכשפים , הכוהן מקריב קורבנות לאלים : עז , כבש או תרנגולת , בזמן הטקס או אחריו . 
הצורך בקורבנות בכישוף המושרה ברור : הכוהן הרי מטריח את האלים רבי - העוצמה , כדי שיופיעו ויפתרו את בעיותיהם הפעוטות של בני - אנוש , ולכן יש להעניק להם שכר טרחה . 
אבל מדוע הכוהנים מקריבים גם קורבנות גם בעת הכישןף הדדוקטיבי , המסתמך בלעדית על עבודתו של הכוהן ? 
התשובה האפריקאית היא : כי הכוהן נוגע בקוסמוס ואפילו משנה את הפירוש שלו , הוא חייב להקריב קורבנות , פיצוי ליקום . 
" ירד גשם גם מחר , ואנו נכה את רועי הבופאלו . 
אקויה סה הקפידה להעניק מנחות ליקום , וכמובן גם לאל הנהר שלה , אף כשביצעה הליך פשוט ביותר , כגון שליפה של תולעת גיניאה מבשרו של תינוק . 
היא דאגה תמיד לשפוך מעט ג'ין אל האדמה , להניח קערה של מרק אגוזי - אדמה בשולי תחום הטקס , ולפעמים גם לשחוט תרנגולת ולפזר נתחים עסיסיים בפינות החצר . 
רק אז הייתה שוטפת את ידיה במי סבון ומתפנה לעבודה עצמה . 
בטקסים שבהם ביצעה כישוף דדוקטיבי , הייתי יושב בדממה לצדה ומביט בהשתאות כיצד היא עורכת אנאליזה ליקום . 
היא עוררה בי הערצה יותר מכל הפרופסורים לרפואה שלימדו אותי , אולי משום שהם הסתמכו ( בכישרון רב ) על תחומי האנטומיה , הפיזיולוגיה , הפתולוגיה וההיסטולוגיה , שאותם למדתי והבנתי אך לא ידעתי לנצל בכישרון כמותם , ואילו אקויה סה הסתמכה על ידע מסתורי שלא הבנתי את מרכיביו ואת הסינתזה ביניהם . 
מעולם לא הבנתי כיצד לאחר מישוש בטנה של אישה הרה וליקוק של המזרון שעליו שכבה , ידעה אקויה סה לקבוע בודאות את מין העובר . 
כל - כך הרבה פעמים הלכתי אל הבקתות של אותן הנשים לאחר שילדו , ופתחתי בידים רועדות מסקרנות את חיתול הבד ... ותמיד , אבל תמיד , מצאתי כי אקויה סה ניבאה בדייקנות את מין היילוד . 
כאשר ביקרתי בבקתה של אקויה סה , רגע לפני כריסמס , ישבה נבחרת הכדורגל של אסאפו בדממה מול הפתח . 
השחקנים נראו מתוחים וחסרי שינה , כי למחרת היה עליהם להתמודד עם קבוצת כדורגל מאיימת מהכפר בונסי , המורכבת כולה מרועי בופאלו . 
כידוע , רועי בופאלו נודדים למרחקים ולוכדים את החיות העצבניות שלהם בקרניהן , ועל כן הם ידועים כבעלי סבולת מעולה ושרירי שוקיים מפותחים . 
בגאנה מתייחסים לכדורגל בחרדת קודש , ולכן אף שחקן כדורגל שפוי לא יעז להיכנס לתחומי המגרש בלי לקבל תחילה קמע או ברכה מכוהן מסורתי או מקוסם מקומי . 
נבחרת הכדורגל של אסאפו פונה באופן טבעי אל הכוהנת שלהם , אקויה סה , לפני כל משחק , והיא קוראת בקערת החרס ומנבאת אם הבחורים ינצחו או יפסידו . 
" היא מעולם לא טעתה , " טען באוזניי הקפטן , ארנסט , העובד כרוקח בבית - החולים , " ואם היא מנבאת כי נוּבס , אנחנו נאנחים כל הלילה ועולים למגרש רק כדי לא לבייש את המשפחות שלנו . 
שחקני הכדורגל ישבו מול הבקתה בגשם טרופי שוטף , מקשיבים בחרדה לקולות הזמרה , לגניחות ולמלמולים שבקעו מתוך הבקתה בשעה שאל הנהר חדר לגופה של הכוהנת . 
חלק מהשחקנים כבר הסירו את בגדיהם כדי לא להשחיתם בגשם , וישבו בשלוליות הבוץ בתחתוניהם הרטובים . 
אבל איש לא הוטרד מזוטות שכאלה בשעה שגורלות עצומים מוכרעים בבקתה . 
לבסוף נקרא הקפטן ארנסט פנימה , ושם , ערומה למחצה ומכוסה בטלק לבן , גילתה לו אקויה סה את תוצאת המשחק . 
" יירד גשם גם מחר , " הוא בישר בשמחה לשחקנים המתוחים , " ואנו נכה את רועי הבופאלו . 
באותו הלילה ישנו השחקנים יחדיו על מחצלות הקש , אוגרים כוח לקראת המשחק . 
כפי שביקשה אקויה סה , הם מרחו את גופם בשמן דקלים אדום , קראו מהברית החדשה פסוקים " המעוררים כוח גברא " וכמובן צעקו מדי פעם את שמה של הכוהנת , כדי שרוחה תופיע לפניהם שוב ושוב . 
ואכן , גשם שטף את מגרש הכדורגל למחרת וגרם לשחקנים לחלוץ את נעליהם ולשחק יחפים כפי שהתרגלו מינקותם . 
שחקני אסאפו הנמרצים הבקיעו ארבע פעמים את שער הבמבוק של יריביהם , ומלבד שחקן אחד , אשר מעד בהתנגשות עם אחת העזים שהסתובבו במגרש ופונה עם עצם שוק שבורה אל בית - החולים , יכלו כל השחקנים האחרים לחגוג בפאב על ג'ין מקומי ושבלולים ענקיים שנאספו ביער . 
6 
מכשפות כמוה אינן נולדות כך 
הכישוף כייצוג של הרוע המוחלט 
פגישה חטופה עם מכשף אדום - שיער 
בלינדה בת העשר הייתה אחת משנים - עשר חולי אפילפסיה שחיכו לבואי בכפר פָּטְקָרו ֹ . 
הכפר שוכן עמוק בתוך היער , לא הרחק מהגבול עם חוף השנהב , והוא נחשב לכפר מבורך משום שיש בו מרפאה קטנה עם כמה מזרקי זכוכית , כמה אמפולות של פניצילין וכלורוקווין ( נגד מלריה ) ואפילו כיסא גינקולוגי ישן . 
על כל האוצר הרפואי הזה פיקחה עובדת בריאות חכמה , לטיסיה שמה , שידעה לערבב לפרק את קפסולות האנטיביוטיקה המועטות ולערבב את הגרגרים שבתוכם עם אבקות מרפא , שכתשה משורשים וזרעים שונים . 
לטיסיה היא שאספה בקפידה , לבקשתי , את חולי האפילפסיה מן הכפרים הקטנים הרבים סביב פטקרו . 
כל החולים שהגיעו לא טופלו מעולם , משום שמסע אל עיר הבירה נמשך לפחות שלושה ימים ועולה לא פחות משלושים אלף סדיס ( אז כעשרה דולרים אמריקאים ) . לפעמים בני - המשפחה של החולים מנסים לברר מי היא המכשפה שפעלה נגדם וגם פונים לכוהנים המסורתיים כדי שיסירו הכישוף . 
אבל כאשר ההתקפים של המחלה נמשכים , הם מקבלים את הגזירה בהכנעה , כמו את התת - תזונה , השחפת , תולעי הקרס והכשות הנחשים . 
בלינדה ישבה במרפסת המרפאה , אחרונה בשורה . 
בכל פעם שפתחתי את דלת העץ הכחולה היא צחקקה וחיוכה מילא את המקום . 
זה היה בוקר קשה , השמש הלהיטה את האוויר הלח כמו אש בוערת בקערה של שמן , ואמה של בלינדה זימרה מזמורי כנסייה כדי לחוש מעט גאולה בתוך חום הגיהינום . 
אבל שום דבר לא הטריד את בלינדה . 
כאשר הספסל התרוקן ואלברט קרא את שמה של החולה האחרונה : " בלינדה אוואסו , " מיהרה הילדה לקום , השעינה את ידה כבדת - הבשר של אמה על כתפה הפעוטה , וכך נכנסו שתיהן לחדר . 
האם התלבשה בהידור לקראת הפגישה עם הרופא , בשמלה מבד אבידג'אני ובמטפחת ראש עם הדפסים של הבישוף המקומי . 
בלינדה עצמה לבשה את שמלתה היחידה אשר נתפרה במומחיות משקי קמח . 
האם חיכתה בסבלנות עד שאלברט יפנה אליה , ואז פרצה בבכי . 
ההתייפחות נשמעה מוזרה ומבישה ביערות הטרופיים , במקום שבו בני - האדם מתארים באיפוק מכובד את האסונות שלהם . 
" הרופא נסע דרך ארוכה כדי לעבוד בפטקרו , " נזפה בה לטיסיה , " והוא ממהר חזרה לאסאפו , כדי לפגוש את משפחתו ולהדליק איתם נר לכבוד הבתולה בכנסייה הקתולית של אסאפו . 
אלוהים עדי שלא תכננתי דבר שכזה . 
בוודאי לטיסיה עצמה היא שהתיכה מהנרות העלובים שמספק לה משרד הבריאות נר ראוי לכבוד הבתולה , ועתה היא ממהרת לכנסייה להבעיר אש גדולה . 
האם הצטלבה באדיקות , הדמעות האחרונות כבר נספגו בשולי מטפחת הראש . 
עתה הייתה מוכנה לתאר בפנינו את האסון שפקד את בתה . 
בלינדה , כך היא נשבעה ברוח הקודש , הייתה ילדה בריאה עד גיל שבע ואפילו נהגה לטפס יחפה בכל בוקר על ההר הסמוך , שבפסגתו הוקם בית - הספר שלה . 
עד שיום אחד , כאשר ירדה במדרון בדרך חזרה הביתה , פגשה איש אדום - שיער . 
זו הייתה פגישה חטופה . 
הגבר רק נשען על עץ האוֹמְפַלוֹקַרְפּוּם , מנענע ברכות את הפירות המוזרים הגדלים לאורך הגזע , שצורתם כפגזי תותח . 
הגבר הביט ארוכות בבלינדה שדילגה לעברו בשביל התלול , וכאשר הייתה רק מספר צעדים ממנו הצטלבו מבטיהם . 
בלינדה ראתה את עיניו , משטחים ענקיים של חול לבנבן , בלי אישונים שחורים להיאחז בהם . 
היא נרעדה , אבל קול תופי אטומפאן כבדים הדהד מהכפר , הלוויה חדשה יצאה באותה עת במורד השביל , ובלינדה כבר רצה יחפה אל ההמולה השמחה . 
הפגישה המפחידה נשכחה . 
אבל באותו הערב , כאשר כל בני - המשפחה טבלו את ידיהם בקערה המשותפת של הפו - פו , בלינדה השמיעה לפתע צרחה משונה והתמוטטה . 
מאז חזרו ההתקפים , לעתים פעמיים או שלוש ביממה . 
תחילה שיערו בני - המשפחה כי זוהי תגובה טבעית של הילדה לפגישתה עם היצור אדום - השיער , ואחר כך חשדו כי אולי היה זה השטן שיצא לטייל בממלכה . 
עד שהקשישה של המשפחה , אשר חייתה בשולי החצר , כחושה וחשדנית כמו כלבת - בר גוועת , אך עדיין יודעת לתקשר עם רוחות היער , גילתה להם את הסוד : הגבר אדום - השיער היה מכשף , והוא שהטיל את הקללה בילדה . 
מישהו בבקתה הסמוכה ראה את ההתקף הראשון של בלינדה , ולמחרת היא הורחקה מבית - הספר ויותר לא הורשתה לטפס על ההר . 
כל ילד שהעז לשחק איתה בכפר זכה למכות במקל במבוק מהוריו המבוהלים . 
אפילו בביתה , בלינדה סבלה מנידוי : קנו לה קערת עץ שתשמש רק אותה , והיא נאלצה לאכול בנפרד מבני - משפחתה . 
בלינדה נלקחה אל מרפאים שונים . 
הרבליסט מכפר סמוך האכיל אותה בעלים מרירים של עץ אינסוקו ואחר כך הניח זרעים מסתוריים על עיניה , שגרמו לה לדלקת כרונית של העפעפיים . 
כומר מהכנסייה האפוסטולית לקח אתה לתפילות לילה , בכל לילה מארבעים הלילות שקדמו לפסחא , אבל מהאם הבנתי כי דברים אחרים ומגונים התרחשו בכנסייה ההיא . 
לבסוף , כאשר ההורים התייאשו מהטיפולים השמרניים , הם לקחו אותה ל " בית - החולים של ישוע " , ושם היא נקשרה בשרשראות ברזל לגזע עץ במשך ארבעה חודשים תמימים . 
אבל שום דבר לא הוציא ממנה את הקללה . 
האם הביאה את בלינדה אל הרופא המערבי באותה דבקות ובאותה אמונה שבהן לקחה אותה למרפאים האחרים . 
כולם היו שווים בעיניה , ללא אפליה . 
צריך להבין שההתעסקות ברפואה נחשבת כאן מתנת האל . 
הוא , הבורא , מעניק את יכולת המרפא לאנשים נבחרים , שיכולים ללבוש צווארון של כומר , מסיכת פֶטיש או חלוק לבן . 
כל אלו נושאים את החוכמה הקדומה , כולם יעילים נגד קללות של מכשפים , וכולם , כפי שאמרו לי פעמים רבות המרפאים העממיים , יכולים לרפא את המחלה אם האלוהים ירשה זאת . 
הדבר משתקף באמרה של שבט האקאן , שבקרבו חייתי : " כאשר האלוהים מעניק את המחלה , הוא מעניק גם את התרופה . 
התיאור של התקפי הילדה התאים למחלת האפילפסיה . 
בלינדה , לפי תיאורה של האם , הייתה נשמטת לפתע אל האדמה , הגו מתקמר בחצי קשת , " מבקשת להגיע אל אלוהים בבטנה , " ומגרונה בוקעות נהמות , " שומעים היטב , אוברוני , את הנשמה המעונה מבקשת להשתחרר . 
מיד לאחר מכן , הגוף מתרפה ומתחיל רעד באצבעות יד אחת , אשר מתפשט לכל הגפיים . 
" כמה זמן נמשך הפרכוס ? " 
" זמן ארוך , אוברוני . 
כמו הזמן שלוקח לכומר שלנו לחלק את לחם הקודש במיסה לכל הקהילה . 
המכשף אדום - השיער מוצץ בזמן ההתקף את מוח העצם של הילדה , כך לפי האם , כמו שהקשישים אוהבים להחזיק באצבעותיהם את העצמות של התרנגולת שבמרק ולינוק את הלשד הרך שבתוכם . 
לכן בלינדה התשושה שוקעת בשינה עמוקה לאחר ההתקף ומתעוררת מבולבלת רק למחרת . 
הזיכרון של בלינדה ריק בבוקר , היא אינה זוכרת את פרטי העינוי שעינה אותה המכשף . 
אין ביערות הגשם משמעות להסברים פשטניים לגבי מקור המחלה של בלינדה : לא מוטציה ברצפים הגנטיים , לא הפרעה בפעילות האלקטרו - פיזיולוגית של המוח , לא פגיעות אנטומיות . 
כל אלו יכולים להסביר בכלליות מהו המקור הגלוי של האפילפסיה , אבל לא עונים על השאלה הבסיסית : " מדוע דווקא בלינדה זכתה באותו מזל רע ? " 
מתוך ארגז התרופות הוצאתי את הפנוברביטל , תרופה ישנה להחריד ויעילה להפליא לאפילפסיה , ואלברט ספר את הכדורים כמנצח על טקס דתי . 
הוא הניח אותם בשורות קצרות , גם את המתפוררים בלחות ובחום , ואז קרע בתנופה עמוד מתוך ספרון איגרות הרועים של האב הקדוש , גלגל אותו לצורת חרוט ושם בתוכו את התרופות . 
" השקיות נגמרו , " התנצל מול מבטי הנדהם , אבל כנראה סיפורה של בלינדה נגע ללבו של האיש הטוב הזה , ולכן החליט להעצים את כוחם המרפא של כדורי הפנוברביטל בכך שייספגו בקדושה של כתבי האפיפיור . 
אלברט הגיש ביראת כבוד את התרופות אל האם , אבל בלינדה הייתה זריזה יותר וחטפה את קונוס הנייר . 
היא נראתה מאושרת . 
כל הנידויים וההשפלות שלהם זכתה בשלוש השנים האחרונות לא העלימו את חיוכה החם ואת האופטימיות שלה . 
היא החביאה את קונוס הנייר מתחת לשמלתה , איש לא ייגע בתרופות שלה . 
" מחר , " אמרה בהחלטיות ובתמימות , " אני חוזרת לבית - הספר . 
שם יושבות ה " באיי בורו " , המכשפות הרעות 
מכשפה א : " אימתי שוב ניפגש ? 
בגשם , רעם או ברק אש ? " 
מכשפה ב : " כי תמו תוהו ומהומה 
ונחרץ דבר מלחמה . 
מכשפה ג : " וזאת לפני שקיעת חמה . 
מכשפה א : " היכן ? " 
מכשפה ב : " בערבה . 
מכשפה ג : " אל מקבת שם נקרבה . 
מכשפה א : " אבוא , אפור . 
מכשפה ב : " הצב קורא . 
מכשפה ג : " הנה ! " 
כולן : " אור הוא שחור ושחור הוא אור 
נרכב בערפל אפור . 
פגישה מסתורית ומלאת קנוניות זו בין שלוש מכשפות , כזו הפותחת את המחזה מקבת ( כאן , בתרגומו הנפלא של אפרים ברוידא ) , הייתה מאורע שכיח באירופה של המאה השש - עשרה , זמנו של ויליאם שקספיר . 
מכשפות התקבצו בלילות תחת צמרות העצים או בקרחת היער , רקחו רעלים בדודי ענק , הטילו כשפים על מלכים ועל איכרים פשוטים כאחד , והפכו על פיהם בן - רגע את מהלך החיים של בני - אדם , מהים הכספי ועד האוקיינוס האטלנטי . 
המכשפות היו כה דומיננטיות באירופה עד שחדרו בעוצמה אל המיתוסים השונים , לאגדות הילדים , למחזאות ולשירה . 
אבל מתקופה לא מוגדרת , ששיאה במאה התשע - עשרה , המכשפות החלו להיעלם מהנוף האירופי עד שהפכו לזיכרון רחוק . 
הן עוקרו מכוחן ונותרו רק כבובות לא מזיקות , מעוטרות בגלימות שחורות ורוכבות על מטאטאי קש , או נשארו למזכרת נצח במחזה השקספירי . 
אין זאת אומרת שלא ניתן למצוא ברחבי אירופה גם היום פרטים או קהילות המאמינים בקיומם של מכשפים ומכשפות , אלא שאלה מובלעות תרבותיות שחבריהן המאמינים בכישוף מסתירים זאת היטב מפני הסביבה , כדי למנוע חיכוכים מיותרים ובעיקר כדי שלא יחשדו בשפיות דעתם . 
באפריקה , לעומת זאת , המכשפות והמכשפים חיים היטב ואפילו מתרבים . 
באפריקה הכישוף נתפס ממשי , כחלק ברור מהמציאות היום - יומית . 
האמונה במכשפות חוצה את כל התרבויות האפריקאיות ( מלבד חריגים , כבני שבט הבושמנים של מדבר הקלהארי ) , והיא חוצה גם את כל המעמדות החברתיים . 
האיכרים באחד הכפרים , לדוגמה , סיפרו לי כי מכשפות שיבשו את חג היאם באותה השנה וגרמו ליבול להירקב . 
אבל גם כאשר ביקרתי ביקור של כבוד אצל המלכה - האם בכפר , היא נטלה אותי אל המרפסת של הארמון והצביעה לעבר שתי בקתות מקוללות , " שם יושבות ה ' בַּאיִי בּוֹרו ֹ ' , " כלומר המכשפות הרעות . 
כאשר , לאחר חודשים , סיפרתי את האירוע לרופא שיניים שאצלו ביקרתי בעיר הבירה , הוא כיבה לרגע את המקדחה הישנה שלו ואמר בכובד ראש : " בני - הכפר חייבים למצוא ' בַּאיִי פָּה' , מכשפה טובה , כדי שתציל את היבול של השנה הבאה . 
האיכרים האומללים יכולים לשרוד במאמץ שנה רעה אחת , אבל עוד שנה כזאת והם ימותו ברעב . 
והוא לא הסתפק בכך , אלא החווה בראשו לעבר הסייעת שלו ואמר " אני פה בטוח לחלוטין , מפני שהעוזרת שלי היא באיי פה . 
הבאתי אותה מהכפר שבו נולדתי , כדי שתשמור עליי מפני הקנאה והחמדנות של רופאים אחרים . 
העוסקים בכישוף באפריקה הן לרוב נשים , לכן גם אני משתמש בעיקר בביטוי " מכשפות " , אם כי גם גברים עשוים לעסוק בכישוף ( כמכשף אדום - השיער , שפגש את בלינדה ) , ותוארו גם מקרים של ילדים קטנים שהטילו כשפים על בני - הכפר שלהם . 
המכשפות מטילות את הכישוף על אדם אחר באמצעות המחשבה שלהן בלבד , כלומר מספיקה מחשבה – רעה או טובה – על אדם מסוים , מבלי ללוותה בעשייה כלשהי , כדי שתוכנה יתגשם . 
זוהי דרגה גבוהה של מאגיה , אשר אינה נזקקת לחומרים גשמיים , כרעלים קטלניים , ואפילו לא למייצגים חומריים , כמו צלמים , או פרטי לבוש , וגם לא לטקסים שונים , כדי לגרום , לדוגמה , נזק לסביבה . 
בכך נבדלות המכשפות מהקוסמים , אשר גם הם נפוצים במדבריות , בסוואנות וביערות האפריקאיים . 
הקוסמים נזקקים לחומרים ספציפיים , לרוב חומרים רעילים , כדי לגרום נזק לבן - אדם . 
תהליך ההכנה של הרעל ממושך וכולל ליקוט של הרעלים בטבע , ריכוז וזיקוק של המרכיבים , ושימוש בברכות או בקללות מאגיות או בטקסים אחרים כדי להגביר את עוצמתו . 
המאגיה של המכשפות , אשר מתקיימת במרחב החשיבתי בלבד , בלי תיווך ממשי עם העולם , גם מטילה יותר אימה מהמאגיה של הקוסם . 
מכיוון שהוא עורך הכנות ממושכות , ניתן לעכב אותו לפני שהוא מתקיף . 
החומרים שלו גם גלויים לעין , ולכן קיימת התחושה ( או האשליה ) שניתן להיזהר מהם , לדוגמה להבחין בזמן בגרגרים הרעילים שפיזר הקוסם בין קפלי הקנטה של הקורבן המיועד . 
אבל לא ניתן לעקוב אחר מהלך החשיבה המאיים של המכשפה , וגם לא ניתן לשער מדוע היא תתקוף . 
מספיק שנערה תשכח לקוד לפניה לפי כללי הכבוד , כפיפת הברכיים עם הצלבת קרסול ימין מאחורי שמאל , או שהמכשפה תחשוד בטעות שמישהו מהבקתה השכנה גנב את עצי ההסקה שלה , וכבר הזעם שלה יתלקח ויתורגם לקללה המגשימה את עצמה בעולם הממשי . 
הנערה האומללה תאבד את רגלה בנמק , הבקתה הסמוכה תעלה באש . 
הקיום של המכשפות דמיוני בעיני המתבונן המערבי , כי אין שום סימנים שיכולים להעיד או להפריך שקשישה זו אחרת עוסקת בכשפים . 
אבל הקיום הממשי שלהן נולד ומתקיים מתוך האמונה ואורח חייהם של הקורבנות . 
במילים אחרות : הקורבנות משוכנעים כי המחלות , האסונות החקלאיים או סתם ביש - המזל שלהם הוא תוצר של כישוף , ובכך הם יוצרים את חוויית הכישוף . 
הקורבנות גם מחפשים הסבר לסבלם , ואם הסברים כ " מכשפה קינאה בי בגלל עדר השוורים הפורה שלי . 
או " מכשפה קשישה פגעה בי , כי גם היא הייתה רוצה שדיים נפוחים בחלב כמו השדיים היפים שלי . 
נתפסים בידי החברה כהסברים הגיונים , הרי הם מקבלים ממשות ודאית . 
לאחר שהאסון נחווה ככישוף וחוברה לו הסיבה , הקורבנות מביטים סביב ומחפשים את המכשפה שהתנכלה להם . 
הפחד מפני מכשפות גם מוליד לעתים תוקפנות . 
נשים הנחשדות כמכשפות עלולות לסבול מבידוד חברתי : לא ישטפו לצדן בגדים בנהר ולא יאכלו אורז מקערה אחת איתן , והן עלולות גם להיות מותקפות באלימות פיזית ממש ; ההמון עלול להצית את הבקתות שלהן , יש שמגורשות ומושלכות מחוץ לתחומי הכפר , ויש גם שמוצאות להורג בלינץ' . 
אבל שכיחות ההתקפות הללו אינה גבוהה , ואני מעולם לא חזיתי באירוע כזה . 
לרוב , הקהילה יראה מהמכשפה , אבל מניחה לה לחיות את חייה בשלום , זאת משום שהאפריקאים מאמינים שיש מקום בקיום האנושי למכשפות , בדיוק כמו לכוהנים , למלכים , לקוסמים ולנזירים קתולים . 
לכל אחד יש תפקיד משלו , ואותו הוא ממלא לפי הייעוד שלו , וצריך ללמוד לחיות עם כולם באותה החברה , בלי לפגוע ובלי להיפגע . 
ואם מכשפה הטילה באדם כישוף , הרי שהוא נפגע בכוח מיסטי שבני - אדם פשוטים אינם עשויים להבין אותו , לכן לא עליהם להיאבק ברשעותה של המכשפה וגם לא לבקש לנקום בה . 
זוהי העבודה של דמויות מיוחדות , כמו המכשפות הטובות או הכוהנים המסורתיים , המסוגלות לטפל בכוחות מיסטיים , לשנות או לנטרל אותם . 
סעודת המכשפות 
חלק מהלידות בבית - החולים המיסיונרי היו רוויות במתח עצום . 
נשים הובאו במצב קריטי , עם דופק חלש ואיטי בגלל איבוד דם מסיבי , או שהאישה הייתה מפרכסת בגלל רעלת היריון . 
אני , הרופא - מיילד , הייתי פועל בהתרגשות קדחתנית , אבל האחיות דווקא מילאו את תפקידן בשלווה ובקור רוח . 
הן ראו את האסונות הללו אין ספור פעמים בחדר הלידה של אסאפו . 
הרי כאשר לידה מתנהלת כראוי , האישה אינו טורחת לצאת למסע מפרך אל בית - החולים והיא יולדת בבקתה שלה , ורק כאשר הלידה מסתבכת , היא מובאת לטיפול רפואי , ובדרך כלל באיחור רב . 
מוות של יולדות אינו נדיר בבית - החולים המיסיונרי , והאחיות , בלי להזיל דמעות , יודעות לעטוף בבד הצבעוני את גוויית האישה , שבתעלת הלידה עדיין מונח תינוקה , ולהכין אותה בזריזות לקראת המסע חזרה אל כפרה . 
אבל היו לידות שבהן התחלפו התפקידים בינינו , וזאת דווקא כאשר נראה שהאישה ותינוקה נחלצים מהמוות . 
דווקא אז , כאשר עוד מעט ייחלץ תינוק בריא מתעלת הלידה , ויכולתי לחוש את נשימתי הופכת רכה ומפויסת , האחיות היו הופכות לחסרות שקט . 
הן היו מתלחשות בקדחתנות בשפת הטווי , מצטלבות בלי הפסקה ומבטן צמוד אל פתח תעלת הלידה , כמחכות לסימן נסתר . 
כאשר התינוק נפלט אל המזרון , עוד לפני שחתכו את חבל הטבור , הן היו ממששות את הילוד , מהגולגולת הגדולה ועד קצות האצבעות הפעוטות . 
רק לאחר חודשים התגלה לי הסוד : אלו היו נשים שנחשדו כמכשפות . 
ומכיוון שהכוח הכישופי עובר בשליה אל העובר , האחיות חיפשו סימן גופני כלשהו שיעיד על ההורשה . 
הן חיפשו אצבע שישית , כתמי לבקנות , פקעות שיער לאורך הגב או כף - רגל מעוקמת – סימנים שיעידו כי מעתה יש להיזהר מאותו הילד או הילדה , שיום אחד , בהתבגרותם , ייקראו להצטרף אל קהילת המכשפות והמכשפים . 
אבל מכשפה מסוגלת להעביר את כוחותיה המיסטיים גם אל ילד או ילדה שאינם שלה . 
היא נוטה לעשות זאת לפני מותה , כדי שכוח הכישוף לא ייקבר איתה באדמה . 
היא מבצעת זאת , בין השאר , על ידי פיתוי של הילדה לגעת בחפץ השייך לה : פיסת בד , סיר בישול , גרגרי אורז או אפילו ציפורן גזוזה . 
לעתים המכשפות מוכרות את החפצים השייכים להן בשוק , כשהן מתחזות לנשים קשישות . 
הילדה אינה מודעת לרוב לאקט ההסמכה כמכשפה , והיא תגלה זאת רק לאחר ההתבגרות המינית , כאשר תוזמן במפתיע אל סעודת המכשפות . 
" זו הייתה קשישה , אשר באה אלינו מהכפר של אמי בצפון . 
היא עזרה לנו לנקות את התירס ולבנות סוכה על עמודים , להרחיק את הקלחים מפני החולדות , " כך התוודתה בפני מכשפה בתחילת עבודתי ביערות הגשם . 
" לילה אחד היא הכינה מרק שמן דקלים , ולאחר שהאכילה אותי קערה שלמה , פתאום נשכבה על האדמה ונשמה את הנשימה האחרונה שלה . 
אמי נבהלה ושפכה את כל הסיר . 
היא הבינה , שהקשישה העבירה לי את הכישוף שלה , אבל כל המכשפות הטובות שהלכנו אליהן , אמרו שכבר מאוחר מדי לעשות משהו . 
הכוחות הכישופיים יכולים גם לעבור באקראי . 
חוקר הדתות קופי אסארה אופוקו מציין שבגאנה מאמינים כי המכשפות נוהגות לרדת אל הנהר לשטוף את עצמן מהפרשות , לפני שיחזרו לבתיהן מהשוטטות הלילית שלהן . 
במהלך הרחיצה , המכשפות מזהמות את המים בכוחות הכישוף , והאישה התמימה הראשונה שתרד אל הנהר לשאוב מים לביתה , תזדהם . 
היא , האומללה , תלד מכשף או מכשפה בלידה הבאה שלה . 
* * * 
התיאורים על התנהלות המכשפות דומים להפליא באירופה ובאפריקה , ולא ברור אם אלה תפיסות שהביאו עמם הקולוניאליסטים והטמיעו בתוך המסורות העממיות - האפריקאיות , או שתיאורי כישוף אלו התפתחו במקביל בשתי היבשות , משום שהם נוגעים בתבניות בסיסיות של חרדה מפני כוחות קמאיים . 
המכשפות , בשתי היבשות , אוהבות לשוטט בלילות , ומכאן גם החשש של אפריקאים רבים מפני הסתובבות לבדם לאחר השקיעה . 
גופם הפיזי של המכשפות נותר מאחור על מחצלת הקש או על המזרון , זו רק הנשמה של המכשפה , שמתנתקת מהגוף ויוצאת למסע ארוך אל עומק היער , לפגוש שם נשמות של מכשפות אחרות ולהתחבר אליהן . 
כוהנים מסורתיים אשר מצליחים בדרכים מסתוריות ללכוד את נשמת המכשפה ולמנוע ממנה לחזור אל גופה , גורמים לכך שהמכשפה הגשמית תמשיך לישון , אפילו במשך חודשים ושנים , בלי להתעורר . 
המכשפות אינן אוהבות להיחשף בזמן המסעות הליליים , ואפילו חוששות שהנשמה שלהן תראה זוהרת בחשיכה . 
ישנן תרבויות שבהן מאמינים כי משום כך המכשפות מורחות את גופן בשיקויים והופכות לבלתי - נראות . 
תרבויות אחרות מאמינות כי המכשפה שומרת את סוד המראה שלה באמצעים תוקפניים ואלימים . 
למשל , אם עובר אורח תמים חשף את דמותה של מכשפה , היא תעלים אותו . 
וישנן תרבויות המאמינות שהמכשפה לובשת במסעותיה דמות של חיה וכך מסווה את המראה האמיתי של נשמתה , כמו בני האיבּו ֹ הניגריים , המדווחים כי המכשפות הופכות בזמן טיולי הלילה ללטאות , ינשופים וחרקים בגדלים שונים . 
המכשפות מתאגדות בקבוצות מסתוריות . 
בקבוצה כזו , רק שלוש מכשפות ( כמו אלה של מקבת ) יכולות לחבור יחד ולרקוח מזימות משותפות . 
אבל לעתים מספר המכשפות בקבוצה מגיע ללא פחות מעשרים , ותמיד בראשן עומדת מנהיגה . 
המכשפות אוהבות להיפגש בצמרות של עצי ענק כבאובב , לערוך שם סעודות שחיתות . 
התפריט של הסעודות האלה הוא נושא מעורר אימה בקרב חברות אפריקאיות שונות , משום שרבים מאמינים שהוא מורכב מבשרם של בני - אדם . 
לפי החוקר קופי אסארה אופוקו , מקובל להאמין כי המכשפות מחליטות בכל התכנסות מי תביא את הקורבן לפגישה הבאה . 
המכשפה שנבחרה לוכדת אז אדם מתוך הכפר שלה , קושרת חבל סביב צווארו וגוררת אותו כמו שמוליכים כבשה אל הסעודה המשותפת . 
הקורבן מקוצץ , מבושל בסיר ומחולק בין המכשפות לפי חשיבות : ככל שמעמדה גבוה יותר , כך הנתח עשיר יותר , אבל הדם , שאותו מחבבות המכשפות במיוחד , מחולק שווה בשווה . 
ישנם המאמינים שהצורך בארוחות משותפות שכאלו הוא המגבלה הקניבלית , הקובעת שכל מכשפה יכולה להרוג רק אדם ממשפחתה . 
לכן , רק בסעודות משותפות ניתן להעשיר את התפריט . 
עם זאת , רוב החוקרים סבורים כי המכשפות אינן קניבליות במובן הפשטני , כפי שעולה מתיאורי הזוועה הללו . 
המכשפות נוהגות לאכול רק את הנשמות של בני - האדם , בדיוק כפי שהן עצמן רק נשמות ללא גוף בזמן הסעודה . 
הפסיכיאטרית הבריטית , מ . 
ג' . 
פילד M . 
J . 
Field ) ) אשר חקרה בשנות החמישים של המאה הקודמת את התפיסה הדינמית של הכפריים בגאנה , כותבת כך על תזונתן של המכשפות : " לעובדה שהמכשפה ישנה על המזרון במהלך הלילה , בשעה שהיא אמורה לבלות את זמנה בסעודה , והעובדה שהגוף של הקורבן , אשר היה אמור להישחט , בבירור לא עבר טבח קניבאלי , יש הסבר בתפיסה האפריקאית . 
זו הנשמה של המכשפה אשר עזבה את הגוף הישן ועפה למקום המפגש . 
זה לא הגוף הגשמי של הקורבן , אלא הנשמה החיונית שלו – האוקרה – נאכלת בידי המכשפות . 
בתרבות שבט האקאן , לדוגמה , לאדם מרכיבים רוחניים שונים , אשר האדם המערבי יכרוך את כולם יחד בקוצר רוח ויקרא להם " נשמה " או " רוח . 
אבל בני האקאן מפרידים ביניהם ובשעה שמרכיב אחד , הסוּנסוּם , יכול לעזוב את גוף האדם בזמן חלימה ולשוטט בעולם בלי להיפגע , הרי שעזיבתו של המרכיב השני , האוקרה , יגרום לנזק נורא לאדם . 
זהו האוקרה של הקורבן שנאכל בסעודות הללו , וזהו האוקרה של המכשפות , אשר מבצע את הפשעים הללו . 
ואם המכשפה או המכשפות אינן זוללות את האוקרה כולה , אלא רק אבר ספציפי , הרי שהקורבן יינזק באזור זה . 
לדוגמה , אם חלק האוקרה המקושר לשתי העיניים ייאכל , הרי שהקורבן יקום בבוקר עיוור , ואם ייאכל מרכיב האוקרה המקושר לרחם , הרי שהאישה האומללה תקום עם בוקר עקרה . 
מכשפות או נשים בדיכאון ? 
האם המכשפות האפריקאיות הן נשים אמיתיות , בשר ודם , נשים שניתן למשש את עורן ואת שריריהן , גם אם לא את מחשבתן הרעה ? 
ואם אכן הן אמיתיות , כיצד הופיעו בעולם לראשונה ? 
באחד הכפרים שמעתי כי נולדו מהאדים של הביצות השחורות , ובכפר סמוך אמרו שהשטן פיזר אותן בעולם כדי להגביר את החולי ואת הסבל האנושי . 
אבל אולי , והיום , לאחר שנים ביערות הגשם , אני מעלה אפשרות זו בחשש , אין כלל מכשפות אפריקאיות , ובני - האדם יצרו אותן מדמיונם הקודח ? 
ואם כך , מהו תפקידן בעולמו הפנימי - האישי של המאמין בהן , או לחלופין , מה תפקידן בחברה האפריקאית ? 
כלומר , האם הן נוצרו כדי לספק את צרכיו הבריאים או החולים של המאמין בהן , או שהאגדה על מכשפות היינה כלי חברתי , שנועד לקדם את מטרות החברה ? 
אני רוחש סימפטיה רבה לחוקרת , הפסיכיאטרית האנגלייה מ . 
ג' . 
פילד , אשר התמודדה עם שאלת המכשפות האפריקאיות כבר לפני כחמישים שנה וניסתה לספק לקוראיה האירופיים תשובה הגיונית לגבי משמעות קיומן . 
מכשלות רבות עמדו לפני החוקרת אשר עברה בין המקדשים העממיים בגאנה ואספה בשקדנות תיאורי מקרים . 
המכשול הראשון היה פשוט הקושי לנווט בשבילים העלובים ביערות הגשם , אבל מכשול זה נפתר בעזרת עוזרה הגאנאי הנאמן , מר עמנואל אוקואמפה , אשר עליו היא אומרת בהקדמה לספרה Search for security : " מעולם לא איבד את דרכנו ביער " . 
לעומת זאת , לא הוא ולא הגאנאים האחרים יכלו לעזור לה להבין את תופעת המכשפות , כי דרכי החשיבה שלהם היו שונות לחלוטין משלה . 
אמונתם הצלולה בקיומן של מכשפות , צלולה ומובנת מאליה כמו אמונתם בממשות של אור השמש ושל ריר החלזון , לא עזרה לפילד , אשר ניתחה את התופעה , כפי שניתחה את כל המתרחש בעולם , במונחים של פסיכו - פתולוגיה מערבית . 
פילד שמעה מספר נשים אשר התוודו במקדשים האפריקאיים על היותן מכשפות , והסיקה כי אלה נשים שסובלות מדיכאון כבד , כי אנשים מדוכאים נוטים להתייחס אל עצמם באופן שלילי ולחוש בעוצמה תחושות של אשמה וחטא . 
חולים דיכאוניים נוטים להאשים את עצמם , בלי כל ביקורת , באירועים שליליים שהתרחשו סביבם כגון התמוטטות הנישואים שלהם , קשיים רגשיים או פיננסים של ילדיהם או אפילו פשיטת רגל של חברה שבה היו מועסקים . 
לא מדובר בחשבון נפש בריא , אלא בראייה קודרת ומופרזת של אותם המאורעות . 
במצבי דיכאון , המלווים בפסיכוזה , החולים גם מאשימים עצמם ללא הבחנה במאורעות קטסטרופליים . 
למשל , חולה שבו טיפלתי האשים עצמו בפריצתה של האינתיפאדה , משום שפיטר שבוע לפני כן עובד פלסטינאי שלו . 
ומטופל אחר , צבע במקצועו , האשים את עצמו במותו של שכן ואף ניסה להתאבד בשל כך , וזאת משום שסייד שנה לפני כן את ביתו של השכן בחומר מסרטן . 
בירור קצר העלה שהיה זה סיד סטנדרטי , שקנה בחנות . 
פילד הסיקה כי תחושות האשמה והחטא , המלוות את הדיכאון , גורמות לחולה הדיכאונית האפריקאית ליחס לעצמה כוחות כישוף שליליים , אשר גורמים נזק לסביבה . 
לטענתה של פילד : " כישוף קיים רק בפנטזיה , בתודעתם של חולי - נפש מסוימים , והוא גורם מבוכה רבה לאחרים . 
אם כך , אפשר להניח , כי אם הדיכאון ( כמחלה ) היה נכחד , האמונה בכישוף הייתה נכחדת גם היא . 
* * * 
בתקופתי הראשונה באפריקה פגשתי כמובן במכשפות . 
הן הרי משוטטות ומבצעות כשפים בכל כפר , כולל הכפרים הנידחים שאינם אלא בקתות חומר ספורות . 
וגם אם בהתחלה הייתי אני , האדם הלבן , עיוור לקיומן , הרי אחרי שגרתי בכפר אסנקרנגווה מספר חודשים ולמדתי לדבר בשפת הטווי , המכשפות התגלו לעיניי בבירור . 
אפילו זכיתי ללעוס עלי נוּנוּם , שידועים בסגולתן להקל כאבי בטן ובעיות מעיים שונות , עם כמה מהמכשפות הקשישות מול המדורה , וברגעי - חסד לשמוע על הדרך שבה קיבלו מאמותיהן או מנשים אחרות את יכולות הכישוף שלהן . 
אבל הייתי עדיין לפני התמחותי בפסיכיאטריה , ולכן לא חיפשתי כל מקור פתולוגי לווידויים המדהימים . 
לפני חזרתי לאפריקה , קראתי שוב את הספר של פילד , וההסבר שלה למהותה של תופעת המכשפות נראה לי מתאים . 
הוא התאים לפסיכיאטר מערבי שמחפש הסברים פתולוגים לתופעות לא מובנות , והוא התאים לידע שרכשתי בספרות הרפואית המערבית לגבי תסמינים דיכאוניים , כגון ערך עצמי ירוד , תחושת חטא מטרידה ורגשות אשמה . 
הוא למעשה כה התאים לי , עד שהתעלמתי מכך שפילד בנתה את ההיפותזה שלה על סמך שיחות עם נשים מעטות להחריד . 
חזרתי למכשפות של יערות הגשם , והפעם חיפשתי את המלאנכוליה במבט עיניהן . 
אבל ככל שהתבוננתי במכשפות יותר ויותר , האמונה שלי בתיאוריה של פילד התפוגגה . 
המכשפות שפגשתי לא נראו ולא התנהגו כנשים מדוכאות . 
הן אכלו בתיאבון , ישנו בשלווה . 
הן רקדו בתשוקה בחג היאם , גלגלו ואכלו בתענוג את כדורי האורז עם קוֹנטוֹמירֶה ( עלים של קוקויאם , ירק שהמראה והטעם שלו לאחר הבישול דומה לתרד והוא אפילו טעים יותר מתרד ) , ואפילו עשו אהבה ומשכו גברים , מרוגשים מינית ובו - בזמן גם מבועתים , אל הבקתות שלהן . 
הן צחקו בכל פעם מחדש כאשר ניסיתי לכרסם כמוהן ענפים יבשים . 
הן לא נראו לי עצובות יותר מהנשים האחרות בכפרים , אולי מלבד במצבים שבהם התפרצו לפתע האימה והריחוק של בני - הכפר מהן . 
אבל גם בסיטואציות אלו , הנשים המכשפות היו מהדקות את השפתיים , מהדקות בכוח את השמלה אל גופן , ומתרחקות . 
עשרה צעדים , עשרים צעדים , וכבר לא היה ניתן לראות את ההשפלה במבטן . 
ההתמדה של המכשפות האפריקאיות בביצוע הכישורים המופלאים שלהן אינה תואמת כלל למהלכה של המחלה הדיכאונית . 
הדיכאון מופיע בגלים , שביניהם זוכה האדם החולה לתקופות ארוכות של הפוגה . 
גם התסמינים הדיכאוניים , כולל תחושות האפסות והאשמה , מופיעים רק כאשר האדם נשטף בגלי הענק הללו של הדיכאון , והם נעלמים עם לכתם . 
כלומר , אילו פעלו המכשפות מתוך דיכאון , סביר להניח שהיו יוצאות לחופשה ממושכת ממעשי הכשפים עם השיפור במצב הרוח שלהן . 
אבל זה לא מה שקורה ביערות הגשם : מהרגע שבו נערה מוזמנת אל סעודת המכשפות הראשונה על צמרת עץ הבאובב ועד שהיא נטמנת באדמה ( כאשר המלווים שומרים על מרחק בטוח ממנה , כי גם כגוויה המכשפה אינה רוגעת ) , היא אינה מפסיקה את פעילותה . 
ואכן , פעמים רבות בני - הכפר הצביעו בפניי על נשים מרירות ודחויות כעל מכשפות פעילות , ולעתים על נשים צחקניות ומסופקות . 
וגם אלו שבעצמן התוודו בפניי על יכולות הכישוף שלהן , הפגינו את כל קשת הרגשות האנושיים . 
חיפשתי הסבר מורכב יותר לתופעת המכשפות , הסבר שלא רק יפרש את עצם קיומה , אלא גם את שכיחותה העצומה במדבריות , בסוואנות וביערות של אפריקה . 
שהרי האמונה במכשפות כל כך עמוקה ומושרשת , עד שהיא מוחלטת גם בקרב המשכילים העירוניים וגם בקרב האיכרים הדלים , גם בקרב המאמינים בדתות המסורתיות , אבל גם בקרב המאמינים האדוקים ביותר של הנצרות והאסלאם , כולל הכמרים והאימאמים . 
הנה , לדוגמה , פסטור סטפן אדו - בואהן , נשיא כנסיית " מרכז הגוספל האוניברסלי " , שמאמיניה , והוא עצמו , מעידים כי הוא ניחן ביכולות מופלאות של גירוש שדים . 
הוא מגדיר את הכישוף כך : " כישוף הוא האמנות של היאחזות מודעת בידי הרוע והרוחות השטניות , והאמנות של שיתוף פעולה איתם כדי לבצע מעשים מרושעים לרצונו ולמילוי מטרותיו של השטן , להרוג , לגנוב ולהרוס . 
המכשפה פוגעת בעיקר במשפחתה ובשבט שלה עצמה . 
היא מצויה במעמד של הרוחות הרעות והופכת את עצמה מרצונה לזמינה לרוחות אלה , כדי שיחדרו אליה וינצלו אותה . 
פסטור אדו - בואהן התעמק רבות בתופעת המכשפות , על סמך עבודתו עם נשים אומללות שבאו אל הכנסיות הרבות והתוודו בפני אנשי - הדת שהן מכשפות . 
בהסבריו של הפסטור הנוצרי מהדהדות התפיסות האפריקאיות המסורתיות לגבי הנשים או הגברים , העוסקים בכישוף . 
הוא טוען כי הקשר בין המכשפה לרוח הרעה ייחודי לעומת מקרים האחרים של השתלטות רוחות רעות על בני - אדם . 
כל המכשפות שפנו וביקשו עזרה בכנסייתו , התוודו כי השדים של הכישוף חדרו אליהם בצורה של בעלי - חיים . 
אלו שדים שנולדו בממלכת השטן , וייעודם להרע לבני - האדם בעזרת כוחן ונשמתן של חיות הרסניות ומרושעות . 
פסטור אדו - בוהאן אסף בקפידה רשימה של שמות הרוחות הרעות אשר מתגלות כחיות . 
ברשימה מופיעים , בין השאר , פְּראמיר ( קוברה שחורה ) , ואנְסאנָה ( זבוב הבית ) , דאנקיים ( קרוקודיל ) אקוּרה ( עכבר ) ואפּוֹנקיֶירֶני ( צפרדעים ) . 
כאשר גיליתי לראשונה את רשימת השמות הזאת , לא הופתעתי . 
הכרתי את כל שמות השדים , כולל המוזרים שבהם כמו השד טֶפְרֶה , המופיע כתיקן אפריקאי , ואַקוַואטיָה , המופיע כנחש קצר . 
הכרתי אותם מגירושי השדים בכנסייה הפנטקוסטית של אסאפו , שבהם הכומר דניאל וזקני הכנסייה היו מחלצים שדים מגופם המעונה של הקורבנות במומחיות גדולה יותר מששלפתי קוצי שיח האננס מעיניהם של ילדים . 
במהלך הטקסים בכנסייה הפנטקוסטית נהמו השדים או גרגרו לא פעם כחיות יער , פיזרו סביב ריח אופייני להן , או אפילו הותירו סימני ציפורניים . 
בכנסייה הפנטקוסטית רכשתי את הלקסיקון הזואולוגי של השדים , ואיתו למדתי להגדיר את השדים גם בכנסיות אחרות , וגם במחוזות הרחוקים מאות קילומטרים מאסאפו . 
בכולן התבססה האמונה על המסורת העתיקה של קשרים מיתיים בין המכשפות לבין חיות היער , אם כהתגלגלות בדמותן ורכישה מוחלטת של תכונותיהן , או רק בהיעזרות בהן כאמצעי תיווך . 
מהדת המסורתית התגלגלו תפיסות אלו לכנסיות הנוצריות – מהקתוליות והאנגליקנית ועד אין ספור כנסיות חדשות , שנולדו באפריקה ¬ – כמו אין - ספור תפיסות מסורתיות אחרות , וכך נבנתה שיטה משולבת של טקסים מסורתיים עם טקסים נוצריים - אירופיים , כיצד לגרש את המכשפות - החיות . 
הטמעה זו היא עדות נוספת לחדירתן של המכשפות לכל פינה ביבשת ולהשתלבותן בכל מרכיב תרבותי : שירה , מחול , שפה , טקסים ואפילו ארוטיקה . 
אי - אפשר להבין תופעה בעלת עוצמה על ידי פירושה הפשטני כהזיות של נשים דיכאוניות או כפתולוגיה אחרת , שבה מתעוותת תפיסת המציאות אצל חולים כמקרים פרטיים . 
ייצוג הרוע במיטבו 
ההבנה שלכישוף חייבת להיות משמעות עמוקה יותר נבנתה אצלי בהדרגה , והיא נבנתה על בסיס האבסורד שבקיומן של המכשפות . 
שהרי אם המכשפות הן נשים מרושעות המהוות איום על סביבתן , סילוקן מהכפר , מהמחוז , מהמדינה , רק יעשה טוב לחברה . 
אבל גם אם במקומות מסוימים באפריקה צדים מכשפות ואפילו מבצעים בהם לינץ' , הרי שלרוב כבודן במקומו מונח . 
אין אהבה גדולה כלפי המכשפות מצד בני - הכפר , אלא יראה גדולה ואפילו כעס , אבל בשל תפקידן המיוחד לחברה , המודע או הלא מודע , הן נשארות במקומן . 
הן מורשות לחיות בבקתות שלהן בלב הכפר או בשוליו , לשאוב מים מהבאר המשותפת , ולטבול את ידן יחד עם שאר בני - המשפחה בקערת המזון כדי לגרוף את כדור האורז עם הקונטומירה . 
ההבנה הזאת התחזקה אצלי כשהאזנתי להרצאה של ד"ר אליזבת וייס ( Elizabeth Weiss ) , אשר נשאה את השם המוזר : " כישוף ואחריות פלילית . 
השלכות לגבי ההערכה של תוקפים שחורים אלימים ברפואה המשפטית בדרום-אפריקה " . 
ד"ר וייס סיימה אמנם את לימודי הרפואה בוורצבורג , גרמניה , אבל עבדה לאחר מכן במשך כשלושים שנים כרופאה כללית ופסיכיאטרית בדרום - אפריקה . 
היא הרצתה בכנס הראשון של פסיכיאטריה חברתית באפריקה בשנת , 2004 בתקופה שבה ניהלה את השירותים הפסיכיאטריים - משפטיים במחוז לימפופו . 
המחקר של ד"ר וייס נבע מהקושי להעריך משפטית נאשמים שטענו כי השתמשו באלימות כלפי מכשפה , משום שכישפה אותם או שכישפה אנשים אחרים בקהילה . 
הקושי המשפטי הוא לקבוע אם התקיפה האלימה נבעה מפסיכוזה של התוקף ( כלומר אמונת - שווא שהוא מכושף ) , ממחלה פסיכיאטרית אחרת , או שהתקיפה היא בכלל אקט מקובל , המעוגן במערכת האמונות המקומית . 
ד"ר וייס אספה במשך ארבע שנים תיאורי מקרים של תקיפת מכשפות , כפי שהתרחשו באזורים כפריים . 
בניתוח המקרים התברר כי רוב התוקפים סבלו במשך שנים מתסמינים פסיכולוגיים וגופנים והאשימו את המכשפה בכישלונותיהם בחיים , או שנקמו במכשפה על הסבל שגרמה לאחרים . 
ברוב המקרים , לתוקפים היו מחשבות - שווא לגבי כישוף , אשר להם התלוו לעתים גם תסמינים פסיכוטיים אחרים . 
הממצא המדהים ביותר מבחינתי היה שתוקפי המכשפות הינם אנשים " חריגים " בקהילה , כלומר חולים פסיכוטיים או אנשים עם פיגור שכלי . 
אנשים בריאים מבחינה פסיכיאטרית או בעלי קוגניציה תקינה , לא יעלו על דעתם לפגוע במכשפה , גם אם היא מתוודה בפומבי שהיא מכשפה וגם אם היא חיה בכפר במשך עשרות שנים וגורמת נזק לאחרים . 
אם כך , תפקידה החברתי של המכשפה שומר עליה מפני התנכלות אלימה מפני רוב בני - הקהילה , האנשים הבריאים . 
ומהו אותו התפקיד החברתי של המכשפה ? 
תפקידה פשוט : לייצג את הרוע . 
המכשפה היא התגלמות הרוע . 
היא אנוכית , קנאית , אכזרית , שקרנית וחסרת חמלה . 
היא מפירה כל טאבו אפשרי ששומר על לכידות הקהילה ועל מוסריותה , כולל הנאמנות המוחלטת למשפחה ולשבט שלה . 
גרוע מכך , היא פוגעת דווקא בבני - המשפחה שלה , בצאצאים של אותו אב קדמון ואם קדומה . 
היא גונבת את כוחם של הגברים במשפחתה , מייבשת את השחלות של הנשים וממיטה ביש - מזל על כולם . 
היא מחליפה את הנאמנות הנדרשת למשפחה בנאמנות לנשים זרות , בלא כל קשר דם , מתחייבת למכשפות ולרוחות רוחשות מזימות . 
המכשפה מחפשת את נקודות החולשה של הקורבנות ומנצלת אותה , למשל התגנבותה הנבזית בלילות אל בני - האדם בשנתם , בשעה שהינם חסרי אונים , וגניבת נשמותיהם . 
ברשעותה , לפעמים אין למכשפה כל הסבר או מניע ברור למעשה הרוע שלה . 
לעתים עצם ההנאה מהסבל של הקורבן מספק אותה . 
תמונת הראי של המכשפה 
התפיסה הבסיסית בחברות אפריקאיות רבות היא דואליסטית , כלומר תפיסת העולם כמורכב משתי ישויות , הטוב והרע אשר מתנגשים בלי הפוגה . 
שני כוחות אלו מנסים לכבוש להם שליטה על נשמותיהם של בני - האדם , ולכן כל פעוט ומבוגר בקהילה חייב לא רק לזהות את הטוב ואת הרע , אלא גם לבחור ביניהם , כלומר לדבוק בטוב ולתעב את הרוע . 
אבל לשם כך הוא נזקק לדמויות מוחשיות , אשר ייצגו את שני הצדדים המתחרים ביניהם בשדה קרב נצחי . 
לכן לילד האפריקאי מוצגות דמויות מוסריות שהוא אמור להפנים את התנהגותן ולשאוף להשתוות אליהם . 
דמויות טובות שכאלו הן , לדוגמה , האבות הקדומים , אשר זכו למעמדם בארץ המתים הודות להתנהגותם המוסרית הטהורה על פני האדמה , לפני מותם הפיזי . 
את הרע , לעומת זאת ניתן להראות לילדים בדרך מוחשית אפילו יותר : " זוהי המכשפה , השוכנת בבקתה ליד זרם הנחל , המכשפה שטרם החליפה את עלי הדקל בגג שלה , ולכן הבקתה בולטת בצבע צהוב חולני . 
המכשפה היא הקונקרטיזציה של הרוע . 
היא מודל מובהק של הרוע , שלעומתו הטוב הוא מובהק וברור . 
בלעדיה היה לא רק קשה להגדיר בחדות שכזאת את ההתנהגות הלא מוסרית , אלא גם את ההתנהגות המוסרית - האידיאלית . 
קיומה של המכשפה מאפשר לשרטט היטב את הגבול בין הנכון לבין הפסול מוסרית , כך שאפילו הילדים הקטנים יוכלו להבחין בהבדל . 
היא ברורה יותר מהשטן , יותר מהרוחות הרעות , יותר מנשמות המתים שנתקעו בדרכם ולעולם לא ייאספו אל האבות הקדומים בגלל חטאיהם . 
לרוע של המכשפה יש תווים ומתאר : אצבעות בכפות - הידיים והרגלים , מרקם של עור , הבעות של פנים . 
היא , החשוב מכול , דומה לכולנו , ההוכחה הברורה שהרוע אינו מתקיים כיישות חיצונית , אלא עלול להתנחל בתוכנו . 
דוגמה לשימוש המכשפה כדמות מייצגת ניתן למצוא בתיאור המכשפות של שבט הזינְזָה , על פי תיאורה של חוקרת הדתות סוון ביירקה ( Svein Bjerke ) : שבט הזינזה שוכן לשפת אגם ויקטוריה במדינת טנזניה . 
בשבט הזה , המכשפה , הנקראת מוּרוֹגי , מקושרת עם חשכת הלילה והטבע הפראי . 
המכשפה פועלת בלילות חסרי ירח , ובניגוד לבני - התמותה הפשוטים היא מסוגלת לראות גם בחשיכה הכבדה . 
היא מקושרת בדרכים שונות ומעוררות אימה עם בעלי - חיים ליליים . 
היא מסוגלת להפוך את עצמה לבעל - חיים לילי , כגון צבוע , תן או ינשוף , אבל מסוגלת גם ליצור בעצמה טורפים ליליים , אותם היא שולחת להתקיף את יריביה או אפילו רוכבת עליהם . 
דימוי מעורר חרדה בשבט הוא המכשפה הערומה , הרוכבת על צבוע בדרכה אל הקורבן . 
לפי מסורת השבט , איש לא נולד כמכשף . 
הילדה או הילד מתגלגלים להיות מכשפים בגלל שהשתתפו במעשה מחריד שאין עליו תיקון : גילוי עריות . 
את המעשה הלא מוסרי של גילוי עריות עושה לרוב אחד ההורים , כלומר אם ששוכבת עם בנה , או אב ששוכב עם בתו . 
במעשים אלו , ההורים גוזרים את דינו של ילדם והופכים אותו מילד תמים למכשף מרושע . 
כי לאחר המשכב האסור , המכשפות הוותיקות יאספו מיד את הילד אל חיקם ויזמינו אותו להשתתף איתם בסעודה הקניבלית הראשונה שלו , עמוק בסבך הצמחייה . 
תפיסה זו של טרנספורמציה על - ידי ביצוע חטא , היא חינוכית בתוך העיקרון הדואלי . 
היא מדגישה כי הטוב והרוע אינם מולדים בהכרח , וכי ביכולתנו לקבוע באיזה קוטב מוסרי נחיה . 
כלומר , היא מחנכת את האנשים להכיר בכך שפונטיציאל לרוע מצוי בתוכם , וכי הם עלולים במעשים שלהם לגרום להתפרצותו . 
זוהי " מפלצת " הנמצאת בכל אדם מלידתו , והיא עלולה להתפרץ החוצה בגלל מעשה של האדם עצמו ו " לבלוע " את אישיותו , לשנות אותו לתמיד . 
לפי בני הזינזה , כאשר המכשפה הצעירה נקראת בפעם הראשונה אל הסעודה הקניבלית , היא מוזמנת לאכול בשר של אחד מבני - משפחתה הקרובים . 
במעשה המחריד הזה , היא מחסלת את כל קשריה והמחויבויות הרגשיות שלה עם חברת בני - האדם . 
מעתה והלאה היא הופכת נאמנה לעמיתיה המכשפות והמכשפים בלבד . 
באופן חיצוני היא ממשיכה להיות שייכת לקהילה שלה . 
היא תמשיך לגור בכפר , להשתתף בחגיגות ובהלוויות , לחפור תעלות השקיה ולזרוע זרעים באדמה . 
אבל מתחת לתחפושת זו של נורמליות חברתית , היא אחרת . 
היא שינתה את מהותה הבסיסית , וכפי שמגדירה אותה החוקרת סוון ביירקה , היא הפכה להיות אנטי - אנושית ואנטי - חברתית . 
היא הופכת להיות נאמנה לכוח אחד בעיקר : לרוע . 
זהו מסר ברור ליחיד בתרבות האפריקאית אשר מקדשת את מושג הקהילה : אם אינך נאמן למשפחה ולשבט שלך , אם הינך מעדיף על פניהם אנשים זרים , בעלי אינטרסים זרים , הרי שאתה מתגלגל אל הנהר השחור של הרוע וטובע בתוכו . 
* * * 
כנגד המכשפה , שהיא הייצוג הטהור של הרוע , עומדת דמותו של המוּפוּמו ּ , שהוא הייצוג הטהור של הטוב . 
הוא השאמאן של הכפר , אשר מסוגל לחשוף את זהותן של המכשפות אפילו באור יום . 
הוא שיודע היטב כי מתחת למראית עין של נורמטיוויות חברתית , מתחת לבד השמלה התמים , מסתתרות תוקפנות ושנאה . 
המופומו יודע כיצד לרקוח תרופות שיגנו על האדם התמים מפני כישוף , ואם מובא אליו קורבן של המכשפה , הוא מסוגל להסיר מהחולה את החומרים המאגיים של הכישוף . 
המופומו הוא תמונת הראי של המכשפה , ולכן מסוגל להילחם בה . 
שתי הדמויות , המופומו וההמכשפה , הם קריטיות לחינוכן של ילדי השבט , וגם לחינוכם של המבוגרים . 
כדמויות בתיאטרון הם מציגים את התגלמות הרוע – שממנו צריכים להיזהר , ואת התגלמות הטוב – שצריך לשאוף להיות כמוה . 
אני מודה שהתפיסה הדואלית הזאת נראתה לי פשטנית עם בואי לאפריקה . 
היא אפילו עוררה בי הסתייגות . 
הרי בחינוך המערבי כבר איננו מציבים מודלים מוסריים - אוטופיים לפני הילד . 
אולי הדבר נובע מתוך הקדושה של החינוך לאינדווידואליות בעולם המערבי , ולכן התרחקות ממתן של דמות אחת " רצויה " , שהילד אמור לשאוף אליה , ואולי הוא תוצאה של למידה מהניסיון המר עם משטרים טוטאליטריים , אשר גייסו לצרכים שלהם " דמויות-מופת " , חלקן אמיתיות וחלקן פיקטיביות , והשתמשו בהן במערכות החינוך המגמתיות שהכניעו כל בחירה . 
אנחנו מלמדים את הילד להבחין בגוני - ביניים ולא לשפוט את העולם כמלחמה של שחור מול לבן . 
הטוב מול הרע , הקדוש מול החוטא , מלכות השמיים מול מלכות השאול , כבר אינם נלחמים בשדות הקרב שלנו . 
בחינוך המערבי נעלמו האידיאולוגיות המוסריות וחדרו תפיסות פוסט - מודרניסטיות , אשר מעניקות יחסיות לשאלות המוסריות . 
אין טוב מוחלט ורע מוחלט , אלא הבחנות שתלויות במי מספר את הסיפור , מה עמדותיו הקודמות , מי מאזין ואיך הוא מפרש את המידע . 
באפריקה הדברים ברורים יותר : רשע הוא האדם שרואה מפתח הבקתה שלו את ילדיו של השכן מתייסרים מרעב ואינו מתחלק איתם ביבול התירס שלו ; האדם שמשקר באסיפת השבט בפני האבות הקדומים , הצ'יף ובני - הכפר , כדי להשחיר את פניו של אחד מיריביו ; האדם , שמסרב לשלם עבור התרופות בשביל אשתו הקודחת ממלריה ומבזבז את הכסף על זונות בבירת המחוז . 
בדומה למכשפה , זהו אדם שנשבע אמונים לרוע . 
לעומתו , האדם הטוב ההגון והראוי הוא זה שסוחב על גבו גבר זר במשך שעות אל בית - החולים הקרוב , חוצה ביצות מצחינות ונחלים סוערים , רק משום שמצא אותו פצוע בשדה ; האדם שמתחלק בבאר המים שלו עם שכניו הגוועים בצמא בשנים של בצורת ; . 
האדם שאוסף אל הבקתה הדלה שלו את הילדים של אחיו , יתומי האיידס , ומוסיף נטל כבד למלחמת ההישרדות שלו . 
* * * 
ההבנה הזאת שינתה אותי . 
מאז השנים שעשינו באפריקה , דמויות חדשות ממלאות את הסיפורים שאני מספר לבנותיי , אמרל ואבנה , לפני השינה . 
אני מספר להם על בני - אדם , אשר במעשים שלהם חשפו את האנושיות העמוקה שבתוכם . 
הם אינם חייבים להיות מנהיגים של עמים , קברניטי ספינות מהוללים וגם לא חסידים וצדיקים כמו אמא תרזה שהקדישה את חייה לעניי כלכתה . 
הם בכלל לא חייבים להיות מבוגרים . 
אחד הסיפורים האהובים הוא על קוואסי , ילד בן ארבע - עשרה מהכפר פטקָרו ֹ , שהוריו נפטרו זה אחר זה ממחלת האיידס . 
הוריו של קוואסי היו מהגרים בכפר , שברחו לפני שנים ממלחמת האזרחים בליבריה , לכן לקוואסי לא הייתה משפחה שתדאג לו אחר מותם . 
אבל הוא לא נשבר . 
קוואסי אסף אליו את שלושת אחיותיו , הקטנה בת שלוש , והמשיך לרעות את שלוש הפרות של המשפחה . 
בכל בוקר הוא הביא לאחיותיו קערה של חלב חם מהעטינים , ובכל ערב הוא קושש עצי הסקה והביא מעט אורז או קסווה . 
מלחמת ההישרדות הייתה קשה לקוואסי , תת - התזונה וטפילי המעיים החלישו אותו . 
כך גם פגשתי אותו , כאשר הכומר האנגליקני הביא אותו להיבדק במרפאה : נפוח בטן , עם בצקת ברגליים ושערותיו בצבע אדום - נחושת , שגם הוא אחד התסמינים של תת - תזונה . 
אבל כאשר נפטרה אישה צעירה , בבקתה הסמוכה לזו של קוואסי , והשאירה אחריה ילדה קטנה , גם היא כבת שלוש , קוואסי אסף אותה בטבעיות אל משפחתו . 
הוא עשה זאת כחובה ברורה , בלי להסס . 
האדם לא עשוי רק מחומר , אלא בעיקר מנשמה 
המיילדת גרייס הייתה ידועה בבית - החולים במקצועיותה . 
היא עברה את תהליך ההכשרה הקבוע של אחיות ביערות הגשם : שלוש שנים טאטאה את הרצפה במטאטא זרדים , עד שהוכיחה לנזירות שהיא מסורה לעבודה ולכללי ההיגיינה . 
היא הולבשה במדים כחולים והפכה לאחות כהרף - עין . 
גרייס היא אישה מלאה וחייכנית , בדומה לנשות הקהילה הפנטקוסטית שאליה היא משתייכת . 
אני אוהב לעבור איתה בין מיטות החולים כל בוקר , משום שכל דבר מצחיק אותה : מטפחת המגולגלת הפוך על הראש , עז שחוצה את המסדרון , בת - משפחה המתעוררת מתחת למיטת החולה וזוחלת החוצה . 
גרייס גם מצחקקת , כאשר היא מספרת במהלך הביקור על הנסים של ישוע או על מסעם של בני - ישראל במדבר , משום שלגביה גם אלה אירועים מלאי תשוקה ושמחת חיים . 
לכן התפלאתי בביקור בוקר אחד , כאשר האחות גרייס עצרה מוטרדת ליד מיטתו של קוואמה , בחור חולה איידס . 
קוואמה דווקא התאושש ביממה האחרונה , ונדמה שאלוהים מעונין להעניק לו עוד פיסה אחת של חיים . 
" המשפחה רוצה לקחת אותו לכפר , " תרגמה לי גרייס בעגמומיות , " הם טוענים שמכשפה מהכפר הסמוך הטילה בו כישוף ולכן הוא מאבד את הדם שלו . 
הם רוצים לקחת אותו למכשפה אחרת , זקנה וחזקה מהראשונה , כדי שתסיר ממנו את הקללה . 
שאלתי את גרייס אם בני - המשפחה של קוואמה מבינים את חומרת מצבו . 
היא נעמדה מולי והרימה את אצבעה המורה כלפי השמיים , כמו כומר המבקש להטיף לפשוטי העם . 
" תבין דוקטור , " אמרה בכובד - ראש , " אנחנו כאן מאמינים כי האדם לא עשוי רק מחומר , אלא בעיקר מנשמה . 
זה כמו להתבונן בשקית מים . 
כל מה שאתה רואה זה כלום . 
שקיפות . 
אבל תניח עלה בננה מאחורי שקית המים , תראה משטח ירוק . 
תניח פיסת בשר , תראה משטח אדום . 
וכאשר תטעם את המים , תדע בוודאות שהם קיימים . 
כך אנחנו מאמינים , שאדם פשוט לא רואה את הנשמה , היא שקופה לו . 
אבל המכשפות וכוהני הג'ו - ג'ו רואים את הנשמה היטב . 
שאלתי את גרייס אם גם היא מאמינה במכשפות . 
היא היססה לרגע . 
" המכשפות קיימות , דוקטור , בכל כפר , " אמרה , " הנה , בבית - החולים שלנו נולד השנה תינוק עם שש אצבעות בכף - ידו הימנית . 
זה סימן ברור שאמו היא מכשפה . 
" וגם את , גרייס , מבקשת עזרה ממכשפה זקנה וחזקה בזמן מחלה , כמו שמבקשים לעשות בני - המשפחה של הבחור הסובל הזה ? " 
" אני נוצרייה , " מחתה גרייס בתוקף , " אני מאמינה באלוהים הגדול , כי הוא שברא את היקום , כולל המכשפות שבתוכו . 
לכן כאשר אני חולה , אני מתפללת במסירות לאלוהים שידכא את המכשפה המתנכלת לי . 
7 
אישה אחת צעירה ושלושים ושבעה שדים בגופה 
הגרסה האפריקאית למצבים דיסוציאטיביים 
זמן טוב לנסים 
מרסי - אמה הייתה אמורה להיות מאושרת . 
כך לפחות האמינו בני הכפר שלה השוכן בגדה המזרחית של הנהר סי . 
מרסי - אמה התחתנה עם גבר עשיר , המפיק לא פחות מחמישה גלונים של יין דקלים בכל בוקר . 
הכנת יין דקלים היא אומנות מורכבת : צריך לגדל את הדקלים עד שהגזע המחוספס יכיל בתוכו שפע של מיץ חלבי . 
צריך לחרוץ חתכים מדויקים בגזע עוד לפני הזריחה כדי שהמיץ ינזל בצינת החשיכה . 
חשוב גם לאגור ולאטום את הנוזל בקערות להניח לו לתסוס באפלולית , עד שהמרירות הגסה מסתלקת והמשקה האלכוהולי העדין מוכן להגשה בהלוויות המפוארות של יערות הגשם , תוסס וטעים כל - כך שאפילו , כפי שאומרים הכפריים , " השטן עצמו מוכן להצטלב למען האדם המת , כדי ללגום את יין הדקלים . 
בעלה של מרסי - אמה , האדון יֶבּוֹאָה , ידע את האומנות הזאת . 
המשקה האלכוהולי שלו היה ידוע כתוסס והמתוק מכל יינות הדקלים של המחוז . 
לכן כל בוקר השתרך מחוץ לבקתה שלו תור ארוך של אנשים שציפו ללגום מעט מהיין המשובח מתוך קליפת דלעת יבשה ולקנות חצי גלון לפחות כדי ללוות את המתים בשמחה . 
מרסי - אמה הייתה אמנם אשתו השלישית של האדון יבואה , אבל ליצרן היין היו מספיק אמצעים כדי לפרנס שלוש משפחות . 
היא נישאה לו בנישואים מסורתיים , כלומר הוא שילם להוריה בכבשים ובקבוקי שנאפס , אבל הבטיח שייקח אותה יום אחד לכנסייה הקתולית כדי להישבע אמונים בפני האב , הבן ורוח הקודש , בדיוק כפי שעשה עם נשותיו האחרות . 
למרות הכול , נישואיה של מרסי - אמה לא היו מאושרים . 
בכל לילה , כאשר בני הכפר כבר נרדמו על המחצלות , מרסי - אמה הייתה מתחילה לצעוק מכאב , דורשת ממישהו לרדת מגופה . 
הצעקות שלה היו מפלחות את הכפר כסכין , תינוקות התעוררו בבכי ואמהות מבועתות שלחו את הגברים שלהן אל הבקתה של ייצרן היין , להציל את הנערה האומללה . 
בני הכפר הסיקו כי בעלה של מרסי - אמה מתעלל בה מינית , לכן לבסוף ביקשו הגברים אשר הקיפו את הבקתה מזקני הכפר להתערב . 
אבל כאשר נכנסו הזקנים אל הבקתה , אוחזים בלפיד בוער , הם נדהמו : הנערה שכבה ערומה על אחת המחצלות , מתפתלת בכאבים , ובעלה שכב , המום , דומם כגווייה , על מחצלת אחרת , לבוש בגלימת עזים שהסתירה אפילו את ברכיו . 
כד חימר כבד , מלא עד שפתו בקמח , ניצב בין הגבר לאישה . 
קשה היה להעיר את האדון יבואה , שהשתכר מיין הדקלים שלו , אבל רגע לפני הזריחה , לאחר שטבל בנהר סי , הוא התייצב לפני הזקנים ונשבע לפניהם בפומבי כי מאז טקס הנישואים לא שכב עם אשתו אפילו פעם אחת . 
כבר חודש הוא שוכב בבקתה המשותפת , מתעלם מהפתחים המזמינים של הבקתות הסמוכות , של נשותיו האחרות . 
אבל רק האדמה קלטה את הזרע הפורה שלו . 
היא , מרסי - אמה הארורה , הרחיקה את המחצלת שלה מזו שלו ובכוח עצום , שאינו מתאים לזרועותיה הענוגות , גררה את הכד הגדול והציבה אותו ביניהם . 
הזקנים האמינו לעדותו של האדון יבואה . 
פניו בערו בסומק של בושה במהלך העדות , וכאשר תיאר את הלילה שבו הגיע לבקתה ומצא את הכד בין המחצלות , הדמעות זלגו על פניו , זורמות בערוצים ששרטטו עליהם הקמטים . 
הבעל תמים , כך החליטו הזקנים , אבל האישה נאנסת בכל לילה . 
לכן , בעצת הזקנים , נלקחה מרסי - אמה אל הכנסייה הפנטקוסטית , לבדוק אם לא מדובר בתעלול של השטן . 
הכמרים של הכנסייה הפנטקוסטית ידועים ביכולתם לאבחן שדים , רוחות רעות ודיבוקים באותה הקלות שבה הרופאים בבית - החולים הסמוך מאבחנים מלריה . 
בכנסייה הפנטקוסטית באסאפו כיהנו שלושה כמרים ושמונה זקני קהילה , וכל אחד - עשר המכובדים הללו ידעו לגרש שדים מכל פתח אפשרי בגוף . 
המוכשר והערמומי שבהם הוא הכומר דניאל . 
בכל חודש מקהיל הכומר דניאל את העדה הפנטקוסטית במשך שבוע תמים לתפילות ולמעשי נסים , ואז הוא מסתובב בין הסירים הבוערים של הגיהינום ומחלץ משם נשמות מעונות . 
הכומר דניאל הקשיב היטב ליצרן היין ולבני - משפחתו המבועתים שליוו אותו . 
הוא שאל אותם שאלות אבחנתיות רבות , כמו , אם עורות יבשים של נמיות פרושים על רצפת הבקתה , אם מרסי - אמה ובעלה מתפללים ועובדים את רוחות היער , ואם מישהו מהם העליב את השילוש הקדוש לאחרונה . 
לאחר מכן ביקש לראות ביחידות את מרסי - אמה עצמה . 
איש לא יודע מה דובר בפגישה ההיא – הבעל ומלוויו הושבו בחצר , ליד הבאר , והכומר התייחד עם החולה בחדר פנימי – אבל בסיומה של הפגישה יצאה מרסי - אמה מתייפחת אל החצר , מתקשה לעמוד על רגליה . 
הכומר דניאל יצא מיד אחריה . 
לאחר שאסף את כל הסימנים הנדרשים הגיע לאבחנה : שדים חדרו אל גופה של מרסי - אמה , אחזו בה בשליטתם המרושעת . 
הכומר דניאל הציע לאשפז את מרסי - אמה ב " בית - החולים על שם ישוע " , לקשור אותה בשרשראות ברזל אל גזע עץ ולהתפלל למענה עד שהשדים יתחננו לצאת החוצה . 
אבל בעלה של מרסי - אמה גילה לפתע אומץ וסירב . 
בני - משפחתו התחננו בפניו , הם לא יסכימו לאכול מקערה משותפת שאשתו אחוזת - השדים תטבול בה את ידה , וגם לא יסכימו שנשותיהם יקלעו צמות בשערה , כמו שהיו רגילות לעשות כל בוקר , ולא יסכימו שהילדים אפילו יביטו באישוני עיניה , מפחד שהשדים ינצלו את ההזדמנות לחדור באמצעות המביט דרך אישוניהם - שלהם אל גופם . 
אבל יצרן היין המשיך לעמוד בסירובו ; הוא כנראה אהב את הנערה הצעירה עד מאוד . 
הכומר דניאל הציע את פתרון הפשרה : מרסי - אמה תובא אל שבוע התפילות בלי כבלים , והוא יעשה את כל מה שביכולתו כדי לרפא אותה . 
* * * 
היה זה הלילה הרביעי של התפילות כאשר הכומר דניאל התחיל לטפל במרסי - אמה . 
אני זוכר זאת היטב , כי בשלושת הלילות שקדמו ללילה הזה , לא פסק זרם החולים שבאו אל בית - החולים המיסיונרי בשל התפרצות פתאומית של מגיפת כולירה , ולא יכולתי לעזוב את המשמרת אפילו לשעה וליטול חלק בגירושי השדים . 
אבל בלילה הרביעי , הרחבה שלפני בית - החולים התרוקנה לפתע מהמוני האמהות הנושאות בין קפלי הבדים תינוקות מיובשים ומעונים מהכולירה . 
באותה השעה התפזרו גם ענני הגשם הטרופי , ובחלל שנפער בשמיים זרח אור שופע של הירח . 
זה היה זמן טוב לנסים . 
מרסי - אמה הובלה אל המזבח במרכז הכנסייה . 
היא נראתה מנותקת מסביבתה , מנותקת מהמתפללים הרבים שהקיפו אותה בהתרגשות , משני הגברים בגלימות קנטה שחורות , שהחזיקו אותה בזרועותיה והתקדמה לעבר המזבח כסהרורית . 
אישה קשישה נפלה על ברכיה לפניה והתפללה לישועתה של האישה רדופת - השדים , אבל מרסי - אמה רק הגביהה את רגליה ודילגה מעל ראשה של הקשישה . 
היא פסעה עוד שני צעדים , עד שהכומר דניאל יצא מהחשיכה וחסם באחת את דרכה . 
הכומר דניאל היה גבר נמוך - קומה , בגובהו של עץ קקאו צעיר , אבל בכנסייה הוא נראה ענק . 
הוא אחז בעדינות באשה של מרסי - אמה בין שתי כפות - ידיו המזיעות והפנה את פניה אל מול פניו . 
הוא הביט אל תוך אישוניה המתרחבים בחשיכה , מפלס דרך אל עומק נשמתה . 
הכומר דניאל ביקש מהנוכחים להניח עליה את ידיהם . 
הוא פתח בתפילה , שהחלה במלמול חרישי , הלכה והתגברה בליווי תיפוף על תופי ענק , והתעצמה עד שהייתה לאקסטזה גמורה . 
ואז , שכל בני הקהילה צעקו אל ישוע המושיע להופיע ומיד , קירב הכומר דניאל את פניו אל עבר האישה הצעירה . 
מרסי - אמה נראתה מבוהלת . 
היא טלטלה את ראשה מצד לצד במהירות , כאילו מסרבת לפקודותיו של יצור לא נראה . 
" בשם האב , הבן ורוח הקודש , אני מצווה עלייך , דברי . 
ומרסי - אמה דיברה . 
היא התוודתה בפני כולם שבכל לילה היא חשה קבוצה של גברים המקיימים איתה מגע מיני . 
בתחילה נהנתה מכך , לכן לא התלוננה בפני בעלה . 
אבל עם הזמן , מספרם של הגברים הללו הלך וגדל והמשכב הפך לעינוי גופני ונפשי . 
הגברים הזרים היו מרפים ממנה רק עם עלות השמש , כאשר הייתה כבר חבולה ובוכה מכאב . 
הגברים האלה לא דיברו איתה מעולם במהלך המשכב , בדממה חדרו לתוכה , לפעמים היו ממששים בגסות את בטנה , לבדוק אם כבר הופרתה מהזרע שלהם . 
במשך כל היום הייתה מרסי - אמה טובלת בנהר סי , לסלק מגופה את ריחם המצחין . 
היא מרחה את עורה המשופשף בשמן דקלים וכיסתה בבושה את שטפי הדם בשכבה עבה של טלק , כמו כוהנת קשישה . 
אבל בכל לילה , הסיוט חזר . 
אפילו בשבוע הקדוש , לפני הפסחא , הם לא הניחו לה . 
תגובתו של הכומר דניאל לווידוי הייתה מבלבלת . 
הוא פתח אז את פיו בעדינות , כאילו ביקש לנשק את מרסי - אמה , אבל קולו בקע מתוכו אפל ואלים . 
הוא צעק עליה , או על השדים האוחזים בה , את דבריו של ישוע : 
" אתם , מן - אביכם השטן , ולעשות את תאוות אביכם חפצתם . 
הוא רוצח נפש היה מראש ובאמת לא עמד , כי אמת אין בו מדי דברו , כזב משלו ידבר , כי כוזב הוא ואבי הכזב . 
( יוחנן,ח , ) . 
מרסי - אמה התמוטטה על האדמה . 
ראשה עוד היטלטל בסרבנות על צווארה הדק , אבל הכומר דניאל לא הרפה . 
הוא נפנף עתה בספר הברית החדשה , וקרא מתוכו על מאבקיו של ישוע כנגד השדים : 
" ויצא שמעו בכל ארץ סוריה , ויביאו אליו את כל החולים , המעונים בכל המחלות השונות והמכאובים , ואת אלו אשר שדים אחזו אותם , וחולי הפרכוסים והאנשים המשותקים . 
והוא ירפא אותם . 
( מתי,ד , ) . 
" צאו רוחות רעות ! " צעקו המאמינים שוב ושוב אחר הכומר דניאל , עד שמרסי - אמה צרחה באימה . 
ואז החלו השדים לדבר . 
השדים דיברו בשפת הטווי מגרונה של מרסי - אמה , אבל ססיליה , אחות בבית - החולים , תרגמה לי מילה במילה . 
השדים סירבו לצאת . 
הם טענו כי מרסי - אמה נשואה להם כחוק וכי הם מחזיקים ברשותם אפילו את המסמכים המתאימים . 
השדים התחלפו ביניהם בדיבור . 
לפעמים הם התחננו אל הכומר בקול מתרפס , שיניח להם ליהנות כחוק מגופה המתוק של מרסי - אמה . 
ולפעמים הם פנו אל הכומר בהתרסה , קיללו וגידפו אותו ואת הקהילה הפנטקוסטית כולה . 
הכומר דניאל לא התרשם כלל . 
הוא איים להטביע אותם בנהר של זפת רותחת הזורם לו בצחנת הגיהינום . 
הוא התנשא מעליהם ביושר ובהגינות שלו , לא מתפתה לעיסקאות מלוכלכות או לפשרות של חולשה . 
כאשר השדים הציעו לו אדמות פוריות עד קצה האופק ועדר של מאה פרים , תמורת שנה אחת בלבד עם מרסי - אמה , הוא רק צחק בקול והזכיר להם את נאמנותו הנוצרית המוחלטת . 
הכומר דניאל דיבר איתם באנגלית משובחת , של מי שהתחנך בבתי - ספר מיסיונריים בעיר הבירה . 
גם כאשר איים עליהם בקריעת אבריהם בזמן שיתלוש אותם מפתחי גופה של מרסי - אמה , או בהשלכתם לאש הפנטקוסטית השורפת כל יצור חוטא , לא ניבל את פיו . 
השדים נחלשו . 
קולם הפך להד מרוחק , המהדהד בתוך בית החזה של מרסי - אמה , ונמוג . 
קהל המאמינים כבר הבין את שעומד להתרחש והחל לסגת אחורה , מכין סביבה מקום גדול מספיק לנוכחותם של השדים הנחלצים . 
אחד - אחד נחלצו השדים מגופה של מרסי - אמה . 
ובכל פעם , שאחד מהם נפלט , האישה צרחה והכומר קרא בשמו של בן - השטן הזה : אַפּוֹטִרו ֹ , נַנְקָה , אָדַאְנקו ֹ אָפַאפַאנְטו ֹ , וכך כל יתר חבריהם . 
שלושים ושבעה שדים נחלצו מגופה של מרסי - אמה , וכאשר יצא האחרון , היא שקעה בשינה עמוקה ורגועה . 
כעבור חודשיים באה מרסי - אמה אל הכומר דניאל , כדי לשלם לו בעבור גירוש השדים . 
על ראשה נשאה כד כבד של יין דקלים שרק הבוקר תסס . 
היא הביאה גם בד משובח מאבידג'אן , לפרוכת למזבח הכנסייה , קערות חרס שרוף , שתי תרנגולות עקודות ואפילו כבשה אחת . 
היא נראתה בריאה ושלמה , כך סיפר לי הכומר . 
כל פצעי האונס הגלידו ובמקומם צמח עור מבריק של אישה בתולה , והעיקר , היא סיפרה לכומר דניאל , מאז הטקס ההוא היא שוכבת אך ורק עם בעלה , כנוצרייה נאמנה . 
שינויים חריפים במצב ההכרה 
את הסיפור על מרסי - אמה ושלושים ושבעה השדים שהשתלטו על גופה אפשר להבין בשתי דרכים . 
הדרך הראשונה היא הפירוש האפריקאי , המכיר בקיומם הממשי של שדים : ברחבי העולם מסתובבים אין - ספור יצורים מרושעים כאלו , העלולים ללכוד בן - אדם לעשותו קורבן לתעלוליהם ולהיאחז בו . 
היצורים הללו אורבים בסבך היער הטרופי , במצולות נחלים שוצפים , בקפלי דיונות חול או בסדקי סלעים . 
הם מחכים בסבלנות עד שהקורבן ייחלש , ואז יוכלו לאחוז בו ביתר קלות ולחדור לגופו ללא התנגדות רבה . 
הסיבות לחולשה הן רבות ושונות , משתיית אלכוהול , שבירת טאבו של השבט , זלזול באבות הקדומים ועד אחד המצבים השכיחים שגורמים חולשה : צעידה מול השמש אשר משאירה את צלו של האדם מאחוריו , חסר הגנה . 
השדים חודרים לרוב דרך אחד מפתחי הגוף , כמו הנחיריים , הפה , פתח השופכה , הנרתיק , או גם פצע פתוח . 
באותה הדרך הם גם נחלצים החוצה , אם מרצונם ואם משום שמגרש שדים בעל עוצמה מחייב אותם לעזוב את הקורבן . 
בתרבויות אפריקאיות שונות גם מבצעים חתכים עמוקים בבשרו של הקורבן , כדי לפרוץ לשדים דרך לצאת . 
בשבט האקאן , לדוגמה , נתקלתי פעמים רבות בחתכים טריים אצל תינוקות הקודחים ממלריה . 
התברר כי מרפאים מסורתיים חותכים בפניהם בסכין גילוח או באבן משוננת , כדי לאפשר ל " שדים של החום " לצאת ולהיעלם יחד עם כל תסמיני המחלה שהביאו על התינוק . 
בתרבויות אפריקאיות רבות קיימת התייחסות דו - ערכית כלפי שדים או רוחות רעות מסוימות , שנחשבים לרבי - עוצמה . 
מצד אחד , אנשים פוחדים עד מוות מפני השדים האלה ומתעבים את רשעותם , אבל מצד שני ובאותה עת הם עובדים אותם באדיקות רבה . 
אין להם ספק בדבר טבעם השטני והאכזרי , רוע טהור כמו ארס של ממבה ירוקה . 
הם הרי חווים בכל יום את הסבל הנוראי שהשדים מביאים על אנשים , מבוגרים וצעירים , קשישים ותינוקות , בלא כל רחמים וללא שום התחשבות . 
אבל הם מקריבים להם פרות ועזים ומתחנפים אליהם בתפילות , גם כדי שלא ייטפלו אליהם , וגם משום שבעימותים עם אנשים אחרים יוכלו אולי לרתום את אכזריותם ולהפנותה כלפי האויבים . 
שד אכזרי שכזה הוא סאסאבּוֹנְסָם , שד של שבט האקאן . 
נוכחותו הייתה ממשית ובולטת בכפר אסאפו , לא פחות מפולי הקפה המונחים לייבוש על המחצלות או הבדים הצבעוניים הנפרשים לכביסה על גדת הנהר . 
אבל כאשר שאלתי בגלוי את בני אסאפו על סאסאבונסם , הם היו מתמלאים באימה ומצטלבים . 
חלקם אפילו היו מבקשים את סליחתי ומתרחקים ממני במרוצה של אנטילופה נרדפת . 
לא בקלות הצלחתי ללקט פרטים שמתארים את מראהו של סאסאבּוֹנסם , כחוקר משטרתי שמרכיב קלסתרון של פושע מתיאורים מבולבלים של קורבנות מבוהלים . 
לסאסאבּוֹנסם , כך התברר , מראה משונה : ראש כהה של חיה , פה יורק אש , כנפיים קצרות שבעזרתן הוא מעופף בין צמרות עצי היער , וזנב ארוך שבקצהו משתלשל ראשו של נחש ארסי . 
רבים מהאיכרים פגשו אותו אישית ביער , אבל נמלטו מפני היצור המאיים בטרם יחדור לגופם וילכוד את נשמתם . 
האמונה ברוחות הרעות ובשדים התקיימה באפריקה שנים רבות לפני בואם של המיסיונרים האירופיים , אבל הנצרות הביאה איתה את ה " שדים הלבנים " , כלומר את האמונה בשדים המייצגים את הקוטב המרושע של היקום , וביחד נוצר ביבשת אפריקה תמהיל ייחודי . 
הכומר דניאל האמין במיתולוגיית השדים הנוצרית , לכאורה , כלומר לפי הגרסה האירופית . 
הוא סיפר אין - ספור פעמים לבני קהילתו את סיפור הבריאה של השדים : 
" הכול החל כאשר השטן הפך לאנושי , כלומר כאשר הפך ליצור כוחני וחמדן . 
לפני כן הוא שירת כמלאך לפני האלוהים , ועוד בעמדה בכירה . 
הוא הנהיג את המקהלה השמימית של המלאכים בתפילות ההודיה לאלוהים . 
בשלב זה , השטן נקרא בשם לוציפר , כלומר שומר האור . 
אבל עם הזמן החל לוציפר להתגאות במעמדו עד שראה את עצמו כמועמד מתאים להחליף את אלוהים . 
השטן לא ביקש לבצע את ההפיכה לבדו , אלא הצליח למשוך לצדו שליש ממלאכי האלוהים . 
" המהפכה נכשלה , ואלוהים כמובן זעם . 
הוא השליך את לוציפר ומלאכיו מהשמיים אל האדמה , כמו שמנערים גרגרי אורז דביקים מהאצבע . 
בתגובה , הקימו יצורים אלו מלכות של חושך על פני האדמה נגד אלוהים הטוב . 
מלאכי השטן הללו אינם נראים ואין להם כל גוף , למרות שיש להם צורה . 
הם מאורגנים בהיררכיה נוקשה : בראש הפירמידה עומד השטן המפורסם , ומתחתיו השליטים , המפקחים והכוחות של עולם החושך . 
כל היצורים הללו שולטים , משפיעים ומדכאים את בני - האדם התמימים . 
את כל זה הסביר הכומר דניאל למאמינים הפנטקוסטים בזמן התפילות של יום ראשון , וגם לי באופן פרטי . 
וכדי שאני , הרופא האוברוני , אשתכנע ואאמין בסיפור , הוא השאיל לי מדריך לגירוש שדים וכמה עצמות מכף - רגלה של אישה שאכלו הכוחות השטניים . 
* * * 
לעומת כל זאת , אני , הרופא האוברוני , הייתי מודע גם לפירוש אחר לסיפורה של מרסי - אמה . 
זהו הפירוש של הרפואה המערבית לאירוע המדהים שחזיתי בו במו עיניי בכנסייה הפנטקוסטית . 
הפירוש הזה כופר לחלוטין בקיומם של רוחות , שדים או כוחות ערטילאיים אחרים של רוע . 
במקום זאת הוא טוען כי מרסי - אמה עברה תהליך דיסוציאטיבי . 
כלומר , גם התחושות שחוותה כממשיות , של אחיזתה הכפויה בידי כוחות זרים , וגם של היחלצותה מאותם הכוחות , היו רק משחקים דמיוניים בהכרתה . 
מצב דיסוציאטיבי , לפי הגדרות הפסיכיאטריה המערבית , הוא שינוי במצב ההכרה . 
כלומר , הפרעה באינטגרציה של תפיסת המציאות , הזהות העצמית והזיכרון של האדם . 
הוא עובר ממצב ה " עצמי " המוכר לו אל מצב אחר , לא - מוגדר , שבו נקודות התייחסות המקובלות של האדם הן כלפי גירויים , הן החיצוניים והן הפנימיים , משתנות באופן דרמטי . 
הפסיכיאטריה המערבית מתייחסת בחשדנות למצבים הדיסוציאטיביים ורואה בהם לרוב ביטוי למחלה כלשהי . 
ה - DSM - IV , ספר האבחנות הפסיכיאטריות , מציין ארבע תסמונות פתולוגיות הקשורות לדיסוציאציה . 
בין התסמונות הללו : מצב מוזר הנקרא פוגו ( fugue ) שבו אדם משוטט הרחק ממקום חייו , מחוק מכל זיכרון הנוגע לעברו , ולעתים אף מתיישב במקום אחר ומאמץ זהות חדשה לחלוטין ; תסמונת דה - פרסונליזציה , שבה אדם חש מנותק מתהליכים מנטtליים או גופניים של עצמו , כגון חש מרחף מחוץ לגופו ומתבונן בעצמו מהצד . 
אמנזיה דיסוציאטיבית , שבה האדם מאבד חלקים מזיכרונו , בעיקר אלו הקשורים למאורעות טראומטיים או בעלי מטען רגשי לא נעים ; ותסמונת הזהות הדיסוציאטיבית , או , כפי שהיא מוכרת יותר , בשם " פיצול אישיות " , שבה אדם מציג לפחות שתי זהויות או שתי אישיות , שונות לחלוטין זו מזו . 
זוהי תסמונת שאמנם הוגדרה במערב , אבל יש לה קווים זהים לחוויותיה של מרסי - אמה מהכפר האפריקאי הנידח . 
שכן גם מרסי - אמה הפגינה שתי זהויות נפרדות . 
במשך היום התנהגה כנוצרייה אדוקה ומוסרית , הנאמנה לבעלה ללא גבול . 
אמרו עליה שאפילו לא הביטה באותם הגברים הצעירים והשריריים שבעלה ( המבוגר ממנה ומהם בארבעים שנה בערך ) , היה שוכר לעבודה . 
הם היו עובדים בחזה חשוף בקרבתה של מרסי - אמה , אבל היא הייתה מנכשת עשבים שוטים לצדם , מבטה באדמה . 
אבל עם בוא החשיכה והשדים , מרסי - אמה התנהגה כאישה אחרת . 
היא שכבה עם השדים בלי היסוס ובתשוקה רבה , לפחות בתחילת הקשר איתם . 
היא הפגינה מה שנחשב בחברה האקאנית כהתנהגות מופקרת : אישה נשואה , השוכבת עם קבוצה של גברים זרים , כפי שהופיעו השדים בפניה , וכל פתחיה פעורים לפניהם ( כפי שהתוודתה בגלוי בפני הכומר ) , היא בזויה . 
לפי הפסיכיאטריה המערבית מרסי - אמה הציגה שתי זהויות שונות , שונות לחלוטין בתפיסה ובהתנהגות המוסרית , שגם כאשר הן מודעות זו לקיומה של זו , הן גם מנותקות זו מזו . 
לפי תפיסה זו , הכומר דניאל ביצע תהליך סוגסטבילי של ריפוי , במהלכו הכחיד את הזהות השנייה של מרסי - אמה , זו של " האישה המופקרת " , תוך שימוש במערכת האמונות של בני שבט האקאן . 
בנוסף , הפסיכיאטריה המערבית מזהה גם מצב דיסוציאטיבי שמכונה טראנס . 
במצב טראנס אדם מתנהג כאילו ( וכמובן רק כאילו ) , דמות אחרת חדרה לתוכו והשתלטה על גופו ונשמתו . 
מצבים אלה מופיעים בשלל תסמונות שונות ומשונות במקומות שונים בעולם , ממשטחי הקרח של גרינלנד ועד רכס האנדים וקו החוף של מערב אפריקה . 
חוקרים ליקטו אותן והגדירו אותן כחלק מתסמונות ייחודיות , שלפי ספר האבחנות הפסיכיאטרי , ה - DSM , מסווגות בשם " תסמונות תלויות-תרבות " . 
מצבים דיסוציאטיביים אלו נתפסים במערב כביטויים של תרבות פרימיטיבית . 
הם נתפסים כביטוים מסקרנים , אבל גם משעשעים וביזאריים , של תרבויות מפותחות פחות מהתרבות המערבית , ועל כן בני - התרבויות האלה חשופים לשינויים חריפים במצב ההכרה . 
לפי התיאוריה האבולוציונית , כפי שמתארת פרופסור לסלי שוורץ ( Leslie Swartz ) , מאוניברסיטת קייפטאון , ה " יחיד האוטונומי " ניצב כאידיאל מעל לכל הנורמות התרבותיות . 
זהו אדם עצמאי ובעל תפיסה עצמאית וביקורתית כלפי התפיסות של החברה שבה הוא חי . 
על כן הוא חסין למצבים דיסוציאטיביים שבהם מצב ההכרה שלו עלול להיחלש ודמות ערטילאית תשתלט עליו . 
לעומתו , בתחתית הסולם ה " אדם הפרימיטיבי " , שלב לא - מפותח בהתפתחות האנושית , אשר מרכיבי האישיות והזהות האישית שלו אינם מגובשים , ועל כן הוא מושפע בקלות מהאמונות ומהתפיסות של החברה סביבו . 
בשל כך הוא גם חשוף לאיחוז – לחדירה הדמיונית של רוחות ושדים משונים שבהם מאמינה התרבות שלו . 
לפי תפיסה זו יכולתי אני , הרופא המערבי , לחוש ביטחון מוחלט ביערות הגשם של גאנה . 
אני הרי הגעתי לאפריקה ללא כל אמונה במכשפות , ברוחות יער ובשדים עם ראשי נחשים בקצה זנבם השעיר . 
בנוסף , הייתי בעל אמונה עמוקה ברציונליות ובחקירה מדעית , ומגיל צעיר פילסתי דרך עצמאית בעולם החונק של הדימויים החברתיים , משתמש בשכלי כבמאצ'טה חדה . 
הייתי חסין לכן מפני השפעה סוגסטבילית , גם אם תלווה בהדהוד של תופי - ענק , בתאורה של פנסי שמן דקלים או במלמולים של דמות כריזמטית ככומר דניאל . 
הייתי חסין מערעור של זהותי ומאיחוז בלתי - רצוי . 
האומנם ? 
בני שבט האקאן אומרים כי אדם אינו יכול להסתתר מאחורי האגודל שלו . 
אבל לקח לי זמן ביערות הגשם עד שהבנתי את משמעות הדברים . 
ג'יימס מעולם לא ראה מפלצת כזאת 
ג'יימס חזר מבוהל מהיער . 
רק לפני כמה שעות , באור החלבי של הזריחה , הוא התעורר בבקתה של הוריו ויצא החוצה , נזהר שלא לפסוע בגסות על מחצלות השינה כדי לא להחריד את הרוחות של אבותיו הקדומים , שטרם הספיקו לחמוק ממתחם המשפחה . 
ג'יימס הקפיד בכבודם של האבות הקדומים יותר מכל בני - המשפחה האחרים . 
הוא אפילו חפר למענם בור מים פרטי ודיפן אותו בחומר שרוף , כדי שלעולם לא תתייבש לשונם בצמא בעת שהם משוטטים בלילות בחלקת המשפחה . 
ג'יימס התכוון באותו הבוקר להעניק כמתנה לאבות הקדומים כמה פיסות נכבדות מחלות הדבש שיביא מהיער . 
ג'יימס נודע בכפר כבחור אמיץ . 
כבר כילד היה חודר עמוק אל היער , יותר מכל בני גילו . 
הוא היה חוזר אל הבקתה עם עלי נוּנוּם היעילים להורדת חום , עם נחשים צעירים שעדיין לא מילאו את הבלוטות בארס ועם חלות הדבש הנפלאות . 
לפעמים שילם מחיר כואב : הגפיים והפנים שלו היו מתנפחים מהמון עקיצות , אבל ג'יימס ראה בכך סימנים של קרב הוגן . 
הוא מעולם לא חשש להתעמת עם דבורים , צרעות , חולדות - בר רעבות , ואפילו עם אימת היער האמיתית : השדים . 
לכן , המראה של ג'יימס השוכב אחוז אימה ליד קערת הבישול בחצר , חסר כוחות אפילו לזחול אל פנים הבקתה , החריד את כולם . 
הוא חזר בבגדים קרועים , כאילו חיית טרף זינבה בו . 
הוא שכב מקופל כמו עובר שנפלט בכאב לעולם , גופו המכוסה בשכבה אדומה של בוץ קרוש רועד , ועיניו עצומות בכוח מול השמש הצורבת . 
הוא לא דמה כלל לבחור הבריא שיצא השכם בבוקר אל היער . 
רק כאשר החשיכה כיסתה את ג'יימס כשמיכת צמר עבה , הוא פקח את עיניו . 
הוא לגם אז כוסית ג'ין ראשונה ואפילו נגס בנתח בשר של חולדת - בר שהגיש לו אחד הציידים של הכפר . 
הוא החל למלמל , אבל בקושי רב חיבר את המילים למשפטים , ואת המשפטים לסיפור בעל משמעות . 
ג'יימס הבעיר ענף עץ ונכנס אל היער דרך הביצות האדומות , כך סיפר לבני - משפחתו , באותה דרך שחצה אין - ספור פעמים בעבר . 
בתחילת שביל העפר , הצמחייה עדיין דלילה , אך בלי שההולך בו ירגיש , הוא חודר אל בין עצי - הענק והצמרות הצפופות סוגרות מעליו את השמיים . 
אבל ג'יימס לא נעצר בעומק היער . 
הוא מיהר לחצות את הביצות השחורות כדי להגיע אל חלות הדבש . 
ג'יימס היה תאוותן לדבש כמו החתול הזהוב החי ביערות הגשם . 
בחלל הגזע של עץ רקוב מצא ג'יימס את חלת הדבש הראשונה . 
הוא נשף בענף המפוחם , שרמץ עדיין בער בקצהו , עד שעלתה עננת עשן סמיכה . 
הוא השחיל בעדינות את הענף אל תוך נקרת העץ , ובבת אחת התמלא החלל סביבו במאות דבורים מבוהלות . 
הוא אהב את הזמזום הפרוע של הדבורים . 
באוזניו זו הייתה קינתם של הדבורים המובסות , הקוראת לו לשלוח את ידו החשופה ולרדות את חלת הדבש הדביקה . 
ג'יימס חש לפתע שאינו לבדו ביער . 
הוא הסיט את מבטו הצדה , אבל כאשר הבין את מה שקלטו עיניו , הלב שלו התחיל לדהור בבהלה וידו הימנית שכבר חדרה אל הכוורת , נלכדה שם . 
כלב - בר שחור עמד במרחק של זינוק אחד ממנו . 
ג'יימס מעולם לא ראה מפלצת כזאת . 
הפסים הזהובים על גבו השחור היו ארוכים כגזעים של עצי בננות וראשו היה גדול מזה של בן - אדם . 
ג'יימס כבר ראה פעמים אין - ספור עיניים של כלבי - בר ננעצות בו , בוחנות אותו כטרף . 
אבל לכלב הזה לא היו עיניים חיות . 
רק שני עיגולים שחורים שבלעו לתוכם את נצנוץ השמש . 
ג'יימס החל לרוץ , והכלב אחריו . 
הם רצו בדממה , חצו את סבך השיחים הנמוכים , את שולי הביצות השחורות , את תעלות המים הטבעיות . 
ג'יימס לא שמע מאחוריו את הטפיפות הזריזות של כפות - הרגליים של הכלב , הטפיפות ששמע תמיד כאשר הוא עצמו רדף אחר כלבים עם המאצ'טה . 
הוא רק חש בצחנה נושפת בעורפו , מעידה על קרבתה של המפלצת . 
עוד כמה עשרות צעדים , וג'יימס היה מגיע אל נהר הסי . 
בתוך אימת המרדף הוא שאף להגיע לרגע הזה כי האמין שבמים העמוקים יהיה בטוח . 
ואז , במדרון היורד אל הנהר , הוא החליק על שטיח של עלים מרקיבים והתגלגל בבוץ אדום כמו נער בטקס החניכה שלו . 
הוא הבין שהכלב מתכוון לאנוס אותו . 
וכך , מוטל על בטנו , הבחין לפתע שידו אוחזת עדיין בענף העשן . 
הוא נעץ את הקצה הלוהט באחת העיניים של המפלצת , והיא הרפתה באחת את אחיזתה בנער וברחה . 
ג'יימס פרץ בבכי כאשר סיפר כל זאת לזקני המשפחה . 
בחזהו נראו בבירור שריטות עמוקות , אבל הזקנים לא יכלו לקבוע אם אלה שריטות שקרעו בעורו טלפי חיה ולא יכלו ולא רצו לבדוק אם הנער נאנס . 
הם נשאו אותו בחמלה רבה אל הבקתה . 
נשות המשפחה הפשיטו מגופו את קרעי הבגדים , שטפו אותו במים ששאבו ממעמקי האדמה מבאר עמוקה במיוחד , ממקום שבו אפילו השדים מפחדים להתהולל . 
הן עיסו את גופו באלכוהול , וכיסו כמה מפתחי גופו בשומן תרנגולות , כדי שכוחות רעים לא ינצלו את חולשתו של הבחור ויחדרו לתוכו . 
אבל הטיפול היה כנראה מאוחר מדי . 
ג'יימס התקשה לעמוד על רגליו גם לאחר שבוע שלם של טיפולים והעדיף לזחול על מרפקיו וברכיו . 
נורא מכך , הוא דחף את אפו בכפיתיות בין קיפולי הקנטה והשמלות של בני - המשפחה , ואפילו של זרים מוחלטים , כמחפש ריחות מוכרים . 
אחד מזקני הכפר שבא לבקר , הוא שאמר בקול רם את מה שהאחרים העזו להגיד רק בלבם : השד ההוא , שהופיע מול ג'יימס בצורה של כלב - בר , אכן אנס אותו , חדר אל גופו והשתלט עליו . 
כשהמטפל והמטופל שרויים באיחוז 
אקט מיני הוא אחת הדרכים היעילות שבאמצעותן יכולים שדים לקנות שליטה על בני - האנוש . 
לרוב הם אינם נזקקים לאונס אלים . 
הם מופיעים בדמויות של נשים או גברים מפתים , או אפילו קונים את גופן של נערות צעירות במתנות , בד לתפירת שמלה או צמיד נחושת לקרסול הרגל . 
אבל השד של ג'יימס עסק בתורת הרשע בגלוי , בלי עקיפות ובלי תמרונים . 
המשפחה הביאה את ג'יימס לבית - החולים המיסיונרי . 
בסבלנות האזנתי לסיפור שסיפרו הזקנים על ג'יימס , מאומץ לבו , שניכר בו כבר בילדותו , ועד מצבו העלוב לאחר האונס . 
בסבלנות הקשבתי לאותו הסיפור בניואנסים אחרים , מפי אביו , אמו ואחיו הבכור . 
ואז סיפר ג'יימס בעצמו את סיפור המפגש עם המפלצת , בקול מונוטוני , בלי כל רגש . 
התסמינים נשמעו לי כפסיכוטיים . 
צריך לזכור שסיימתי שנתיים לפני כן את ההתמחות בפסיכיאטריה במרכז לבריאות הנפש " שלוותה " , ואדם שהיה מופיע בחדר המיון שם ומספר על כלב - בר שאנס אותו , היה בוודאי מאובחן כחולה בסכיזופרניה או במחלה אחרת של פסיכוזה . 
מכל מקום , לפני שהתחלתי לטפל בג'יימס בזריקות הלופרידול , ביקשתי מהאב לוקאס להעריך את מצבו . 
האב לוקאס היה המייסד והאב הרוחני של " כנסיית הנסים של ישוע המושיע " באחד הכפרים . 
הוא היה מגיע לעתים למיון בגלל שנדבק בזיבה , מחלה בקטריאלית המועברת במגע מיני . 
זריקות הפניצילין קטלו אמנם את חיידק הנייסריה , אבל מאחר שהיה חוזר לשכב בתשוקה רבה עם המאהבות שלו מיד לאחר שנרפא , הוא נדבק שוב ושוב . 
למרות שביקרתי את חוסר המוסר של הכומר לוקאס שהטיף בלהט להימנעות מוחלטת מיחסי מין מחוץ לנישואים ובאותו הזמן פיתה את נשותיהם ובנותיהם של בני עדתו , חיבבתי אותו . 
הוא היה אופטימי ומלא אמונה מול קשיי הקיום , מסור באופן יוצא דופן לאנשים חולים , והעיקר – מגרש - שדים מחונן . 
האב לוקאס הסכים עם האבחנה הבסיסית של זקני הכפר כי אכן מדובר במקרה אופייני של איחוז בידי שד . 
הוא גם הציע למשפחה ולי לנסות לחלץ את השד מגופו של הנער . 
" אם השד יתגלה כחזק ממשרתו הצנוע של אלוהים , " הציע בצניעות " אז הרופא הלבן יוכל לנסות לעקור אותו עם המזרקים שלו . 
בהסכמת משפחתו של ג'יימס , הסכמתי להצעה . 
האב לוקאס לא בזבז זמן . 
בערב הוא נטל את ג'יימס אל משטח העשב שמאחורי מחלקת הילדים , שם הוכשה למוות רק לפני מספר ימים אחת האמהות בשעה ששטפה את יריעת הבד שבה חיתלה את תינוקה המאושפז . 
החיתול התנפנף עדיין , תלוי על אחד השיחים , מוכתם בכמה טיפות דם . 
האב לוקאס פרש את החיתול על העשב , השכיב עליו את ג'יימס , מקרב אותו ואת השד שלו עוד פסיעה אל המוות . 
במשך כל הלילה נערך העימות בין האב לוקאס לבין השד אוֹקְראמאן . 
זה היה מאבק בין שני כוחות רוחניים המשתמשים ביצורים האנושים רק ככלי קיבול , מלכות השמיים ומלכות השטן : השד אוקראמאן אשר חדר אל גוף הנער באונס , ורוח הקודש , אשר מילאה את גופו האנושי של לוקאס . 
גם המטפל וגם המטופל היו שרויים במצב של איחוז . 
כאשר צלצל פעמון הכנסייה הקתולית בפעם הראשונה באותו בוקר , נחלש בפעם הראשונה קולו של השד אוקראמאן , ומגרונו של ג'יימס הוא ביקש מחילה . 
האב לוקאס נטל אז סכין גילוח חלודה וחתך חתך עמוק בלחיו של הנער . 
וכאשר צלצל הפעמון בפעם השנייה , להעיר את העצלנים המאחרים לתפילה , השד נחלץ דרך החתך המדמם . 
ג'יימס התעורר לאחר יממה , מבולבל כמו לאחר התקף אפילפטי ממושך . 
הוא לא זכר דבר מהאירועים שחווה בשבוע האחרון , ומִקְטע הזיכרון האחרון אשר נותר במוחו היה רגע ההתעוררות באור הזריחה , כשהיה נרגש ומוכן לצאת אל היער . 
גם התשוקה לרדות דבש נשארה בזיכרונו , מתוקה ומבריקה . 
לכן , כאשר התעורר מהאיחוז , הוא התרומם באי - שקט מהמחצלת ויצא לרווחת כולם לשוטט בחצר לחפש ענף עץ מתאים לעשות ממנו לפיד . 
הוא התכונן בהתרגשות לקראת המפגש עם כוורת הדבורים . 
ג'יימס חזר לאיתנו ! 
אבל בעוד ג'יימס חוזר להיות צלול - הכרה והגיוני , הפכתי אני לנבוך וספקן יותר . 
שהרי במונחי הפסיכיאטריה המערבית הוא הפגין תסמינים פסיכוטיים ברורים , ואלה אינם אמורים לחלוף בתוך לילה אחד של ביצוע טקסים . 
לעומתי , לבני שבט האקאן , התהליך כולו היה ברור והגיוני מהתחלתו ועד סופו : שד שהשתלט על בן - אדם תמים הונס בידי מטפל אמיץ ובעל כוחות . 
אין לכך קשר ל " מחלות נפש " או להגדרות ( מערביות ) מוזרות אחרות . 
* * * 
החוויה הדיסוציאטיבית שכיחה להפליא באפריקה . 
אני עצמי פגשתי מצבים כאלה כל - כך הרבה פעמים , עד שמאירוע מסעיר ומרגש הם הפכו בעיניי עם הזמן לחוויה בנאלית . 
ראיתי , לדוגמה , כיצד אישה , מוכרת בשוק של הכפר אסאנסה , קרעה מעליה בפראות את כל הבגדים והסתחררה סביב עצמה בטראנס עד שצנחה חסרת אונים בתוך ערימה של עגבניות , צובעת את גופה במיץ האדום . 
ראיתי כיצד אחד הנוסעים בטרו - טרו , בדרך הקשה מאסאפו לקומאסי , קם להטיף את דבר האלוהים , אבל לפתע קפא במקומו כאשר רוח הקודש חדרה לגופו . 
ראיתי דייג בחוף בפרץ הזהב מתחיל לפתע לרקוד באקסטזה כאשר אל המים השתלט עליו . 
וכמובן , פגשתי מצבי טראנס בכל טקס קדוש של הכנסייה הפנטקוסטית , בחדר המיון של בית - החולים המיסיונרי " סנט ג'ון של האלוהים " ובכל מפגש עם הכוהנות המסורתיות של הכפרים . 
ראיתי כלה צעירה , שלפני שטבלה בנהר בטקס הכלולות שלה , החלה לרעוד בתזזית ולרוץ לעבר המים עד שנפלה פנימה , ולולא אחזו בה הייתה נסחפת במימי הנהר . 
הפסיכיאטריה המערבית הייתה גורסת בוודאי , שהמדובר במצב דיסוציאטיבי על רקע האירוע המרגש , ואולי מטפלים דינמיים היו שואלים אם אין זה ביטוי לאמביוולנטיות או להתנגדות לא מודעת לנישואיה . 
אבל הפירוש האפריקאי היה פשוט יותר : כך אל הנהר טנו בחר לבשר לה כי ייוולדו לה ילדים רבים , רבים כגרגרים של קלח תירס , ואת הבכור שבהם היא תמסור יום אחד למקדש , לשרת אותו . 
וראיתי כלה צעירה אחרת , במחוז אחר , שהחלה לקלל ולגדף באופן מביש ובלי שליטה לפני טקס הכלולות . 
היא קיללה את החתן המיועד , את הוריה , את זקני השבט , ולא ייאמן , אפילו את הצ'יף . 
עד לפני שנים לא רבות היו מענישים את מי שקלל את הצ'יף בהעברת שפוד מחודד בין שתי הלחיים של החוצפן ומקבעים כך את לשונו לעד . 
אבל באירוע הזה , איש לא איים עליה ואיש לא ניסה לשפד את פיה . 
היא הובאה לכוהן , והוא אבחן מיד שהיא אחוזה בידי שד ערמומי , בעל חוש - הומור מוזר , ובטקס לילי שחרר אותה מנוכחותו . 
בשני האירועים , הכלות אוחזו ביד כוחות עליונים , אבל למטרות מנוגדות כמובן . 
באירוע הראשונה האיחוז נעשה מתוך כוונה טהורה , כדי לברך את הכלה ולכרות איתה ברית דרך צאצא שלה . 
באירוע השני , האיחוז נעשה בכוונה מרושעת , להשפיל את הכלה ולהרוס את ברית הנישואים שלה . 
אבל בשני המקרים , האיחוז נתפס כאירוע מובן , שאנשים צפויים לחוות אירועים כמוהו במהלך חייהם והם חלק מהמערך החברתי המקובל . 
שני האירועים , למרות השוני , דומים זה לזה בהיגיון התרבותי שתופס אותם כנורמטיוויים . 
בעולם המערבי מצבים דיסוציאטיביים שבהם האדם מאבד את התחושה הבסיסית של ה " עצמי " , אינם שכיחים . 
הם אינם חלק מהתרבות ומהוויית החיים הנורמטיווית . 
מובן שאיננו רגילים לראות אנשים בטראנס בסיטואציות שגרתיות , אבל אפילו בסיטואציות מיוחדות של התעצמות רגשות , כגון תפילה בבתי - כנסת , חתונות והלוויות , אנשים אינם נוטים להתנהג כאילו כוח זר נכנס לתוכם . 
יתרה מכך , המצבים הדיסוציאטיביים הפתולוגיים , כגון הפוגו או תסמונת הזהות הדיסוציאטיבית , אשר מתוארים ב - DSM ומוגדרים כמחלה , נחשבים באירופה ובאמריקה הצפונית כנדירים . 
אני עצמי , בכל שנות ההתמחות בפסיכיאטריה לא נתקלתי במיון הפסיכיאטרי או במחלקות האשפוז באדם שאובחן כחולה באחת משתי התסמונות הללו . 
ואם נתקלתי באנשים עם תסמינים דיסוציאטיביים קצרים , אשר חלפו מעצמם או בעקבות התערבות טיפולית קצרה , הם לקו בהם לרוב לאחר אירועים טראומטיים , מלחמה , פיגוע טרור או תאונת דרכים . 
התרבות המערבית הציבה כנורמה ואף כאידיאל מצב הכרה יציב , צלול וחד - משמעי . 
אפשר לומר שהתרבות המערבית ניקתה את האנשים מסממנים " פרימיטיביים " שמעידים על בלבול הכרתי . 
לא מקובל ולא מכובד לעבור בחופשיות בין מצבי הכרה שונים , אם באופן טבעי או באמצעות עזרים כמו נטילת סמים , ואדם שמאבד את זהותו הראשונית ונכנס לטראנס באמצע יום העבודה או אפילו בנסיבות מרגשות ייחשב , יש לשער ל " מוזר " או ל " מטורף " . 
חשוב לציין : גם בתרבויות האפריקאיות שבהן המצב הדיסוציאטיבי של טראנס נחשב למקובל , פעמים רבות הוא מבשר צרות : חדירה של שדים ורוחות רעות אל גופו של קורבן והשתלטות מרושעת על נשמתו התמימה . 
אבל זו אינה חוויה חריגה או הפרעה , אלא סוג של מחלה או פגע שלחברה האפריקאית יש דרכי טיפול מוגדרות בה . 
בעיקרון : כפי שהחברה המערבית אינה רואה חריגות ואינה מתביישת בדלקת ריאות , והחולה פונה לרופא לקבלת טיפול מתאים , כך האדם האפריקאי שאחז בו השד פונה אל הכוהן או אל הכומר , כדי לקבל טיפול שהינו מערך של טקסים מוגדרים , בעלי היגיון פנימי משלהם , שבמהלכם יבריא החולה . 
ברפואה האפריקאית מתרחש תהליך מוזר : לא רק החולה נמצא פעמים רבות במצב של טראנס , אלא גם המרפא שלו . 
הכוהנים המסורתיים , למשל , מביאים את עצמם למצב מבוקר של טראנס , שבמהלכו חודר אליהם האל האישי שלהם ומשתלט על גופם ונשמתם ( וראו פרק , 5 " הילדה שנישאה לאל הנהר " ) . הכוהנים הופכים את עצמם מרצון להיות כלי קיבול לכוחות העליונים שיש להם היכולת לזהות את מקור המחלה ולרפא את הקורבן . 
הסיטואציה כמעט בלתי - נתפסת לאדם מערבי , כמוני : בזירת הריפוי עומד החולה אשר שד זדוני אחז אותו , ומולו עומד ה " דוקטור " , הכוהן המסורתי , אשר כוח זר אחז גם אותו . 
אפילו הגדרת היחס ביניהם בילבלה אותי : אנחנו רגילים ברפואה לדבר על יחסי מטפל - מטופל , אבל בסיטואציה הזאת היחסים הם בין כוחות זרים , למשל , השד קוֹטרֶה , המופיע בצורת לטאה , מצד אחד , ואסאסה אפואה , אלת האדמה , מצד שני . 
שני אלו מנהלים את המאבק ביניהם , והחזק והערמומי מביניהם ינצח . 
הטראנס הטיפולי 
כוהנים מסורתיים וכמרים פנטקוסטים נכנסים לטראנס ונחלצים ממנו לצרכים שונים : לריפוי זיהומים חריפים ומחלות כרוניות , לסילוק חוסר מזל , לקריאת עתידות או למניעת מגפות בקהילה . 
הדרך שבה הם נכנסים ונחלצים מהטראנס דומה , מעין שגרה המשותפת לכל העוסקים בדבר , כמו שכל הרופאים המערביים שוטפים את ידיהם או חובשים את המסכה הירוקה לקראת ניתוח . 
כאשר קראתי תיאורי הטראנס מלפני כחמישים שנים , אשר רשמה הפסיכיאטרית מ . 
ג' . 
פילד בגאנה , ותיאורים מתרבויות אחרות במערב ובמזרח אפריקה , מצאתי בכולם זהות רבה למחזות הטראנס שבהם צפיתי . 
הטראנס הטיפולי נוצר במהלך טקס פולחני , שבו יכולים להשתתף כוהן אחד בלבד או קבוצה שלמה של כוהנים , כפי שמתרחש במקדשים . 
הכוח העליון מפותה לחדור אל הכוהן שלו בעזרת ריקודים מקדימים , תיפוף מתגבר , מחיאות כפיים קצביות , צלצול שרשראות של צדפים או מטבעות מתכת ותפילות המתגברות באקסטזה . 
כאשר הפיתוי מצליח והכוח העליון חודר לגוף הכוהן , הכוהן הופך לפתע למבולבל וחולמני . 
הוא נע כשיכור סביב עצמו , עיניו סגורות למחצה ותנועותיו איטיות . 
לעתים הוא קופא במקומו כחיה שנלכדה בפנסי מכונית . 
תכופות הוא מחביא את ראשו בין ידיו או נשכב על האדמה ותוחב את הראש בין הברכיים , ניכר בו היטב שהוא כנוע לכוח חזק ממנו או אבוד בשבילי התודעה . 
לפתע , המצב החולמני מפנה דרך לשלב מרוגש . 
הכוהן מנתר על רגליו , רוקד בפראות , שר בקול רם , מסתחרר ומשמיע מילים , לעתים חסרות פשר ולפעמים משפטים ברורים וצלולים . 
פעמים רבות הוא אינו מוסר בקולו הטבעי את דבריו של הכוח העליון שחדר אליו , אלא בצלילים ובקולות אחרים ואפילו בשפות זרות . 
לעתים הכוהן מתפשט ומורח את גופו בטלק לבן כשכבת מגן דקה . 
כוחות עצומים מתגלים בו בשלב הזה : הכוהנת יאה ממחוז אגוגו , שהשחפת איכלה את גופה עד שכל מאמץ פשוט כשאיבת מים מהבאר היה מעבר לכוחותיה , בזמן הטראנס רצה במהירות מהמקדש שלה אל קברו של הכוהן המת שחנך אותה , מרחק של כעשרה קילומטרים , ואילו לא אחזו בה ארבעה גברים חסונים ועצרו בה , הייתה חוזרת ורצה באותו המסלול שוב ושוב . 
ולעולם לא אשכח כיצד כומר מתלמד בכפר אוג'ובי , במהלך הטראנס נעץ את שיניו שוב ושוב בעורפו של עגל , עד שהצליח לנתק וריד בצווארו , בדומה לתיאורה של פילד ( שנראה לי כדמיוני כשקראתי אותו ) של גבר בטראנס שתלש את רגליה של תרנגולת חיה . 
זהו השלב שבמהלכו מתבצע הריפוי של הקורבן . 
הטיפול יכול להיעשות ברקיחת תרופות , בבליעתן או במשיחתן ; בקביעת טקסים אשר יערכו לאחר מכן , במאבק ישיר עם רוחות רעות או באמצעות המון שיטות אחרות . 
אבל המרפא האפריקאי אינו אלא כלי קיבול , כאמור , והכוחות העליונים הם הרופאים האמיתיים . 
הטראנס מסתיים בפתאומיות , כפי שנוצר בפתאומיות . 
הכוהן מתמוטט כבובת סמרטוטים , צונח אל האדמה או נאסף בזרועות אנשים . 
הוא מתעורר תשוש ומבולבל , כאדם המתעורר ממסיבת אלכוהול או משינה ארוכה . 
בתחילה הוא אינו קולט את הסיטואציה ואת הסביבה . 
בשלב זה הוא לרוב עדיין לא חש את הכאב המתלווה לפעילות הגופנית של הטראנס : שפשופי העור , חתכים , השרירים המכווצים ממאמץ . 
וכאשר הכוהן מתאושש מעט , ומצליח לקום ולעמוד על רגליו , מתגלה האמנזיה : הוא אינו זוכר דבר ממהלך הטקס ונזקק למשתתפים האחרים שיתארו לו מה אמר או עשה האל אשר השתמש בגופו . 
החוכמה המופלגת של האוראקל 
מאפיין נוסף של הטראנס עורר תמיד את השתוממותי , מאפיין שהפסיכיאטרית מ . 
ג' . 
פילד קראה לו בהתפעלות " החוכמה המופלגת של האוראקל . 
פגשתי כוהנים שקשה היה להבין את המלמולים שלהם שנאמרו בפה חסר שיניים , שמאמינים כי עדיין צולבים פושעים בירושלים ושלאנשים לבנים יש שתי קיבות המאפשרות להם לאכול תזונה עשירה שכזאת , אבל במהלך הטראנס הם גילו חוכמה וידע מופלאים . 
במהלך הטראנס , המרפא המסורתי מסוגל לקלוט אינפורמציה כה רבה , שסחררה אף אותי , רופא המורגל בקבלת פרטים , לעתים קרובות מבולבלים ומקוטעים , מחולה . 
הכוהן מעבד במהירות את המידע הנדרש , מבצע לעתים חישובים מורכבים , מסיק מסקנות ופותר את הבעיה . 
הוא מבצע הכול בריכוז עמוק , דעתו לא מוסחת מגירויים חיצוניים , ובאותו הזמן הוא מתרוצץ חסר נשימה או רוקד בפראות . 
היכולת הקוגניטיבית הזאת בלבלה אותי בתחילה . 
בפסיכיאטריה המערבית , הדגש במצבים הדיסוציאטיביים הוא בעיקר על החסרים הקוגניטיביים , כגון חשיבה מבולבלת , מחיקת מידע חשוב ממאגרי הזיכרון , ועד הפגיעה האופיינית לפוגו , שבמהלכו נמחקת הזהות הקודמת של האדם , כולל מרכיביה הקוגניטיביים . 
והנה , המצב הדיסוציאטיבי של המטפל האפריקאי גורם דווקא לחידוד המחשבה ולגילוי של יכולות קוגניטיביות שכביכול אינן קיימות , או הן לפחות נסתרות במצב ההכרה הרגיל . 
אפשר להניח שבני הקהילה שבחרו בכוהנים שלהם ( או אישרו את סמכותם לאחר שהאל בחר בהם ) בוודאי הבחינו עוד בילדותם בכישרונות שונים שלהם , אם בחוזקם הנפשי , במוסריות הגבוהה שלהם וגם ביכולתם השכלית . 
כלומר בהנחה – המערבית – שלא כוח רוחני הוא שחודר לגופו של הכוהן ופועל באמצעותו , הרי שבמצב הדיסוציאטיבי משתפרות ומתגלות יכולות חוכמה קיימות . 
או כפי שאומרים בני האקאן על הקשר שבין שתיית אלכוהול לחוכמה : " אם אתה אדם חכם , השתייה תעשה אותך לחכם יותר . 
אם אתה טיפש , השתייה תהפוך אותך לטיפש יותר . 
הדיבור בשפות זרות בזמן הטראנס הוא אחת היכולות המדהימות ביותר . 
אדם מערבי כמוני נותר פעור פה בהשתוממות לנוכח כהן קשיש שמעולם לא יצא מכפרו הקטן ומדבר בדרך כלל רק את שפת המקום , שבמהלך טראנס מדבר לפתע בשפות זרות . 
אין - ספור פעמים פגשתי כוהנים שבמצב ההכרה הטבעי ידעו לדבר רק בשפה המקומית ואפילו רק בניב המקומי , אבל בזמן הטראנס היה האל מדבר מגרונם בשפות זרות , משפות אפריקאיות אחרות ועד שפות קולוניאליות , כאנגלית , צרפתית , פורטוגזית וגרמנית . 
בני - משפחתם ועדים אחרים היו נשבעים שהכוהנים האלה מעולם לא חצו את הגבול לחוף השנהב , שם דוברים צרפתית , ואף לא ביקרו בבירת המחוז , שם אולי ניתן לפגוש דוברי שפות זרות . 
לפעמים היו מביאים מתורגמנים לטקסי הטראנס , לרוב מהגרים שהגיעו ממקומות שונים במערב אפריקה , כדי שיתרגמו את המלמולים של הכוהן בשפות הזרות לשפת המקום , כדי שדברי האל לא יאבדו . 
כאשר אותם המתורגמנים היו מנסים לדבר עם הכוהן באותה השפה הזרה לאחר שהתעורר מהטראנס , הוא היה מביט בהם בתדהמה , לא מבין את הנאמר . 
בהתחלה התייחסתי ליכולת הבלשנית הזאת בחשד , אבל הפלא הבלשני הזה חזר ונשנה מכפר לכפר . 
ומה שהפתיע אותי עוד יותר : גם החולים ששדים אחזו אותם , היו מדברים לפתע בשפות זרות ורחוקות משפת הטווי המקומית . 
כפריים תמימים היו מייללים לפתע בשפת הגונג'ה של צפון גאנה , מתווכחים בנימוס עם מגרש השדים באנגלית מעולה , ומקללים , רגע לאחר מכן , בשפת המוֹרֶה , כאילו היו בריונים עלובים מבורקינה - פאסו . 
קורה שהמטפל והמטופל מלהטטים במרדף לשוני שבו השפות מתחלפות לפי השינויים אצל השד האוחז , כמובן . 
איך ניתן להבין את התופעה הלינגוויסטית הזאת ? 
אפריקאים יאמרו בודאי שזוהי הוכחה נוספת לקיומם של הכוחות הרוחניים , האלים וכנגדם הרוחות הרעות . 
אבל הם אינם זקוקים להוכחה כזו כלל . 
אנחנו , המערביים , מחפשים הסבר רציונלי , הקשור בזיכרונות מודחקים . 
כלומר , אנחנו נניח מראש שמי שדובר שפה זרה במצב טראנס נחשף אליה במהלך חייו , גם אם אינו זוכר זאת בהכרה צלולה . 
אולי סוחרים זרים , אולי מהגרי - עבודה , נהגי משאיות , נשים שהובאו להתחתן בארץ זרה או אירופים הרפתקניים , שדרכם הצטלבה בזו של הכוהנים לפני שנים רבות . 
אותם עוברי אורח לימדו מעט מהשפה שלהם את הילד או המתבגר , שמאוחר יותר יהפוך לכוהן . 
השפה וזיכרון המפגש ייעלמו מהזיכרון המודע של הכוהן ואינם ניתנים לשליפה במצב הערנות הרגיל . 
אבל במהלך המצב הדיסוציאטיבי , מסוגל המטפל או המטופל לחדור אל ה " תיבות השחורות " של הזיכרון ולשלוף את השפה המודחקת . 
בעבודתי כפסיכיאטר אני משתמש גם בהיפנוזה . 
במהלך התהליך ההיפנוטי , המטפל מוליך את המטופל לשינוי של מצב ההכרה , כלומר לשינוי דיסוציאטיבי , ובעזרתו ניתן לטפל בקשת של קשיים ומחלות , מתסמיני חרדה , קשיים בתפקוד המיני , הרטבת לילה , ועד יתר לחץ דם , כאבים כרונים ויבלות . 
לרוב , כדי לאפשר את ההצלחה הטיפולית , אין צורך ליצור מצב היפנוטי עמוק , אבל כעשרה אחוזים מהאוכלוסייה מסוגלים לשינוי דיסוציאטיבי עמוק , ובהם ניתן לראות תופעות מרתקות . 
אחת התופעות האלו היא היכולת של מטופלים מהופנטים לשחזר שפה אבודה . 
התהליך מדהים , כצלילה בים אל מעמקיה של עיר אבודה . 
לאט - לאט , מתוך החשיכה הכבדה נחשפים מבני - אבן , רחובות סלולים ואפילו שרידי ארמונות מפוארים . 
כך אירע , לדוגמה , במהלך ההיפנוזה של אדם מבוגר , אשר פנה אליי בשל גרד בלתי נסבל שהטריד אותו יום ולילה , גרם לו לשרוט את גופו עד זוב דם ולהסתמם בכמויות גדלות וממכרות של כדורי שינה . 
בבירור הגופני לא נמצא דבר , ורופא העור הפנה אותו להתייעצות פסיכיאטרית . 
האיש נולד בפולין ובינקותו וילדותו שמע ודיבר פולנית . 
הוריו נספו בשואה והוא עצמו הועלה ארצה לאחר המלחמה , כשהיה כבן עשר . 
מאז העברית הפכה לשפתו היחידה . 
בריאיון המקדים טען שהוא זוכר רק מספר מילים בסיסיות בפולנית , אבל לפתע במהלך הטיפול ההיפנוטי , החל לדבר פולנית . 
בתחילה במילים מהוססות שבהן ענה לי על שאלות עם מטען רגשי , ולאחר מכן התפרצו משפטים ארוכים ומפותלים . 
הוא ידע היטב שאיני דובר פולנית , אבל הדבר לא הפריע לו לשאת לפני מונולוגים ארוכים בפולנית במהלך ההיפנוזה . 
יכולתי רק להבין לפי מילות המפתח , שהסיפורים קשורים לחוויות ילדות . 
מדי פעם היה מעווה את פניו בכאב או פורץ בבכי , אבל ככל שהמונולוגים בפולנית הפכו לשוטפים יותר , כך גם חש הקלה גוברת לאחר כל מפגש , עד שהגרד נעלם . 
האם ניתן לראות ביכולת לשחזר שפה בזמן היפנוזה עמוקה הוכחה כי אכן המרפאים והחולים האפריקאים נחשפו לשפות אחרות בילדותם , ובמהלך הטראנס הזיכרון הלינגוויסטי משתחרר ? 
ייתכן , בהעדרו של הסבר טוב יותר . 
אבל עדיין הייתי מופתע מאוד כאשר כוהן מסורתי בכפר נידח – רק תשע בקתות בלב הג'ונגל וללא דרך גישה – דיבר צרפתית שוטפת במהלך הטראנס , כמרצה לפילוסופיה בסורבון . 
רווח או הפסד , או האם באמת כדאי לשוטט בין מצבי הכרה ? 
בתחילת דרכי ביערות הגשם , האיחוז נתפס בעיניי כתהליך משונה . 
הפתיע אותי הקלות היחסית שבה אפריקאים רבים יכולים לשוטט בין מצבי הכרה שונים . 
ראיתי אין - ספור חולים אשר רוחות רעות טלטלו אותם , וגם מרפאים רבים , אשר הצילו את הקורבנות הללו בעזרת האיחוז . 
אבל מרשים ביותר היה האיחוז ההמוני , אשר התרחש בזמן טקסים דתיים . 
לפתע , בעת תפילות בכנסייה הפנטקוסטית , טקסים במקדשים המסורתיים , ואפילו בעת מיסות קתוליות , היו לפתע נשים או גברים מתנדנדים , גופם רועד כסופות הוריקן קטנות , ומגרונם נשמעים קולות זרים ומוזרים . 
לעתים חבורה שלמה של נשים , מנערות בתולות ועד קשישות חרוצות - פנים , היו עוברות איחוז . 
ולעתים האירוע התרחש בזמן ריקוד : תחילה , אחת הנשים הייתה לפתע מתנתקת מהאחרות , עיניה נעצמות והיא הייתה מסתחררת בפראות ( וחומקת ממכשולים למרות העיניים העצומות ) . ואז , בזו אחר זו , היו שאר הנשים נלכדות בטראנס , ממשיכות לרקוד לצלילי כלי הנשיפה , התיפוף או מיתרי הקורה , כאילו כוחות זרים מוליכים אותן בטקס . 
במשך השנים התחלתי לקנא בהם . 
קינאתי ביכולתם של אפריקאים רבים לעבור למצב הכרה אחר שבו נחשפים מרכיבים לא ידועים של האישיות . 
קנאתי ביכולתם לחשוף באיחוז יכולות רגשיות וקוגניטיביות לא מוכרות , דחפים וצרכים מודחקים , ואפילו אינדיווידואליות אסורה . 
היכולת הדיסוציאטיבית קיימת כמובן גם בנו , בני התרבות המערבית , אבל היא נדחקה והוגבלה במאות השנים האחרונות עד שהפכה לתופעה מבישה . 
היא מופיעה בקרבנו רק במצבים פתולוגיים , אשר מופיעים בספר האבחנות הפסיכיאטריות , או בעת מצבים קצרים ו " מורשים " , כגון בעת הטיפול בהיפנוזה . 
התרבות המערבית ביצעה עסקה : כדי להשיג יציבות של ה " עצמי " , שבה לכאורה מצב ההכרה יציב , התרבות המערבית ויתרה על עומק חווייתי נסתר ומרובה שכבות . 
המצבים הדיסוציאטיביים שחווים אפריקאים רבים , אינם רק גלגולי עיניים , פרכוסי אגן , צווחות בצליל גבוה , או מלמולים בג'יבריש , כפי שרואים זאת בהתנשאות מערביים רבים . 
המצבים הדיסוציאטיביים מאפשרים לבני - האדם לחדור אל התת - מודע שלהם ולגלות שם עולמות חדשים , שהיו חסומים לפניהם לפני כן . 
הטיול הדיסוציאטיבי בתת - מודע אינו רק ביטוי של מצוקה , הוא גם הפתרון שלו . 
ראיתי איכרים אפריקאים , שהסתובבו כפליטים בעולם הזה , עצובים וריקים , ורק התפללו אל האלוהים לקחת מהם בחזרה את הנשמה שלהם . 
והנה , לאחר אפיזודה אחת של טראנס שבו חדרה אליהם רוח אלוהית , גילו לפתע רגש חדש ומבלבל : שמחה . 
ראיתי מתבגרים אפריקאים , אשר בדומה לבני גילם ביבשות אחרות , הרגישו מבולבלים וחסרי - משמעות , תערובת סתמית של בשר ודם . 
ובמהלך טקס דתי שבו נלכדו באיחוז , נחה עליהם לפתע שלווה , הם מצאו את המשמעות הפרטית שלהם . 
השינויים הרגשיים הללו מושגים לפעמים בהתערבות טיפולית אחת בלבד של הכוהן המסורתי או של הכומר הפנטקוסטי . 
היכולת המרשימה הזאת גרמה לי להעריך עוד יותר את המרפאים העממיים , העוזרים לפציינטים באמצעות הטכניקות העתיקות של טראנס , ללא צורך להיעזר בליתיום או בפסיכואנליזה . 
אבל התצפית בריפוי דרך שינוי דיסוציאטיבי , גם גרמה לי להעריך גם את יכולתו של האדם לגייס משאבים נסתרים בתוך עולמו הרגשי כדי לרפא את עצמו . 
8 
הנשמה ארוכה יותר מהקבר 
תפיסה שונה של הקיום 
הריקוד של הנזיר עמנואל 
הנזיר עמנואל היה עומד מדי ערב במרפסת של המנזר ומפזם לעצמו מנגינות קסטיליאניות . 
הנזיר עמנואל , מהמסדר הקתולי " סנט ג'ון של האלוהים " , משרת זה שנים רבות באפריקה כרופא מיסיונרי , אבל עוד מעט יקפל בקפידה את הסטטוסקופ שלו , זה שקיבל במתנה מהבישוף של גרנדה לסיום לימודי הרפואה שלו , ובאורח פלא נותר שלם לאחר שנים בסביבה טרופית לחה . 
הוא יטמון את הסטטוסקופ בתיק הרופא שלו העשוי מעור אנטילופה וישרוך את התיק בפעם האחרונה בחייו , כי עוד לפני עונת הגשמים הבאה הוא יחזור אל היבשת העתיקה , אירופה . 
השנים ביערות הגשם ניכרות היטב באב עמנואל . 
תמיד היה קטן ומקריח . 
כבר בבית - הספר הקתולי נקרא " חלוק נחל " . 
כך כינו אותו התלמידים האחרים , בעיקר המרושעים שבהם . 
אבל בשנים האחרונות , כלוא במתחמים של בית - החולים והמיסיון , בשניהם הקירות מתפוררים בלחות ובטחב , נראה שהנזיר הקדוש התכדר אל תוך עצמו . 
הוא נראה עתה יותר ככדור של בננה ירוקה וקסווה שהנשים האפריקאיות מגלגלות בין אצבעותיהן , מאשר כחלוק נחל קשה וחלק . 
אין פלא שהנזיר עמנואל השתנה . 
עוד מעט הוא בן חמישים , ועדיין עליו לעמוד כל יום מול שיטפון הסבל : תינוקות שנולדו שנה לפני כן במשקל שלושה קילוגרמים , ומגיעים למות בבית - החולים באותו המשקל , אם לא פחות . 
מעפר באו ואל עפר ילכו , ובדרך לא הוסיפו גרם אחד של בשר . 
ילדות קטנות שמכרו את גופן לגברים קשישים , וכבר אין טעם לבצע בהן בדיקת דם לאיידס , כי די בזיהומים בחלל הפה ובקושי לבלוע מזון כדי לאבחן את המחלה . 
ילדים הנפטרים מטטנוס , דיפטריה , פוליו משום שהחיסונים לא הגיעו אל הכפר שלהם , אולי נגנבו בדרך . 
והגברים החסונים הנעלמים לפתע בביצות השחורות שבשולי הכפר , אולי הם מקור הצחנה העולה מהמים . 
הנזיר עמנואל מתמודד כבר עשרים שנים עם הסבל שאלוהים העניק בחסדו לבני - האדם . 
אמונתו הנוצרית לא התערערה מהמפגש הקבוע עם הסבל , אבל גופו ונפשו נחלשו . 
פגשתי אותו לראשונה כשבע שנים לפני שזכיתי לעבוד איתו בבית - החולים שבאסאפו . 
נפגשנו אז כמה רופאים מרחבי גאנה ויצאנו לבלות בעיר קומאסי . 
בא איתנו גם חוויאר , שהעדיף לבצע שירות לאומי באפריקה מאשר לשרת בצבא הספרדי , ונהרג לאחר כמה שנים בתאונת דרכים בונצואלה , בדרך לחתונה שלו . 
הוא בא אז עם החברה היפהפייה שלו , אקווטה , במקורה בת שבט גָה , שידעה לנשוף בחליל במבוק בשפתיים כל - כך מתוקות , עד שגברים היו הולכים אחריה כעכברים מאוהבים . 
גם הנזיר עמנואל חיבב את אקווטה . 
היא נהגה בו בכבוד כמו קתולית טובה והקפידה לקרוא לו " אבי " למרות שהנזיר עמנואל לא שירת אפילו יום אחד ככומר של קהילה . 
אבל היא לא הייתה הכלה שבדרך אליה הוא נהרג . 
חוויאר היה מאוהב בה בטירוף , אבל לא העז להציג ארוסה עם צבע עור שחור בפני בני - משפחתו המכובדת , כולם לבנים . 
שנה שלמה התאבלה אקווטה על העזיבה שלו והשלכתה הברוטלית מחייו . 
אבל לאחר שנת האבל הכירה מהנדס ספרדי אחר ונישאה לו . 
יש להם תאומים שאף לא אחד מהם לא נקרא על שמו של חוויאר . 
בקומאסי לקחנו את הנזיר עמנואל למועדון ריקודים . 
ילדוּת במשפחה בורגנית נוקשה בקסטיליה , שנות חניכות מפרכות במנזר התיאולוגי והעבודה עד קצה היכולת באפריקה לא הכינו את הנזיר עמנואל , משרתו של ישוע , למה שראה במועדון הריקודים : נשים שחורות ותמירות מנענעות את האגן לצלילי חצוצרה , גיטרה וסקסופון , וגברים נלהבים נצמדים אל ישבנן בהתרגשות . 
הנזיר עמנואל עמד שקט וחיוור כנגד הקיר ליד מנורת ניאון . 
חוויאר וגם אני ( מודה בבושה ) ניסינו לגרור אותו אל מרכז האולם , אל דבוקת הגברים והנשים שהתערבבו זה בזה בחשיכה . 
אבל הנזיר עמנואל נצמד אל מעגל האור שהעניק לו תחושה עלובה של ביטחון . 
הוא גם נעזר באלכוהול כדי להתמודד עם המיניות השופעת שהתנוענעה מולו . 
הוא חיסל שלושה בקבוקים של בירה " סטאר " , ליטר וחצי של אלכוהול מקומי . 
הבקבוק השלישי יצר את השינוי . 
הנזיר עמנואל צעד לפתע אל רחבת הריקודים והחל להניע את אגנו בעצמו . 
ובאותה האינרציה , כמו התרחשות של נס בתולי נוסף , הוא פרם את הכפתורים בחולצתו הרטובה מזיעה עד הטבור . 
כרס לבנבנה ורכה נחשפה בחשיכה , ונשים מופתעות כבר נמשכו אליה . 
הן הקיפו את הכומר העירום למחצה , מתאימות את תנועת האגן המסתחררת שלהן אל תנועתו המסורבלת , ואז מנצלות את הטשטוש הנעים של האלכוהול ואת השפעת מוזיקת ה - high - life , הצמידו את השדים הרכים שלהן אל חזהו החשוף והחליקו לתדהמתו את כף - ידן על פלומת השיער שעברה בקו האמצע של הגבר הלבן . 
הנזיר עמנואל רקד כל הלילה , עד שלפתע התנגשה להקה של צבועים משוטטים בקירות הפח של המועדון . 
יללות הצבועים המוטרפים מאימה עוררו בהלה בקרב האנשים במועדון . 
המוזיקה פסקה מיד , והנגנים נטשו את הבמה וירדו אל הקהל שהצטופף במרכז הרחבה . 
הם השאירו מאחוריהם את כלי הנגינה , שעונים על הקיר שהתקיפו הצבועים בעיוורון . 
בדממה הביטו כולם אל קיר הפח , מחכים להתמוטטות . 
באותו החטף שהופיעו הצבועים , הם גם נעלמו . 
הרוקדים חיכו עד ששמעו את היללות נעלמות מעבר לאצטדיון הכדורגל של קבוצת קוטוקו , ואז נדחקו כולם החוצה דרך הפתח הצר . 
זו הייתה הזדמנות לתפוס את הנזיר עמנואל בזרועו ולהבריח אותו אל רכב המיסיון , לפני שנשים תאוותניות יחטפו אותו . 
בבוקר המאוחר , כשהנזיר עמנואל הצטרף אלינו לארוחת בוקר צנועה , איש לא הזכיר את אירועי הלילה האחרון . 
גם כאשר פגשתי אותו שבע שנים לאחר מכן , בבית - החולים המיסיונרי באסאפו , לא רמזתי אפילו על חגיגת החושניות שחלקנו יחדיו . 
הרי איש לא רצה לפגוע בסיכוייו של הנזיר עמנואל להתמנות ביום מן הימים למשרה של אב - מנזר , בישוף , או אפילו קדוש . 
המסע האחרון של כריסטינה 
בשבוע האחרון השתנה מצב רוחו של הנזיר עמנואל במהירות . 
הוא היה באופוריה : האפיפיור ג'ון פאולוס השני עומד להכריז על נזיר מאחוות סנט ג'ון , ששירת באפריקה לפני כמאה שנים כמיסיונר ורופא , כעל קדוש , והנזיר עמנואל נבחר להיות אחד הנציגים בחגיגות . 
מאז שקיבל את הבשורה הוא מרגיש כאילו זכה בלוטו של מדינת הותיקן . 
הוא עומד להיפגש אישית עם האפיפיור הנערץ , לאכול פסטה משובחת ממטבחים קדושים וללגום קיאנטי במקום יין דקלים סמיך . 
הנזיר עמנואל החל לפתע להלך בריחוף במסדרונות המיסיון , לנפנף בסטטוסקופ כבמקל קסמים ולשיר בקסטליאנית בקול רם . 
אין ספק , הנזיר עמנואל מאמין בהשגחה העליונה אשר סידרה לו מסע תענוגות עוד לפני שישוב סופית לספרד . 
אבל הנזיר עמנואל גם מודאג : הרופאים הזרים , כלומר אשתי ואני , נראים לו משונים . 
הם משתתפים בטקסי ההלוויה של המקומיים , יושבים איתם בבקתות השתייה ומאמינים בגירוש שדים . 
הוא לא יכול להבין כיצד רופאים לבנים יכולים להתנהג באופן מוזר שכזה . 
צריך להבין , הנזיר עמנואל אמנם האמין שישוע הלך על המים ובאורח נס הרבה את מספרם של כיכרות לחם וכדי יין , אבל בו בזמן הוא דחה בבוז את מעשי הקסמים והכשפים של הכוהנים מסורתיים , הכמרים הפנטקוסטים והמרפאים בעשבים . 
כל אלו נראו בעיניו עובדי אלילים רמאים , שרלטנים המתיימרים לרפא חולים . 
הוא היה אדם רציונלי שהאמין בסדר ובמשמעת קוסמיים . 
אבל גם הוא , עם כל הרציונליות שלו , לא הבין לאן נעלמו החולים . 
כמו למשל כריסטינה , חולה מבוגרת ששכבה במחלקת הנשים שניהלתי . 
התנאים של כריסטינה השתפרו מאוד : לאחר עשרה ימים שבהם טופלה על הרצפה , זכתה סוף - סוף למיטה משלה . 
עד כה הייתה זרוקה במסדרון , מנסה בשארית כוחותיה להיצמד אל הקיר כדי שלא להידרס בסנדלים המלוכלכים של העוברים והשבים . 
לפעמים , מישהי הייתה שומטת עליה בטעות גרגרי אורז מסיר עולה על גדותיו , או שמי סבון היו ניתזים עליה מגיגית כביסה , ובימים האחרונים כריסטינה הייתה חלושה מכדי להתנקות . 
והנה , לפתע , השכיבו אותה כנסיכה משבט האשאנטי על מיטת מתכת , ועוד ליד חלון קטן שדרכו חדר ריח פרי האננס שזה עתה הבשיל . 
כריסטינה הייתה אמורה ליהנות מהשינוי , אבל לצערה לא הצליחה להתרגש מהשיפור בתנאים ובמעמדה , משום שמצבה הפיזי הלך והידרדר , ולבסוף הכרתה התערפלה . 
באותו היום אספתי את בני משפחתה והודעתי להם שלצערי תרופות האנטיביוטיקה השונות לא מצליחות להכניע את דלקת הריאות וייתכן שבקרוב כריסטינה תיאסף אל אבותיה הקדומים . 
למחרת בבוקר הייתה מיטתה ריקה . 
תורני הלילה לא דיווחו לי על מותה , גם לא סיפרו שהמשפחה לקחה אותה . 
כריסטינה נעלמה . 
כך , בפשטות . 
שאלתי את האחיות של המחלקה , את טכנאי המעבדה חובב השתייה שנקרא בחצות אל בית - החולים להכין עירוי דם , את שומר הלילה שמסתובב עם רובה עתיק בחצר ובמסדרונות , אבל כולם הביטו בי באטימות . 
שאלתי גם את הנזיר עמנואל . 
הוא בדיוק סיים ניתוח קיסרי וניסה להיחלץ מסינור הגומי הכבד , אשר משום - מה לבש תמיד מעל בגדי המנתחים . 
" חולה נעלמה לי במפתיע , אבל האחיות במחלקה חושקות את השפתיים . 
הן מסרבות להסביר לי כיצד הפכה אישה זקנה עם דלקת ריאות לחלל ריק בן - לילה , בלי שתעבור מצב ביניים הנקרא מוות . 
הנזיר עמנואל העווה את פניו באימה . 
" נשים וגברים נעלמים כך בבית - החולים זה מספר שנים " לחש לעברי , כנזהר שמא ישמע השטן את שיחתנו הסודית . 
" בתחילה נעלם תינוק עם בטן תפוחה , אחר כך נערה מוסלמית שהגיעה עם שרירים צפודים בטטנוס לאחר מילת - נשים שבוצעה בסכין חלודה . 
ומאז , מספר הנעלמים גדל במהירות . 
לפחות פעם בחודש בביקור הבוקר מתברר שמישהו נעלם . 
" ואין מי שמתלונן על ההיעלמות ? " 
" רק אנחנו , הכמרים הלבנים . 
כל האחרים נשבעים שהאדם הנעדר לא מת במשמרת שלהם . 
' אז איפה הוא ? 
' אני שואל והם מביטים בי באדישות של רועה שוורים אידיוט . 
לפעמים , נדמה שהאנשים פה מתעסקים בעיקר בכשפים בבקתות שלהם , אבל בחוץ מעמידים פנים שהם נוצרים מאמינים . 
אתה מבין אותי ? " 
הבנתי . 
הבנתי בעיקר את תחושת הזרות העמוקה של הנזיר עמנואל . 
למעלה מעשרים שנים הוא חי ביערות הגשם , נלחם בלחות הטרופית , היתושים הרעבתניים , העבודה המפרכת , וגם במה שנראה לו כביטויים עמוקים של פריצות וחוסר אמונה נוצרית אמיתית , ובכל פעם שמתרחש אירוע מאגי בתחום השליטה שלו , בבית - החולים , רק הוא לא מורשה לדעת את הסוד . 
אבל אני אחר . 
הנזיר עמנואל רואה את עצמו כמיסיונר ספרדי טהור , ומשום כך הוא נמנע אפילו מללמוד את שפת הטווי , שלא לדבר על כך שהוא נמנע מהשתתפות בטקסי האיכרים הנגועים בעבודת אלילים . 
אני , בניגוד לו , ניסיתי להיבלע בתוך התרבות המקומית , לחיות בפחות מדולר ליום , להשתתף בכל החתונות , ההלוויות ובכל הטקסים החגיגיים שבהם מציגים תינוקות שמונה ימים לאחר שנולדו , ואפילו להאמין בכוהנות המסורתיות . 
לכן גם האמנתי ביכולתי לפתור את התעלומה הזאת . 
האחיות שמרו על שתיקתן גם מול השאלות הערמומיות ביותר שלי . 
לכן התמקדתי בגבר היחיד בצוות הסיעודי , פרנסיס . 
האח פרנסיס סיים את לימודי הסיעוד בעיר הצפונית טמאלה . 
המיסיון פיתה אותו להגיע אל אסאפו בשתי הבטחות שקיבל מלשכתו של הבישוף : משכורת משופרת ומחילת חטאים כללית על כל חטאיו הקודמים . 
אבל האח פרנסיס , שגדל בנוף מדברי , חש אבוד ובודד באסאפו . 
אפילו את שפת הטווי התקשה לדבר . 
לכן גם החל לצבור חטאים חדשים , עליהם מי יודע אם יזכה במחילה . 
הוא התחיל לפתות נערות צעירות , חלקן בתולות וחלקן נשואות , הוא משחק אוֹוָארֶה על כסף ושותה אלכוהול בכמויות . 
* * * 
הזמנתי את האח פרנסיס אל בקתה בקצה הכפר . 
אישה משבט מוֹלֶה - דַגְבַּאני , שממנו גם פרנסיס בא , החלה ליצר שם פּיטו ֹ , בירה מסורתית של צפון גאנה . 
הוא התפתה בקלות . 
רק המחשבה על בירת הדוחן הכבדה , שצבעה צהוב - זהב , גרמה לו לדמוע מגעגועים . 
טעמה המתוק של הבירה היה בשבילו טעם מולדתו . 
בתחילה לא דיברנו . 
ישבנו על ספסל נמוך , לגמנו את הבירה בקערות דלעת מיובשת . 
המוכרת כבר הזיזה שש אבנים מצד אחד של השולחן לצד השני , לסמן את מספר הקערות שגמענו שנינו , כאשר העזתי לשאול אותו על ההיעלמות המסתורית של כריסטינה . 
הוא גילה את הסוד בקלות . 
הוא לא חש מחויבות לסודות ולאמונות המקומיות כמו האחיות משבט האקאן . 
הוא חש מחויבות עמוקה יותר כלפיי , בזכות הכרומוזום הגברי Y המשותף לנו , ומשום שהחשיב אותי כאדם משכיל , כמוהו . 
" המשפחה של כריסטינה באה בערב ולקחה אותו חזרה לכפר , " גילה לי מיד . 
" למה ? 
המשפחה לא הייתה מרוצה מהטיפול שכריסטינה קיבלה ? " 
" בודאי שכן , " הוא נדהם מהתמימות שלי , " אבל אם כריסטינה הייתה נפטרת בבית - החולים , המשפחה הייתה נאלצת לשכור רכב במיוחד כדי להוביל את הגופה אל הכפר שלה . 
זה עולה המון כסף . 
לעומת זאת , כל עוד החולה נושמת , המשפחה יכלה לקחת אותה בטרו - טרו ( אוטובוס ) אל הכפר , וכל המסע עולה להם רק חמש מאות סדיס . 
לכן , כך התברר , הלבישו בני - המשפחה את החולה מחוסרת ההכרה בבגדיה הטובים , איפרו אותה בקפידה בפודרה והושיבו אותה בטרו - טרו שיצא מאסאפו לפני הזריחה . 
ומכיוון שהטרו - טרו עמוס תמיד בנוסעים , פי כמה מהקיבולת החוקית , הרי שממילא נלחצו המון אנשים אל כריסטינה מחוסרת ההכרה ושמרו על יציבות גופה בזמן המסע , ובודאי שלא הבחינו במצבה העגום . 
" כלומר , פרנסיס , זה ההסבר להיעלמות החוזרת של החולים ? 
הברחות חשאיות של גוססים כדי לחסוך את דמי ההובלה ? " 
" האוברונים מתקשים להבין , אבל הכסף הזה נדרש לנו לא רק כדי לקנות שק של קמח תירס או זרעים של קסווה לעונת הזריעה הבאה . 
הכסף נדרש בעיקר כדי לממן הלוויה מכובדת לחולה , כדי שלא לבייש אותו במסע הארוך אל אבותיו הקדומים , וגם לא לבייש את בני - משפחתו , " אמר פרנסיס בעליזות והביט במוכרת שהפשילה את שרוול השמלה וטבלה את קערת הדלעת שלו עד לתחתית החבית , שם בירת הדוחן סמיכה יותר . 
המוות אינו לועג לך או מאיים עליך . 
הוא פשוט נמצא 
המוות ביבשת אפריקה הוא בן - לוויה בעל תווים ברורים . 
באפריקה הוא סועד איתך בכל ארוחת בוקר , מזיע איתך במטעי הקקאו והקפה וגונח איתך בעיצומו של מעשה האהבה על מחצלת הקש . 
הוא משרה עליך שלווה , כי בנוכחותו הקבועה אתה חש את החיים כמסע קבוע , עם תחנות של התחלה , סוף פרק , ומעבר לקיום אחר , במוות . 
נוכחות המוות אינה מניחה לאדם להשלות את עצמו שבעזרת ניתוחים פלסטיים , זריקות של תאים עובריים , דיאטות מורכבות או הרחבת עורקים , הוא יחיה לעד . 
ביערות הגשם או בסוואנה האפריקאית , המוות אינו לועג לך או מאיים עליך . 
הוא פשוט נמצא . 
האדם המערבי מפחד מהמוות כי תפיסת החיים היא של יחידה סגורה , המתחילה בהתנתקות מהרחם ומסתיימת בהיבלעות בקבר . 
המוות נתפס כסיום המוחלט , שמעבר לו אין כלום . 
האדם מתקשה להגדיר בדמיונו את ה " ריק המוחלט " של המוות , את ההעדר המוחלט של חוויות חושיות ורגשיות , את העדר המסה הפיזית והיעלמות הזמן . 
רבים מהאנשים מוצאים אפילו את הניסיון ל " דמיין " חוויה שכזו , כחוויה מעוררת אימה . 
התרבות האפריקאית , כפי שנכתב בפרק , 3 " המתים אינם מתים כלל " , על האבות הקדומים , תופסים את החיים כתהליך רציף , אשר המוות אינו סיומו , אלא רק שלב מעבר בו . 
כלומר , לגבי האפריקאים , כאשר נשימתו של האדם פוסקת והלב מפסיק לפעום , האדם אינו נכחד , אינו נעלם , אינו מסתיים . 
הוא פשוט עובר דרך שלב המעבר הזה אל עולמם של האבות הקדומים . 
שם יזכה להתאחד עם אבותיו ואמהותיו האהובים , ומשם ימשיך להיות בקשר רציף לא רק עם צאצאיו – ילדיו , נכדיו , ניניו – אלא גם עם אחיותיו , אחיו , האחיינים , ואפילו בני - כפרו שאליהם הוא קשור במחויבויות שונות . 
התפיסה של העולם הבא אינה ייחודית לדתות ולתרבויות האפריקאיות . 
הוא מופיע בצורות שונות בדתות אחרות וכמובן גם בדתות המונותיאיסטיות . 
אבל במחקרים רבים נמצא , למרבה ההפתעה , כי אנשים דתיים בתרבות המערבית פוחדים מהמוות לא פחות מאתאיסטים . 
ביהדות לדוגמה , זה הצדיק מקפיד על תרי"ג מצוות , קלה כחמורה , וזה שכנו הרשע מבצע כל חטא אפשרי , כולל בעילה בעת נידה , אכילת שרצים והדלקת אש מנגל בשבת . 
אבל מעשי האדיקות אינם מוסיפים לאותו הצדיק , ולו קורטוב של שלווה מול המוות המתקרב . 
ניתן להסביר את הפחד מפני המוות גם בתהליך השיפוט החמור המצפה לאדם לאחר מותו בדתות המונותיאיסטיות . 
תהליך זה , האמור לקבוע לשבט או לחסד היכן תשכון הנשמה לנצח - נצחים , מאיים ומבהיל אלף מונים מכל תהליך שיפוטי שמתרחש כל עוד האדם עדיין בחיים . 
בבית - הדין של מעלה , שם מתייצבת הנשמה לפני האלוהים , אין כבר דרך להתחרט , לסגת או לשנות את גזר - הדין באמצעות בכי תמרורים , צומות , הלקאת הגוף בשוטים , תשלומים לשיפוץ הכנסייה , או הצבעה למפלגה הדתית המתאימה בבחירות . 
כאן כל חטא קטנטן , שנעשה בכוונה או בטעות , וכל מחשבה או אמירה לא טהורה , מוצגים כראיות כנגד הנשמה המפוחדת . 
גזר - הדין הוא דרמטי , לגן עדן או לגיהינום . 
אם הנשמה נשלחת לגן עדן , היא תשכון בו לנצח יחד עם צדיקי כל הדורות , תסעד איתם בבשר לווייתן ושור הבר , או לחילופין , לפי האסלאם תלגום מי נחלים זכים וטהורים וחלב נאקות , ותלקק דבש . 
אך אם נקבע כי גורל הנשמה להתגלגל לגיהינום , הנשמה האומללה תיטרף שוב ושוב בשיני מפלצות חדות - ניבים , תיעקד בתיל , תגולגל בזפת הרותחת , או לפי הגרסה המרוככת המודרנית של הכנסייה הקתולית , יימנע ממנה באכזריות חסדו של האלוהים . 
גם כאן גזר - דין נצחי . 
אין הטבת תנאים , אין שחרור מוקדם ואין מחילה , לעולמי עד . 
גם בתרבות האפריקאית , לא כל המתים זוכים להגיע אל ארצם של האבות הקדומים , אבל זה קורה רק במקרים חריגים , כאשר נסיבות מותו של האדם מבישות במיוחד . 
הנשמה תיענש בהפסקת תנועתה במחזור הקיום , לדוגמה , כאשר אדם מתאבד או מת ממחלה " לא - נקייה " כעגבת . 
האפריקאים אינם מפחדים מהמוות כמו בני התרבות המערבית , גם משום שהם מכירים אותו טוב יותר . 
הם חווים אותו כבר מגיל הינקות , כאשר הם משתתפים , קשורים ונישאים על גב האם , בטקסי האבל והקבורה של בני משפחתם הקרובה או הרחבה , והמת יכול להיות לעתים קרובות אחד האחים שלהם או ילד אחר בן גילם . 
לאורך הילדות , ההתבגרות והבגרות , עד מותם שלהם , הם יחזו אין - ספור פעמים כיצד עוטפים את המת בבד צבעוני עד שרק מתווה גופו נראה , כיצד שוטפים אותו במי נהר ומלבישים אותו בבגדים המהודרים של יום ראשון , וכיצד מנגנים ורוקדים לכבודו במשך יממות שלמות , באור ובחשיכה , בלי להפסיק . 
המוות נוכח באינטנסיביות כה רבה בחייהם של אפריקאים רבים , עד שנדמה שקשר אינטימי נוצר בין האדם החי ( עדיין ) לבין המוות , שיום אחד יאסוף גם אותו . 
ההתייחסות האינטימית והמקבלת כלפי המוות מתבטאת היטב בהלוויות האפריקאיות . 
אין אלו ההלוויות היהודיות שבהן המת מוטל במערומיו העטופים בתכריכים לבנים אל הקבר לקול הקינה של אוהביו , וגם לא ההלוויות הנוצריות האירופיות והאמריקאיות המצטיינות באיפוק אסתטי ורגשי , מהעיצוב המוקפד של ארון המתים ועד פרטי הלבוש הקודרים . 
ההלוויות האפריקאיות עליזות ומלאות - חיים , כי לצד הצער על האובדן של אדם אהוב , חוגגים המלווים את המעבר של הנשמה אל השלב הבא . 
ההלוויות הן אירוע חברתי בעל משמעות עמוקה באפריקה והן מערבות את כל הקהילה , מהצ'יף והכוהן המסורתי ועד אחרון רועי החזירים , שמתאגדים כדי לבצע היטב את הטקסים שיעבירו את האדם המת אל השלב הבא של הקיום , בצורה הנאותה ביותר . 
הצלחתו של המסע הווירטואוזי של הנשמה , מהגוף הגשמי אל ארצם של האבות הקדומים , תלויה גם ביופייה ובעושרה של הלווית המת . 
כי אם יושלך הבר - מינן אל הקבר כשהוא כלוא בתוך ארון עץ פשוט , ללא מוזיקה או ריקודים , בלא יין דקלים ושיפודי כבש , הוא עלול להיתקע בדרכו אל אבותיו , ומשפחתו תסבול השפלה איומה . 
לעומת זאת , אם המשפחה תפיק הלוויה מכובדת , כולל אלכוהול ולהקת כלי פריטה והקשה , גם היערות הסבוכים ביותר ייפתחו לפני הנשמה . 
* * * 
הבמאי אינגמר ברגמן , בסרטו החותם השביעי , מציג עימות דרמטי בין המוות לבין אדם , שגורלו למות לכאורה כבר נחרץ . 
המוות מוצג כיצור חיוור בגלימה שחורה , שברדס כבד עוטף את פניו , על - פי מסורת האגדות של ימי - הביניים , ואילו האדם שעומד למות הוא אביר חסון , עורו שזוף בצבע ברונזה ושערו כאלומת חיטה , אשר חזר ללא פגע ממסע הצלב . 
בתפאורה הקודרת של חוף ים צפוני , המוות פוסע אל עבר האביר ומבשר לו את גזר הדין : הגיע זמנו ללכת עם המוות ולעזוב את העולם הזה . 
אבל האביר נלחם על נפשו . 
" אתה משחק שחמט , לא כן ? " האביר שואל בערמומיות . 
" איך אתה יודע את זה ? " 
" ראיתי בציורים . 
" כן , אני שחקן שחמט מוכשר למדי . 
" אבל לא יותר ממני . 
" מדוע אתה מתאווה לשחק שחמט נגדי ? " 
" זאת העניין שלי . 
" אכן , אתה צודק . 
" כל עוד אעמוד נגדך במשחק , אמשיך לחיות , ואם אני אנצח , שלח אותי לחופשי . 
האביר כבר מתיישב מול לוח השחמט ומושיט את כפות - ידיו הקמוצות אל המוות , בכל אגרוף חבוי חייל . 
והמוות בוחר , בלי לדעת מראש , בחייל השחור . 
" אתה פותח את המשחק בכלים השחורים . 
אומר האביר וכבר הופך בזריזות את לוח המשחק , כך שהכלים הלבנים לצדו , והשחורים לצד המתחרה שלו , האויב שלו . 
המוות . 
בסרט אפריקאי דל - תקציב , הסצינה תראה שונה לחלוטין . 
שם , הלוחם האפריקאי ישב בפישוק רגלים מול מלאך המוות וישחק איתו אוֹוָארֶה . 
חרוזי המשחק יתגלגלו במהירות בין הגומחות , העין בקושי תוכל לעקוב אחריהם . 
שהרי הלוחם לא ינסה לגנוב זמן , כמו היה גבר פחדן , כדי להוסיף לעצמו כמה שעות עלובות לחייו . 
היתרון יעבור בלי הרף בין מלאך המוות ללוחם , אבל גם צחוקים והתגרויות קטנות יחלפו ביניהם . 
הלוחם יודע שייתכן שגם הפעם ייחלץ ממלאך המוות . 
כך אירע כבר פעמים רבות בחייו , מהתקף המלריה הראשון שטלטל אותו כשהיה תינוק בן שישה חודשים ועד הבצורת בשנה הקודמת , שאילצה אותו לשרוד חודשים על סרפדים ותולעי אדמה . 
אבל גם המוות אינו להוט לנצח את הלוחם דווקא . 
הוא אינו מודאג : אם עד השקיעה לא יוכרע המשחק , ייקח אליו כפיצוי את התינוק מהבקתה הסמוכה , הסובל מזיהומי מעיים חוזרים , או את רועת הצאן שחלפה ליד פתח הבקתה בזמן לא טוב , צולעת בכבדות בגלל נמק ברגל הימנית . 
* * * 
חברה המערבית מדחיקה את המוות . 
הבריאים אינם נוטים להזכיר את ה " דבר הזה " בשיחותיהם , ולעתים חוששים לבטא את שמות המחלות הנוראיות הגורמות לתמותה . 
החולים הסופניים מורחקים אל הוספיסים ( במקרה הטוב ) או אל חדרים זרים ומנוכרים בבתי - החולים , שם ימותו מנותקים מסביבתם הטבעית , מוקפים בכתלים מסוידים ובציוד רפואי . 
גופותיהם יובאו בזריזות אל בתי - קברות , אשר נחפרו לרוב מחוץ לעיר . 
וכמובן , המת יוזכר רק באירועים מסוימים ומוגדרים היטב , כיום השנה , או יום זיכרון טקסי , כדי שלא יפלוש באגרסיביות אל החיים המתנהלים בלעדיו ובלי נוכחות המוות , חס וחלילה . 
בימי - הביניים נדרשו חולי הצרעת ללבוש בגדים מיוחדים שיבדילו אותם , ללכת לבדם בצד אחד של הדרך ( הצד נקבע לפי כיוון הרוח ) והעיקר , להצטייד בפעמונים אישים ולצלצל בהם . 
כל זאת , כדי שהבריאים יוכלו לזהות את המצורעים במראה ובשמיעה ולהימלט בזריזות מקרבתם . 
פעמוני אזהרה מטאפוריים כאלה נתלים גם כיום על סממניו של המוות ומאפשרים לנו , בני - האדם החיים , לחמוק מכל מגע רגשי או חשיבתי עם ה " יישות " הזאת . 
התרבות המערבית תופסת את המוות כתאונה , כפגע רע , ולא כתהליך טבעי . 
לאחר שאדם נפטר מתנהלת התעסקות רבה , אפילו אובססיבית , בסיבת המוות . 
מתעסקים בכך בני - משפחה וחברים קרובים , אבל גם קרובים - רחוקים יותר הבאים להשתתף בטקסי האבל , כמו ניחום אבלים ב " שבעה " או לשתות בירה לזכרו בפאב השכונתי עם " החבר'ה " . 
כולם מדברים עוד ועוד על סיבת המוות וגם משחזרים שוב ושוב את הימים והשעות האחרונות לחייו של המת , כאילו יש בכך להסביר את תופעת המוות , המפתיעה כביכול . 
בתרבות המערבית מאמינים , בצורה מודעת ולא - מודעת , כי הרפואה יכולה להושיע אותנו מהמוות המצפה לנו . 
אם רק נמלא בצייתנות את הוראות הרופאים , נעבור את כל הבדיקות והטיפולים הנדרשים , נשמור על אורח חיים בריא , כולל תזונה נכונה ופעילות ספורטיבית , תימצא הדרך להאריך את חיינו לנצח . 
במחקר , שנערך בשנת 2006 בקרב רופאים ישראליים , 68 אחוזים מהם דיווחו כי למטופלים יש ציפיות לא ריאליות מהם . 
המחקר משקף ציפיות לא ריאליות מהרפואה בכלל . 
כאשר מתברר לחולים קוצר - ידה של הרפואה להעניק להם חיי נצח בשלמות גופנית ונפשית מוחלטת , התוצאה היא קודם כל אכזבה וגם כעס המופנה כלפי הרפואה בכלל והצוות הרפואי בפרט , הגשה גוברת של תביעות משפטיות על רשלנות לכאורה ( לצד גורמים אחרים ) וגם נטישה של הרפואה הקונוונציונלית . 
החוויה הפרטית שלי כרופא ביערות הגשם , הייתה שונה לחלוטין . 
המטופלים קיוו כמובן לריפוי של המכאובים שלהם , אחרת לא היו נודדים עשרות קילומטרים כדי להגיע לבית - החולים המיסיונרי , ולא היו מצמצמים עד תת - תזונה את מנות האוכל הזעומות ממילא של משפחתם כדי לשלם עבור האשפוז והתרופות . 
אבל באותה המידה הם קיבלו את המוגבלות של הרפואה מתוך השלמה כואבת ובלא זעם , מודעים לנוכחותם של החולי ושל המוות בקיום שלנו . 
אם נכשלתי במשימה הבסיסית שלי לרפא , מעולם לא נתקלתי בביטויים של כעס או בהטלת אשמה כלפיי מצד החולים , או מצד בני - המשפחות אם יקירם נפטר . 
מבחינתם נלחמתי במוות לצדם של בעלי - ברית טובים אחרים , כגון ההתגלויות של חסד אלוהים , הכוהנים המסורתיים או האבות הקדומים הדואגים לצאצאיהם . 
אבל אם אני , הרופא , לבדי , או בשיתוף הפעולה עם כוחות מופלאים אלו , לא הצלחנו להכניע את המוות , הרי שהדבר מובן ואפילו צפוי . 
הרי כל אדם יודע בוודאות שגם אם יצליח לדחות את בואו של המוות מספר פעמים , פעם בעזרת גירוש שדים קטלניים , פעם בעזרת בליעת שיקוי ופעם בעזרת זריקות כלורוקווין , הרי שבסופו של דבר המערכה תוכרע והמוות יעטוף את כולנו . 
פפאיה בשלה , מתנה של אדם עני 
אני זוכר היטב את עלי , ילד בן שש , אשר התקבל לבית - החולים בשל אי - ספיקת כליות , אחד הסיבוכים השכיחים ממחלת המלריה . 
את אביו הכרתי היטב : אדם שתקן וטוב לב , אשר עבד כמזכיר בבית - החולים . 
האב שימש גם כמתורגמן כאשר הגיעו חולים מבּוּרקינָה - פָאסו או ממאלי , כי שלט היטב בשפות של הארצות הצפוניות הללו . 
מצבו של עלי הידרדר במהירות ובתוך זמן קצר כבר היה ברור שהוא עומד למות . 
לא היה מכשיר דיאליזה בכל המחוז , וספק אם היה כזה בכל המדינה . 
כאשר שקע עלי בקומה , נקראה הכוהנת אקויה סה להתערב . 
מתוך כבוד רב הנחתי לכוהנת הצעירה לעזור בטיפול . 
אני ממילא כבר לא יכולתי להושיע , וקיוויתי , כמו בני - המשפחה , שלאל הנהר כישורים טובים משלי לרפא ילד חולה באי - ספיקת כליות סופנית . 
אקויה סה הסתגרה בבקתה שלה . 
יממה שלמה היא צמה , אפילו לא לחלחה את השפתיים בטיפת מים ולא אכלה אפילו גרגר אורז . 
יממה שלמה היא הניחה לאל הנהר לשלוט עליה , לטלטל אותה בטראנס בין קירות הבקתה כמו כדור סמרטוטים שמטילים אותו מרגל לרגל . 
כאשר יצאה לבסוף מתוך הבקתה , מבטה מעורפל מהסבל וחבורות סגולות של שטפי דם על גופה , היא החזיקה בכף - ידה טבעת מאגית . 
היא ענדה את הטבעת על אצבעו הנפוחה של עלי , נפוחה כל - כך שהטבעת לא עברה את המפרק . 
אבל ללא הועיל – עלי נפטר עם הזריחה . 
כאשר האור הראשון בצבע חלב קרוש חדר את סבך היער , עלי הביט אל החלון , כך נשבעה אמו , הוא עדיין היה חי . 
אבל כאשר השמש עצמה הופיעה בחלון , צהובה כמו חלמון ביצה , הילד כבר לא ראה אותה . 
נשימתו נפסקה קודם לכן . 
באותו הבוקר יצאנו , בריטה אשתי ואני , לנחם את המשפחה . 
עלי נקבר במהירות , כמנהג המוסלמים במקום , ומשפחתו ישבה להתאבל תחת עצי אקציה . 
זו הייתה חוויה מוזרה ומלאת אשם , לנחם משפחה של ילד שטיפלנו בו ולא הצלחנו לרפאו . 
אבל המשפחה הפגינה כלפינו רק חמימות וכבוד . 
הושיבו אותנו על ספסל גבוה וכל בני - המשפחה באו בשני טורים מתפתלים , גברים ונשים בנפרד , ללחוץ את ידינו . 
הם גם נתנו לנו אגוזי - קולה להקל את ההרגשה הכבדה . 
מיד לאחר כרסום האגוזים , חשנו התרוממות רוח נעימה כאילו לעסנו מריחואנה . 
לאחר שבוע דפק האב על דלת ביתנו . 
הוא ביקש להודות לרופאים על הטיפול . 
" אני מצטער מאוד על מותו של עלי , " אמרתי לו בכנות . 
כל מוות של ילד הוא מכה ישירה בבטן , אבל גם בבית - חולים שבו מתים לעתים חמישה או שישה ילדים בלילה , אין הסתגלות לתופעה . 
כל מוות של ילד מכאיב מחדש , חודר ומבקיע את מנגנוני ההגנה . 
" הכול בידי אללה , " אמר האב בהשלמה , ולפני לכתו הניח פפאיה בשלה על השולחן , מתנה לרופא שטיפל בבנו . 
זו הייתה מתנה של אדם עני , אבל אחת המתנות הנדיבות ביותר , שזכיתי אי פעם לקבל . 
ביטול זמני למוות 
המוות צעד לצדי בכל דרך שבה הלכתי ביערות הגשם . 
הוא לא נראה מפחיד כפי שדמיינתי אותו כילד , ולא כפי שהוא נראה בתחריטים הקודרים שבספרי האמנות , כשלד מרקד או שטן לבוש שחורים ואוחז בחרמש . 
הוא נראה יותר כבן - לוויה מסור , שהלך לצדי בדממה , מתאים את פסיעותיו לקצב ההליכה שלי . 
מעולם לא הבטתי בו ארוכות לחקור את מראה פניו , משום שידעתי שהוא דומה להפליא למראה פניי , כפי שהוא דומה למראה הפנים של כל אדם המתבונן בו בחשש ומגלה את דיוקנו במראה . 
המוות העניק משמעות לכל אחת מהפעולות שביצעתי . 
נוכחות המוות מעניקה משמעות גם לפעולות שנחשבות באפריקה לשגרתיות : מזיקוק של פרי הדקל האדום לשמן כבד , שטיפת הגוף המאובק במי באר ולגימה מג'ין מקומי מתוך חבית פח , ועד נסיעה בטרו - טרו מתפרק בדרך המשובשת בין שני כפרים ותפילת הודיה בכנסייה הפנטקוסטית לאחר שגלגל הטרו - טרו התפוצץ ואלוהים מנע מהרכב לגלוש לתהום . 
בזכות נוכחות המוות , כל אחת מהפעולות הללו אינה סתמית , אלא נחווית כאקט של חיים , המבטל זמנית את המוות . 
לכן , גם עבורי פעולות של שגרה נטענו ברגש ובכוונה שלא חוויתי בעולם ממנו באתי . 
ההתעלמות מנוכחותו הברורה של המוות עלולה להפוך את הקיום לרצף שגרתי ובנלי של פעולות . 
מטופלים רבים בקליניקה המערבית מתלוננים באוזניי על חוסר ריגוש , שעמום או על חוסר עניין בחייהם . 
הכוונה היא , כך הם מסבירים , שהם חווים את עצמם מעבירים את השבועות , החודשים והשנים בלא לחוש ריגוש או משמעות כלשהם . 
הקיום הפך בעיניהם ללא יותר מאשר רצף של אין ספור חובות , דרישות , סידורים וצרכים . 
אפילו הזמן החופשי שלהם נבלע ונעלם בתוך השגרה הזאת . 
בני - אדם רבים בעולם המערבי חווים לפתע את המשמעות , רק כאשר הם מתמודדים במפתיע ובהבזק פתאומי עם המוות . 
בתקופת האבל הראשונה , כאשר אנשים מתמודדים בכאב , בחוסר - אמון ואפילו בכעס עם היעלמו של אדם אהוב , דבר מה משתנה בתפיסה שלהם את העולם . 
לפתע , האופן בו הם חיים נראה תפל ולא - מספק , והבנליות של היום - יום הופכת לבלתי נסבלת . 
בתקופת האבל הראשונה , רבים מהאנשים גם מגיעים להחלטות דרמטיות : הם נשבעים לשנות את סדרי העדיפויות שלהם : להקדיש יותר לבן/בת הזוג שלהם , להתחבר לריתמוס הצמיחה של הילדים , להקשיב לצרכים האמיתיים שלהם , להתעלם מהרדיפה אחר הכסף והמעמד החברתי . 
הם נשבעים לעצמם לעשות דברים שלא העזו להגשים בעבר : להתחתן , להתגרש , לעזוב עבודה , לטעת כרמי יין או לצאת למסע בדרום - אמריקה , לחשוף את זהותם המינית או להצטרף למנזר . 
הקרבה אל המוות מעניקה לאנשים חדות תפיסה מדהימה , שלא הכירו בעצמם לפני כן . 
אבל כל זה עובר כעבור זמן קצר כי בתרבות המערבית המוות הוא אורח אקראי , שנוכחותו הופכת בן רגע למעיקה ולבלתי נסבלת . 
האבלים היהודים קמים מה " שבעה " , מושכים את האבל עוד קצת , ל " שלושים " ולגילוי המצבה , האבלים הקתולים מסיימים את שלושת שלבי הפרידה מהמת , וכבר המוות מגורש מהבית , מגורש מהתודעה . 
מעטים אמנם ישנו את התבניות הרגשיות או החשיבתיות שלהם בעקבות ההתחככות עם המוות , ומעטים יותר גם ישנו את צורת חייהם . 
אבל רובנו ניבלע חזרה בנהר הסוחף של השגרה ולחצי היום - יום , וכל התובנות המרגשות שעלו בזמן האבל יתמוססו , ואפילו קצף לא יישאר על פני המים . 
מובן שמבחינה הישרדותית טהורה עדיף לחיות בקופנהגן ולא בטימבוקטו . 
אין לקנא בבני מאלי שנאלצים להתמודד עם בצורות תקופתיות , זבוב הצה - צה הגורם למחלת השינה הקטלנית , ועם מגפות של זיהומי מעיים . 
בודאי עדיף לחיות בדנמרק שבה החיסונים מגיעים לכל תינוק , התזונה עשירה בחלבונים , פחמימות , שומנים וויטמינים , ובסמוך לבתי - חולים ברמה גבוהה . 
אין פלא שבמאלי תוחלת החיים היא 45 שנים בלבד , בעוד שבדנמרק גבר צפוי לחיות עד גיל 75 שנים ואישה עד גיל 80 בממוצע . 
מובן שאיני מציע כאן לוותר על כל הפריבילגיות של הרפואה המונעת ועל התזונה עשירה , כדי להתקרב אל המוות . 
אני רק אומר שכדאי לנו , לבני התרבות המערבית , לאמץ את הקרבה למוות ולקבל אותו כחלק מהקיום ולא להרחיק ולהדוף אותו מקרבנו ככוח שטני ומבהיל . 
אם לא נפחד לשלב את המוות ביום - יום של קיומנו , הקיום יהפוך לבעל משמעות עמוקה יותר . 
הידיעה הברורה שלמרות שלל המרפאים , אבקות הקסם והתפילות האדוקות , בסופו של דבר כולנו נמות , לא הצמיחה באפריקה כיתות או תפיסות ניהיליסטיות המאמינות שאין בחיים שום דבר בעל ערך ומשמעות . 
להפך , תפיסת המוות כחלק מהקיום מטעינה , כפי שכבר ציינתי , כל פעולה וכל רגע במשמעות ייחודית של חיים . 
אם נוכל בתרבותנו להפנים הכרה דומה לזו האפריקאית , שלמרות הרופאים , הקפסולות והטכנולוגיות המתקדמות שלנו , איננו יכולים לבטל את המוות ואפילו לא לדחות אותו אלא במעט , נוכל לחוש ולחוות את הקיום שלנו עם משמעויות נוספות , אחרות . 
להיקבר בתוך דג ורוד שמנמן 
כאשר אחיו השוטר של אלברט מת במרחק של מאות קילומטרים מאסאפו , החל אלברט ללוות כספים בקדחתנות כדי לממן את הבאת הגופה ממרחקים ואת ההלוויה המפוארת . 
הוא נסע צפונה ואף חצה את הגבול למדינת בורקינה - פאסו , כדי לקנות בזול כבשים ועופות גינאה לשחיטה . 
הוא רכש שלוש חביות של יין דקלים ועשרים בקבוקי שנאפס , וכמובן שכר את המקוננות הטובות ביותר במחוז , מקוננות שלמשמע שירתן אפילו השטן עצמו מזיל דמעות . 
ועדיין , היה על אלברט לקנות גם ארון קבורה . 
הוא לא רצה להסתפק בארון פשוט מעץ הבאובב , אלה עם ידיות המתכת , אלא ערך מסע אל העיר טאשי , שבה נמצאים עושי הארונות של שבט הגָה . 
אמנים אלו רכשו לעצמם תהילה בגאנה בזכות עיצובים ייחודיים של ארונות קבורה המציגים את מלוא עושרו וכוחו של המת . 
ארון כזה עלה לא פחות מחמש מאות דולרים , שווי ערך אז לשנים וחצי מיליון סדיס . 
הון עתק , שניתן לפרנס בעזרתו משפחה במשך שנתיים תמימות . 
אבל אלברט היה מוכן להשתעבד ולעבוד שנים תמורת ארון הקבורה . 
אמנות עיצוב הארונות החלה בגאנה בשנות החמישים של המאה העשרים , והיא התקבלה בטבעיות באידיאולוגיית המוות האפריקאית . 
היא החלה בשעה שנגר בשם אוֹטֶה בעיר טאשי , הוזמן לעצב לאחד הצ'יפים המקומיים אפיריון בצורת פול קקאו . 
אותו הצ'יף מת בחטף , ולכן נקבר בתוך האפיריון המוזר . 
באותה שנה מתה סבתו של נגר אחר , קְוֶוה שמו , לפני שהגשימה את חלומה לטוס . 
לכן החליקה הסבתא למסעה האחרון בארון בצורת מטוס בוכנה , ואילו הנגר הפך למאסטר גדול וחינך דור של מעצבי ארונות , כולל אחיינו , פפה ג'ו . 
ההזמנות זורמות לנגריות של טאשי למרות המחירים הגבוהים . 
הנה , לדייג מנהר הוולטה הוזמן ארון קבורה בצורת דג ורוד ושמנמן . 
לעובד של חברת התעופה גאנה איירווייס קנו ארון בצבעי אדום - צהוב - ירוק , ואיש עסקים עשיר הזמין לעצמו ארון בצורת מרצדס לבנה , רפליקה מדויקת למכונית האהובה עליו . 
אפילו אחת מתושבות המקום הפשוטות נקברה בתוך ארון מרהיב שהיה העתק מושלם של פחית חלב " מילק אידיאל " , שכמוהו מכרה אלפים בקיוסק שלה . 
* * * 
לפני שבחר לאחיו ארון קבורה ראוי , התייעץ אלברט עם הדוקטור , כלומר איתי . 
בתחילה חמד ארון קבורה בצורת אריה שרירי , שעוצב במקור למען צ'יף טוגולזי . 
אלברט הוקסם בייחוד מאשכיו האדירים של האריה , שיזכירו לכל האבלים כי האיש המונח בארון עיבר נערות רבות במחוזו . 
לבסוף נסוג מרעיון האריה והזמין לאחיו ארון גברי אף יותר : ארון בצורת רובה , כולל הדק מוכסף ונִצרה מרשימה . 
ההלוויה הייתה מוצלחת . 
שלושה ימים הדהדו התופים באסאפו , המקוננות ייבבו וקשישים בגלימות קנטה רקדו עד אפיסת כוחות . 
אלברט עצמו לגם יין דקלים בקדחתנות . 
גם הלהט הבלתי נסבל של שמש הצהריים , וגם האור הצלול של הירח , לא הרגיעו את השתייה הבולמוסית . 
ברגעים מסוימים היה נדמה שמוחו צף בתוך בריכה של אלכוהול תוסס . 
שלושה ימים ישב אלברט על שרפרף של עץ , מקבל בגאווה את התנחומים ואת המתנות שהביאו האורחים . 
אבל בלילה האחרון , כאשר חביות האלכוהול התרוקנו עד התחתית , אלברט חווה פיכחון מוזר , ואז הוא פרץ בבכי מר . 
" אני מתפלל לאלוהים , שהייתי מת יחד עם אחי , " הוא ייבב בפני החברים שנשארו איתו , " הלוואי שהייתי זוכה לשכב כמוהו בארון המתים , מגולח בסכינים אנגליים ומריח מבשמים טובים . 
כך , שוכב בתוך הרובה של חמש מאות דולרים כמו צ'יף חשוב , המשפחה שלי הייתה יורה אותי אל האבות הקדומים כמו קליע מכסף . 
" יום אחד גם אתה תמות , " ניחם אותו באהבה אחד מדודיו , רועה צאן כחוש שנדד מהסוואנות הצפוניות , " ולך נדאג להלוויה לא פחות מפוארת . 
אתה קנית ארבעה כבשים , אני אשחט שמונה רק מהעדר שלי . 
אתה קנית בקבוקי שנאפס , אנחנו נקנה חביות שלמות . 
אלברט הביט בדוד בהכרת תודה ואז הבחין כי התרוממתי מכיסאי . 
" לאן אתה ממהר , דוקטור ? " 
" אני רץ לבית - החולים , לביקור הלילה . 
שתי לידות מעוכבות , פעוטה שנכוותה מאש מדורה , כמה פצועים מקרב של מאצ'טות ¬ – מישהו מהם עלול למות הלילה . 
" אתה רשאי לרוץ את כל המדרון עד לבית - החולים כמו אחת העזים של דודי , אבל אל תשכח : Onipa a wahintiw awu na , wontutu mmiri nko nayiase " . והוא תרגם למעני את הפתגם לאנגלית : " אף אחד לא רץ להלוויה של אדם שמת בגלל מעידה על אבן . 
משום - מה , הפתגם הצחיק מאוד את אלברט ואת חבריו . 
ובפרץ של מרץ חדש , אחד הנגנים נטל חצוצרה לפיו , נערה צעירה ( ככל הנראה , מאהבת של אלברט ) החלה לזמר שיר מתוק על המוות , וטקס האבל החל שוב . 
9 
לבחירת החולה : ממגרשי שדים ומסדרי עצמות ועד פסיכיאטרים 
דיאלוג בין שיטות טיפול 
כוח הריפוי של קוף פטאס קדוש וחמום - מוח 
יאה הייתה אישה מצפון המדינה , מכפר השוכן על שפת הוולטה הלבן , שחלתה במלריה . 
לפתע הופיעו באסאפו , יורדות מהגבעה המזרחית : אישה קשישה בשמלת כותנה מוכתמת בבוץ ושלוש נשים צעירות שתמכו בה , שלא תתגלגל במורד כמו אגוז קוקוס יבש . 
אחת הצעירות נשאה על גבה תינוק קטן , אולי בן שישה חודשים . 
פלא היה בעיניי שהתינוק שרד את המסע האכזרי בן מאות הקילומטרים , אבל בני אסאפו התרגשו פחות ממני . 
הם רגילים לתינוקות שנחשפים לסכנות ומקבלים באותה ההשלמה אם התינוק שרד את המסע או מת בדרך . 
איש מבני אסאפו לא היה יכול להסביר לי מה חיפשה יאה במחוז המערבי של גאנה . 
לדברי המלוות שלה , הן צעדו במשך ארבעה חודשים תמימים , חצו את אדמת הסוואנה הלוהטת ובדרך מכרו צמידי נחושת כדי לממן את מעברן בסירה קטנה על פני נהר הוולטה השחור , עד שהגיעו אל המחוז המערבי , אל יערות הגשם . 
אין מחסומי צבא או תחנות של ביקורת גבולות שיכולות להעיד שהן אכן חצו את המחוז הצפוני , אבל הן סיפרו איך תעו בדרכן בתוך יערות הגשם החשוכים ואיך שקעו רגליהן שקעו בבוץ הסמיך של עונת הגשמים . 
הן אכלו את כל שורשי הקסווה וקלחי התירס שקנו בעיר המחוז האחרונה שבה עברו , ורעבות ותשושות נאלצו לשחוט לבסוף את העז שגררו איתן לאורך כל הדרך . 
לולא פגשו גמד יער שהראה להן את השביל החוצה את היער , השלדים הלבנים שלהן היו נשארים שקועים לנצח בתוך הבוץ האדמדם . 
כאמור איש לא יכול להסביר מדוע הנשים יצאו למסע המפרך , אבל היו שטענו בעקשנות מהולה בפחד , שהקשישה היא כוהנת מסורתית במחוז שלה , ושהלכה את כל הדרך דרומה כדי לסיים איזה טקס מסתורי , טקס שאמור להביא נשמה מיוסרת אל האבות הקדומים שלה באחד הכפרים הסמוכים . 
מכל מקום , בכל פעם שאחת הנשים הצעירות נשאלה לסיבת המסע , היא הייתה מסתירה את פיה בשולי מטפחת הראש , כמו לחסום את הדרך למילים אסורות . 
את הקשישה עצמה איש לא שאל דבר , גם אני לא , כי כבר כשירדו מהגבעה המזרחית , היא נראתה לי מבולבלת ואבודה . 
בדקתי את הקשישה בסופו של יום מעייף בבית - החולים הקתולי . 
זה היה יום מתיש בשבילי , אבל בוודאי מתיש עוד יותר לקשישה , שהמתינה בחצר עד שעשרות החולים שקדמו לה ייבדקו . 
בתחילה הצטופפו המוני חולים על ספסלי העץ ואחרים עמדו דחוקים אל הקירות . 
אבל עם השעות החולפות הידלל הקהל , ולקראת החשיכה נותרו בחצר רק הקשישה והמלוות . 
הפקיד , מיסטר אבו , כבר השעין את ראשו על השולחן שלו ונרדם , האחיות אספו את הכפפות החד - פעמיות והשליכו אותן לגיגית של מי - סבון לניקוי לפני שימוש חוזר , וטכנאי המעבדה , שאהב לשתות , כבר מזג לעצמו כוסית ג'ין ראשונה . 
כולם כבר חיכו שהכול יסתיים . 
הקשישה ושלושת המלוות לא ידעו לדבר מילה בשפת הטווי . 
שלחתי את מיסטר אבו לכפר , לחפש מישהו שיידע לתרגם את דבריה , ובינתיים התחלתי את הבדיקה הגופנית : גופה בער מחום , לחמיות העיניים היו חיוורות , הנשימה מהירה עם שימוש מאומץ בשרירי הבטן בשאיפה , הכבד והטחול מוגדלים . 
לקחתי בדיקת דם ובשפת סימנים מאולתרת ביקשתי מהנשים הצעירות לאסוף בשבילי דגימת שתן של הקשישה , והן חזרו עם שתן בצבע ענבר . 
עד שהגיעה אחת המיילדות , שגם היא נולדה במחוז הצפוני ומדברת את שפת הגוֹנְגָה , כבר חזרה התוצאה של בדיקת הדם , הנקראת " טיפה עבה " . 
הבדיקה הראתה בבירור שהקשישה חולה במלריה . 
" הכוהנת , יאה שמה , ניסתה לרפא את עצמה , " הסבירה לי המיילדת - המתורגמנית . 
" היא כתשה קליפות של עץ הנוּנוֹם ובלעה את האבקה במשך שלושה ימים . 
היא גם רקדה לאל שלה וביקשה שיבוא ויטלטל את הרוח הרעה אשר חדרה לגופה , אבל האל סירב . 
" סירב ? 
ומה האל ישיג אם הכוהנת המסורה שלו תמות במלריה ? " שאלתי בלי לנסות אפילו להסתיר את הציניות הספקנית שאז , בבורותי המתנשאת , עדיין קיננה בי . 
" אני לא יודעת , אוברוני . 
" אולי הכוהנת טעתה במהלך אחד הטקסים , ואולי היא פגעה בכבודו ופקפקה ביכולתו לבצע איזה קסם ? " 
המיילדת הביטה בי בבהלה . 
אלו היו מילים של חילול הקודש . 
" אני לא יודעת , אוברוני . 
הכוהנים והאלים מדברים שפה אחרת , שלנו אסור אפילו לשמוע אותה . 
הבטתי בקשישה הכחושה , הנלחמת על כל נשימה , ושאלתי את עצמי למה המיילדת כל - כך בטוחה שהאומללה הזאת היא כוהנת . 
יאה עוררה עניין רב מסביב . 
בדומה לנשים אחרות מצפון המדינה , גם לה היו חתכים על פניה , ערוכים בסדר מסוים , אשר ציינו את שייכותה המשפחתית , כמו תעודת זהות המודפסת בסכין מלובנת . 
המיילדת שידעה לקרוא את החתכים היטב , ציינה שמוצאה של הקשישה בגדה המזרחית של הוולטה הלבן , במקום שבו הנהר מתעקל בקשת כדבשת של אנטילופת בונגו . 
אם היא יצאה למסעה לאסאפו מעיר ראשית , הרי שבאה מטמאלה או מבימבילה , אבל אם באה מכפר קטן ( וכאן פרשה המיילדת את ידיה בייאוש ) , אי - אפשר לדעת , כי הרי הכפרים האלה רבים ומפוזרים בסוואנה כמו אינספור שברי סלעים . 
אבל ליאה היו גם חתכים בבטנה , בצורה של שמש , כאשר כדור השמש הוא הטבור וממנו מתפשטות קרניים דקות לכל עבר מסביב . 
תבנית השמש הוטבעה בגופה עוד בילדותה , ומאז התרחבה עם צמיחת גופה . 
התבנית הזו לימדה על מקצועה : כוהנת מסורתית לאחד האלים הקדושים השוכנים מצפון לנהר הגדול . 
מכיוון שהוקדשה לכהונה בילדותה , כמו כוהנות רבות אחרות , קרוב לוודאי שהכוהן המבוגר ( או הכוהנת המבוגרת ) שנועדה להחליף לאחר מותו , הוא ששיסף את עור בטנה בסכין , לסמן את ייעודה באופן ברור . 
הסימון נועד הן לילדה עצמה , שתזכור תמיד את ההקדשה שלה לאל ואת הטוהרה הנדרשת מכך , וגם לאנשים שמסביבה , בעיקר לגברים , כדי שלא יעזו לקחת אותה אל היער ושם לגלגל מעלה את שמלתה בתשוקה . 
הילדה שסומנה כקדושה מותרת במגע רק לאל שאותו תעבוד כל חייה . 
כאשר המיילדת פירשה לי את מהות החתכים , הבנתי גם את ההתייחסות של הנשים הצעירות כלפיה . 
הן טיפלו בה מתוך כבוד עצום . 
כאשר דיברו אליה , הרכינו את ראשיהן כדי שהבל פיהן לא יגיע אל פניה המצומקות . 
הן משחו את גופה במסירות בשמן קוקוס , וכאשר שמטה את רגליה אל הרצפה , הזדרזו שלושתן לתמוך בה והובילו אותה אל השירותים ביראת כבוד מלכותית . 
* * * 
יאה , הכוהנת הקשישה אושפזה במחלקת הנשים , בחדר הצפוני ביותר . 
מחלונו של החדר נשקף דוכן שנמכרים בו ארונות קבורה , אבל היא הייתה תשושה מכדי שתוכל להתיישב על המיטה ולראות אותם . 
שלוש הצעירות הצטופפו סביב מיטתה וסביב קערת פו - פו אחת . 
הן שדאגו לנקות את גופה במטלית לחה ולהאכיל אותה , מחליקות כדורים קטנים של פו - פו בין החניכיים החשופים שלה , כפי שמאכילים תינוק . 
ארבעה ימים שכבה יאה במחלקה , אבל מצבה לא השתפר למרות זריקות הכלורוקווין ולמרות עירויי הדם החוזרים שקיבלה . 
היא נעשתה מבולבלת וחסרת שקט יותר ויותר , ובלילות נהגה לשלוף מוורידיה את מחט העירוי , לרדת מסוחררת מהמיטה , ואילו לא מיהרו הצעירות לתמוך בה , הייתה נופלת אחרי כמה צעדים . 
ביום החמישי , השתן של הקשישה הפך לשחור ממש , או כפי שהאירופים כינו את המחלה בשלב הזה : " מלריה של מים שחורים " . 
צבע השתן שימש סימן להרס מסיבי של הכדוריות האדומות בגופה . 
רבים מהחולים מתים בשלב הזה גם בבתי - החולים של עיר הבירה , אקרה , וסיכויי ההחלמה של אישה קשישה , הקודחת במחלה בבית - חולים מיסיונרי , בלי מים זורמים ובלי אספקת חשמל , נראו כמובן עלובים ביותר . 
המלריה היא מחלה זיהומית קטלנית ונפוצה , אשר לבדה הורגת כמיליון ילדים בשנה באפריקה , אבל רובם המכריע של החולים הם עניים מרודים , המתקיימים על פחות מדולר או שניים ביום , ואינם מסוגלים לממן לעצמם תרופות יקרות . 
לכן , חברות התרופות אינן משקיעות בפיתוח תרופות חדשות נגד מלריה , וכמו רוב העולם המערבי , הן אדישות ומתנכרות למתרחש באפריקה . 
למזלם של האפריקאים , גם אנשים לבנים מתו בהמוניהם ממלריה כשנחתו באפריקה או כאשר נלחמו ביערות הטרופיים של המזרח הרחוק , לכן אירופה הקולוניאליסטית השקיעה מאמץ וכסף בחיפוש תרופה למחלה . 
כבר במאה השבע - עשרה התגלה כי קליפת עץ הגדל באמריקה הדרומית יעילה כנגד המחלה , וממנו הופקה התרופה כינין . 
תרופה זו שלטה בכיפה עד שנות השישים של המאה העשרים . 
בימי מלחמת וייטנאם נאלץ הצבא האמריקאי למצוא תרופה לחייליו שקדחו במלריה ביערות הטרופיים , והומצא דור חדש של תרופות , כולל הלריאם . 
כבר ביום הרביעי התחלתי לטפל בכוהנת בעזרת לריאם , אבל במערב אפריקה נמצאה עמידות של הטפיל פלציפארום כנגד הלריאם , למעשה עוד לפני שהתרופה בכלל הוצאה למכירה שם . 
יאה שימשה בגופה הוכחה נוספת לעמידות זו . 
מצבה המשיך והידרדר למרות הלריאם , והכרתה החלה להתנדנד . 
לפעמים הייתה מעורפלת , ואז הייתה בוהה בתקרה בדממה או נלחמת בשברי מילים וקללות באויבים דמיוניים . 
ולפעמים הייתה הכרתה צלולה לפתע , ואז הייתה הכוהנת מדברת על קופי הפּטאס . 
שלושה קופי פטאס , אשר ניצודו בהיותם גורים , שוכנו בכלוב ליד שער בית - החולים . 
הנזירים הקתולים של מסדר סנט ג'ון קנו אותם מידי הציידים המנוולים ובנו עבורם את הכלוב המרווח , שבו היו מוגנים יום ולילה . 
לשלושת הקופים הייתה פרווה אדמדמה שעירה , רגלים ארוכות ולבנות , ושפם מלחמתי , לבן ושופע . 
השפם העניק להם מראה של קצינים בריטיים נרגנים , אשר נשלחו בידי הצבא הקולוניאלי אל יערות הגשם ושם הופקרו לגורלם . 
מקורם של הקופים בצפון המדינה , מהטריטוריה של הכוהנת ושלוש המלוות שלה . 
שם הם נחשבים יצורים קדושים , המוגנים בידי האל עצמו . 
בכלוב שלנו חיו שתי נקבות , נעימות אופי , אשר פיתחו ביניהן יחסיים הרמוניים , כולל פליית כינים הדדית . 
אבל הקוף השלישי היה זכר חמום מוח , שהסתובב בכלוב בגאווה עם זוג אשכים נפוחים בצבע כחול מבריק . 
הזכר הגן על הרמון הנקבות שלו והתקיף בחמת זעם כל גבר או אישה שהתקרבו אל סורגי הכלוב . 
ביום השישי לאשפוז , שכבה יאה במיטה בתנוחה מוזרה : על צדה , ראשה מתוח לאחור , גופה מכורבל ורגליה הכחושות מקופלות אל בטנה כעובר , ועיניה בוהות בצלב העץ התלוי על הקיר . 
חדר האשפוז התמלא ברעשים רבים באותו הבוקר : בכי של תינוקות שהובאו אל אמהותיהם החולות להנקה , געיות של עז שנשחטה בחצר , מזמורים של מקהלת הכנסייה הקתולית , שבאה לעודד את המבריאים ואת הגוססים . 
אבל הכוהנת הייתה אטומה לכל הצלילים האלו , מנותקת בתוך עולמה . 
מצבה היה מדאיג . 
אני אפילו הופתעתי מכך ששרדה שישה ימים תמימים למרות ההרס המסיבי של הכדוריות האדומות . 
הוריתי לתת לה עירוי דם נוסף ולהתחיל טיפול בתרופה הנושנה , כינין . 
אבל גם השלמתי עם האפשרות שאאבד אותה לטובת האבות הקדומים . 
שלוש הנשים הצעירות ביקשו לדבר איתי . 
הן נראו נרגשות מאוד , והמיילדת נקראה בדחיפות כדי לתרגם את הדברים . 
התברר לי שהכוהנת ביקשה בימים האחרונים , ברגעי הצלילות שלה , שיכניסו אותה אל הכלוב של קופי הפטאס . 
היא טענה בתוקף , שרק אם קוף פטאס יפצע אותה , הוא ישחרר את הרוח הרעה מגופה , והיא תבריא . 
כך הכוהנת ריפאה המוני חולים במחוז שממנו באה , וכאשר נוכחה לדעת שהרופא הלבן מתקשה להתמודד עם הרוח הרעה , היא ביקשה להתרפא בדרכה . 
המלוות הרכינו את ראשיהן כל זמן השיחה . 
הן נראו מבוישות מדי כדי לומר ישירות שהקשישה וגם הן איבדו את האמון ביכולות הרפואיות שלי ושהן מבקשות לחזור אל דרכי הריפוי הישנות והמוכרות . 
אבל לא בגלל הפגיעה באגו שלי דחיתי את בקשתן , וגם לא משום שראיתי את עצמי כמגן קדוש של הרפואה המערבית . 
פשוט לא הייתי מוכן להרשות לחולה מבולבלת להיכנס לכלוב עם שלושה קופים , שהזכר מביניהם מוכן להתנפל ולתלוש את אבריו של כל מי שיעז להתקרב לנקבות היפהפיות שלו . 
* * * 
השומר קרא לי בבעתה כבר באותו הלילה . 
הלכתי אחריו בזהירות , שלא לדרוך על חלזונות - ענק שהתנחלו על שביל האבנים הקריר . 
אבל השומר התחנן בשפת הטווי שאזדרז . 
כל מה שהצלחתי להבין ממילותיו המבולבלות בגלל הבהלה ובגלל בקבוק הג'ין הריק למחצה שאחז , שמשהו אסור מתרחש , ושהוא אינו יכול לטפל בזאת בעזרת הרובה שלו . 
עברנו על פני המיסיון הקתולי והגענו אל שער בית - החולים . 
ושם ראיתי מחזה מדהים : הכוהנת הקשישה , נשענת על הנערות הצעירות , פסעה מתנדנדת אל עבר כלוב הקופים . 
יכולתי להפסיק את המסע ההזוי במילה , לא נזקקתי לשם כך לרובה החלוד של השומר , אבל חלל הפה שלי התייבש ולא יכולתי להוציא הגה . 
הכוהנת הגיעה סמוך לכלוב , הנערות הרפו ממנה והיא אחזה בסורגים , ואז , כמו מתוך הזיה , היא מצמצה בשפתיים , ושלושת הקופים קרבו אליה בהבעה אנושית מתוקה . 
היא האכילה אותם בקליפות פפאיה מכף - ידה והצמידה את פניה הלוהטות אל פניהם השעירים . 
לפתע לפתה רכנה יאה בזריזות ותפסה את רגלו של הזכר . 
הקוף נרתע וחילץ את רגלו בכוח מלפיתתה . 
המאבק נמשך שנייה חטופה , ובסופו הקוף הסתלק לו אל ירכתי הכלוב ויאה משכה את ידה מסורגי הכלוב . 
על האמה שלה נצנצו טיפות דם משריטה עמוקה . 
למחרת ירד חומה של יאה והכרתה הצטללה . 
היא אפילו החלה לאכול ולשתות . 
יומיים לאחר מכן שוחררה מבית - החולים . 
ייתכן , כמובן , שהשיפור במצבה חל הודות לכינין שנתתי לה יום קודם לכן . 
אבל יכול להיות שהשיפור התרחש משום שבהשוואה לרופא הלבן , קוף הפטאס הוא ערמומי ובעל ניסיון רב יותר ביערות הגשם , ועל כן הוא מכיר דרכים רבות יותר להינצל . 
חוות דעת נוספת 
בעבודה כרופא וכפסיכיאטר בין עצי הבאובב וההובנה של יערות הגשם , איבדתי את הבלעדיות על חוכמת הרפואה . 
שוב לא הייתי סמכות טיפולית מוחלטת המתערבת בחיי אחרים כפי שהתרגלתי להיות בישראל , אלא שימשתי כאופציה טיפולית אחת בין דרכי ריפוי רבות ושונות . 
בהכשרתי המקצועית צמחתי בתוך בתוך הגילדה של הרופאים המערביים והשפה הטיפולית שלי היא מערבית מוחלטת . 
ידוע שבין הרופאים יש חילוקי דעות ותפיסות שונות לגבי צורת האבחון או דרך הטיפול הנכונה . 
לא אחשוף שום סוד כמוס אם אגלה שבין הרופאים המערביים קיימת גם תחרותיות עזה , מונעת ביצרים של קנאה ושל כוחנות . 
אבל בכל זאת , המשותף עולה על הניגוד . 
כמו עמיתיי למקצוע הרפואה ולהתמחות בפסיכיאטריה , למדתי בפקולטה אוניברסיטאית מוכרת והתמחיתי במרכז אקדמי מוכר לבריאות הנפש . 
כמוהם , אני מטפל בפסיכופרמקולוגיה ( טיפול בתסמינים באמצעות תרופות ) בפסיכותרפיה , וגם לעתים בשיטות שיש מי שיגדיר אותן כמוזרות ( כגון האזנה למוזיקה עם הפציינט , או ריצה איתו על שפת הים ) . אבל גם השיטות המוזרות האלה אינן חורגות מההבנה הרפואית המערבית לגבי מהו הטיפול ההולם . 
אישית , אני מעריך את עמיתיי למקצוע , ומעולם ( כך אני לפחות מקווה ) לא נתפסתי אומר משהו נבזי או מזלזל כלפי רופא אחר . 
אני נהנה מהמפגש איתם בישיבות קליניות , בכנסים ואפילו במסדרונות בתי - החולים . 
מרכיב מהותי בחוויה הזאת של הנאת המפגש איתם , היא העובדה שלכולנו שפה משותפת , השפה המקצועית של הרפואה , אשר מאפשרת לגשר בין טיפוסי אישיות ורקעים תרבותיים שונים . 
כל מי שלמדו והתמקצעו בדרכי הרפואה המערבית , ולא משנה אם זה רופא כירורג יפני או פסיכיאטר צ'יליאני , אם זה אדם סגור וחשדני או אדם צוהל ופטפטן , חולקים אוצר מילים זהה וגם תבניות חשיבה קרובות . 
כולם , לדוגמה , בכל מגע עם חולה , יבדקו את התסמינים הנוכחיים , את תולדות המחלה , יחפשו סימנים גופניים וישקלו אמצעי הדמיה . 
כולם יתפסו את המחלה באמצעות פרמטרים מסוימים , הכוללים את האטיולוגיה ( כלומר , מהם גורמי המחלה ) , המהלך הקליני , הפרוגנוזה ( כלומר מה צופן ההמשך ) וכמובן הטיפול הנכון . 
כולנו , הרופאים המערביים , חולקים ביחד את אותה חוכמת הרפואה , לכולנו בעלות עליה . 
בגאנה , ביערות הגשם , כל זה אבד לי . 
שם , מרפאים רבים מציעים את שירותיהם הטובים לחולים : כוהנים מסורתיים המרפאים דרך החיבור אל כוחותיו העצומים של האל שהם משרתים . 
הרבליסטים המלקטים צמחי מרפא בעומק היער ומושיעים את החולה בעזרת מרקחות . 
מסדרי עצמות , אשר רק בעזרת המישוש מחזירים עצמות מרוסקות למקומן . 
נזירים נוצרים - פנטקוסטים המגרשים מגופו של הקורבן את הרוח הרעה וכוהני דת מוסלמים המקילים את המחלה בעזרת השימוש בטקסטים קדושים . 
הבחירה של החולה במרפא כזה או אחר תלויה בשיקולים שונים . 
לדוגמה , זמינות המטפלים השונה בשתי הגדות של אותו הנהר , או בין בירת מחוז למרחבי הסוואנה המקיפים אותה . 
לדוגמה , לבית - החולים הממשלתי בויוסו , ארבע שעות בלבד מאסאפו , לא נמצאו רופאים במשך שנים רבות . 
חולים מויוסו שנזקקו לניתוחים דחופים או אפילו לעירויי דם פשוטים הופנו לבית - החולים המיסיונרי באסאפו , וחלקם נשמטו בדרך לטובת המרפאים המסורתיים . 
גם התעריפים מהווים שיקול בבחירת הטיפול , שהרי כוהן חמדן עלול לגבות עבור הטיפול פרה אפריקאית שלמה ותוספת תשר של שק אורז ופח שמן דקלים , בעוד הרבליסט צנוע יסתפק בחולדת - בר צלויה . 
גם הרקע התרבותי והדתי של החולה ממלא תפקיד מהותי בבחירת הרופא . 
בכפר נידח ליד הגבול , שבו המכשפות מילאו תפקיד דומיננטי וגנבו נשמות רבות כתבשילים טעימים לארוחות הלילה שלהן , פנו חולים רבים אל קוסמים " לבנים " , שהנם קוסמים טובי - לב , המתמחים בלכידת מכשפות . 
לעומת זאת , בכפר סמוך , הידוע בפעילות רבה של גמדי יער , החולים באותן התסמונות פנו אל כוהן מפורסם של אותם הגמדים . 
אבל הגורם המשמעותי ביותר בבחירה של החולה הוא , כמה פשוט , מידת ההצלחה של המטפל . 
מדובר בתחרות הוגנת , שכלליה ברורים , ולכן אף מטפל אינו יכול להתלונן על תוצאות בחירתו . 
לא משנה אם המטפל מטביל את זרועו של חולה הצרעת במעיים חמים של פרה , מושח אותה במשחה על בסיס שורשי השיח סוּרו ֹ ויסָה , מאכיל החולה בזרעי הצמח סיבּירי ( שני זרעים , שלוש פעמים ביום ) , או מגרש את השד אַפּוֹטרו ֹ מהגוף הפגוע . 
אם נגעי העור לא ייעלמו , אותו חולה בצרעת לא יחזור אל המרפא לטיפול נוסף . 
יותר מכך , השמועה תעבור וגם חולי צרעת אחרים לא יבואו אל המקדש שלו להירפא . 
התחרות ביערות הגשם אכזרית יותר מהתחרות שחוויתי ברפואה המערבית , אבל היא הייתה לי נעימה יותר משום שהקריטריונים לכישלון ולהצלחה היו מוגדרים היטב ולא ניתן להסתיר את התוצאות הטיפוליות או לערוך קנוניה בנתוני ההצלחה . 
גם לא ניתן לבלבל את ציבור המטופלים בעזרת תואר אקדמי או רשימת פרסומים . 
הקריטריונים לכישלון או הצלחה הם : האם שתי הפיסות של עצם הירך השבורה התאחו היטב והאדם רוקד בחג - היאם , האם זקפתו חזרה והזרע פורה , האם הקולות המשונים שרדפו אותו בשבילי הכפר נעלמו עם בוא הגשמים . 
השאלות ברורות , והתשובות מכריעות את גורלו של כל מטפל ומטפל . 
עז אחת לא יכולה לשאת את הזנב של עז אחרת 
בית - החולים המיסיונרי היה מתמלא בחולים בעיקר לאחר שהאיכרים קיבלו מהממשלה תשלום בעבור יבול הקקאו והקפה . 
אז , בגלל הצפיפות , היינו משכיבים שני חולים במיטה אחת , ראש האחד צמוד לרגלי השני . 
חולים אחרים שכבו על רצפת הבטון החשופה מהרגע שבו הוצאו מחדר הניתוח , כי לא נותר מקום אפילו במיטות ה " כפולות " . 
גם הקליניקה הניידת זכתה להצלחה פרועה בימים אלה , והמוני חולים היו פונים כדי לטפל בהתקפי האפילפסיה , הפסיכוזות והדיכאונות שלהם . 
במובן הזה , יכולתי להשלות את עצמי , שהשיטה המערבית ניצחה גם ביערות הגשם : הנה , גם האיכרים הפשוטים האלה למדו להכיר בעליונות של הטכנולוגיה המתקדמת ובפילוסופיה המדעית - הספקנית ולהעדיף אותה על פני שיטות טיפול עממיות , המבוססות על האמונה בשטן ובאלוהים , או לחלופין על שימוש בקליפות עץ מרירות ועלי כותרת מפוררים . 
אבל כאשר הפכתי ליותר חכם , או לפחות טיפש , הצלחתי להבחין בכך שרוב - רובם של האנשים ביערות הגשם נולדים , חיים וגם מתים , בלי לראות – ואפילו לא פעם אחת בחייהם – רופא מערבי . 
באזור של בית - החולים המיסיונרי קיימים מאות כפרים , חלקם אינם מופיעים כלל על המפה הרשמית , ולחלקם אין אפילו דרך עפר המובילה אליהם . 
מאות אלפי אנשים חיים באזור של בית - החולים המיסיונרי , ולרובם בית - החולים הוא שמועה בלבד , משום שהוא יקר מדי , רחוק מדי , או לא מוצלח מספיק בהשוואה לשיטות האחרות . 
וכאשר הצלחתי להתרומם במחשבתי מעבר לעצי הדקלים והבאובב המקיפים את בית - החולים בחומה שגובהה עשרות מטרים , ראיתי לפתע באותם הכפרים את המון המטפלים האחרים : ההרבליסטים , הכוהנים המסורתיים , הנזירים הפנטקוסטיים והקוסמים . 
הם לא היו רק רבים במספר , אלא לפחות בחלקם גם מצליחים מאוד באומנותם . 
ההוכחה להצלחתם הייתה פשוטה וניתנת להערכה כמותית : מספרם של החולים אשר התיישבו בסבלנות מול הבקתות שלהם , מבקשים להתקבל לטיפול . 
כאשר אני מספר לאנשים על הקליניקה הניידת , שאליה התקבצו החולים הנוירולוגיים והפסיכיאטריים , הם מגיבים באחת משתי דרכים : 
הדרך הראשונה היא הרציונלית . 
היא אופיינית כמובן בקרב אנשים רציונליים , אלו המאמינים כי הרפואה המודרנית היא חלק משמעותי בתהליך אבולוציוני המחסל בדרכו אמונות תפלות ומאגיות מטופשות . 
אלו גם מברכים אותי על ש " הבאתי " את הרפואה המערבית אל יערות הגשם . 
לדעתם , זו הדרך היחידה לטיפול , וככל שהתרופות האנטי - פסיכוטיות ומייצבי המצב - רוח יחליפו את שרביטי המכשפים ואת קערות החרס של המכשפות , כך יהיה טוב יותר לחולים . 
לפי תפיסה זו , אין אפשרות למשא ומתן ובודאי לא לסינתזה בין השיטות הטיפוליות , אלא רק קביעת סולם היררכי : למעלה – הרפואה המערבית , המושתתת על בדיקה אמפירית בלי שום עירוב של אמונות ורגשות , למטה – סיר מבעבע של שיטות טיפול אפריקאיות , אשר מוטב לא לטעום מהן . 
לפי גישה זו , הפסיכיאטריה המערבית מתאימה לכל בן - אנוש , מאיסלנד ועד נמיביה , מברזיל ועד לאוס . 
זאת משום שלא רק האנטומיה והפיזיולוגיה זהה אצל כל בני - האדם השונים , אלא גם המבנה הרגשי שלהם זהה . 
כולם , ללא הבדל דת גזע ומין , חווים יצרים וקונפליקטים באופן זהה , וכולם מפתחים בתגובה את אותם מנגנוני ההגנה . 
לכן , זהות זו בין בני - אדם מתרבויות שונות מאפשר למצוא שיטת טיפול אחת , אבסולוטית , אליה יגיבו כולם . 
מול גישה זו קיימת תפיסה מנוגדת , זו התרבותית - רומנטית . 
מאמיניה מגיבים בזעזוע על ההתיימרות שלי לטפל נפשית בבני - אדם אשר צמחו בתרבות אחרת מזו שלי . 
לתפיסתם , רק מטפלים מקומיים , אשר מכירים את הצופן התרבותי של הפציינט , מסוגלים גם לרפא אותו . 
רק מטפל מקומי , אשר מכיר את המערכת המורכבת של נורמות , טבואים , סמלים וסימנים , דרכי תקשורת משפחתיים וחברתיים ואמונות מוסריות , רק הוא יוכל להבין את התסמינים של המטופל ולהתיר את סבך הקשרים הנפשיים במשיכה אחת נכונה . 
גם על פי גישתם קיימת היררכיה ברורה , רק הפוכה : למעלה – הרפואה המקומית , הבנויה על ידע פנימי , למטה – הרפואה המערבית , אשר לא מבינה מה שהיא רואה בתרבות הזרה , ולכן אינה מועילה ( במקרה הטוב ) , או מזיקה ( במקרה השכיח ) . 
שתי התפיסות מוטעות בעיניי . 
הרפואה המקומית מתקיימת היטב ביערות הגשם , ( כמו גם במקומות אחרים בעולם ) , לא רק משום שלתושבי המקום אין ברירה אחרת , אלא גם משום שהיא עוזרת להם . 
במשך מאות ואלפי שנים , הרפואה המקומית מקלה את כאבם , מחישה את ריפוי פצעיהם ואפילו מעודדת את נפשם המדוכאת או החרדה . 
יחד עם זאת , אין להיתפס לאידיאליזציה של הרפואה העממית . 
היא חסרת - אונים פעמים רבות מול מחלות קטלניות או מסובכות , ומתקשה למצוא את הטיפול המתאים . 
החולים במקרים אלו סובבים בין מרפאים שונים ומחפשים ישועה : במקדש אחד מקריבים פרה שמנה , במקדש שני מגלחים את שיער הקרקפת שלהם ומעניקים אותו כמתנה לאל , דחוס בסלסילת קש . 
למרפא אחד משלמים בעור של אנטילופה ולאחרת מביאים מבירת המחוז בובת פלסטיק גדולה ( כפי שביקשה - דרשה ממני אחת הכוהנות ) . אבל הכול לשווא . 
אותו הדבר , בדיוק , ניתן לומר על הרפואה המערבית ביערות הגשם , ובתרבויות אחרות , שונות מזו המערבית . 
פעמים רבות היא עוזרת היטב , ולא רק בהתמודדות עם מחלות זיהומיות כמלריה או שחפת , אלא גם בתסמונות פסיכיאטריות : כן , גם ביערות הגשם חולים מלנכוליים מתאוששים ומתחילים לחייך לאחר שלושה שבועות של טיפול בפרוזאק , וחולים פסיכוטיים סוערים נרגעים ומתארגנים לאחר חמישה שבועות של טיפול בהלופרידול . 
אבל לעתים הפסיכיאטריה המערבית מגלה קוצר - יד ואינה יכולה להושיע חולים רבים ביערות הגשם . 
הכישלון אינו נובע מכך שהיא עיוורת לתרבות האפריקאית ומתאימה רק לתרבות האירופית - אמריקאית , אלא משום שגם במערב היא מוגבלת : התרופות האנטי - פסיכוטיות אינן מרפאות סכיזופרניה גם בניו - יורק או בתל - אביב , אלא רק מקילות תסמינים , והתרופות נוגדות הדיכאון עוזרות רק לחמישים עד שישים אחוזים מהחולים בדיכאון גם בלונדון ובברלין . 
אבל בניו - יורק , לונדון , ברלין או תל - אביב , החולים לא תמיד מודעים לאפשרות של מרפאים אחרים , ואילו ביערות הגשם , בהם הרפואה המערבית היא רק אפשרות אחת מתוך מגוון אפשרויות , החולים חוצים בקלות את שורת הבקתות שמול בית - החולים ומוצאים מרפא אחר , שאולי הוא יעלים את סימני מחלתם . 
מוגבלות ההצלחה , הן של הרפואה המערבית והן של הרפואה האפריקאית , מחייבת צניעות מצד המטפלים . 
אין שיטה אחת , לא מערבית ולא מקומית , אשר מרפאת באופן מוחלט את התסמונות הפסיכיאטריות , אבל לשיטות רבות המתקיימות מתוך סימביוזה באפריקה יש יכולת מסוימת להקל . 
אין זה אומר שכל שיטה היא יעילה , אלא שיש לחקור את השיטות השונות מתוך כבוד , כדי להבין מדוע הן מצליחות או נכשלות במקרים השונים . 
האפריקאים שפגשתי מבינים זאת היטב . 
דווקא הפתיחות שבעזרתה הם ניגשים לשיטות טיפוליות שונות , מאפשרת להם לאמץ וגם לדחות טיפולים שונים . 
כאשר , לדוגמה , נשאלו במחקר דוברי שפת קְסוֹסָה בעיר קייפטאון לגבי מידת הסיפוק שלהם מהשירותים הפסיכיאטריים וממרפאים מסורתיים , התוצאות היו מסקרנות : רובם הביעו סיפוק מהטיפול שקיבלו ממרפאי - אמונה ( מגרשי - שדים נוצרים ) ומידי הרבליסטים , כמו גם מהפסיכיאטרים והאחיות העוסקים ברפואה מערבית . 
לעומת זאת , הם ביטאו חוסר סיפוק ברור מהטיפול שקיבלו מהקוסמים המקומיים ( amagqirha ) . הנבדקים לא הפלו בין המטפלים לפי החלוקה הצפויה בין מסורתיים למערביים , אלא סיווגו אותם לפי התוצאות , כלומר עד כמה הם הקלו המרפאים השונים את מצוקתם . 
* * * 
ההבנה שבעולם הפסיכיאטרי יש מקום לשיטות טיפוליות שונות , מחייב קיום דיאלוג בין השיטות . 
המשמעות של דיאלוג אינה קבלה עיוורת של השיטה האחרת , כלומר הערצה והתבטלות בפני כל מכשף המנפנף בשוט מזנב פיל , כי כפי שראינו , הלקוחות האפריקאיים הם הראשונים שיודעים לבקר ולהתרחק ממטפלים כושלים ושרלטניים . 
היכולת למיין ולבחור במטפל הטוב הכרחית , כי אחרת החולים מסתבכים בסבך פרוע של טיפולים מוטעים ומזיקים יחד עם טיפולים יעילים ומועילים . 
או כפי שאומרים בשבט האקאן : " אם כל הזרעים שנופלים היו מבשילים וצומחים , לא היה שביל לבני - האדם ללכת תחת העצים . 
הדיאלוג בין שיטות טיפוליות , אינה הערצה עיוורת לכל שיטה , אלא גם ויכוח ואפילו עימות בין השיטות , אבל העימות חייב להתנהל מתוך סקרנות וכבוד בסיסי . 
במהלך השנים למדתי כי הספקנות היא מידה הכרחית כדי להיות רופא טוב . 
רק בעזרת הספקנות , הקורצת לך בלי הרף בעין ערמומית , אתה לומד שלא להזיק לחולה , וזה עוד לפני שהגיע זמנך לעזור לו . 
הספקנות היא שעזרה לי לסנן בין השיטות הטיפוליות השונות : לא להאמין ב " מסדרי עצמות " , אלא אם כן ראיתי בצילום רנטגן את התאחות העצם המרוסקת , או כיצד הפצוע שוב מסובב לכל הכיוונים את כף - רגלו שנשברה ותוקנה . 
בעזרת אותה הספקנות למדתי גם להיזהר ממרפאים בארס - נחשים , אשר הבטיחו להעלים גידולים סרטניים וגרמו רק לדימומים חמורים עם החדרת הארס למערכת כלי הדם של החולה האומלל . 
הספקנות גם עזרה לי שלא להתבטל מול המרפאים העממים מתוך דימויים רומנטיים כאלו או אחרים ולא להציע לחולים שלא יכולתי לעזור להם בבית - החולים המיסיונרי לנסות שיטות טיפול חסרות ביסוס או לפנות אל מטפלים אימפוטנטיים . 
גם המרפאים המקומיים נהגו כלפיי מתוך אותה הספקנות , וטוב שכך . 
מעטים אמנם ראו ברופאים בבית - החולים המיסיונרי רק יריבים מרים , הגונבים מהם לקוחות , אבל רובם נהגו בנו בהגינות מרשימה . 
הם למדו עם הזמן להעריך מתי הרפואה המערבית מבזבזת את זמנו ואת כספו של החולה , ומתי היא מועילה . 
ובמקומות שבהם הרפואה המערבית הועילה , גם הם עצמם ביקשו להשתמש בה . 
הכוהנת הקשישה אקוסויה קונפו , הייתה מבקשת ממני כדורי אנטיביוטיקה כשכר טרחה עבור הטקסים שערכה למעני . 
היא ביקשה את האנטיביוטיקה בגלוי , בפני כל מאמיניה . 
לעומתה , הכוהן של אלת האדמה , אסאסה אפואה , היה מתגנב אל בית - החולים בבושה ורק בלילות חשוכים כדי לקבל את קוקטייל הכדורים החודשי נגד חיידק המיקובקטריום , אשר השמיד את שתי ריאותיו . 
והיה הרבליסט , מרפא בעשבים , שהיה מתייצב אצלי לקבל משחות עור אנטיביוטיות , בכל פעם שידיו התמלאו בשלפוחיות אחרי טיפול בעשבים רעילים . 
יחסים של כבוד בסיסי והערכה נוצרו בינינו , המטפלים . 
אולי הקיום בעומק היערות הטרופיים , הרחק מהציוויליזציה הגועשת בחוץ , מדעות קדומות ומבושה מקצועית , אפשר לי לראות את המרפאים המקומיים כבעלי - ברית . 
שם לא חששתי מה יגידו עמיתיי המכובדים בבית - החולים " איכילוב " או במרכז לבריאות הנפש " שלוותה " . 
לא שאלתי את עצמי כיצד אצטדק ואסביר איך העזתי להפנות באופן דחוף חולה פרנואידי אל כוהן תימהוני , המקבל את הפציינטים על גדת הנהר , מפשעתו עטופה רק בפיסת בד , והוא מאבחן את בעייתם בעזרת הטלות חוזרות של צדפים . 
בישראל לא הייתי יכול לספר על הצלחותיו בריפוי פצעים כרוניים או בהשקטת מחשבות רדיפה , בלי להיראות שוטה . 
שם , בעומק היערות , השאלות האלה לא הטרידו אותי , הן הפכו ללא רלוונטיות . 
המרפאים המקומיים למדו מצדם להפנות חולים לבית - החולים או לקליניקה הניידת . 
לפעמים ציוו במפורש על החולה ומשפחתו לפנות לרופא מערבי , ולפעמים רק רמזו על כך . 
מרפאים רבים למדו להשתמש בכוח הרפואה המערבית כמשלימה וכמרחיבה את יכולתם , במקום להיאבק בה . 
היו שהפנו אלינו מעט חולים ובחשאי , והיו שהפנו הרבה חולים ובגלוי . 
כל מטפל לפי מידת חוכמתו ובהתאם מידת הביטחון שהרגיש מול הקהילה שלו . 
מרפאים הפנו , למשל , חולי סוכרת עם נמק בגפיים אל בית - החולים , כדי שקטיעת אבריהם תתבצע בחדר - הניתוח . 
מרפאים הפנו אליי אישית , לייעוץ נוסף או לטיפול , חולי אפילפסיה אשר הפרכוסים שלהם לא שככו גם לאחר סדרות חוזרות של גירושי שדים . 
מיילדות עממיות מהכפר אסאפו , שנעזרות בעבודתן בכוח העצום של האבות הקדומים , למדו שכאשר הלידה מסתבכת כהוגן , מוטב להעביר את היולדת אל בית - החולים , שם ניתן לחלץ את העובר מתוך הרחם בעזרת סכין מנתחים . 
כך נוצרו קשרי אמון בין המטפלים השונים ביערות הגשם . 
הרי כולנו התמודדנו עם אותם הקשיים : המוות המיותר של תינוקות , המים המזוהמים , ההפכפכות של יבול הקקאו , בטנם הנפוחה של ילדים הסובלים מתת - תזונה , ביש - המזל המשליך בתנופה אחת אדם אל תוך ביצה מצחינה של ייאוש ורחמים עצמיים . 
כל אחד מאיתנו , המטפלים , הכיר לא רק את יכולותיו הטיפוליות , שריפאו חולים רבים , אלא גם את מגבלותיו המקצועיות , שאכזבו לא פחות בני - אדם נזקקים . 
ברשותו של כל אחד מהמטפלים מערכת ייחודית של עקרונות טיפולים והוא אינו מהווה תחליף לאחר , או כפי שאומרים בניגריה : " עז אחת לא יכולה לשאת את הזנב של עז אחרת . 
יחד עם זאת , מתוך יחסי אמון , ניתן לזהות בנקל , לא רק עד כמה אנחנו , המטפלים , שונים זה מזה , אלא גם עד כמה אנחנו דומים זה לזה במפגש האינטימי והמרגש שלנו עם המטופל . 
שלושה קליעי עופרת 
פצוע הירי הגיע בחמש בבוקר , מעט אחרי שפעמון הכנסייה הקתולית צלצל . 
בדרך כלל היה זה פעמון הבדיל הכבד שהעיר אותי לפני הזריחה , ובימים שבהם העוזר ההולל של הכומר הקתולי היה שיכור מדי בחמש לפנות בוקר או שהתקשה לעזוב את הנערה החמימה שפיתה באותו לילה , העיר אותי בקריאתו הקולנית תרנגול מפואר שנהג להתייצב מדי בוקר על הגדר של ביתי . 
עם כל השכמה אכזרית שכזאת , כלומר בכל בוקר , הייתי זומם להתגנב אל הכנסייה ולחתוך את החבל של הפעמון , או לחלופין לקשור את המקור של התרנגול . 
אבל אף פעם לא העזתי . 
גם בבוקר ההוא שכבתי במיטה ורקמתי פנטזיות של נקמה . 
אבל רגע לפני שנרדמתי שוב , אחות דפקה על דלתי . 
" דוקטור , הגיע מישהו שנורה באקדח , " אמרה בשלווה . 
" והוא במצב קריטי ? " 
" well , not so much " השיבה לאחר מחשבה ארוכה . 
בשפה המקצועית של בית - החולים המיסיונרי היו שני ביטויים עיקריים לתאר חומרה רבה : " plenty " או " not so much " , ובלי גווני ביניים . 
לכן , כאשר האחות ענתה כמו שענתה , נעשיתי חשדן לגבי מצבו של החולה , חשדן וזריז . 
פצוע הירי שכב על צדו , גונח מכאבים . 
שלושה פלסטרים היו מודבקים על חזהו ועל כתפו . 
האחות הסירה בחגיגיות את הפלסטרים , ומתחתיהם התגלו שלושה חורי כניסה של קליעים . 
לעומת זאת , לא נראו כלל חורי יציאה . 
בסך הכול , המצב לא נראה נורא . 
ללא מצוקה נשימתית , דופק סדיר וער ולחץ דם יציב , נראה שהבחור עשוי לשרוד היטב את המטווח שהתבצע בגופו . 
כאשר סיימתי את הבדיקה וניגשתי לרשום הוראות , ראיתי את האחות מדביקה מחדש את הפלסטרים על חזהו , שלא לבזבז לשווא ציוד רפואי . 
בית - החולים המיסיונרי עשה כמיטב יכולתו למען פצוע הירי , כלומר טיפול בסיסי בתנאי שדה ומתן אפשרות למשפחתו להשתמש בכנסייה הסמוכה כדי להתפלל להחלמת יקירם . 
יותר מכך לא יכולנו לעשות , אבל תמיד זכרתי את התשובה החכמה שהשיב לי הנזיר - הרופא עמנואל , כאשר התייעצתי איתו לגבי מקרה רפואי מסובך . 
" ? Is he still alive " היה שואל עמנואל . 
" still . 
. Yes " 
עמנואל היה צוחק אז מעומק נשמתו , שכבר נדלקה וכבתה אין - ספור פעמים ביערות הגשם : " . It’s enough here , young man " 
שבוע ימים שכב הצעיר במחלקה . 
מסביבו נפטרו חולים , מהכשת קוברה , מדיפטריה וממלריה , אבל הוא שרד בעקשנות . 
האחיות מילאו את הוראות הרופא במסירות : מדדו לו חום ולחץ דם , הזריקו חיסון טטנוס ואפילו חיטאו את הפצעים במי סבון . 
אבל המשיכו גם להתעקש לכסות את הפצעים בפלסטרים הלבנים , כמו מבצעות טקס דתי לצורך הריפוי . 
מכל מקום , נדמה היה שהאלוהים באמת הועיל לפצוע יותר מהצוות הרפואי . 
אנחנו רק צפינו בו מהצד , מהמרים בשקט אם יחיה או ימות , ואלוהים עבד . 
במשך השבוע הגבר התחזק , ולבסוף עמד על רגליו ועזב את בית - החולים . 
* * * 
ימים מספר לפני שעזב פצוע הירי את בית - החולים , חזר טכנאי הרנטגן מנסיעה ארוכה אל כפרו במזרח גאנה . 
אשתו נהרגה באחת מסופות הברקים של עונת הגשמים , והטכנאי נסע כדי לארגן את ההלוויה . 
עד שהשיג מספיק כסף כדי לארגן הלוויה מכובדת , הושבתה מכונת הרנטגן הישנה למשך חודשיים . 
לא נלחצנו . 
בית - החולים הסתדר בעבר , ולתקופות ארוכות , לא רק בלי צילומי רנטגן , אלא גם בלי שקיות עירוי , תרופות חיוניות ואפילו בלי רופאים . 
אבל בכל זאת , כאשר חזר הטכנאי , מיהרתי לשלוח אליו את הפצוע לצילום , לחפש את הקליעים . 
גיליתי את שלושת קליעי העופרת בצילומים : שנים נחו בחזה , והשלישי בכתף שמאל . 
הגבר ביקש שננתח אותו ונשלוף את הקליעים , אבל בקשתו נדחתה על הסף . 
איש מאיתנו לא רצה לחטט בבית - החזה שלו , בבית - חולים רעוע , שבחדר הניתוח שלו פולשים טורי נמלים אל הרקמות המנותחות . 
הגבר ומשפחתו התעקשו . 
" בשרו של האדם חייב להיות טהור , בלי מתכת שתרעיל אותו . 
כך אמרו ומנו רשימה של מחלות שעופרת עלולה לגרום אותן : עיוורון , פרכוסים , סוכרת ומחשבות חטא מיניות . 
אבל גם הרשימה הזאת לא שכנעה אותי . 
הכישורים הכירורגיים שלי עלובים . 
אני , פסיכיאטר בהכשרתי , הצלחתי לבצע ניתוחים בסיסים כניתוחים קיסרים או ניתוחי שבר כלוא בלי לגרום קטסטרופות . 
אבל ניתוחי - חזה היו בהחלט הרבה מעל ומעבר לכישרונות שלי . 
" אם אתה מסרב , " הגבר ובני - משפחתו אמרו בזעם , " נלך אל קוואדג'ו הכוהן . 
קוואדג'ו הכוהן ? 
התברר שבכפר שלהם , בקרבת מכרות הזהב , התגורר כוהן מסורתי , שהיה ידוע בכוחותיו העצומים . 
קוואדג'ו הכוהן כבר הבטיח להם לשלוף את קליעי העופרת תמורת עשרת אלפים סדיס ובקבוק ג'ין אחד . 
בשבילו זה מעשה פשוט . 
הרי כאשר רוח זדונית חדרה לגופה של אישה הרה באותו הכפר ופיתתה אותה לבלוע סכין חדה – רק הלהב היה באורך של מקור תרנגולת – הכוהן שלף את הסכין מתוך המעי בנשיכה אחת . 
הסכין , עם כתמי הדם על הלהב , ננעצה באדמה בפתח הבקתה של האישה ההרה והושארה שם במשך חודשים רבים , גם כדי לציין את גדולתו של הכוהן וגם כדי להזהיר כל רוח רעה עם מחשבות אלימות , שלא תעז להשתלט שוב על האישה האומללה . 
רק שמונה ימים לאחר הלידה , כאשר התינוק הוצג בטקס חגיגי לפני הכפר , ניגש הכוהן אל הסכין ושלף אותה במשיכה . 
כך סיפרו בני - המשפחה ונשבעו שכל הפרטים נכונים . 
אם הכוחות שלו באמת כל - כך עצומים , אמרתי למשפחה , הביאו את הכוהן לכאן , לבית - החולים המיסיונרי . 
שיבצע את קסמיו לעיני כולנו . 
להפתעתי הרבה הכוהן הסכים . 
ביום ראשון בבוקר הוא הופיע בגלימת קנטה אדומה , ובתוך שקית ניילון פשוטה הביא את כל הציוד : קערות חרס למים , עשבי קטורת , מספריים חלודים ומעט אלכוהול . 
המספרים , אגב , לא שימשו לחיתוך הרקמות של הבחור פצוע הירי , אלא לחיתוך עשבי הקטורת , וגם לגזירת רצועה מהסדין של בית - החולים , בעזרתה עקד את ידיו של הפצוע . 
הכוהן היה סבלני יותר ממני . 
הוא השאיר את הפצוע במיטה , עקוד ורועד מחרדה , ויצא לחזק את כוחותיו לפני הטקס . 
הוא ירד אל הנהר , ופשט את הגלימה כשהגיע לקו המים . 
שיירה התלוותה אליו ובה גם מספר אחיות מבית - החולים ואני . 
מראה גופו העירום לא הטריד אף אחד , אבל אני שמתי לב שלמרות גילו הקשיש , הוא בוודאי נולד שנים לפני שהבריטים עזבו את גאנה , גופו היה שרירי כמו של גבר צעיר . 
הכוהן טבל במים ארבע פעמים , בכל פעם מקפיד להשקיע גם את קרקפתו המגולחת . 
כאשר יצא , עדיין מבריק מטיפות המים , פרש את כפות - ידיו והניח אותן על משטח של סרפדים , עד שצבען הפך לאדום כדם . 
הוא ניהל טקס אישי , בוודאי רב - משמעות , עם היגיון פנימי משלו , אבל בעיניי המשמעות נותרה חסומה . 
השיירה התנהלה חזרה אל בית - החולים . 
בראשה הלך הכוהן , רגליו פוסעות בקדחתנות , אבל הוא עצמו מנותק מהסביבה . 
הוא לא טעה בשבילים , וגם עקף סלעים כבדים ובורות עמוקים , אבל עיניו ריצדו בפראות לכל עבר , כמשוטט בעולמות אחרים . 
כך הוא גם נכנס לבית - החולים . 
הוא נעמד מול מיטתו של הבחור . 
אביו הגיש לכוהן את הכסף והמתנות הנדרשות . 
הכוהן התעלם מהמתנות מלבד מהאלכוהול . 
הוא שפך מעט מהג'ין על הרצפה , למען האבות הקדומים , וגם נטל לגימה ארוכה , ושאף אוויר כמתכונן למאבק . 
בבת אחת הוא התנפל על הפצוע . 
גם אם הייתי מתנגד לאלימות הזאת , לא הייתי מהיר מספיק כדי לעצור אותו . 
הוא נשך בגסות את הפצוע שלוש פעמים , פעמיים בחזה ופעם בכתף , ולאחר כל נשיכה הוא פלט קליע עופרת מעוך על הרצפה . 
ההצגה הייתה מדהימה , אבל אני נשארתי ספקן . 
ביקשתי שוב צילום רנטגן . 
והתוצאות היו מוזרות : שני קליעים נחו במקומם ללא שינוי . 
הכוהן נכשל , אולי אפילו רימה במתכוון . 
אבל הקליע השלישי נעלם . 
חזרתי שוב על צילומי הרנטגן , במנחים שונים . 
הקליע היה אמור היה להיות תקוע בבית - החזה , בגובה הפטמה הימנית . 
הוא נראה היטב בצילום הקודם . 
אבל הקליע לא היה תקוע במקום המצופה , וגם לא בשום מקום אחר . 
הקליע השלישי באמת נעלם . 
מנהיגות מעצבת 
מבט פסיכולוגי 
מיכה פופר 
לזכר אמי ליביה פופר 
אישה שעברה את השואה ובכל זאת לא האמינה ברוע 
תודות 
הספר הזה אינו מאמץ של יחיד . 
הוא סיכום של מאות שעות דיאלוג עם סטודנטים סקרניים ושיחות מעוררות מחשבה עם חברים , שנושא המנהיגות מעסיק אותם ברמה אישית ( מנהלים מפקדים , יועצים , חוקרים ) . כל המפגשים הללו עזרו לי , בסופו של דבר , להפוך רעיונות ומחשבות לספר . 
מבחינתי , התהליך היה חשוב לא פחות מהתוצאה . 
היו בו התפתחות וניסיון אמיתי להתחקות באופן ביקורתי על תופעה מרכזית בחיינו , שלא נוטים לבחון אותה לעומק . 
המנהיגות חשובה , ובנסיבות מסוימות אף גורלית , מכדי שלא ננסה להבין את מקורותיה ומשמעויותיה . 
מאחר שרבים היו התורמים להתגבשות הספר במהלך השנים , אסתפק כאן בתודה לאלה שתרמו לשלב הסופי של הכתיבה ושל הוצאת הספר , לכל השאר אודה בדרכים אחרות . 
אני מבקש להודות לבעז שמיר על הארותיו . 
למרות ידידותנו , אני יודע כי טיעוני עומדים אצלו תמיד למבחן קפדני ובלתי מתפשר . 
השילוב בין ביקורתיות חדה כתער לעידוד ותמיכה הוא נדיר . 
לרענן ליפשיץ , חברי , המשכיל אותי תמיד בידענותו ההיסטורית ובהתבוננותו הביקורתית . 
לתלמידיי ועמיתיי הצעירים , שחלקם כתבו אצלי עבודות גמר על נושאים הנידונים בספר ( וממילא נאלצו לשוחח אתי ארוכות על כתב היד ) . תרומתם הייתה רעננה ונטולת הטיות . 
תודה לנתן דרוין , לגלי רז , לאלון ליסק ולשרון פינס . 
תודה לאלה מבני משפחתי שהיו מעורבים ישירות ביצירת הספר , בתי ענת וזוגתי רינת , שקראו הגיבו ושימשו מראה ראשונית . 
רינת גם סייעה ( כמו תמיד וכמו שהיא יודעת ) גם בהיבטים אין - סופיים הכרוכים בארגונו הסופי של כתב היד . 
לבסוף , תודה לאנשי ההוצאה לאור של אוניברסיטת תל - אביב , שהפכו את הטקסט לטוב בהרבה מזה שהוגש להם . 
תודה לפרופסור אביעד קליינברג , מנהל ההוצאה , שתרם רבות בעריכה מעורבת וביקורתית , ולריבי פרלמן - שריד על כל הסיוע . 
מבוא 
" Man is only great when he acts from the passions " 
בנג'מין דיזראלי 
זה שנים אני מלמד באוניברסיטה קורס הנקרא " פסיכולוגיה של מנהיגות " . 
אני נוהג לפתוח את הקורס בבקשה מן הסטודנטים כי יציינו שמות של אנשים שהם תופסים אותם כמנהיגים . 
" ניסוי " קטן זה ( שחזרתי עליו בקבוצות של אנשים השונים זה מזה בגיל במין ובהשכלה ) מניב עד מהרה מספר שמות החוזרים על עצמם במרבית הקבוצות . 
ברשימה מופיעים אנשים כמו ג'ון קנדי , דוד בן - גוריון , שארל דה גול , אדולף היטלר , מהטמה גאנדי , מרטין לותר קינג , נלסון מנדלה , בניטו מוסוליני , יצחק רבין , ז'אן ד'ארק , תיאודור הרצל , ווינסטון צ'רצ'יל , פרנקלין דלאנו רוזבלט , לי קואן יו , משה דיין , אברהם לינקולן , מאו דזה דונג , מוסטפא כמל אתאתורק , ג'ורג וושינגטון , אנוואר סאדאת ומרגרט תאצ'ר . 
לאחר שהרשימה נכתבת על הלוח , אני מבקש מהנשאלים לחפש בה חוקיות כלשהי ולנסות לנסח מודל שיוכל להסביר את המנהיגות כתופעה . 
" אחרי הכול " , אני אומר לנשאלים , " רשימה זו היא שורה של ביטויים קונקרטיים לתופעה פסיכולוגית חברתית " . 
מתברר שלא קל למצוא מודל מנהיגות שיש בו מידה סבירה של הכללה . 
הדיונים הרבים בכיתה הראו שוב ושוב כמה אמת יש בטענתו של ג'יימס מקרגור ברנס ( ( Burns , מחברו של הספר המצוטט ביותר בתחום - מנהיגות , שעל פיה " מנהיגות היא התופעה הנצפית ביותר והמובנת פחות עלי אדמות " . 
די לעיין באלפי המחקרים המקובצים ב - Handbooks of Leadership כדי לראות כי מנהיגות היא תופעה רבת פנים , המתחמקת מהגדרות . 
רוב המחקרים נמנעים ממבט כולל על התופעה ומתארים כמעט תמיד היבטים ספציפיים של מנהיגות . 
חלק מן המחקרים מנסים לזהות ולתאר התנהגויות טיפוסיות של מנהיגים מצליחים בולטים . 
חלק אחר מתמקד בתפקודו של המנהיג כמקבל החלטות . 
מחקרים אחרים עוסקים במנהיגות באמצעות מודלים של תהליכי עיבוד מידע . 
על פי רוב מנסים החוקרים לזהות דפוסים של תפיסת מנהיגים על ידי קהליהם . 
יש חוקרים הרואים במנהיגות תופעה פסיכודינמית : לדעתם המנהיג משמש למונהגיו כהורֶה חליפי ( בדרך כלל אב ) האמור למלא פונקציות פסיכולוגיות הוריות ובעיקר מתן תחושת ביטחון . 
חוקרים בעלי אוריינטציה סוציולוגית מייחסים חשיבות פחותה לממדים הפסיכולוגיים של המנהיגות . 
לדידם המנהיג הוא סמל לתהליכים , לכוחות חברתיים , או פשוט דמות סמלית שניתן " להתחבר אליה " בעיקר בתקופות של שינוי הסדר החברתי . 
כך או אחרת , תופעת המנהיגות נידונה ונחקרה מנקודות המבט של דיסציפלינה מסוימת , או באמצעות תצפית על משתנים קוגניטיביים או התנהגותיים מוגדרים ומדידים . 
זו הייתה שנים ארוכות הגישה שנקטתי גם אני בהוראה ובמחקר . 
לימדתי את תופעת המנהיגות תוך חלוקתה ל " דיסציפלינות " שונות , כפי שמקובל בספרות המחקרית . 
חקרתי , כמו כל החוקרים בתחום , זוויות מסוימות שמצאתי בהן עניין אישי . 
ברם , מתוך העיסוק האינטנסיבי בתופעה , התחלתי לחוש בחריפות את הבעיות האופייניות לתחום : חזרה על טענות דומות במינוחים שונים , דגש יתר בכתבי - עת מסוימים על משתנים מדידים , התמקדות בצד התיאורי תוך הזנחה של הניסיון לפרש ולהבין לעומק תהליכים הנמצאים ביסוד התנהגויות או עמדות גלויות של מנהיגים ושל מונהגיהם . 
בעיקר הטריד אותי היעדרן של מסגרות מושגיות לניתוח מנהיגות בראייה פסיכולוגית השוואתית . 
אט אט הלכה וגברה אצלי תחושת אי הנחת , התחושה שישנם " חורים בדיון " . 
תחילה ניסיתי להבין טוב יותר את הקושי ביצירת דיון אינטגרטיבי יותר של תופעת המנהיגות ; אחר כך החלו להתגבש אצלי מחשבות אלטרנטיביות . 
במשך השנים שרבטתי לעצמי פתקים של הרהורים . 
הפתקים שנכתבו על שולחן הכתיבה , בקפיטריות , ברכבות , בטיסות לחו"ל , בכנסים , תוך כדי שיחות עם סטודנטים , ברמזורים ואפילו בהפסקות של סרטים בקולנוע הפכו לשיעורים באוניברסיטה ואחר כך התגבשו לספר זה . 
איני מתיימר להוסיף ידע בתחום ספציפי של חקר המנהיגות . 
אני מבקש לפרוש בפני הקוראים תפיסה אינטגרטיבית של תופעה רבת פנים זו . 
נראה לי שהקושי לפתח את הדיון האינטגרטיבי על המנהיגות נעוץ בכך שמנהיגות , בייחוד זו הקרויה בפי כול " כריזמטית " , היא קודם כול תופעה רגשית . 
אף טענה זו תואמת את ניסיוני האישי , היא אינה מבוססת על אינטואיציה בלבד . 
במאמרו עטור הפרסים על " רגשות וחשיבה : העדפות שאינן דורשות היקשים " מסכם רוברט זאיונץ ( Zajonc ) , פרופסור לפסיכולוגיה חברתית מאוניברסיטת מישיגן , מחקרים רבים העוסקים בסוגיה הקלאסית של " שכל מול רגש " . 
" אנשים אינם משליכים נפשם מנגד למען חופש בשל ניתוח קוגניטיבי מדויק של בעד ונגד " . 
בני אדם מעדיפים דרך חיים אחת על פני אחרת ואדם אחד על פני רעהו . 
העדפה היא עניין רגשי ( הסברים והערכות באים לאחר מכן ) . כמעט כל פגישה עם אנשים שאיננו מכירים , ובכלל זה פגישות עסקיות האמורות להיות " רציונאליות ואינסטרומנטאליות גרידא " , ממחישה זאת ( אנחנו קוראים לכך בשמות כמו " כימיה " , " קליק " וכיו"ב ) . מנהיגים כריזמטיים עונים על צרכים רגשיים.יש לכך תימוכין במחקרים רבים : מנהיגים שדורגו ככריזמטיים היו גברים ונשים שהצליחו לעורר רגשות ושהשתמשו בדימויים בעלי השפעה רגשית רבה יותר ממנהיגים שנתפסו ככריזמטיים פחות . 
מרטין לותר קינג לא אמר " יש לי רעיון " , אלא " יש לי חלום " . 
הוא פנה אל הרגש והדמיון , לא אל התבונה . 
לא רק אנשי דת ומטיפים עממיים כקינג נהגו כך . 
ווינסטון צ'רצ'יל השתמש בנאומיו החשובים בדימויים שפנו אל הרגש ( " דם יזע ודמעות " ) ואל תחושות הגאווה והשייכות של מאזיניו ( " שעתם היפה ביותר " ) . אבל הרגש אינו משפיע רק על מושאי המחקר . 
הוא משפיע גם על החוקרים ועל השיח המחקרי . 
תרבויות שונות מייחסות ערך שונה למנהיגות . 
החוקר הפועל בתוך תרבות מסוימת עלול להתקשות בתרגום סולם הערכים שלה לתרבות אחרת . 
מנהיגות היא עניין של העדפה . 
את מי מעדיפים ? 
בתרבויות שונות יש למונהגים ולחוקרים העדפות שונות . 
בעבור מרבית האמריקנים , למשל , המונח " מנהיגות " מעורר רגשות חיוביים . 
יכולת הנהגה נתפסת כמאפיין רצוי וראוי להערכה . 
הצלחותיהם של מדינות וארגונים מיוחסות למנהיג . 
הפופולריות של ספרים על מנהיגי ארגונים כג'ק וולש מ"ג'נרל אלקטריק " או לי אַיאקוֹקה מ " קרייזלר " היא דוגמה לכך . 
ליפנים , לעומת זאת , יש רתיעה עזה מן ה " מיסטיפיקציה " של מנהיגים . 
ביפן הצלחות ארגוניות כמעט לעולם אינן מיוחסות לדמות מסוימת , אלא לארגון כולו . 
אצל הצרפתים ניתן להבחין במידה רבה של חשש ואפילו חרדה מפני מנהיגים כריזמטיים . 
הסוציולוג סרז' מוסקוביצ'י ( ( Moscovici אף טען כי : " כאשר מדברים אתנו על מנהיג , אנחנו חושבים כמו בהתניה , כמו ברפלקס , על היטלר . 
בגלל ההיסטוריה , כל דבר המצביע על מנהיגות נראה בעינינו כתוצאה לא רצויה של עיוותי הדמוקרטיה " . 
אין בשפה הצרפתית מונח מקביל ל " מנהיגות " , והצרפתים משתמשים במונח האנגלי leadership . 
למנהיגות יש אם כן ממד תרבותי מהותי . 
החוקר צריך להתמודד עם הקושי שבהבנת הכללים התרבותיים ובהערכת דפוסי התנהגות שונים אצל מנהיגים ומונהגים . 
מנהל – מנהיג ארגוני השואל עובד שנעדר מן העבודה לסיבת היעדרותו , ייתפס בעיני עובד יפני כאדם המתעניין בשלומו , לפיכך כמנהיג מתחשב ורגיש . 
אותה התנהגות עצמה יכולה להיחשב בעיני עובד אמריקני כהתנהגות דורסנית וכחדירה בוטה לתחום הפרט . 
מנהיגות קיימת בהקשרים שונים : בצבאות , בתעשייה , בקהילות , ובעצם בכל קבוצה או ארגון . 
ישנם הבדלים בין סוגי המנהיגים ( והמנהיגות ) בכל אחת מן המערכות הללו . 
עם זאת , כפי שעולה מתוך ה " ניסוי " שהוצג בתחילת הפרק ( רשימת המנהיגים ) , מרבית האנשים שואבים את דמויות המנהיג , את דימויי המנהיגות , ואת תאוריית המנהיגות האינטואיטיביות שלהם מתוך העולם הפוליטי . 
תופעה זו אינה קיימת רק אצל " חובבים " ; ניתן להבחין בה גם בקרב " מומחים " . 
גל המחקרים הפסיכולוגיים שנוצר אחרי פרסום ספרו של ג'יימס מקרגור ברנס מנהיגות הוא דוגמה טובה לכך . 
ברנס , היסטוריון פוליטי בהכשרתו , כותב על מנהיגים - מדינאים ובעיקר על אודות מנהיגים אמריקנים כמו תיאודור ופרנקלין רוזבלט , וודרו וילסון וג'ון קנדי . 
בעבור ברנס מנהיגות היא בראש ובראשונה היכולת להשפיע ולגרום לשינוי , להתנהגות מוסרית יותר של מונהגים . 
אולם כאשר תורגמו רעיונותיו של ברנס למודלים ולמדדים במחקר על מנהיגות בארגונים , הפך ההיבט המוטיבציוני , זה המתקשר לתוצאות - ל " שורה האחרונה " של ביצועים מוצלחים - למוקד המחקר והדיון , ואילו ההיבט המוסרי נעשה חשוב פחות , ואפילו הוזנח . 
כך , למרות השימוש שחוקרי המנהיגות עושים לכאורה במודל של ברנס , התכנים והדגשים שלהם אינם דומים לאלה המצויים במודל שיצר . 
כמו ברנס , נוטים חוקרי המנהיגות לייחס את הצלחתם של מנהיגים פוליטיים לתכונות אופי ולערכים מוסריים , ואילו בבואם לדון במנהיגי ארגונים הם נוטים להסביר הצלחה במונחי טקטיקה ואסטרטגיה . 
האם הבעיה היא בדעותיהם הקדומות של החוקרים ? 
, ואולי השימוש במונח אחד לתיאור תופעה רבת פנים כל כך מטעה ? 
מה משותף למנהיג מפלגה ולמנהיג רוחני של קהילת מאמינים ? 
האם השפעת מנהיגי מדינות מורכבת מאותם " חומרים " שמהם בנויה מנהיגותם של מנהיגים בארגונים עסקיים או של מפקדים בצבא ? 
האם מנהיג הוא תמיד מנהיג , או שמא יש הבדלים כה גדולים בין המנהיגים בתחומים שונים עד שאין מקום לא לתאוריה כללית ולא להנחות כלליות על מנהיגות ? 
כפי שאראה בפרקים הבאים , אני סבור שיש מקום לתאוריה כללית של מנהיגות . 
קיימים כמובן הבדלים במספר המונהגים ובמאפייניהם , בסוגי המשימות של הארגון או הקבוצה ובמידת הקִּרְבָה אל המנהיג . 
כל אלה מעצבים ציפיות , דינמיקות וקריטריונים שונים של הצלחה וכישלון . 
אולם מעבר לכל ההבדלים קיים מכנה משותף לכל הביטויים השונים של המנהיגות . 
אני מציע לתפוס את המנהיגות לא כרשימת תכונות אופי של המנהיג ולא כטקטיקת שליטה , שבה הנשלטים הם חיילים פסיביים על לוח שחמט , אלא כמערכת יחסים . 
אני סבור שגישה כזאת מאפשרת גם ניתוח של מופעי מנהיגות ספציפיים וגם ניתוח אינטגרטיבי - השוואתי . 
בכל מקום שבו יש מנהיגות , קיימים לפחות מנהיג אחד ומונהג אחד . 
למנהיג הפוליטי יש תומכים ומצביעים , למנהיג הצבאי פקודים , למנהיג בתעשייה ובכלכלה עובדים ולמנהיג הרוחני מאמינים . 
בכל המקרים הללו היחסים הלא - פורמליים הקיימים בין המנהיג למונהגים משפיעים על מידת הנכונות של אנשים לפעול ולעשות , בעיקר כאשר מדובר בהתנהגויות החורגות מן הרגיל והדורשות מן המונהגים השקעה ואפילו הקרבה עצמית . 
תארו לעצמכם שני מנהלים באותו מפעל המבקשים מעובדיהם לעבוד בסוף שבוע על פרויקט דחוף . 
על פנייתו של מנהל אחד הגיבו העובדים באומרם : " מאחר שלא ניתן לחייב אותנו ( על פי הסכמי העבודה ) איננו מוכנים לעשות את המאמץ הזה , יש לנו משפחה והתחייבויות אחרות " , ואילו על פניית המנהל השני השיבו : " הגם שאין אנו חייבים , אנחנו תמיד ניעתר לרצונו של המנהל הזה , ונעשה תמיד כל מאמץ לבקשתו " . 
ברור שלמנהל השני " יש יותר מנהיגות " . 
משמעותה העמוקה של אמירה זו היא כי המנהל השני מקיים עם אנשיו מערכת יחסים רגשית שונה מזו של הראשון , מערכת יחסים המאפשרת לו לגרום להם לשנות את התנהגותם למענו . 
בכל מצבי המנהיגות , מדובר ביחסים . 
יחסים אלה מבוססים לעתים על דינמיקה אינסטרומנטאלית של " תן וקח " ( קידום , עניין , שכר תמורת מאמץ ) , שהיא השכיחה בארגונים עסקיים , אך לעתים ( אלה הם המקרים ה " קלאסיים " של מנהיגות ) מבוססים יחסי המנהיגות על קשר רגשי מורכב יותר . 
הקשר של מאמין לרועה הרוחני שלו או של תומך נלהב למנהיג פוליטי , נכונותו של חייל להסתער בעקבות מפקדו בשדה הקרב - כל אלה הם התנהגויות הנובעות מרבדים רגשיים מורכבים ולא תמיד מודעים . 
קשרים רגשיים כאלה , אטען , הם היוצרים את הדוגמאות המרשימות ביותר של מנהיגות . 
היחסים בין המנהיג למונהגים מעוגנים ( כפי שאראה בפרק 2 ) בצורך , מונח פסיכולוגי טעון . 
הצורך קיים בשני הצדדים , שכן יחסי המנהיגות הם במהותם דו - צדדיים , ולפיכך אמורים לספק את צורכיהם של המנהיגים והמונהגים כאחד . 
מבין התאוריות הרבות העוסקות בצרכים , בחרתי בשתי מסגרות תאורטיות המתאימות במיוחד לדיון זה : תאוריית הצרכים של הפסיכולוג האמריקני אברהם מסלאו ( Maslow ) , שהיא מן המצוטטות ביותר בפסיכולוגיה ושימשה את ברנס בספרו המונומנטלי על מנהיגות , וזו של קלייטון אלדרפר ( Alderfer ) , פסיכולוג אמריקני מאוניברסיטת רטגרס שבניו ג'רזי , שהושפע רבות ממסלאו והשלים את עבודתו בכמה היבטים שיש להם חשיבות לדיוננו . 
על פי התאוריות של שני חוקרים אלה , קיימים אצל בני אדם ארבעה צרכים בסיסיים : הצורך בביטחון , בהשתייכות ובזהות , במשמעות וביכולת להתפתח . 
צרכים אלה , הבאים לידי ביטוי במאוויים , בכמיהות ובהשלכות . 
הם המַבנים את יחסי המונהגים עם המנהיגים . 
נסיבות שונות מבליטות צרכים מסוימים יותר מאחרים . 
לדוגמה , במצב של משבר ואי ודאות ( כמו מלחמה ) , הצורך בביטחון נעשה מרכזי והכמיהה ל " אדם חזק " , המקרין בעיני המונהגים מענה נחרץ לחסך זה , תהיה חזקה יותר מאשר במצבי רגיעה . 
במצבים של זהות עמומה ( הקמת תנועה חברתית , הקמת מדינה ) , אדם המסמל יותר מאחרים זהות ברורה ונחשקת ייתפס כמנהיג . 
מנהיגים בעלי יכולת ייחודית ומובחנת של מתן משמעות אידאית , מוסרית או אחרת , המחמיאה לדימוי העצמי של המונהגים , ימלאו בנסיבות אלה תפקיד מרכזי . 
להיווצרות התבניות הדינמיות הללו יש חוקיות שעליה אצביע בספר . 
יחסי מנהיגות יכולים גם להיות מעוגנים במספר צרכים בה בעת . 
יתר על כן , חלק מהצרכים אינם מודעים , ומכל מקום אינם מוצהרים . 
יחסי המנהיגות אינם חייבים להתקיים עם ישות חיה . 
לעתים המונהגים מתייחסים לייצוג של רעיון או של כמיהה המגולמים בדמותו של מנהיג מת . 
כך למשל , עשר שנים אחרי מותו של הרבי מלובביץ' , מאמינים רבים ממשיכים " לקבל " ממנו מסרים והנחיות . 
כאשר מדובר במנהיג חי היחסים הם דו סטריים , כלומר צורכיהם של המנהיגים ממלאים תפקיד חשוב ביחסים . 
מנהיגים זקוקים לכוח , להערצה ולאהבה . 
יש להם צורך עמוק ל " הטביע חותם " . 
ברמות כלשהן הצרכים הללו משותפים לכל בני האדם , אולם צורכיהם של המנהיגים גדולים יותר . 
אפשר לראות מנהיגות כצורה מסוימת של הורות – תחושה של אחריות וחסות על אחרים . 
רוב בני האדם מסתפקים בבני משפחתם ממש . 
המנהיג או המנהיגה מתרגמים את הצורך הזה לקבוצות גדולות הרבה יותר . 
למפגש מנהיג - מונהגים יש אם כן חוקיות שניתן לפענח מתוך הבנת שלושת מרכיביה : צורכי המונהגים , צורכי המנהיגים ונסיבות המפגש . 
אין מדובר במפגש סטטי . 
הצרכים , כמו גם הנסיבות , משתנים ללא הרף ויוצרים תבניות דינמיות שבתוכן מתעצבים יחסי מנהיגות . 
הפרק השלישי בספר מוקדש לפענוח התבניות הדינמיות הבולטות , " אבות הטיפוס " של יחסי המנהיגות . 
בתוך המסגרת הכללית של הבנת המנהיגות כיחסים אייחד מקום מרכזי לסוג מסוים של יחסים כאלה , זה המכונה בספרות המחקר " מנהיגות מעצבת " – מנהיגות המחוללת תמורה ערכית חיובית בקרב המונהגים . 
לפני שניכנס לעובי הקורה , מן הראוי להציג את המבנה הכולל של הספר . 
הפרק הבא , מנהיגות : מבט ממעוף הציפור , מוקדש לסקירת הגישות המחקריות השונות לתופעת המנהיגות , למעלותיהן ולחסרונותיהן . 
בפרק , 2 התבוננויות שונות בתופעת המנהיגות , אציג את המסגרת המושגית של הדיון שלי במנהיגות , ובייחוד את מושג המפתח " מנהיגות כיחסים " על שלושת הדפוסים / מופעים שלו : יחסי מנהיגות של נסיגה ( יחסים רגרסיביים ) , יחסי מנהיגות התפתחותיים ויחסי מנהיגות סימבוליים . 
פרק , 3 מנהיגות מעצבת , מוקדש לדיון ביחסי מנהיגות המחוללים תמורות חיוביות בקרב המונהגים . 
הפרק בנוי " ממקרי לימוד " שכל אחד מהם מייצג באופן מובהק היבט מסוים של מנהיגות מעצבת . 
, אינני טוען שהמנהיגים שבהם בחרתי היו מושלמים ושלא היו באישיותם צדדים בעייתיים . 
היסטוריונים ואנשי מדע המדינה מתחו לא פעם ביקורת על היבטים כאלה ואחרים באישיותם ובמנהיגותם של אברהם לינקולן , פרנקלין דלאנו רוזבלט , מהטמה גאנדי , תיאודור הרצל או נלסון מנדלה . 
ברם , יש הסכמה כי אחרי נשיאותו של לינקולן , ארצות - הברית עברה טרנספורמציה והשתנו בה דפוסי לגיטימציה וקריטריונים לגבי " נכון " ו " לא נכון " מוסרי ולא מוסרי . 
הניתוח אינו ממוקד באישיותם של המנהיגים ( על כך כתבו רבות היסטוריונים ופסיכוביוגרפים ) אלא בהיבט הפסיכולוגי של היחסים שהם יצרו או היו במרכזם בנסיבות מסוימות . 
כך למשל , פרנקלין דלאנו רוזבלט היה , לדעת מספר היסטוריונים , דמות חסרת השראה אינטלקטואלית . 
היו שראו בו פרגמטיסט נטול עומק . 
אולם , הכול מסכימים כי לרוזבלט היה תפקיד מפתח בתחושות העצמה של מיליוני אמריקנים , שחשו כי הם שואבים כוחות ממה שתפסו כשלוותו , ביטחונו העצמי ושליטתו במערכות המורכבות של המדינה . 
הם חשו כי יש בכוחם להתגבר על הקשיים ולנצח במאבק – בזכותו . 
בעבור אותם אמריקנים , רוזבלט הוא שאפשר להם לגלות את כוחותיהם החבויים ולהפכם לעצמה אישית וקולקטיבית . 
מהטמה גאנדי , נלסון מנדלה ותיאודור הרצל היו דמויות בעלות קווי אישיות מורכבים שזכו ללא מעט ביקורת . 
אולם , אין עוררין על כך שמנהיגותם יצרה טרנספורמציה בחיי חסידיהם . 
באמצעות מנהיגותם הם הצליחו לרתום מיליוני אנשים למשימות שהציבו ולטעת בהם אנרגיות חדשות . 
ביחסים המתקיימים בין מנהיג למונהגים בדינמיקה של " מנהיגות מעצבת " המנהיג דומה לשנאי ( טרנספורמטור ) . כשם שהשנאי משנה זרם , חשמלי , כך המנהיג המעצב , הטרנספורמטיבי , משנה רגשות והתנהגויות . 
מנהיג כזה גורם להולכים אחריו להיות " הרבה יותר " ממה שהיו לפני פגישתם עם המנהיג . 
הוא גורם להם להיות בעלי מוטיבציה רבה יותר , להאמין יותר בכוחם , להיות מוסריים וחברתיים יותר בחשיבתם ובעשייתם . 
הגם שטענה זו אינה חדשה , הניתוח הקיים בספרות לא התעמק בתהליכים הפסיכולוגיים העמוקים יותר שיוצרים אפקט כזה של השפעה . 
פרק 3 בספר מנסה לעשות בעיקר זאת : לא להתמקד ב " שורה התחתונה " של הישגי המנהיג או " בביצועיו " ( על כך נכתבו תלי תלים של ספרים ומאמרים ) , אלא לנתח את התהליך הפסיכולוגי שאפשר את הטרנספורמציות . 
לתהליך הזה יש חוקיות . 
ואני אטען כי תהליכי מנהיגות כאלה אינם מתרחשים רק ברמות של מנהיגי אומות או חברות ענק . 
המנהיגים שאותם בחרתי לנתח הם דמויות ידועות , שהצגתן נועדה להדגים כמה טיעוני מפתח ב " אופן מוגדל " . 
קל יותר להתייחס למנהיגים מפורסמים משום שפועלם מוכר לקוראים . 
אולם מנהיגות מסוג זה ומאיכות פסיכולוגית זו , מתקיימת גם בחיי היום יום - בתא המשפחתי , בבית הספר , בתנועת הנוער , במפעל , ביחידה הצבאית , למעשה בכל התארגנות חברתית המתקיימת לאורך זמן . 
ואכן , החלק השני של הפרק עובר מן הדמויות ההיסטוריות הגדולות אל ניתוח מנהיגות מעצבת בחיי היום - יום . 
פרק , 4 התפתחותם של מנהיגים מעצבים , הוא המחדש ביותר גם מבחינה מושגית וגם מבחינה אמפירית . 
בשל היעדרם של כלים תאורטיים , התפתחותם של מנהיגים לא נחקרה כמעט מעבר לגישה הביוגרפית , שבה עסקו בעיקר היסטוריונים . 
ישנם מספר יוצאי דופן - ניסיונות מרשימים לניתוח פסיכולוגי , אך חיבורים אלה ( כמו למשל ספריו של אריק אריקסון על מרטין לותר ועל מהטמה גאנדי ) לוקים בהסתמכות יתר על גישות פסיכואנליטיות . 
בפרק 4 אנסה לעמוד על התפתחותם של שלושה יסודות אצל מנהיגים " חיוביים " . 
המרכיב הראשון הוא המוטיבציה להנהיג . 
אנסה להשיב על השאלה מדוע אנשים מסוימים רוצים להיות מנהיגים , והאם יש חוקיות לדפוסי המוטיבציה הללו ? 
היסוד השני הוא היכולת הפסיכולוגית להיות מנהיג , ואילו הגורם השלישי והאחרון הוא אותה יכולת ייחודית ההופכת מנהיג למנהיג מעצב , וגורמת לו להתעלות אל מעבר לסיפוק הצרכים הנרקיסיסטיים שלו . 
הסיכום מציע התבוננות רחבה יותר בתופעת המנהיגות המעצבת , מעבר לדינמיקה הפסיכולוגית של יחסי מנהיג - מונהגים . 
מדוע אנו מדברים יותר ויותר על מנהיגות מעצבת ? 
האם מדובר באופנה חולפת או בתנועה אל עבר עולם נאור יותר , שהמנהיגות המעצבת מכוננת אותו ומאפיינת אותו ? 
פרק 1 
מנהיגות – מבט ממעוף הציפור 
בפוליטיקה , במקומות העבודה , בקהילה המקומית , בכנופיות הרחוב , בצבאות , בבתי הספר , בתנועת הנוער ואפילו כבר בגני הילדים , מנהיגות היא תופעה שניתן לזהות , לתאר ולייחס לפרטים שהשפעתם על הקבוצה גדולה משל אחרים . 
אף שהיא נוכחת בכל מקום , תופעת המנהיגות היא אגוז קשה לפיצוח . 
היו חוקרים שדימו אותה לתופעה אחרת , אף היא מובנת מאליה לכאורה וקשה להגדרה ; האהבה . 
" מנהיגות כמוה כאהבה , " כתב צ'רלס לינדהולם ( Lindholm ) , סוציולוג ואנתרופולוג אמריקני מאוניברסיטת הרווארד , שכתב ספר על תופעת הכריזמה . 
" אנו עוסקים בה כל כך הרבה , אך מבינים אותה כל כך מעט " . 
חוקרים אחרים השתמשו אף הם בדימויים המבטאים את התסכול לנוכח חמקמקותה של התופעה . 
" כמו איש השלג באגדה " , כתב אחד החוקרים , " אתה רואה את עקבותיה בכל מקום אך אינך רואה אותה " . 
למרות אופייה ה " מיסטי " של התופעה ( מילים כמו קסם וכריזמה – מילולית חסד אלוהי – מופיעות שוב ושוב בדיונים על מנהיגות ) , לא נחלש הרצון בדיסציפלינות השונות , בעיקר בהיסטוריה , במדע המדינה , בסוציולוגיה ובפסיכולוגיה , לחקור את תופעת המנהיגות . 
ניתן להצביע על שלוש גישות מחקריות עיקריות לתופעת המנהיגות : האחת מתמקדת במנהיג , השנייה מתעניינת בנסיבות צמיחתה של מנהיגות והשלישית עוסקת במונהגים , שבהם היא רואה את יוצרי המנהיגים . 
המנהיג 
כבר אצל הפילוסופים היוונים ניתן למצוא דיון שיטתי במנהיגות . 
בדיאלוגים הפוליטיים שלו עסק אפלטון בסוגיה מי יכול וראוי להיות מנהיג . 
בהמשילו את המנהיגות לניווט אונייה , קבע אפלטון כי לא כוחו הפיזי של הקברניט ולא הפופולריות שלו בעיני המלחים יגרמו לאנייה לשוט בבטחה . 
הקברניט האמיתי , סבור אפלטון , הוא זה " שחייב לתת דעתו על תקופות השנה ושעות היום , על שמיים , כוכבים ורוחות , ועל כל מה שמשתייך לאותה אמנות , אם עתיד הוא להיות לאמיתו של דבר איש הראוי לשלוט באנייה " . 
לשאלה מי ראוי להיות מנהיג ? 
משיב אפלטון : האיש היודע . 
זו אינה ידיעה במובן הטכני , שכן הידיעה על פי משנתו של אפלטון היא הכרתה של האידאה - כלומר של צורתם הטהורה , המושלמת , של הדברים . 
על העומד בראש המדינה להכיר את האידאה של המדינה . 
כיוון שהכרת האידאה של המדינה מחייבת ידע מוסרי , פוליטי ופילוסופי רחב , על המנהיג להגיע לידיעה הגבוהה ביותר בכל התחומים הללו . 
לטיעון זה משמעויות מעשיות . 
אם המנהיג יודע באמת את מטרתה של המדינה – שהיא לאפשר חיים טובים וצודקים לנתינים – אין הוא יכול לנהוג בניגוד למטרה זו . 
המנהיגות נועדה לשרת את הצדק ואת טובת הרבים . 
היא חובה יותר מאשר זכות . 
על המנהיג להיות משולל כל אינטרס פרטי . 
אפלטון סבור כי על המנהיגים להיות מחוסרי רכוש פרטי . 
ומאין יבואו המנהיגים ? 
אפלטון פיתח " תורת מעמדות " , המחלקת את החברה לפי סוגי הנשמות שבהן ניחנים הפרטים שבתוכה . 
" בעלי התאווה " , למשל , ירכיבו את מעמד הסוחרים , המנהיגים יבואו מקרב " בעלי התבונה " , אלה שניחנו בסוג הנשמה הנעלה ביותר . 
המנהיג הוא מי שניחן מלידה בנשמה המאפשרת לו למלא את תפקידו . 
זהו תנאי הכרחי אך לא מספיק . 
על המנהיג לעבור חינוך ארוך ומעמיק בכל סוגי הידע האנושי כדי להיות ראוי לתפקידו . 
כבר אפלטון התחבט אפוא בסוגיה שתעסיק את המחקר המודרני : מהם היחסים בין תכונות מולדות , נסיבות והכשרה ביצירת מנהיג . 
תפיסה דומה של המנהיג כ " אדם גדול " הוצגה על ידי הפילוסוף בן המאה ה - 19 תומס קרלייל ( Carlyle ) , בחיבורו על גיבורים ועבודת גיבורים . 
בשונה מאפלטון , המנהיג ( " הגיבור " ) אצל קרלייל ראוי להנהגה לא בזכות ידיעת האמת , אלא בשל יכולותיו הגדולות . 
הגם שאפלטון וקרלייל חלוקים בשאלת מקורות המנהיגות , שניהם רואים במנהיג את מי שתפקידו " לעשות את הטוב " ולתרום לחברה . 
אצל אפלטון שליחות זו נובעת מכך שהמנהיג הינו האנשה של אידאה מוסרית , ואילו קרלייל רואה במנהיג אריסטוקרט אבהי הפועל מתוך אהבה , אמונה ויושר לכינונה ולשימורה של קהילה אידאלית . 
לעומתו , ההוגה האיטלקי ניקולו מקיאבלי מציג גישה שונה למנהיגות . 
גם הוא כאפלטון וכקרלייל העניק למנהיג תפקיד מרכזי בעיצוב המציאות , אבל בשונה מהם , אין המנהיג מבטא בעיניו סוכן מוסרי או כלי לעשיית טוב . 
המנהיג של מקיאבלי אינו מונע מכוח אידאה מוסרית כלשהי , אלא אך ורק מתשוקת השלטון ומן הרצון להצליח . 
המשימה המוטלת עליו היא השגת היעדים שקבע לעצמו , ולא אידיאלים מוסריים . 
המוסר אינו מכתיב לו כללי התנהגות , אלא לכל היותר משמש בידיו כלי להשגת מטרותיו כשליט . 
תפיסות קלאסיות אלה משתקפות גם במחקר הפסיכולוגי המודרני של המנהיגות . 
המחקר האמפירי הראשון שטיפל בתופעת המנהיגות התבסס על " גישת האדם הגדול " ( או " גישת התכונות " ) . ביסוד גישה זו נקודת המוצא של קרלייל : המנהיג הוא אדם הניחן בתכונות יוצאות דופן . 
תכונות אלה הן המסבירות את השפעתו על המונהגים . 
המחקר הראשון על פי אוריינטציה זו נערך בשנת 1904 על ידי טֶרמַן ( Terman ) , שניסה לזהות תכונות של תלמידים מנהיגים באמצעות תצפיות בבית ספר ודיווחי מורים ותלמידים . 
ממצאי הניסוי העידו על התאמה בין ממצאי התצפיות ( זיהוי המנהיגים ) לבין דיווחי החברים והמורים . 
על פי המחקר הזה מנהיגים הם גדולים פיזית מחבריהם , לבושים בהידור רב יותר , נועזים יותר , רהוטים יותר וקוראים יותר מחבריהם . 
בעקבות טרמן נערכו מחקרים מסוג זה בווריאציות שונות , בהקשרים מורכבים יותר ובהיקף הולך וגדל . 
בשנת 1948 יכול היה רלף סטוגדיל ( ( Stogdill , חוקר מנהיגות שהתפרסם בעיקר בזכות היותו אנציקלופדיסט של מחקרי מנהיגות , לסקור 124 מחקרי מנהיגות מסוג זה . 
חלקם התמקדו בתכונות פיזיות כהופעה חיצונית וגובה ואילו אחרים בדקו תכונות כאינטליגנציה , החלטיות , מקוריות , וכיוצא באלה . 
לא פעם ממצאי המחקרים סתרו אלה את אלה : תכונות שזוהו במחקר אחד לא הופיעו באחרים . 
במהלך שנות החמישים , תקופת השיא של השימוש בגישה מחקרית זו , התברר כי היא אינה מסוגלת לספק הסבר מניח את הדעת לתופעת המנהיגות , והיא נזנחה במשך כשלושים שנה . 
את מחקר ה " תכונות " החליפה גישה מדעית צנועה יותר - חקר התנהגויות המנהיגים . 
התפתחות זו איננה רק תוצאת האכזבה מגישת התכונות , אלא קשורה לשינויים בתפיסת המחקר הפסיכולוגי בכללותו . 
בשנות הארבעים והחמישים שאפו נותני הטון במחקר הפסיכולוגי להקנות לפסיכולוגיה מעמד של מדע באמצעות אימוץ שיטות המקובלות במדעי הטבע , ובייחוד באמצעות התבססות על ניתוח משתנים נצפים ומדידים . 
צורת התבוננות זו ספגה ביקורת קשה , ומתנגדיה טענו כי היא טכנית ומוגבלת . 
אף על פי כן הייתה לגרסה המעודכנת של ההתבוננות ההתנהגותית עדנה בשנות השמונים . 
הפסיכולוג האמריקני ברנרד בס ( Bass ) , שעסק בחקר מנהיגות בארגונים , אימץ ופיתח כמה רעיונות מרכזיים של ההיסטוריון הפוליטי ברנס . 
בס הציע מושגים וכלים למדידה של " מנהיגות בחיי היום-יום " , ולאו דווקא במצבים קיצוניים ובדמויות יוצאות דופן ( ראשי מדינה ) שבהם התמקד ברנס . 
ספרו של בס החזיר את המנהיגים למרכז הבמה במחקר הפסיכולוגי . 
בשונה מן העבר , עמדו במוקד מחקרו צירופי התנהגויות היוצרים סגנונות מנהיגות שונים . 
המחקר שהלך בעקבות בס עוסק בהשפעת הסגנונות השונים ( לרוב כפי שנמדדו על ידי שאלונים שפותחו על ידי בס ותלמידיו ) על משתנים כמו שביעות רצון , רמת מוטיבציה , מחויבות , מעורבות ורמת ביצוע של מונהגים . 
לכאורה מדובר בחזרה לפרדיגמת " האדם הגדול " , אולם למעשה החזרה היא ספירלית , כלומר מגלמת גם התקדמות . 
שלא כמו אצל אפלטון וקלרלייל , הנחת היסוד של בס ותלמידיו היא שמנהיגים שונים זה מזה בהתנהגותם ולא במהותם . 
הם משפיעים באופן חיובי על אחרים משום שקיימת אצלם שכיחות גבוהה יותר של " התנהגויות משפיעות " . 
לכן , יש להתמקד בבחינת ה " התנהגויות המנהיגותיות " ולהתעלם מחקר אישיותם של המנהיגים . 
פרדיגמה זו שלטה במחקר עד שלהי ה - 20 . 
בשנות התשעים החלו להתפתח כיווני מחקר חדשים בפסיכולוגיה של מנהיגות . 
המחקר הפסיכולוגי התחיל להתייחס לסוגיות מוסריות ( שמהן נטה עד אז להתעלם ) . בשלהי ה - 20 הפכה שאלת מניעי המנהיגים ויחסה להקשרים תרבותיים ופוליטיים לנושא מרכזי בפסיכולוגיה של מנהיגות . 
במחצית הראשונה של המאה התחוללו ההתפתחויות התאורטיות המשמעותיות ביותר בפסיכולוגיה , בעיקר בתחום הבנת " העולם הפנימי " של הפרט . 
תרומותיהם של זיגמונד פרויד , אריק אריקסון , אלפרד אדלר , קארל גוסטב יונג , מלאני קליין , היינץ קוהוט , אוטו קרנברג , ג'ון בולבי ורבים אחרים תרמו להבנת התפתחותם של ייצוגים פנימיים המנחים את רגשותיו ואת התנהגויותיו של הפרט לאורך חייו . 
במחצית הראשונה של המאה ה - 20 היו תרומות אלה תאורטיות בעיקרן . 
במחצית השנייה של המאה , בעיקר בזכות פיתוח כלים מחקריים מסוג אלה שהוצעו על ידי בולבי והתפתחויות מושגיות ומתודולוגיות בתחום חקר הרגשות - תחום שנחשב שנים רבות " ללא מדעי " - אנו עדים להתפתחות מסחררת של מחקר אמפירי של האישיות ושל התפתחותה מילדות ועד זקנה . 
בשנים האחרונות הצטבר בפסיכולוגיה ידע חדש , המאפשר לחקור את אישיותו של המנהיג באמצעות מושגים וכלים שלא היו בנמצא קודם לכן . 
אנו עדים לחידוש ההתעניינות המחקרית במנהיגים . 
הפעם אין מדובר בתכונותיהם המולדות או בהתנהגויותיהם , אלא במאפיינים פסיכולוגיים אישיותיים שהם המקור להתנהגותם ולביטויי מנהיגות נראים לעין . 
במילים אחרות , מחקר של רבדים עמוקים יותר ושל תהליכים דינמיים שאינם אפשריים במסגרת " גישת התכונות " . 
כך , למשל , ניתן לחקור משתנים כמו " רמת חרדה " , " אמונה במסוגלות עצמית להנהיג " , " מיקוד שליטה " , " אופטימיות " וכיוצא באלה משתנים פסיכולוגיים אישיותיים , היוצרים את הבסיס לביטויי מנהיגות " קלאסיים " כמו קביעת חזון והנעה על ידי השראה . 
במחקרים השוואתיים נמצא כי מנהיגים אופיינו ברמת חרדה נמוכה יותר ובמיקוד שליטה פנימי רב יותר – כלומר בנטייה רבה לייחס לעצמם יכולת לשנות דברים במציאות - דבר המעניק להם אופטימיות גדולה יותר ומתוך כך יכולת לנסח חזונות . 
יש להם יכולות גבוהות יותר של תקשורת בין - אישית ואמונה רבה יותר ביכולתם להשפיע ולהנהיג . 
בשנים האחרונות מתרבים גם הניסיונות לבחון כיצד מתפתחות , החל משלב הילדות , היכולות הפסיכולוגיות והמוטיבציות של אלה המגיעים לתפקידי הנהגה . 
תחום מחקר זה נמצא אמנם בחיתוליו , אך מתרבות העדויות על חשיבותו הגדלה והולכת . 
לסיכום , בתחום המחקר הפסיכולוגי של המנהיגים ניכרת מגמה לעבור מסיווג מנהיגים וסגנונות מנהיגות ובחינת השפעתם אל מחקרים מורכבים יותר , הרואים מנהיגות כמשתנה שאותו יש לחקור במונחים דינמיים והתפתחותיים . 
תהליך זה מקביל להתפתחות הידע התאורטי והמתודולוגי בפסיכולוגיה הכללית . 
עם זאת , העיסוק במנהיגים עצמם אינו חזות הכול בחקר המנהיגות . 
רבים התנגדו ומתנגדים לעיסוק המופרז , לטענתם , באישיותו של המנהיג . 
מנהיגות כביטוי של נסיבות 
גישה המנוגדת קוטבית לגישת ה " אדם הגדול " מייצגים באופן הבולט ביותר קרל מרקס ופרידריך אנגלס . 
" העובדה שדווקא אישיות זו ולא אחרת מופיעה בתקופה מסוימת בארץ מסוימת , אינה אלא מקרה " , כותבים מרקס ואנגלס . 
" אם נמחה את המקרה הזה , יתגלה הצורך למלא אותו מקום ; עם הזמן יימצא מישהו שימלא איכשהו את התפקיד . 
כך המקרה גרם לכך שנפוליאון , אותו קורסיקני שאפתן , היה לדיקטטור הצבאי ברפובליקה הצרפתית השבעה ממלחמות . 
לולא היה זה נפוליאון , היה מישהו אחר תופס את מקומו . 
והראיה לכך - כל אימת שהיה בכך צורך , נמצא האדם המתאים : קיסר , אוגוסטוס , קרומוול וכו ' " . 
שאלת " האישיות מול הנסיבות " העסיקה רבות את ההיסטוריונים . 
יש בהם הרואים בעלייתם של מנהיגים , כמו גם בשקיעתם , תוצאה של נסיבות היסטוריות . 
היו שטענו כי לסיטואציה משברית יש משקל מרכזי בצמיחת מנהיגים . 
עלייתם של ווינסטון צ'רצ'יל או של אדולף היטלר הוסברה כתוצר של דינמיקה ייחודית שנוצרה בעת משבר חמור . 
פסיכולוגים חברתיים שדימו מצבי משבר בקבוצות מצאו אף הם כי למנהיגות נודעת השפעה רבה יותר בעיתות משבר , וכי בתקופות כאלה קבוצות נוטות להחליף את מנהיגן הקודם במנהיג חדש אם זה אינו מספק פתרון ברור למשבר . 
צורת חשיבה זו הייתה ביסוד הזרם המרכזי של חקר המנהיגות בפסיכולוגיה בשנות החמישים והשישים . 
הטענה המאפיינת את הגישה " המשברית " הייתה כי מנהיג הוא מענה למצב מסוים , וככזה הוא מעוצב על ידי מאפייניהן הייחודיים של הנסיבות . 
מצבים שונים , כך נטען , דורשים מנהיגים שונים . 
היו שטענו כי מדובר בסגנונות מנהיגות שחייבים להשתנות עם השתנות המצבים . 
לעתים מתחלף המנהיג ולעתים אותו מנהיג מחליף סגנון , כדי לתת מענה לנסיבות חדשות . 
חוקר שעסק במנהיגות בארגונים , טען , למשל , כי שלבים שונים בחיי הארגון או משימות שונות מחייבים מנהיגים מסוג שונה . 
בשלבים הראשונים של קיום הארגון על המנהיג להיות יזם מקורי היודע לכוון אנשים . 
אולם כאשר הארגון מגיע לשלבים שבהם אופי המשימה העיקרית משתנה , ויש לעסוק פחות בפיתוח טכנולוגי ויותר בשיווק , בכספים , ובארגון , יידרש מנהיג מסוג אחר לחלוטין . 
היו חוקרים מתחומי הפסיכולוגיה החברתית שטענו כי לנסיבות תפקיד מכריע בקביעת זהותו של המנהיג . 
כדי להמחיש טענה זו הם הושיבו פרטים בקבוצה בצורות ישיבה שונות . 
בקבוצה אחת ישבו הפרטים בצורת האות האנגלית y . 
האדם שישב בחיבור בין הזרועות והציר של האות היה למנהיג , משום שדרכו זרמה התקשורת הקבוצתית . 
כאשר הושיבו אותם פרטים בצורות אחרות , הפכו אנשים אחרים למנהיגים משום שהם היו עתה מוקדי התקשורת בקבוצה . 
ניסויים אלה המחישו כביכול את הטענה שהמשתנים הקובעים מנהיגות אינם אישיותו של המנהיג אלא גורמי המצב בלבד . 
זוהי מעין " גישה הנדסית " , הרואה במנהיגות האפקטיבית ביטוי של התאמה בין מצבים מסוימים לבין המנהיגים המתאימים למצבים הללו . 
כאשר המצבים משתנים , יש להחליף את המנהיגים . 
גישות מחקריות אחרות , שרווחו במיוחד בקרב פסיכולוגים שחקרו מנהיגות בארגונים , היו " מכניות " פחות , ונתנו אשראי רב יותר ליכולתם של מנהיגים להשתנות . 
חוקרים אלה טענו כי המפתח לאפקטיביות של מנהיגים הוא " גמישות סגנון " , כלומר יכולתם לשנות דגשים בהתנהגותם במצבים משתנים . 
יכולת זו כרוכה ביכולות לאבחן במהירות מצבים חדשים ובמודעות עצמית גבוהה . 
המשותף לשתי גישות אלה הוא ראיית המנהיג ( או סגנון מנהיגותו ) כתגובה למצב . 
המנהיג הוא " האיש הנכון בזמן ובמקום הנכונים " . 
השותפים להנחת יסוד זו סבורים שאישיותו של המנהיג אינה צריכה לעמוד במרכז חקר תופעת המנהיגות . 
ואולם בשנים האחרונות היו חוקרים שטענו כי הבנת תופעת המנהיגות אינה קשורה באופן חד - ערכי לא לאישיותו של מנהיג ולא לצרכים האובייקטיביים של הקבוצה . 
מי שיוצר אותה ומעצב אותה , טען אחד הרדיקלים שבהם , הם המונהגים . 
המונהגים בונים את המנהיג בתודעתם , ולכן יש לחקור את תודעת המונהגים כדי להבין מהי מנהיגות . 
התאוריה האמיתית של מנהיגות אינה , לטענת חוקרים אלו , " תאוריה של מנהיגים " , אלא בעצם " תאוריה של מונהגים " . 
נפנה אפוא לבחון את שורשיה של גישה זו ואת התפתחותה . 
מנהיגות כתופעה תודעתית של מונהגים 
תרומה מכרעת לדיון במנהיגות כתופעה של מונהגים תרם הסוציולוג מכס ובר . 
דיונו במנהיגות נגזר מביקורתו הכללית על המתודולוגיות שהיו מקובלות בראשית המאה ה - 20 במדעי החברה . 
לדעת ובר , מחקר במדעי החברה אינו מבוסס על גילוי חוקים אובייקטיביים המושתתים על תצפית בלתי משוחדת ומאפשרים ניבוי מדויק . 
" אובייקט המחקר " של מדעי החברה הוא ישות סובייקטיבית במהותה . 
על הסוציולוגיה להביא אפוא בחשבון את ההיבטים הסובייקטיביים , את כוונות המשתתפים במצב חברתי נתון ואת הפרשנויות שהם מעניקים למציאות . 
כדי להבין את המנהיגות לאור תפיסות יסוד אלה השתמש ובר במושג " כריזמה " . 
המנהיג הכריזמטי , על פי ובר , הוא זה הנתפס בעיני ההולכים אחריו כבעל תכונות יוצאות דופן וכמי שנושא עמו בשורה חדשה . 
הדגש ששם ובר על התפיסה הסובייקטיבית שתופסים המונהגים את מנהיגם מהווה שינוי רדיקאלי ביחס לגישותיהם של קרלייל ושל חוקרי " אסכולת התכונות " , שראו במנהיג נשא של תכונות אובייקטיביות חריגות , " גניוס " . 
על פי ובר , המונהגים הם הקובעים את " גודלו " של המנהיג ואת תכונותיו או , כפי שהוא עצמו ניסח זאת : " [ ... ] תביעתו הכריזמטית של המנהיג מתמוטטת אם שליחותו אינה מוכרת על ידי אלה שעל פי הרגשתו הפנימית – נשלח אליהם . 
אם הם מכירים בו , הוא אדונם [ ... ] " . 
צורת הסבר זו - ראיית המנהיגות כביטוי לצורכי המונהגים - יכולה לשפוך אור שונה על הדוגמאות ההיסטוריות שהוצגו לעיל . 
כך למשל ההיסטוריון הבריטי איאן קרשאו , שעסק עשרות שנים בחקר החידה הקרויה " היטלר " , כותב בהקדמה לספרו : היטלר , 1936 - 1889 : " אם יש מושג אחד שסייע לי יותר מאחרים לכרוך גישות שונות ( לחקר מנהיגותו של היטלר ) הרי זה המושג " מנהיגות כריזמטית " כפי שטבע אותו מכס ובר , רעיון המחפש הסברים לצורה יוצאת הדופן הזאת של שליטה פוליטית בעיקר בין אלה שמכירים ב " כריזמה " , כלומר בחברה , ולא באישיותו של מושא הערצתם בלבד " . 
גישה זו הניבה כתבים רבים שעסקו בתהליכי " ההבניה התודעתית " של מנהיגים בעיני מונהגים . 
הניסיון להבין את היווצרות הדימוי או התפיסה של מנהיגים בעיני מונהגים נעזר במגוון גדול של תאוריות , החל מתאוריות בפסיכולוגיה קוגניטיבית העוסקות בתהליכי עיבוד מידע , דרך תאוריות העוסקות בבניית תודעה על בסיס תהליכים רגשיים וכלה בתאוריות של חקר התרבות והאנתרופולוגיה . 
התאוריות הפסיכולוגיות - קוגניטיביות הדגישו את תהליכי הייחוס ( attribution ) בבניית דמותו של המנהיג . 
טענה אופיינית למחקרים אלה היא כי ייחוס מנהיגות לאדם מסוים נובע מתהליכים אוניברסליים של עיבוד מידע . 
אנו מפרשים את המציאות באמצעות גירויים ורמזים מסוימים שהתהליך הפסיכולוגי - הקוגניטיבי משלימם לכלל תמונה בעלת מובן . 
במקרה של מנהיגות , סוג מסוים של " רמזים " ( כמו צורת התנהגות החלטית , או דיבור נחרץ ) מתורגמים בתודעת המונהגים כמאפיינים של מנהיגות ו " מזהים " את מי שמציג אותם כמנהיג . 
כותבים אחרים , הנשענים על תאוריות המדגישות את מרכזיותו של העולם הרגשי , כמו אלו של פרויד וממשיכיו , ראו ביצירה התודעתית של מנהיגים בקרב מונהגים תוצאה של תהליכים רגשיים מודעים רק בחלקם . 
כך , לדוגמה , היו שראו ביצירת מנהיג ביטוי השלכתי לכמיהה ל " אב קדום " . 
על פי תפיסות כאלה יש אנשים בעלי מאפיינים הנתפסים כ " הוריים " ולכן קל יותר להשליך עליהם דימויי מנהיגות מאשר על אחרים . 
היו שראו ביצירת המנהיג ביטוי לא מודע של תהליכים פנימיים אחרים כמו נרקיסיזם , דהיינו השלכה המאפשרת למונהג ( המבצע את ההשלכה ) לחזק את עצמו על ידי אופן זה של התקשרות רגשית . 
על פי תפיסה זאת , חשיבותם של מאפייני המנהיג במובנם ה " אובייקטיבי " שולית , משום שהמאפיינים הפסיכולוגיים של המונהגים הם המכריעים ביצירת המנהיג . 
אדם יכול להיתפס כמנהיג אם הוא יכול למלא תפקיד של " קולב " פסיכולוגי שעליו תולים המונהגים את ההשלכות הנרקיסיסטיות שלהם . 
באופן פרדוקסלי דווקא " גירויים עמומים " יוצרים אפשרויות רבות יותר להשלכה . 
מושגי הייחוס וההשלכה נדונו בהקשרם התרבותי והחברתי . 
החוקרים טענו כי תרבויות שונות מצמיחות טיפוסים שונים של דמויות אב ומערכות גומלין פסיכולוגיות . 
היחס לסמכות משתנה מחברה לחברה . 
אדם הנתפס כמנהיג בהקשרה של תרבות אחת לא בהכרח ייתפס ככזה בהקשר תרבותי אחר . 
אבל בין שהפעילו מודל אוניברסלי להסבר היחסים בין מנהיגים למונהגים ובין שניסו להסביר יחסים אלה במונחי ההבדל בין תרבויות שונות , היה משהו משותף לכל המחקרים הללו - ההתמקדות בתודעתם של המונהגים . 
למרות הפוטנציאל הפרשני הגדול שלהן , התאוריות שהוצגו לעיל נותנות לקבוצה מסוימת של משתנים משקל יתר בניבוי או בהסבר תופעת המנהיגות , ולכן הדיון והמחקר מוטים מראש : המטבע נמצא תמיד מתחת לאלומת האור של פנס החוקר . 
הפרק הבא יעסוק בחולשות של נקודות מבט חלקיות אלה , בדרכנו לניסוח מודל פרשני דינמי ואינטגרטיבי לניתוח תופעת המנהיגות . 
פרק 2 
התבוננויות שונות בתופעת המנהיגות 
הטיות בניתוח תופעת המנהיגות 
ביום העצמאות החמישים למדינת ישראל הקדיש אורי אבנרי , מבכירי העיתונאים בישראל ומבקר חריף ובלתי נלאה של כל ממשלות ישראל , כתבת שער לדוד בן - גוריון . 
תחת הכותרת " יחיד בדורו " פרש אבנרי את הביוגרפיה של דוד בן - גוריון , את האינטואיציה הפוליטית הגאונית שלו , ובעיקר את התמקדותו במאמץ המרכזי של הקמת המדינה תוך התעלמות מכוּונת מכל עניין שיש בו כדי להטותו מן הדרך שבה בחר . 
למקרא הכתבה נוצר הרושם כי מדינת ישראל הוקמה על ידי מנהיג בודד שעיצב את הנסיבות בכוח נחישותו . 
זהו סיפור טיפוסי . 
כך תוארו מאז ומתמיד מנהיגים פוליטיים חשובים בעיתונות ובספרות הפופולרית . 
כפי שראינו בפרק הקודם , זוהי הגישה הפרשנית שאותה נקט קרלייל כבר במאה ה - 18 . 
האומנם , כדברי קרלייל , ההיסטוריה אינה אלא רצף הביוגרפיות של אנשים גדולים המעצבים את גורל אחיהם על פי מאווייהם וגחמותיהם ? 
דומה שהתשובה מורכבת הרבה יותר . 
לפני שנדון במורכבות זו אקדיש דיון קצר לנטייה להעצים את דמות המנהיג , לעתים עד כדי האלהתו ממש . 
תאוריות פסיכולוגיות העוסקות בפרט , בטבעו ובמניעיו נטועות עמוק בהקשר ההיסטורי - תרבותי שבו הן נהגות ומופצות . 
התאוריה של פרויד , שגם קרוב למאה שנה לאחר ניסוח יסודותיה יש לה עדיין השפעה עצומה בעולם המערבי , עברה " תיקונים " שניתן לראותם כהתאמות להקשרים היסטוריים חדשים . 
פרויד שגדל כילד בווינה של שנות השישים של המאה ה - , 19 ראה את אביו , כמו מרבית הילדים בני דורו , כדמות רחוקה , אולי אף מאיימת , שאליה פונים בתואר " אדוני " . 
אבא לא היה דמות שמשחקים איתה כדורגל , מתגלגלים איתה על השטיח , או מסיעים איתה רכבת חשמלית . 
סוג כזה של יחסי בנים - אבות מסביר במידת מה את המשקל הגדול שייחד פרויד לסופר - אגו בארכיטקטורת הנפש שלו . 
פסיכואנליטיקאים מאוחרים יותר , ובייחוד האמריקנים שבהם , נתנו לסופר - אגו , החלק " האחראי " על המותר והאסור , משקל קטן בהרבה . 
בעולם שלפני העידן המודרני ראו רוב ההיסטוריונים את ההיסטוריה כמעין תיאטרון שבו מחברי המחזה והשחקנים הראשיים הם האנשים הגדולים - מלכים ורבי כנסייה , אצילים ואילי הון . 
היתר , " ההמון " , מילאו את תפקידי הסטטיסטים . 
הם היו החומר שבאמצעותו עיצבו המנהיגים , אמני ההיסטוריה , את גורלן של אומות וממלכות . 
מרבית בני האדם לא היו שותפים בעיצובם של תהליכים פוליטיים . 
המלחמות , הכיבושים , כמו גם העשייה התרבותית האמנותית , היו נחלתה של עילית מצומצמת . 
בנסיבות כאלה קשה להגיע למסקנה שונה מזו של קרלייל . 
ברנס טען כי מרבית ההיסטוריונים תיארו בעצם שליטים ( rulers ) ולא מנהיגים ( ( leaders . 
שליטים יכולים לכפות על אחרים לעשות את רצונם , משום שהם שולטים במשאבים , משום שעומד לרשותם כוח צבאי ומשום שאנשיהם מייחסים להם סמכות אלוהית . 
לעתים הם נחשבים צאצאי האלים ולעתים הם שולטים בחסדם . 
לעתים הם מבטאים את רוחו של הגזע או את רוח ההיסטוריה . 
כל ניסיון להמרות את פי השליט הוא בהכרח גם מרד באלים או בכוחות המיסתוריים השולטים ביקום . 
מרכיבים אובייקטיביים וסובייקטיביים אלה הקנו לשליטים עוצמה גדולה ( בפועל או בכוח ) בעיני המונהגים וגרמו להם לציית . 
בעידן הדמוקרטי , מנהיגות אינה מעוגנת בכוח אלים או במוסדות ובמסורות המבטיחים לשליט חסינות מביקורת . 
היא נובעת ממרכיבים באישיותו , בהשקפתו ובהתנהגותו של המנהיג , כפי שאלה נתפסים בעיני המונהגים . 
ההגדרות המודרניות של מנהיגות אינן נוטות להדגיש את האמצעים הפורמליים שבידי המנהיג , אלא את יכולת השכנוע שלו . 
ג'ון קוטר ( ( Kotter , חוקר מנהיגות מהרווארד , רואה בה " הנעת אנשים ללא אמצעי כפייה " . 
אפילו המצביא האמריקני , דוויט אייזנאואר , טען כי מנהיגות משמעה לגרום לאנשים לרצות לעשות את מה שהמנהיג מעוניין שיעשו , דהיינו , לגרום לאנשים לפעול מתוך תחושה שההחלטות הן שלהם . 
התאוריה והמחקר על המנהיגות נותנים מקום ומשקל גדלים והולכים למונהגים . 
דומה כי מבחינת חוקרי המנהיגות לפחות חלפה התקופה שבה המנהיג היה המשתנה היחיד בנוסחה . 
אולם נדמה כי גם המונהגים עצמם נוטים לעתים קרובות ל " העצים " את מנהיגיהם . 
מחקרים מתחום הפסיכולוגיה ההכרתית ( הקוגניטיבית ) מצביעים על תופעה המכונה " טעות הייחוס הבסיסית " ( fundamental attribution error ) . בני אדם נוטים לייחס התנהגות לתכונותיו של המבצע ולצמצם , או לעתים אף להתעלם כליל , מהשפעת הנסיבות . 
ניסוי של רוס ( ( Ross ועמיתיו ממחיש זאת היטב . 
הניסוי מדמה חידון שבו חולקו המשתתפים באופן שרירותי לשואלים ולמשיבים . 
השואלים קיבלו הוראה להציג שאלות קשות במיוחד וכללי החידון אפשרו להם לשאול שאלות שלאיש מן הנשאלים לא היה הידע הנדרש להשיב עליהן . 
צופים שהיו עדים לניסוי ייחסו לשואל ידע רב יותר מאשר לנשאל , אף שידעו כי חלוקת התפקידים אקראית וכי יתרונו של השואל מקרי . 
עיון בעיתונות היומית מספק שלל דוגמאות להטיה קוגניטיבית זו . 
סקרים וניתוחי מומחים לדעת קהל למיניהם מצביעים על כך שהאמון בנושאי משרות בכירות כמו נשיא ארצות - הברית עולה באופן ניכר לאחר שהם נבחרים לתפקידם . 
במקרים מסוימים שינויים בכלכלה האמריקנית שנבעו מגורמים חיצוניים , אשר הנשיא הנבחר לא יכול היה להשפיע עליהם , יוחסו לו בכל זאת : " אם הוא נשיא ( או ראש ממשלה או רמטכ"ל ) הוא חייב להיות מנהיג , אחרת מן הסתם לא היה מגיע לתפקידו " . 
כך , למשל , סוברים רבים כי השינויים הגדולים בברית - המועצות בראשית שנות התשעים הם פועלו הבלעדי של גורבצ'וב , תוך התעלמות מנסיבות מורכבות בזירה הפנימית והבין - לאומית , כמו גם מן התפקיד שמילאו קודמיו בתפקיד ובכירים אחרים במשטר . 
להיות שם , הרומן של הסופר האמריקני ממוצא פולני יז'י קושינסקי , הוא סיפורה של " טעות ייחוס בסיסית " אדירה . 
הגיבור שונסי הוא אדם לוקה בשכלו בגיל העמידה , שעבד כל חייו כגנן באחוזתו של זקן , מחלק את זמנו בין טיפול בגינה לצפייה בתכניות טלוויזיה מטופשות ובניסיון לחקות את התנהגויות המשתתפים בהן . 
לאחר מות מיטיבו נאלץ שונסי לצאת אל העולם שמחוץ לאחוזה . 
המום מעומס הגירויים הוא חוצה , לראשונה בחייו , כביש סואן ונפגע קלות על ידי לימוזינה . 
הנוסעת , גב' ראנד , אשתו של יושב הראש של תאגיד אמריקני ענק , מחליטה לקחת אותו כדי לוודא שאכן לא נפגע . 
בשיחה שנקשרת ביניהם היא מתרשמת עמוקות מן האינטליגנציה והתובנה הנדירות , כדבריה , של שונסי . 
למעשה , הגנן רפה השכל עושה בשיחותיו עם הגברת ראנד מה שלמד מתכניות הטלוויזיה שבהן צפה : הוא חוזר על דבריה בטון אמפתי . 
גב' ראנד לא הייתה היחידה שהתרשמה . 
גם בעלה מתרשם עמוקות מחכמתו של שונסי . 
כאשר שואל ראנד את שונסי על עסקיו מתנהלת השיחה ביניהם כך : " זה לא קל אדוני " , ענה שונסי , " אין הרבה אפשרויות להגיע לגן טוב שאפשר לעבוד בו ללא הפרעה ולגדל שם בהתאם לעונות המשתנות " . 
מר ראנד , שהיה בטוח ששונסי משתמש במטפורה , מגיב בהתלהבות : " גן הא ? 
ניסוח נפלא ! 
האין זה תיאור נפלא וקולע של איש עסקים אמיתי ? 
אדם המעבד את האדמה בזיעה , משקה את האדמה ומוציא מתוכה תוצרים בעלי ערך למשפחה , לקהילה . 
כן , שונסי ! 
איזו מטפורה נפלאה ! 
אכן , איש עסקים פרודוקטיבי דומה לעובד אדמה המעבד את גנו " . 
" טעות הייחוס הבסיסית " מקבלת ממדי ענק כאשר נשיא ארצות - הברית , הנוהג להתייעץ עם איש העסקים ראנד , שואל את שונסי על התקופה הקשה בכלכלת ארצות - הברית : " תמיד יש עונות בעבודת גינון " , השיב שונסי , " יש אביב יש קיץ , אבל יש גם חורף וסתיו , ואחר כך שוב אביב וקיץ . 
כל זמן שהשורשים אינם נפגעים באופן רציני הכול בסדר " . 
נשיא ארצות - הברית מתרשם ומאמץ את מטפורת ה " עונות " של הגנן המוגבל בשכלו בנאומיו . 
הקריירה של שונסי מתפתחת במהירות . 
הוא מוזמן להופיע בתכנית טלוויזיה חשובה . 
בפתיחת התכנית מציין המראיין כי נשיא ארצות - הברית השווה את הכלכלה האמריקנית לגן . 
שונסי , משניתנה לו זכות הדיבור , מדבר על הדבר היחיד שהכיר כל ימיו : " אני מכיר את הגן היטב " , אמר נחרצות , " עבדתי בעיסוק הזה כל חיי , הגן טוב ובריא , העצים בריאים וכך גם הפרחים ושאר הצמחייה . 
וכך זה יהיה אם ישקו אותם ויטפלו בהם נכון בהתאם לעונות השנה . 
הגן נזקק לטיפול הנכון , אני מסכים עם דברי נשיא ארצות - הברית . 
יש מקום לעצים חדשים ופרחים חדשים מסוגים שונים … " . 
הקהל מגיב בהתלהבות על דבריו העמוקים של שונסי . 
כאשר הוא נשאל על ידי עיתונאים איזה עיתונים הוא מעדיף לקרוא , ענה שונסי שאינו קורא שום עיתון ( שונסי היה אנאלפבית ) . " אני צופה כפייתי בתכניות טלוויזיה " . 
תשובתו מתקבלת כאחת ההצהרות הכנות ביותר שהשמיע איש ציבור . 
שונסי הופך ליקיר הציבור , נבחר ל " גבר האלגנטי " ביותר וכל העיתונים רוצים לפרסם עליו כתבות שער . 
שונסי של קושינסקי מבטא את הצורך של בני אדם לברוא לעצמם דמויות סמכותיות , גם כאשר מושא ההערצה הוא כלי ריק לחלוטין . 
תהליך הבנייה של דמויות מנהיגות בעבור קהל מונהגים עומד בעשור האחרון במוקדו של דיון ער בספרות הפסיכולוגית . 
הניסיונות להבין את התופעה מבוססים בעיקר על כלים ומודלים מתחום הפסיכולוגיה הקוגניטיבית , הפסיכודינמיקה , האנתרופולוגיה והסוציולוגיה . 
הפסיכולוגים הקוגניטיביים מאמינים שקיימים אצל בני אדם מבנים מנטליים המסייעים להם לפרש את העולם . 
זהו תהליך אקטיבי שבו הפרט קולט " רמזים " ( clues ) , מעבד אותם והופך אותם לבסיס לשיפוט , להחלטה או להתנהגות . 
במסגרת מושגית זו השאלה הקריטית הנה איזה סוגי " רמזים " יגרמו לבני אדם לזהות אדם ( ולו גם " כלי ריק " ) כמנהיג . 
החוקרים קונג'ר וקנונגו ( Conger & Kanungo ) טוענים כי התנהגויות נחרצות ותקיפות נחשבות " רמזים " חזקים למנהיגות . 
הנחרצות של שונסי הגנן הנבער גרמה לאנשים להאמין שמדובר בדמות סמכותית . 
העובדה ששונסי נתפס כחברו של איל הון שהוא ידידו ויועצו של נשיא ארצות - הברית היא רמז נוסף שהעצים את ייחוס המנהיגות לגנן . 
בשלב מאוחר יותר מתפתחת תופעה שכונתה על ידי חוקרים " הדבקה חברתית " , דהיינו , העברת ייחוסי מנהיגות מאדם לאדם באמצעות סיפורים ומידע ( לעתים מפוקפק ) . בסופו של התהליך נבנה מנהיג , לעתים גם במקרים שבהם " דמות הקולב " אינה מנסה להיתפס ככזו כלל . 
בעז שמיר מהאוניברסיטה העברית , החוקר תהליכי הבניה של מנהיגות , מראה כי תהליכים אלה מתעצמים ככל שהמרחק מהמנהיג רב יותר . 
ככל שדמות הקולב רחוקה והקשר עִמה עקיף ומתוּוך , ניתן להפכה בקלות רבה יותר ל " יצירה ייחוסית סובייקטיבית " . 
במחקר שערך הוא הראה זאת בבירור . 
320 סטודנטים נתבקשו לבחור שני סוגי מנהיגים : מנהיג קרוב שעמו היה להם מגע בלתי אמצעי ( בקטגוריה זו הנבדקים בחרו בדרך כלל מדריכים בתנועת הנוער , מפקדים בצבא , מורים בבית ספר וכדומה ) , ומנהיג רחוק שמעולם לא היה להם קשר ישיר איתו ( שמות חוזרים : מנחם בגין , בן - גוריון ) . מראיונות שנערכו עם הנבדקים עולה כי המנהיגים הרחוקים נוטים להיות סטריאוטיפיים , דמויות " גדולות מהחיים " , בעלות תכונות שונות מאלה שבהן ניחנים המנהיגים הקרובים ( למשל , אומץ לב ) . ככל שמתקרבים למנהיג הוא הופך להיות " בשר ודם " ומפסיק להיות סטריאוטיפ . 
סצנה מן הסרט היפני " קגמושה " מדגימה עיקרון זה היטב . 
בסצנה נראים חיילים יפנים גוררים עצמם בתשישות לאחר קרב קשה . 
העייפות הנוראה ניכרת היטב בתנועות גופם והם זזים בקושי רב . 
לפתע הם מזהים את מפקדם עומד על ראש ההר ומברך אותם במועל יד בדרכם לקרב הבא . 
בתגובה , גופם מזדקף , עיניהם משקפות התלהבות , צעדיהם הופכים להיות נמרצים והם ששים אלי קרב : השפעת נוכחות המנהיג היא מיידית , פיזית וחד משמעית . 
אז מתקרבת המצלמה בצילום תקריב אל המנהיג ומגלה לצופה שהוא מת . 
מישהו תומך בו ומניף את ידו . 
דומה , כי כמה מן המנהיגים היותר כריזמטיים בהיסטוריה האנושית , כולל ההרסניים שבהם , דוגמת ג'ים ג'ונס , מנהיג הכת אשר הורה ל - 911 ממאמיניו להתאבד על פי דרישתו בג'ונסטאון , או היטלר , חשו באורח אינטואיטיבי את האפקט הפסיכולוגי של המרחק . 
ג'ים ג'ונס נהג לקיים שיחות עם אנשיו בחושך , ממרחק שהקשה עליהם לראות אותו , והקפיד לשמור על מה שהסוציולוגים מכנים " מרחק חברתי " ( social distance ) . היטלר הקפיד שזוויות הצילום בסרטי התעמולה יגביהו אותו ויעשו אותו דמות גדולה , חזקה ודומיננטית . 
דוגמה בולטת נוספת לתופעה זו היא המיתולוגיזציה של יצחק רבין לאחר הירצחו . 
בחייו , מעבר להסכמה רחבה שמדובר באדם הגון , היה רבין מנהיג שנוי במחלוקת , גם כרמטכ"ל וגם כראש ממשלה . 
בקדנציה הראשונה שלו נמתחה עליו ביקורת קשה בתחומים שונים . 
הקדנציה השנייה שלו עמדה בסימן מחלוקת חריפה פוליטית שעליה שילם בחייו . 
אולם לאחר מותו הפך רבין לדמות שקונסנזוס רחב של ישראלים מייחס לה תכונות מנהיגות על - אנושיות כמעט . 
הדינמיקה ברורה : ככל שמתרחקים מרבין החי , איכויותיו כמנהיג מתעצמות . 
לבסוף , לייחוסי מנהיגות יש היבט תרבותי . 
במחקרים השוואתיים שערכו סוציולוגים נמצאו הבדלים בין תרבויות שונות בעיקר בשלושה תחומים עיקריים : 1.היחס לסמכות . 
2.התפיסה העצמית של הפרט ( בעיקר בשני ממדים : היחסים בין הפרט לחברה ובין גברים לנשים ) . 3 . 
הדרכים להבעת רגשות . 
יש חברות שבהן ישנו יחס מובנה של כבוד לסמכות ( למשל החברה הסינית או החברה הערבית ) . בחברות אחרות יחסי הורים וילדים מתאפיינים בקרבה ובהיעדר פורמליות , ולכן היחס לדמויות סמכות אמביוולנטי יותר ( למשל החברות הסקנדינביות ) . ישנן חברות המושתתות על חלוקה ברורה בין תפקידי נשים לגברים : הגברים מפרנסים , והנשים מופקדות על משק הבית . 
לעומת זאת , קיימות חברות שוויוניות יותר ( כמו שבדיה ) , שבהן מיטשטשים כמעט לחלוטין הבדלי התפקידים בין המינים . 
הבדלים דומים קיימים גם ביחסי הפרט והכלל . 
החברה האמריקנית , למשל , מדגישה את מרכזיות הפרט , הישגיו ורווחתו כערכים מרכזיים בסוציאליזציה . 
לעומת זאת , ישנן חברות , כמו החברה הדרוזית , המעמידות את הקהילה , את הכפר ואת החמולה במרכז תהליכי הסוציאליזציה של הפרטים . 
מאפיין חשוב אחרון הוא מידת הסובלנות לעמימות . 
יש חברות , כמו זו הגרמנית , המתאפיינות ברמה גבוהה של סדר , ומגנות על עצמן מעמימות , הנתפסת כמאיימת , באמצעות חוקים וכללים . 
בחברות אחרות קיימת סובלנות רבה יחסית לעמימות והן " פחות מסודרות " . 
להבדלים אלה יש משמעות כאשר מדובר על תפיסות ועל ייחוסי מנהיגות . 
גרסנר ודיי ( Gerstner & Day ) השוו תפיסות מנהיגות בקרב אוכלוסיות סטודנטים בשמונה מדינות . 
הם הציגו בפני הנבדקים 59 מאפייני מנהיגות ומצאו כי מידת ההסכמה לגביהם הייתה כה קטנה , עד כי לא ניתן היה להצביע על " דימויי ליבה " מנהיגותיים שסביבם קיימת הסכמה מובהקת . 
יתר על כן , אף אחד מחמשת מאפייני המנהיגות שדורגו ראשונים במדגם האמריקני לא דורג בחמישייה המובילה במדגמים האחרים . 
הבעיה העיקרית במחקרים כאלה היא שהנבדקים גוזרים בדרך כלל את תפיסותיהם מדמויות של מנהיגים שהם מכירים מארצם ומתרבותם . 
ייתכן , אם כן , כי מה שנראה במבט ראשון כשונות בין תרבויות בתפיסות של מנהיגות , משקף הבדלים בין המנהיגים המסוימים ולא הבדלים בתפיסות של מנהיגות בקרב המונהגים . 
לאחרונה התבצע בארץ מחקר שמנסה להתגבר על המגבלות הללו . 
המחקר , שבוצע במפעל תעשייתי , בדק תפיסות מנהיגות של עובדים לגבי מנהל מסוים אחד . 
מחקר זה מאפשר להתמקד בתפיסות ובייחוסים של המונהגים , שכן ה " מנהיג " הופך ממשתנה לקבוע . 
בין הנבדקים היו הבדלים תרבותיים . 
חלקם היו עולים חדשים יוצאי ברית - המועצות וחלקם ישראלים ותיקים . 
הנבדקים צוּותו באופן שבודד את ההבדלים התרבותיים , שאותם ביקשו החוקרים לבדוק . 
לדוגמה , לעובד רוסי נשוי ואב לשני ילדים , בן , 38 בעל השכלה תיכונית , צוּות ישראלי ותיק בגיל , בהשכלה ובמצב משפחתי דומה . 
מן הממצאים עלה כי בדרך כלל יש ליוצאי ברית - המועצות מודלים שונים של תפיסת מנהיגות . 
ממצאים אלה עולים בקנה אחד עם ממצאיו של החוקר ההולנדי גרט הופשטדה ( ( Hofstede שהתפרסם בשל מחקריו על הבדלים בין - תרבותיים . 
כך למשל , במחקר השוואתי בין חמישים מדינות שבהן פועלת חברת IBM נמצאו הבדלים תרבותיים מובהקים . 
אחד מהם היה היחס לסמכות - יחס המקרין על תפיסות מנהיגות בארגונים השונים של IBM בעולם . 
ממצאיו מחזקים את הטיעון של פסיכולוגים קוגניטיביים שעסקו בחקר מנהיגות לפיו מנהיגות היא סכמה תפיסתית העשויה להיות מעוגנת במה שקרוי על ידי חוקרים אלה " פרוטוטיפ תרבותי " . 
הסברים נוספים לנטייתם של מונהגים להעצים את המנהיג קשורים לתקופת הילדות המוקדמת . 
הכמיהה לדמות חזקה , גדולה ומגוננת טבועה בנו מילדות ומַבנה את תפיסתנו כמבוגרים . 
בלב לבו של ההסבר הזה מצוי מנגנון פסיכולוגי הקרוי " השלכה " ( ( projection . 
על פי המילון הפסיכואנליטי , השלכה היא " תהליך שבו היבטים מסוימים בעצמי , כגון רצונות ודחפים , מושלכים על אובייקט ( אדם אחר ) שהוא מחוץ לעצמי " . 
זהו הסבר אפשרי לפולחן ההערצה לשחקנים יפי תואר במיוחד , אך גם לרצון למצוא מנהיגים , להעצים אותם ולהופכם ל " גדולים " . 
סוג של השלכה שיש לה רלבנטיות לדיון על מנהיגות היא " העברה " ( transference ) , המתרחשת כאשר אדם תופס אדם אחר ומגיב כלפיו כאילו מדובר בדמות דומיננטית מעברו , למשל אביו . 
המנהיג נטען בתודעת המונהגים ב " ייצוגים הוריים " , שהם מעבר לדמותו האמיתית ולכן קל " להגדיל " ולהעצים אותו . 
בניגוד לקרלייל ולדומיו שראו במנהיג , באישיותו , בהחלטותיו ובהתנהגותו את חזות כל תופעת המנהיגות , התאוריות שהצגתי לעיל רואות במונהגים את יוצריה הבלעדיים של המנהיגות . 
הכול מתרחש בראשם של המונהגים הבוראים את המנהיג , מאמצים אותו אל חיקם ומגדילים אותו בהתאם לצורכיהם , לכמיהותיהם ולציפיותיהם . 
במילים אחרות , כל תאוריה על מנהיגות אינה אלא תאוריה של מונהגות ( followership ) . 
ברם , כשם שניתן לטעון כי גישה המתמקדת במנהיגים בלבד היא חד ממדית וצרה מדי , אפשר להפנות ביקורת זהה כלפי הגישה המתמקדת במונהגים בלבד . 
צ'רצ'יל נתפס כמנהיג גדול בתקופת המלחמה בבריטניה , אך אותם מונהגים בריטיים לא תפסו אותו כמנהיג מתאים כאשר המשימה הלאומית השתנתה ממלחמה לשיקום הכלכלה והחברה . 
משה דיין היה המנהיג הישראלי הנערץ והכריזמטי ביותר בקרב הציבור הישראלי בתקופה שבה החרדות הקיומיות היו במרכז ההוויה הישראלית . 
אולם , שנים אחר כך כאשר החליט לרוץ לכנסת הוא לא זכה בתמיכה סוחפת כלל ועיקר . 
הארי טרומן הגיע לעמדת הנשיאות כאיש אפור לאחר מותו של רוזבלט הכריזמטי , ובניגוד לכל התחזיות והציפיות הפך למנהיג בולט ונערץ . 
אנואר סאדאת , שנחשב לדמות מגוחכת בתודעת המצרים שהעריצו את גמאל עבד אל - נאצר , הפך להיות מנהיג גדול . 
מנהיגים כמו גאנדי או נלסון מנדלה הצליחו לשנות את תודעתם של מונהגיהם ולא היו רק יצירי תודעתם . 
ישנן דוגמאות לאנשים שנכשלו בניסיונותיהם להתקבל כמנהיגים בתחילת דרכם , והצליחו בכך מאוחר יותר ( למשל , ניקסון וצ'רצ'יל ) . וישנן גם דוגמאות הפוכות . 
המנהיגות היא תופעה פסיכולוגית דינמית המושפעת משינויי משימה ומצב , משינויים בהשקפות ובהתנהגוות של מנהיגים ומשינויים בנטיות ובתפיסות של מונהגים . 
תופעה שהיא דינמית במהותה , יש לאפיין במושגים דינמיים . 
המסגרת המושגית המתאימה לכך ביותר היא תפיסת המנהיגות כמערכת יחסים . 
מנהיגות כמערכת יחסים 
התבוננות במנהיגות כבמערכת יחסים דינמית מניחה כי מנהיגים ומונהגים הם שיוצרים בצוותא את המנהיגות האפקטיבית . 
יחסי מנהיגות הם מודל משולש של אינטראקציה דינמית בין נסיבות , מנהיגים ומונהגים . 
ההבחנה הבסיסית ביותר היא בין סוגי יחסים שהיסוד העיקרי בהם הוא שכלתני לבין אלו שהיסוד המרכזי בהם הוא רגשי . 
הממד הרציונלי ביחסי מנהיג - מונהגים מבוסס על חליפין ( exchange ) . יש ביניהם עסקה המתקיימת כל עוד שני הצדדים , מנהיגים ומונהגים , שבעי רצון ממנה . 
היעדר שביעות רצון הדדית , או שינויים " בתנאי העיסקה " , ישימו קץ ליחסים או יחייבו להגדירם מחדש . 
הנחת היסוד הסמויה היא כמובן ששני הצדדים , המנהיג והמונהגים , רציונליים ומודעים לשיקוליהם ולבחירותיהם . 
יחסים כאלה מוגדרים על ידי חוקרים כיחסים אינסטרומנטליים , דהיינו כיחסים המקדמים מטרות שאפשר להגדיר ולעתים אף למדוד במונחים של עלות - תועלת . 
תפיסה " כלכלית " של הטבע האנושי שימשה נקודת מוצא לניסוחם של כמה מודלים רבי השפעה בחקר המנהיגות , אולם מודלים רציונליסטיים אלה אינם יכולים להסביר מדוע אנשים משליכים נפשם מנגד כדי להציל אדם שאינם מכירים , מוכנים לתרום כספים ( לעתים בסתר ) למען מטרה שהם מאמינים בה , להילחם למען רעיון תוך סיכון מעמדם ואף חייהם . 
נדמה שדפוסי הפעולה האנושיים מורכבים יותר מאלה שהמודלים הכלכליים הרציונליסטיים מסוגלים להסביר ומונָעים לעתים גם על ידי צרכים כמו שייכות ומתן משמעות . 
במילים אחרות , הממד הרגשי ממלא תפקיד חשוב בהכרעותינו . 
יתר על כן , לעתים קרובות המניעים האמיתיים למאוויים ולהתנהגויות רבות אינם מודעים כלל ועיקר ל " שחקנים " עצמם , וממילא אינם ניתנים לתיאור במונחי עלות - תועלת במובן הגלוי והנורמטיבי מבחינה חברתית . 
כיצד מניעים צרכים פסיכולוגיים לא מודעים ורגשות את מערכת היחסים בין מנהיגים למונהגים ? 
נהוג לחלק את דפוסי היחסים לשלושה : יחסי מנהיגות של נסיגה ( יחסים רגרסיביים ) , יחסי מנהיגות התפתחותיים ויחסי מנהיגות סימבוליים . 
מנהיג ומונהגים – יחסי נסיגה ( יחסים רגרסיביים ) 
יחסי הנסיגה מעוגנים בשני מנגנונים פסיכולוגיים שהוזכרו : השלכה והעברה . 
את הדינמיקה הבסיסית שאותם יוצרים מנגנונים אלה ניתן להדגים באופן פשטני מעט באמצעות תופעה שכיחה כמו התאהבות . 
ביחסי התאהבות האוהב אינו רואה את האהוב כפי שהוא " באמת " . 
תכונות מסוימות של האהוב מועצמות ותכונות אחרות , פחות נעימות לאוהב , נדחקות הצידה ולעתים אף מוכחשות . 
האוהב " בונה " אהוב שהוא ביטוי למאווייו . 
הניסיון מעיד שהתמונה הסובייקטיבית , האידיאלית לעתים , של האהוב משתנה לאחר זמן ולפתע " מתגלות " התכונות שלא נראו קודם . 
כיצד נוצרת תופעה זו ? 
מדוע משתנים דימויים אלה בזמן ובנסיבות אחרים ? 
ממה נובעים עיוותים כאלה של תפיסה והערכה ? 
הפסיכולוגיה הקלינית רואה במבנים הנפשיים העמוקים והלא - מודעים של " יוצרי התמונה " את " האחראים " להחלטות ולהתקשרויות רגשיות . 
ניתוח של דפוסי התאהבות מגלה מוטיבים מן ההיסטוריה האישית של האוהב המַבנים את התהליך הרגשי , ואשר האוהב עצמו אינו מודע להם בעת ההתאהבות . 
לעתים מדובר בשחזור יחסים עם הורה , במקרים אחרים ב " החייאה " או ב " תיקון " של יחסים מהעבר ; בכל מקרה מדובר בהשלכה . 
יחסים השלכתיים אינם מתקיימים רק בין אנשים מאוהבים ; הם מתקיימים בצורה כזאת או אחרת בכל מערכת יחסים מהותית . 
פרויד ראה אותם כחלק ממערכת היחסים בין מונהגים לבין מנהיג : בספרו משה והמונותיאיזם הוא כותב כך : " מהפסיכולוגיה של הפרט למדנו היכן מצוי המקור הזה לצורך של ההמונים [ במנהיגות ] . 
הוא מצוי בכמיהה לאב שכל אדם חש מתקופת ילדותו והלאה . 
אפשר שאנו מתחילים להבין שכל אותן תכונות שהענקנו לאדם הגדול הנן תכונות אבהיות , וכי מהותם של אנשים גדולים , אשר אותה חיפשנו לשווא , מתגלה בתהליך זה . 
החלטיות החשיבה , עצמת הרצון , ואנרגיית הפעולה הן חלק מתמונת האב " . 
על פי גישה זו , המנהיג , כמו האהובה , אינו בהכרח " דמות אמיתית " , אלא תוצר של כמיהה ומאוויים לא מודעים של המונהגים . 
כמו בהתאהבות , מדובר במערכת יחסים ולא בדבר מה המתרחש בנפש המונהג או האוהב בלבד ; דינמיקה הדדית של סיפוק צרכים רגשיים , שאותה תיארו מחקרים פסיכולוגיים שנערכו בקרב כיתות דתיות וקבוצות מחאה , חלקן אלימות . 
מחקרים אלה ישמשו אותנו בבחינת ה " פתולוגיה " המלמדת על ה " הנורמה " . 
המקרה הראשון שבו אדון הוא זה של צ'רלס מנסון , מנהיגה של כנופיה שנודעה בכינוי " משפחת מנסון " . 
בסוף שנות השישים רצחו אנשי החבורה באכזריות קבוצת אנשים שבילו במסיבה בלוס אנג'לס , ובהם את השחקנית שרון טייט . 
טייט , אשתו של הבמאי רומן פולנסקי , שהייתה אז בהריון מתקדם . 
" משפחת מנסון " עניינה את הציבור האמריקני באופן חריג . 
התעניינות זו , ככל שאפשר לשפוט , לא נבעה רק ממעשה הרצח המזעזע , אלא גם , ואולי בעיקר , מן הפער המעמדי שבין מנסון לבין אנשי " המשפחה " . 
חברי הכנופיה היו בנים ובנות למשפחות אמידות ומשכילות שייצגו באופן המובהק ביותר את המעמד הבינוני והגבוה בארצות - הברית . 
הם לא היו אנשי שוליים שאין להם דבר להפסיד , אלא צעירים שקיבלו את מיטב החינוך , ואשר עתידם היה מובטח . 
צ'רלס מנסון , יליד , 1934 היה מבוגר בכמה שנים מאנשיו . 
בניגוד אליהם , היה בן למשפחה מן המעמד הנמוך . 
הוא נולד לתוך משפחה לא מתפקדת . 
ילדותו התאפיינה בהזנחה ובתחושת חוסר לגיטימיות . 
את אביו לא הכיר ; אמו נטשה אותו בינקותו , והוא גודל על ידי קרובי משפחה רחוקים שהעבירו אותו ממשפחה למשפחה . 
אף אחת מהמסגרות ששהה בהן לא הייתה קבועה או חמה . 
את התקופה הארוכה ביותר עשה במחיצת סבתו , שהייתה אדם סמכותי באופן קיצוני . 
הוא עצמו תיאר באוזני הביוגרף שלו , ניואל אמונס ( ( Emmons , את תחושת העזובה שהייתה המרכיב הדומיננטי באישיותו : " מלידה הייתי מחוץ להסכמה . 
דחייה , יותר מאשר אהבה או קבלה , הייתה חלק מרכזי בחיי מאז נולדתי " . 
לדבריו , לאמו לא היו היכולת והרצון לקחת אחריות לגידולו . 
" אפשר לומר שהייתי ילד שאיש לא רצה בו " . 
אמר מנסון בראיון . 
כמיהתו של מנסון להתייחסות ולקבלה הייתה עזה ביותר , אך הכישלון בהשגת האהבה שלה כמו עורר אצלו רגשות עזים של שנאה והדחקת רגשות אינטימיים . 
כפי שקורה לעתים קרובות במקרים פתולוגיים , היפוכן של הכמיהות העמוקות הוא שבא לידי ביטוי חיצוני . 
הפחד הגדול היה כמובן מפני אכזבה ונטישה , חוויות הילדות שעיצבו את אישיותו . 
בגיל 16 נכלא מנסון בבית סוהר , שם פגש אנשים שהפשע היה גורם מפתח בזהותם . 
הוא ניסה לחקות אותם ולהצטרף ל " משפחת הפשע " . 
חלק ניכר מ - 15 השנים הבאות של חייו בילה מנסון בכלא , בעוון גניבה ושוד . 
נישואיו נכשלו , וכשהשתחרר מן הכלא לאחר תקופת מאסר שלישית מצא עצמו ללא מכר או ידיד . 
תרבות השוליים שהתפתחה בסוף שנות השישים בחלקים מארצות - הברית הקלה על הסתגלותו מחדש לחיים מחוץ לכלא . 
בתרבות השוליים של סן - פרנסיסקו , היעדר רכוש ובטלה מרצון לא נחשבו לדבר מביש . 
נוער הפרחים ישן ברחובות באין מפריע , ואהבה , מין וסמים היו חופשיים . 
איש לא התעניין במיוחד בעברו של מנסון , וגם מי שגילה כי עבר עבירות רכוש לא הזדעזע . 
הופעתו החיצונית ה " זרוקה " וכישרונו הבולט בנגינה בגיטרה איפשרו לו לחיות טוב יותר מאי - פעם . 
הוא היה אז , כפי שציין באוזני הביוגרף שלו , " אדם מאושר יחסית " . 
להשתמש בסמים , למד , לפי עדותו , מ " תלמידיו " . 
אלה ראו בספור חייו מופת , כפי שתיאר זאת אחד מהם : " האיש עצמו ( מנסון ) והמסע שעשה דרך דחייה וסבל למצב של לידה רוחנית חדשה שימשו להם לדוגמה " . 
מנסון יצר בעבור חברי הקבוצה שחזור של התהליך שעבר בעצמו . 
לתפיסתו , הדרך לספונטניות הנדרשת עוברת ב " מוות פסיכולוגי ורוחני , שישבור כל פרט בלתי תלוי וישאיר אותו עם ראש מת " . 
מנסון קרא לתהליך הזה " תכנות מחדש " ( reprogramming ) , תהליך שדרש לדבריו " הסרתן של כל המסכות המזויפות " . 
הוא הושפע מאוד מספרו של אריק ברן ( ( Berne משחקיהם של בני אדם , המציג טיפוסים שונים של ילדים . 
אחד מהם , " הילד הטהור " ( ( the pure child , היה האידיאל של מנסון : ילד " נקי מהורים " , החי את ההווה , את הרגע , ולעולם אינו תוהה מהיכן בא ומה היה . 
הוא הסביר למאמיניו שהחיים לימדו אותו כי " אדם צריך לשכוח את האתמול ואת מי שהוא היה . 
אסור לפתח תקווה למה שיביא המחר [ ... ] עליהם לעזוב את המירוץ אחר דברים חומריים מפני שבמהרה הם יהפכו לחזירים רעבים יותר ויותר " . 
כל צורת החיים ב " משפחה " הייתה מכוונת להווה . 
בני החבורה לא ידעו את השמות האמיתיים של חבריהם , לא הכירו את עברם וכינו זה את זה בשמות חיבה . 
ההיסטוריה והשם האותנטיים היחידים היו של מנסון . 
" הנוסחה " של מנסון הצליחה לגרום תחושה של תענוג ואושר לחברי המשפחה . 
אחד מהם תיאר זאת כך : " הייתה זו אהבה שזרמה בעורקיך כמו נוזל סמיך ומתוק , מחממת אותך ואת האנשים שאתך לאחד - כל כך ל " אחד " , עד כי לא ניתן היה להבחין עוד ביניהם " . 
לאישיותו של מנסון היו שני מאפיינים בולטים : ריקנות פנימית שממנה ברח אל הכוח שבנה לעצמו , ורגישות גבוהה למצוקות שחווה בחייו , כמו למשל לתחושת הבדידות . 
הצורך שלו בקבוצה לא היה פחות מהצורך של הקבוצה בו . 
" התחלתי " , סיפר מאוחר יותר " ליהנות מתחושת הכוח שקיבלתי מהסובבים אותי , אך זה לא היה כוח כמטרה בפני עצמה . 
תביני , נהניתי מכך שנזקקו לי . 
מעולם לא הרגשתי טוב יותר " . 
ההשלכות שלו על הקבוצה שימשו לו מפלט ממחשבות בריחה ומוות : " לעתים מזומנות חשתי דחף לקחת את חפצי ולברוח למקומות לא ידועים לאיש . 
אבל הייתי כל כך עסוק ומכוון לילדים הללו ולתפקיד שאני ממלא בעבורם , בעבור חייהם . 
לעזוב אותם היה כמו לעקור את לבי מחזי " . 
העיסוק במוות הוחלף בנתינה , בהענקה ובהצלת נפשות מיוסרות . 
אך המוות המשיך לארוב וצף מחדש עם הופעת הסדקים באידיליה . 
הסימן הראשון היה הפרנויה . 
את החרדה ( במובן הקליני ) שאליה נקלע מנסון סמוך לרצח הוא הפך לביטוי של חיוּת ( vitality ) . המשפחה החלה לחיות כעדת זאבים נרדפת , מצב שהוצג על ידיו כמודעות טוטלית ( total awareness ) . חברי הקבוצה החלו לשאת סכינים , ומנסון עצמו היה חמוש ב " חרב קסמים " . 
הם החלו נוסעים בדרכים עקלקלות ובמהירויות גבוהות , התאמנו בזחילה והפנימו בהדרגה את התחושה שהם נרדפים . 
המתח הנפשי היה מעיק וקשה עד כדי כך שהיה צורך לשחרר לחץ כדי למנוע את התפרקות הקהילה . 
מנסון החל לדמיין מעשה שיהרוס באחת את כוחות הרשע והאופל ויפתח עידן חדש . 
הרצח שתוכנן על ידי המשפחה נבע מן ההיגיון הפנימי שנוצר בה . 
שנאתו של מנסון לחברה ולסדר הקיים לא נפלה על אוזניים ערלות . 
מלכתחילה שימשה כאחד מגורמי המשיכה שחשו כלפיו חברי הקבוצה . 
הוא ייצג בעבורם את ההיפך מהוריהם השנואים , קרייריסטים מצליחים ואמידים שהיו תמיד עסוקים בענייניהם , ואשר העניקו לילדיהם חוויית שוליוּת קשה . 
מנסון היה כוח נגדי לכוח המסרס של ההורים , כוח שאותו ניכסו לעצמם . 
לראשונה בחייהם הם חשו כול יכולים , חזקים ומסוגלים לנתץ , לשבור , להרוס . 
שום כוח לא היה חזק מהם כאשר היו " אחד " ובסמיכות למנהיג . 
מנסון עצמו נקלע למצב נפשי שבו שתי האופציות היו נטישה או " בריחה קדימה " באמצעות אקט של אלימות קיצונית . 
מצב תודעתי זה של מנסון ובני המשפחה איפשר את הרצח הברוטלי שהביא אותם לידיעת החברה . 
ספורה של " משפחת מנסון " דומה במידה רבה לזה של ג'ים ג'ונס , המנהיג שהוביל את מאמיניו להתאבדות ההמונית הגדולה בהיסטוריה : למעלה מ - 900 בני אדם ובהם עשרות ילדים . 
כמו מנסון , היה גם ג'ונס ילד בודד ועזוב שמצא מפלט בהערצתם של מאמינים . 
תחושת הבדידות הייתה חלק מהוויתו , ואליה נלוו לעתים , רגשות זעם ועוינות קשים . 
" הייתי מוכן להרוג כבר בסיומה של הכיתה השלישית " , סיפר ג'ונס לטים רייטרמן ( Reiterman ) , עיתונאי שנפגש עימו ולימים כתב עליו ספר . 
" הייתי כל כך תוקפני ועויין ; אני באמת הייתי מוכן להרוג . 
איש לא נתן לי כל אהבה , כל הבנה . 
אני עומד כאן לבד , תמיד לבד " . 
ג'ונס היה נער חריג בין ילדי כיתתו בעיירה הקטנה באינדיאנה , שבה גדל . 
אביו היה נכה , אדם מריר , שיכור , שמת כשג'ים היה ילד . 
אימו הייתה פועלת בבית חרושת , נון קונפורמיסטית בעמדותיה ובהתנהגותה ובעלת נטיות אמנותיות . 
היא התייחסה לעצמה כאל בעלת " נפש של אמן " . 
אורח חייה אופיין בסממנים שאותם ראתה כבוהמיינים . 
היא נהגה לשתות לשכרה , לעשן מריחואנה , והרבתה לבלות מחוץ לבית . 
ג'ים נשאר לבד במשך שעות , ימים , חודשים ושנים . 
מפלטו היה בהזיות . 
הזיות על אנשים המצייתים לו כשהוא ניצב במוקד תשומת הלב . 
ההזיות הללו החלו להתממש כבר כשהיה בתיכון . 
תחילה באקראי ובהססנות , אחר כך באופן נחרץ ועקבי . 
ג'ים לבש גלימה , ניצב ברחוב , ונהג להטיף לאנשים - בעיקר לחסרי בית , לשחורים , למובטלים ולשיכורים , שהיו מוכנים להקשיב לו ולהגיב על דבריו . 
הצלחתו , כפי שקרא אותה בעינייהם הכמהות של מאזיניו , הפכה ניסיונות אלה להרגל . 
ג'ים הנער החל לנסוע בטרמפים ובתחבורה הציבורית לערים הסמוכות . 
הוא מצא עד מהרה את אותם רחובות שבהם התקבצו חלכאים ונדכאים , היה עומד בקרנות הרחוב ומטיף לאנשים ששתו בצמא את דבריו . 
כרבים מהכריזמטורים הגדולים , הייתה לו יכולת עצומה לבטא רגשיות . 
כפי שתיאר זאת אחד ממאמיניו : " הוא הקשיב כמו שאף אחד לא ידע להקשיב בעיניים שחורות שהיו מבטאות אמפתיה ואהבה " . 
ג'ונס הפך יכולת זו לדרך חיים ; הוא הפך להיות כומר . 
עיסוק זה העמיד אותו במרכז הבמה באופן לגיטימי . 
כך יצר לעצמו את המרכזיות שכה נזקק לה . 
אנשים הקשיבו למוצא פיו והביטו בו בהערצה ובכמיהה שכה חסרו לו . 
הם חשו שיש בו חמלה ורגישות שנתנו מזור לסבלותיהם ולקשיי קיומם . 
הם חשו שיש בו אהבה אליהם עד כדי רצון להתמזג עם גורלו . 
עדותו של מאמין שנעדר במקרה ממקום ההתאבדות ממחישה את הרגשות שחוו כלפיו מאמיניו . 
האיש בכה מרה כאשר נודע לו על ההתאבדות ההמונית . 
כאשר ניסו לנחמו , אמר להפתעת המנחמים " רציתי למות עם ג'ים " . 
לגבי ג'ונס החיים היו חוסר ודאות , בגידה , זרות , ריחוק ובדידות . 
עולמו הפנימי היה קודר , והוא הוטרד באופן אובססיבי במחשבות על מוות . 
תלותם של אחרים בו והתחושה שהוא נערץ על ידם היו מנגנוני ההגנה הקיצוניים שפיתח . 
לימים , כאשר רואיין בכלא , נהג לומר כי בלבו הוא מת זמן רב , ורק התשוקה לעזור לתלויים בו מחזיקה אותו בחיים . 
" כשהייתי ילד " , אמר למראייניו , " ראיתי לראשונה כלב מת ; רציתי להתאבד , זו הייתה הפעם הראשונה שחשתי אשמה . 
אבל עדיין היו לי כמה חתולים וכלבים חיים שהיה עלי לדאוג להם , וכך נאלצתי להישאר בחיים [ ... ] מאוחר יותר נזקקה לי אמי ואחר כך כמה נשמות מסכנות בהמשך הדרך , אנשים מסכנים וסובלים , וכך זה היה תמיד " . 
שני המקרים הללו מדגימים לא רק את בסיסו הסמוי של הרצון העז של אנשים מסוימים להיות בעמדת מנהיגות , אלא גם את המורכבות הפסיכולוגית של היחסים הרגשיים בין מנהיג למונהגים . 
הקשר מנהיג - מונהגים מספק צרכים של שני הצדדים . 
חוקרים שעסקו בחסך פסיכולוגי המכונה " חסך נרקיסיסטי " ( הנובע בדרך כלל מהיעדר מידה מספקת של התפעלות הנדרשת בילדות המוקדמת להתפתחות בריאה ) טענו כי זהו גורם רב עצמה בהנעת אנשים וביצירת קשר ביניהם . 
המקרים של מנסון וג'ונס הם דוגמאות ליחסי מנהיגות המעוגנים בחסך זה . 
במרכז ההסבר הנרקיסיסטי נמצא התהליך המכונה " שיקוף " ( mirroring ) . מראה היא , כידוע , מכשיר המאפשר לראות את ההשתקפות האמיתית , אך גם לעוותה . 
מראה יכולה גם למלא תפקיד של מסך להשלכות , מוטיב החוזר בווריאציות שונות באגדות ובמיתוסים . 
המיתוס המפורסם ביותר הוא סיפורו של נרקיס , העלם היפה שהתאהב בבבואתו שהשתקפה באגם . 
הוא לא היה מסוגל להתיק את מבטו ממנה , וסופו שמת מתשישות . 
החסך הנרקיסיסטי יוצר צורך , לעתים כפייתי ופתולוגי , בהערצה ובאישוש . 
" אני אהיה מפורסם " , כתב אונורה דה בלזק לחבר עוד בהיותו בבית הספר . 
" תשוקתי היחידה היא להיות מפורסם ונאהב " . 
גם כשזכה להכרה ולפרסום לא נרגע הצורך הזה , והוא שדחף את בלזק שוב ושוב אל שולחן הכתיבה . 
הפסיכואנליטיקאי הבריטי אנתוני סטור ( ( Storr טוען כי יצירה ספרותית ואמנותית היא אחת מצורות ההתמודדות המובהקות עם חסכים נרקיסיסטים . 
לטענתו של היינץ קוהוט , מנסחה של תאוריה רבת השפעה בתחום הבנת תופעת הנרקיסיזם , החסך הנרקיסיסטי יכול להוביל לשני סוגי תהליכי פיצוי , היוצרים סוג מסוים של " יחסי התאהבות " בין מנהיג למונהגים . 
יש שיפתחו נטייה לחפש להם מונהגים שישמשו להם כמעין מראה לדימוי אידיאלי של עצמם . 
על פי דפוס זה " המנהיג הנרקיסיסטי " הוא " mirror - hungry personality " , דהיינו אישיות המונעת על ידי הרצון למצוא את ההתפעלות שחסרה לה בשלבים מוקדמים של התפתחותה . 
בעבור מנהיג בעל אישיות מסוג זה המונהגים הם מקור להתפעלות ולהערצה . 
ככל שהם כנועים ותלותיים יותר , הם משרתים טוב יותר את צרכיו . 
כיוון שלא כל בני האדם מסוגלים להיות מנהיגים ( מסיבות שעליהן אעמוד בפרק הבא ) , מחפשים , חלק מבעלי החסך הנרקיסיסטי דמויות להערצה ( personality ideal-hungry ) . התהליך ההשלכתי הופך את המעריצים לדומים ( בעיני עצמם ) למושאי הערצתם או לפחות לקרובים אליהם , וממילא לבעלי ערך עצמי רב יותר בעיני עצמם . 
המפגש של אנשים שהם mirror - hungry personalities עם אנשים שהםideal - hungry personalities יוצר דינמיקה חזקה במיוחד של יחסי התאהבות , שבהם היעדר תפיסת המציאות , ההתעלמות מן העולם החיצוני ומן החסרונות והמגבלות , כמו גם האינטנסיביות הגבוהה של המאוויים והפנטזיות מזינים את הצרכים הפתולוגיים של שני הצדדים . 
המקרים של מנסון וג'ונס הם דוגמאות ל " מפגש של פתולוגיות " . 
למרות שכיחותם הנמוכה , למקרים אלה חשיבות רבה משום שהם מגבירים וממחישים אלמנטים מרכזיים של הקשר מנהיג - מונהגים , אשר במקרים " נורמליים " עצמתם חלשה וקשה לאבחון . 
" יחסי מנהיגות רגשיים קיצוניים " מסוג אחר תיאר הפסיכואנליטקאי הקנדי דיויד אברבך ( Aberbach ) . הוא מונה שורה של מנהיגים היסטוריים שלדעתו לא ברור כלל ועיקר מדוע נהו אחריהם . 
נפוליאון היה יליד קורסיקה ולא צרפתי טהור . 
גריבלדי , גיבור מלחמות השחרור הלאומי של איטליה , נולד בניצה , היה אזרח צרפתי ודיבר איטלקית עילגת . 
היטלר היה אזרח אוסטרי . 
רובספייר , לנין ומוסוליני היו בורגנים שפנו בעיקר למעמדות הנמוכים . 
אולם בעיני ההמונים היו " פגמים " אלה חסרי חשיבות . 
היטלר ייצג בעבור הגרמני המושפל והמובס את הגאווה הלאומית . 
לנין ייצג פתרון למצוקה ולעוני המחפיר שבו היו מצויים מיליוני בני אדם . 
אברבך טוען שפרטים יכולים ליצור התקשרות רגשית חזקה מתוך חוויה של טראומה . 
ביוגרפיות של מנהיגים מסוימים מעידות על כך שהצליחו ליצור לעצמם מעין זהות חדשה , משום שתוך כדי התמודדות עם טראומה הצליחו ליצור דימוי מיתי של עצמם . 
ג'ונס , הילד העזוב , הפך להיות כומר ותפס את עצמו כמי שמעניק אהבה לאנשים שחסרו אותה . 
מנסון ראה עצמו כמושיעם של נערים מפני ריקנות וחברה קרתנית ואכזרית . 
היטלר היה בעיני עצמו מושיעו של הגזע הארי . 
המנהיג הופך את הטראומה שאותה עבר ליכולת פסיכולוגית רבת עצמה . 
מי שהתנסה בטראומה , למד לשלוט בה ומכיר היטב את הניואנסים הרגשיים המלווים אותה , יכול להפוך למושא השלכותיהם של אלה החווים טראומה דומה . 
יתר על כן , קיימים מצבים שבהם היבטים אישיותיים קיצוניים ואף פתולוגיים , שבמצב שגרה יכולים להיות מקור לבעיות קשות , הופכים למקור תקווה ואופטימיות ותורמים ליצירת דינמיקה מנהיגותית סביב בני אדם שבנסיבות רגילות היו נותרים בשוליים . 
מצבים של משבר ומצוקה הם חממה מתאימה במיוחד להתפתחות יחסי מנהיג - מונהגים אלה . 
ההבחנה בין " מצבים פסיכולוגיים חזקים " ל " מצבים פסיכולוגים חלשים " יכולה לסייע להבנת התנאים הפסיכולוגיים המעצבים יחסים אלה . 
ב " מצב פסיכולוגי חזק " אנשים יודעים היטב מה מצופה מהם וכיצד עליהם לנהוג , והם חשים שקיימת מידה גדולה של ודאות ויציבות בחייהם . 
ב " מצב פסיכולוגי חלש " תחושות היציבות והוודאות נמוכות . 
ככל שהמצב הפסיכולוגי חלש יותר , התנאים מתאימים יותר להתהוות יחסי מנהיגות המבוססים על השלכות . 
במצבים כאלה מנהיגות כריזמטית לסוגיה יכולה לספק מענה לצרכים הפסיכולוגיים הבסיסיים בביטחון ובוודאות . 
כמיהה למנהיג כריזמטי בשעת משבר עולה מתיאורה של אלינור רוזבלט את טקס ההכתרה של בעלה , שנבחר לנשיאות בתקופת משבר חריף : " היה מפחיד למדי לשמוע שכאשר אמר פרנקלין בנאום ההכתרה כי ייתכן שייאלץ ליטול לעצמו סמכויות נשיאותיות הניתנות בדרך כלל לנשיא בזמן מלחמה , קיבל דווקא בחלק הזה של הנאום את מחיאות הכפיים הרועמות ביותר " . 
סקירת נסיבות צמיחתם של מנהיגים בולטים בהיסטוריה האנושית מאששת מודל פרשני זה . 
מרבית ההסברים לתמיכה הגדולה בהיטלר מבוססים על ניתוח המשבר שהתרחש בין מלחמות העולם . 
המשבר יצר את האקלים הפסיכולוגי שאיפשר להיטלר , בנסיבות המיוחדות של התקופה , להציע מענה רגשי שהיה לו ביקוש רב . 
דה גול , דמות סמכותית וחזקה בעיני הצרפתים , חזר לשלטון בתקופת משבר אלג'יריה . 
ברם , מאפיינים של מצב פסיכולוגי חלש מתקיימים לא רק על רקע של משברים לאומיים , אלא במגוון רחב של מצבים אחרים . 
מצבי מעבר למיניהם , למשל , " מוּעדים " במיוחד לצמיחת יחסי מנהיגות בעלי ממד רגשי גדול . 
לדוגמה , מחקרים שנעשו בקרב חיילים קרביים ותיקים בצה"ל מצביעים על כך שרבים מהם זוכרים בבהירות רבה במיוחד את מפקדיהם הראשונים , בתחילת המסלול הצבאי , כאלה שהטביעו בהם את החותם הרגשי המשמעותי ביותר בכל שירותם הצבאי . 
ההסבר לכך נעוץ ברמות הגבוהות במיוחד של אי ודאות , חרדה ודיסאוריינטציה המאפיינים מצבי מעבר . 
תופעה זו קיימת גם בארגונים כלכליים . 
בתעשיות תהליכיות ( כמו למשל תעשיות פטרוכימיות ) , שבהן השינויים הטכנולוגיים איטיים יחסית וקיימת מידה גדולה של יציבות בתהליך הייצור , נמצא כי תהליכים המזוהים עם מנהיגות מבוצעים בצוותים מקצועיים . 
לעומת זאת , תעשיות של מוצרים חדשניים , שבהן מרכיב " הפריצה " חשוב ושקיימת בהן מידה קטנה יותר של שגרה ויציבות , מעודדות צמיחה של מנהיגות סמכותית וכריזמטית . 
ישנם הסברים והיבטים נוספים לסוג קשרי מנהיג - מונהגים שתואר כאן , אך אין בהם כדי לשנות את התמונה הכללית . 
יחסי מנהיגות רגשיים מסוג זה אינם נוצרים על בסיס תכנים אידיאולוגיים או פילוסופיים ( אלה יכולים לשמש כרציונליזציה ) , אלא מעוגנים ביצרים , בחרדות , בתחושות מצוקה ובמאוויים מודחקים . 
האומנם המנהיג " המשברי " הוא המנהיג בהא הידיעה ? 
לאו דווקא . 
מנהיגים כאלה יצרו תהודה עצומה בהיסטוריה , והתאוריה המשברית סייעה להבינם , אולם מצבים כאלה ומנהיגים כאלה הם נדירים ביותר . 
מרבית היחסים בין מנהיג ומונהגים אינם מושתתים על יסודות פתולוגיים , ויש בהם מרכיבים של תוכן ושל שיקול דעת , ואפילו תהליכים המעודדים התפתחות של הפרט בהיבטים שונים . 
נפנה אפוא לבחון יחסי מנהיגות אלה , שהם השכיחים יותר ושלהם יוקדש עיקר הדיון . 
מנהיג ומונהגים – יחסי התפתחות 
תפיסת המנהיג כדמות אב , כפי שהציע פרויד , אינה מגבילה את הדיון לממד הפסיכואנליטי בלבד . 
גם תהליכי השלכה אינם תמיד רגרסיביים באופן קיצוני כפי שתואר בחלק הקודם , אשר הוקדש למקרים פתולוגיים . 
הדימויים ההוריים של מנהיגים יכולים לכונן גם סוגי יחסים אחרים . 
מחקרים שהשוו בין הורות טובה ומנהיגות טובה הצביעו על דמיון רב ביניהן . 
המנהיגים וההורים " הטובים " גילו רגישות , היענות ואכפתיות כלפי " בני חסותם " . 
בשני המקרים נמצאו עידוד רב של אוטונומיה , הימנעות משיפוט ותמיכה רגשית . 
בשני המקרים ניתנו " לבני החסות " הזדמנויות להתנסות בהתנסויות מפתחות , הם זכו להסברים וההתנהלות נעדרה שרירותיות . 
ההורים והמנהיגים היו במובנים רבים מודלים להזדהות ולחיקוי ועודדו למידה והתפתחות . 
יתר על כן , בשני המקרים נמצאו גם תוצאות דומות . 
הורים ומנהיגים טובים הצליחו ליצור יחסי אמון עם בני חסותם , חיזקו את תחושות הביטחון העצמי והערך העצמי שלהם ואת רצונם להגיע להישגים נוספים ולהגשים פוטנציאל אישי רב יותר . 
נראה אפוא כי למרות הפוטנציאל השלילי הגלום באסימטריה של יחסי הכוח בין הורים לילדים ובין מנהיג למונהגים , ניצול לרעה של עמדת הכוח אינו הכרחי כלל ועיקר . 
ואמנם , לא רק שמרבית ההורים אינם משתמשים בעליונותם כדי לנצל את ילדיהם , אלא שרובם רואים בהתפתחות הילדים משימה מרכזית אשר לה הם מחויבים רגשית ומוסרית . 
התופעה השכיחה יותר היא שהורים משקיעים זמן , מרץ ומשאבים רבים כדי לקדם את מה שהם תופסים כטובת ילדיהם . 
ואמנם , באורח פרדוקסלי כמעט , ההישג הגדול של ההורות הטובה אינו ילד תלותי , אלא דווקא חיזוק אותם מרכיבים באישיותו שיבטיחו את יכולתו לצאת לדרכו ולתפקד באופן עצמאי . 
קביעה זו נכונה גם לגבי סוג מסוים של יחסים בין מנהיג ומונהגים . 
למרות הנטייה לקיים יחסי תלות עם המנהיג , מנהיגים " חיוביים " ( כלומר כאלה שאינם מונעים אך ורק מתוך חסכים נרקיסיסטיים ) פועלים להעצמה ( empowerment ) של המונהגים , לבניית ביטחונם העצמי ולהתפתחותם האינטלקטואלית והרגשית . 
כזו הייתה מנהיגותו של פרנקלין דלאנו רוזבלט , אשר שכנע מיליוני אמריקנים " שלא לפחד מן הפחד " ולהאמין ביכולתם להתגבר על קשיים . 
מנהיגותו סייעה להמוני אנשים לאזור כוחות ולהתגבר על המשבר הכלכלי ומאוחר יותר , בימי מלחמת העולם השנייה , על יפן ועל גרמניה . 
תרומתו העיקרית של תיאודור הרצל כמנהיג הייתה החדרת ביטחון עצמי ללבותיהם של מיליוני יהודים , שלא האמינו בכוחם וביכולתם לקבוע את גורלם . 
נלסון מנדלה לא רק חיזק את אמונתם של השחורים ביכולתם , אלא גם מנע נקמה עקובה מדם בלבנים , שנתפסה בעיני שחורים רבים כמהלך טבעי ואף צודק . 
יחסים התפתחותיים אפשריים גם במצבי משבר , משום שמנהיגים " מפתחים " מעניקים קודם כול תחושת ביטחון , צורך שסיפוקו הוא תנאי להתפנות לסיפוק צרכים דחופים פחות . 
באופן דומה פועלת דינמיקה של הורות טובה . 
תחושת ביטחון מאפשרת לילדים להתפנות לעסוק בפונקציות " התפתחותיות " כמו גילוי ( ( exploration וסיפוק סקרנות . 
כל עוד מרחפת מעל ראשי האנשים תחושת איום , יצטמצמו גילויי היוזמה , הסקרנות והנכונות לקחת סיכונים , וההתנהגות תמוקד בחיפוש ביטחון . 
באופן דומה , מנהיגים המקנים תחושת ביטחון " משחררים " אנרגיות לעסוק בפונקציות התפתחותיות , אפקט הבולט ביתר שאת במצבי משבר . 
ומה באשר לצורכי המנהיגים ביחסים אלה ? 
מספר תאוריות התפתחותיות הצביעו על כך ש " הורות " היא צורך . 
מחקרים המעוגנים ב " תאוריית ההתקשרות " ( attachment theory ) הנחשבת כיום ( כפי שיוסבר בהמשך ) לתאוריה הפסיכולוגית ההתפתחותית החשובה ביותר , הראו כי הצורך של התינוק בהגנה " נפגש " עם הצורך של " הדמות המטפלת " ( בדרך כלל ההורה ) במתן חסות ובנתינה . 
בדומה לכך , מנהיגים לא רק משתמשים בדימויים הוריים בתארם את עצמם ואת פועלם , אלא חשים שזהו תפקידם , או ליתר דיוק ייעודם . 
הורים רבים מעידים כי האחריות נותנת משמעות לחייהם . 
כך חשו גם מנדלה , גאנדי והרצל , וכך מתארים מנהלים רבים את תחושתם ביחס לתפקידם . 
הם חשים כי מעורבותם , דאגתם ואפילו אהבתם - המתוארות לעתים קרובות בדימויים הוריים - הן תמצית חייהם והביטוי החשוב ביותר של ערך עצמי בעיניהם . 
חלקם אף ביטאו את התחושה כי כמו במקרה של הורות " אמיתית " , אין להם תחליף . 
אף על פי שמנהיגים רבים תופסים עצמם במונחי הורות , יש הבדל בין אפקט המנהיגות של גאנדי או מנדלה לבין זה של ג'ונס או מנסון . 
מנהיגים שהשפעתם גורמת למונהגים להיות עצמאיים יותר , חברתיים יותר ומוסריים יותר בהשוואה למה שהיו לפני המפגש עם המנהיג , קרובים למודל ההורות הטובה . 
להורים - מנהיגים אלה אישיות שונה מזו של הורים - מנהיגים היוצרים תלות ותלותיות בקרב הנתונים למרותם . 
מנהיג ומונהגים – יחסים סמליים 
לפני שחרורו של נלסון מנדלה מכלאו , ב - 11 בפברואר , 1990 יכלו לראות את פניו רק מעט עורכי דין ומבקרים . 
במשך שנים הוצעו סכומים גדולים בעבור תמונות שלו שהוברחו מהכלא . 
רוב הציבור בדרום - אפריקה הכיר אותו כאיש צעיר מתמונותיו ששוכפלו אין - סוף פעמים . 
ההחלטה לשחררו פורסמה במכוון בסמוך מאוד ליציאתו מהכלא . 
ואף על פי כן הגיעו המונים לכלא . 
הם צבאו על החומות , טיפסו על העצים והמתינו לו שעות ארוכות . 
ג'ון בטרסבי ( ( Battersby כתב ה Christian Science Monitor - , דיווח : " איבדתי כל תחושת אגו , ראיתי היסטוריה ואגדה מתחברים והופכים למציאות " . 
מנדלה הפך להיות , כפי שהגדירה זאת נאדין גורדימר ( ( Gordimore , " דמות העתיד " ( personification of the future ) . הוא הפך להיות " אייקון " , סמל . 
הציפיות היו גבוהות כל כך עד שחלק מחבריו חשש כי הוא לא יצליח לעמוד בהן ויגרום למעריציו מפח נפש . 
אבל מנדלה הבין היטב את שנדרש ממנו . 
הוא הפנים את היותו סמל ועיצב את עצמו כדמות ממלכתית וסלחנית . 
זוהי דוגמה ליחסי מנהיגות סמליים חיוביים - מנדלה הצליח לעשות שימוש קונסטרוקטיבי בערך הסמלי שייחסו לו מונהגיו . 
הוא לא ניצל לרעה את האנרגיות הרגשיות האדירות שהתמקדו בו , אלא ידע להעצים את אלה ששמו בו את מבטחם . 
דוגמה היסטורית שונה למנהיג שהפך לסמל רגשי אחרי מותו היא אברהם לינקולן . 
בחייו הייתה מנהיגותו של הנשיא , שבחייו פרצה מלחמת אזרחים עקובה מדם , שנויה במחלוקת . 
בניגוד לתדמיתו היום , לא היה לינקולן איש העקרונות הבלתי מתפשר . 
הנשיא שהוביל את המלחמה לביטול העבדות בארצות - הברית , האיש המזוהה יותר מכל אדם אחר עם ערכים כמו " שוויון " , כותב במכתב לחבר : " באופן טבעי אני מתנגד לעבדות . 
העבדות אינה דבר נכון ; תמיד חשתי כך . 
אף על פי כן , למרות עמדתי האישית , איני חושב כי כנשיא יש לי זכות לפעול על פי תחושותיי אלה " . 
לינקולן התנגד להתפשטותה של העבדות מעבר למדינות שבהן הייתה מותרת , אך לגבי שאר מדינות העבדות סבר כי משום שהיא קדמה בהן לניסוח החוקה , אין לפגוע בזכויות הקניין של בעלי העבדים . 
מטרתו העיקרית של לינקולן הייתה , כפי שנתן לה ביטוי בנאום ההכתרה שלו , שמירת אחדותה של הברית . 
הקישור הסימבולי בין דמותו של לינקולן והמלחמה על עקרון השוויון נוצר תוך כדי המלחמה , בעקבות הצהרת שחרור העבדים , שהפכה אותו בתודעה ההיסטורית ל " משחרר הגדול " ( אם כי ביטול העבדות זכה למעמד חוקתי רק בתום המלחמה , כשלינקולן כבר לא היה בחיים ) . לינקולן לא יצא למלחמה כדי לשחרר עבדים , אלא כדי לכפות על הדרום לשוב לאיחוד . 
אולם ביטול העבדות היה המעשה שהפך אותו לסמל . 
תהליך הפיכתו של לינקולן לסמל הוא עדות מרתקת ליחסים רגשיים המתקיימים לגבי סמלים . 
בניתוח תהליך זה מתאר בארי שוורץ Schwartz ) ) בספרו על בניית זיכרון לאומי : המקרה של אברהם לינקולן , כיצד נעשה לינקולן מאז תחילת המאה ה - 20 למנהיג נערץ יותר ויותר . 
שיאו של התהליך היה חנוכת יד הזיכרון המונומנטלית שלו בוושינגטון בשנת 1922 . 
זה הרגע שבו החליף לינקולן את וושינגטון בתודעה האמריקנית כנשיא הגדול ביותר בהיסטוריה של ארצות - הברית .. 
בני אדם משתמשים בסמלים כדי להעניק משמעות לחייהם . 
אין זה מקרי כלל שלינקולן הפך לסמל רגשי רב עצמה דווקא בתקופה שבה אמריקה יצאה למלחמה בשם ערכי הדמוקרטיה . 
אין זה מקרה שהסמל הלך והתעצם ככל שגדלו גלי ההגירה , ושאלת שוויון ההזדמנויות הפכה להיות מרכזית . 
ארגונים רבים שלחמו נגד קיפוח ואפליה השתמשו בדמותו של לינקולן לקידום מאבקם . 
כך עשו , למשל , ארגוני נשים , שהציגו את שחרור העבדים כמודל למאבקם , וכך עשו גם מיעוטים אחרים . 
יש דוגמאות נוספות למנהיגים שהפכו לסמלים , למייצגיהם של ערכים שהקהילה הייתה רוצה לזהות את עצמה אתם . 
דוד בן - גוריון ביטא בדבריו , בהתנהגותו , בדרך לבושו ובגינוניו את הכמיהה להפיכת היהודי הגלותי ליהודי החדש — שילוב של סגפנות , פעלתנות ותוקפנות . 
רבין הפך לסמל אחרי מותו משום שסיפור חייו היה של חייל , של צבר , של יהודי חדש הנכון להילחם אך גם לעשות שלום . 
מהטמה גאנדי , בהתנהגותו הסגפנית , בלבושו המסורתי , בהתעקשותו לדבר בניב מקומי ( אף שהיה עורך דין שרכש את השכלתו באנגליה ) ובערכים שביטא , גילם את " ההודי " . 
ג'ון קנדי , שנחשב לאחד הנשיאים הכריזמטיים ביותר בתולדות ארצות - הברית , גילם בהופעתו החיצונית , בסיפור חייו , במוצאו המשפחתי וברקע שממנו בא מיתוסים של נעורים , הצלחה , עושר ואינדיבידואליות . 
פייר אליוט טרודו , שנחשב למנהיג הכריזמטי ביותר בהיסטוריה הקנדית , ייצג בהתנהגותו ובעמדותיו , כמו גם בשליטתו המוחלטת באנגלית ובצרפתית ( הוא היה , כפי שנהג לומר , גם " אליוט " וגם " פייר " ) , את הכמיהה לאינטגרציה ולזהות לאומית דו - תרבותית . 
בעז שמיר טוען כי ראיית מנהיגים מסוימים כהתגלמות קונקרטית של רעיון גדול או של זהות רחבה מביאה להגדלת הערך העצמי בקרב המונהגים . 
עצם הזיקה אל המנהיג הופכת את המונהגים לחלק ממה שהמנהיג מגלם . 
מקינטייר ( Macintyre ) ניסח זאת באופן קולע כאשר תיאר את היחס אל המנהיג כיחס אל סיפור שאדם רואה את עצמו כחלק ממנו . 
השאלות שהמונהג שואל את עצמו הן : " איזה סיפור מייצג ( בדבריו , במעשיו , בהיסטוריה האישית שלו ) מנהיג מסוים " , ו " האם אני רוצה להיות חלק מאותו סיפור ? " הסוציולוג האמריקני אדוארד שילס ( ( Shils טוען שהפיכתם של מנהיגים מסוימים למייצגי אידיאלים שרבים מאמינים בהם וערכים שרבים רוצים להיות חלק מהם , קשורה ל " מרכז סמלי " שהם נתפסים כמייצגים אותו טוב מאחרים . 
ככל שהם נתפסים כמייצגים מובהקים יותר של המרכז הסמלי , גדלים סיכוייהם להפוך ל " סמלי מנהיגות " או , בלשונו של שילס , ל " כריזמטיים " . 
הנהייה של השחורים בארצות - הברית אחרי מרטין לותר קינג מבטאת בחירה של ציבור מסוים באדם המייצג בהתנהגותו , בדבריו או בסיפור חייו כמיהה גדולה של אותו ציבור לתחושה של ערך , לכבוד , לשוויון . 
נלסון מנדלה ביטא את כמיהת הציבור השחור בדרום - אפריקה לשחרור ולביטוי עצמי . 
הדוגמאות הללו מציגות אמנם דמויות של מנהיגים פוליטיים מן השורה הראשונה , אך הממד הסימבולי - רגשי יכול להתקיים בכל יחסי מנהיג - מונהגים . 
מפקד פלוגה המשביע את חייליו בסיום טירונות ליד הכותל מחבר אותם למסורות היסטוריות הנותנות משמעות לשירות הצבאי וממקמות אותו בפרספקטיבה רחבה . 
" הדוגמה האישית " של המפקד אף היא מעשה סמלי - היא מבטאת את מחויבותו של המנהיג למטרה המשותפת ואת נכונותו למלא את התפקיד " הנכון " בסיפור , לא רק כאשר הוא מקנה לו זכויות יתר , אלא גם כאשר הוא עלול לעלות לו בחייו . 
הממד הסמלי קיים גם במנהיגות עסקית וכלכלית . 
בעלי תפקידים בכירים בחברות תרופות מדגישים את תרומתם לאיכות ולתוחלת החיים האנושית , ומקביליהם בארגונים פיננסים טורחים להדגיש לא רק את יכולתם להגדיל את רווחי חברתם אלא את תרומתם " לחברה " כולה . 
אנשים בכל תחום ותחום שואפים לראות עצמם כחלק ממשהו גדול ומשמעותי . 
אם היחסים הרגרסיביים וההתפתחותיים שבהם עסקנו קודם מתקיימים בין בני אדם חיים , ביחסים סמליים ייתכן גם קשר אל מנהיג מת , בדומה לקשר שאנשים חשים כלפי קדושים . 
ההיסטוריון אביעד קליינברג , שחקר את תהליך היווצרותם של קדושים , תיאר זאת כך : " ... הקדוש היה פתח הצלה , משענת ונחמה . 
אנשים ביקשו מן הקדוש רפואה ותקווה .... כה גדול היה הצורך בקדושים , עד שלא רק אלה שמראה העיניים העיד על קדושתם נבחרו לשמש בתפקיד . 
הידיעה שיש קדוש בנמצא הייתה טובה כמעט כמו קיומו של קדוש ממשי . 
אנשים סיפרו על הקדושים סיפורים מופלאים . 
הם ייחסו להם כוחות ומידות טובות .... לעתים קרובות , די היה בסיפור על מנת להעניק תקווה . 
פיסות בגד שהקדוש לבש ( ואולי לא לבש ) , מים שהקדוש נגע בהם ( ואולי לא נגע ) , דמו של הקדוש ( ואולי צבע אדום בלבד ) מילאו את מקומו . 
הם היו ספוגים בכוחו , באישיותו .... ומה אם לא היה כלל קדוש שזה דמו , אלה בגדיו , אלה המים שבירך ? 
גם אם לא היה , אין בכך כלום . 
' גם אם בטעות יסודה , אמונתם של המאמינים ' , כותב הקרדינל והמשפטן הנריקוס דה סגוסיו במאה ה - , 13 ' מעניקה להם ביטחון' ... ". 
מבחינת המנגנונים הפסיכולוגיים , ה " מנהיג הכריזמטי " אינו שונה מהותית מן הקדוש . 
בתנאים מסוימים המונהגים " ממציאים " באמצעות סדרה של השלכות , לא רק את המנהיג אלא אפילו את הקולב , את המסך שעליו הם מקרינים אלמנטים מאישיותם שלהם . 
הצורך של המונהגים יכול לברוא את הפיגום שעליו נשען " המנהיג שבתוכם " . 
רעיון זה של יחסים עם דמות בתוכנו קיים גם באסכולות פסיכולוגיות המתמקדות ב " יחסי אובייקט " . 
כאשר עוסקים בתרפיה מדובר לרוב בהפנמה של דמויות מן ההיסטוריה האישית של הסובייקט ( בדרך כלל ההורים ) . הדיון ביחסים הסימבוליים מרחיב את רפרטואר המאוויים אל מעבר לצרכים הבסיסיים של ביטחון , של זהות או של משמעות " ראויה " . 
המנהיג ה " סמלי " יכול לייצג טוב יותר רעיונות מופשטים . 
האנשה זו מקלה את הזדהות המאמינים עם רעיונות אלה ובעת ובעונה אחת מעצימה את המנהיג . 
הדיון ביחסים סמליים חושף תופעה שלרוב אינה נידונה : השימוש שעושים מנהיגים חיים בדמותם של מנהיגים שהפכו לסמלים . 
בן - גוריון , שהבין באופן עמוק את כוחם הסמלי של מנהיגים מסוימים , כתב את הדברים הבאים על עצמת הדבקות במנהיג שהיה לסמל חי של הדרך : " רואים מהו לנין למפלגה , לכל אישיה וראשיה , בלי יוצא מהכלל , עד כמה הוא מושל על הלבבות והמוחות , עד כמה דבריו , מחשבותיו , דעותיו הם חוקה , פקודה , גזרה שאין מהרהרים אחריה . 
כמה עמוקה האמונה בהבנתו ובהדרכתו - אמונה בלי גבול ובלי שיור . 
הן ככה אמר ולדימיר איליץ' לנין - אין נימוק מכריע מזה " . 
וודרו ווילסון , נשיא ארצות - הברית בתקופת מלחמת העולם הראשונה , הִרבה להשתמש בדמותו של לינקולן כסמל למאבק על ערכים , כאשר הכין את האומה האמריקנית להשתתפות במלחמה שתוארה על ידו כמסע צלב מוסרי . 
באופן דומה , מנהיגי שחורים בארצות - הברית הציגו עצמם כממשיכי דרכו או כקרוביו האידיאולוגיים של המנהיג שהתווה חלום - מרטין לותר קינג . 
ניתן לייחס למנהיגים חיים המשתמשים בסמלים מנהיגותיים מניע נוסף - הרצון להטביע חותם אידאי או תוכני . 
אפילו אם נקבל את טענת הסוברים כי מנהיגים מונַעים על ידי תאוות כוח וחסך נרקיסיסטי , ניתן יהיה לטעון כי גם אם המכניזם הפסיכולוגי היסודי זהה בכל הנרקיסיסטים , הסובלימציות של מנהיגים הן הרואיות ו " חברתיות " יותר . 
הזיקה הנבנית בתודעת המונהגים בין מנהיגים חיים למנהיגים מתים שהפכו לסמלים מעניקה למנהיגים החיים את " נקודות הכריזמה " הניתנות לאלה הנתפסים כמייצגים האותנטיים של ישויות או של סמלים נערצים . 
תפיסת המנהיגות כיחסים מאפשרת להבין תופעה זו באמצעות בחינת הדינמיקות המתקיימות בין מנהיג למונהגים . 
שלושת דפוסי היחסים שהוצגו בפרק זה הינם מודלים תאורטיים , אשר אינם מופיעים במציאות בצורתם הטהורה . 
כאשר מנהיג נתפס כ " אב לאומי " אפשר לפרש זאת במונחים פסיכואנליטיים של כמיהה ל " אב קדום " , אך באותה מידה אפשר לדבר על כמיהה לסמל , לייצוג מוצלח במיוחד של דרך או של רעיון שרוצים להזדהות איתו . 
הגעגועים לבן - גוריון או לאתאתורק יכולים להתפרש ככמיהה לדמוית חזקות ונחרצות , דהיינו לאב המקנה ביטחון , אך הם יכולים גם להתפרש ככמיהה לצורת חיים פשוטה , חלוצית , מעוגנת באידיאלים ציוניים - במקרה של בן - גוריון , או לערכים מערביים - במקרה של אתאתורק . 
שני הצרכים יכולים להתקיים זה לצד זה . 
אם נוסיף לניתוח הצרכים הפסיכולוגיים גם בחינה של הנסיבות שבתוכן מתקיימים היחסים בין המנהיג למונהגים , נקבל תמונה מורכבת ולא ניכשל בפשטנות הפרשנית המאפיינת לעתים את הגישות הפסיכולוגיסטיות הטהורות . 
כדי להימנע מסיווג שרירותי של יחסי מנהיגות לפי טיפוסים או דפוסים , צריך להתבונן בהם דרך שני ממדים : התלות הרגשית הנוצרת בין המונהגים למנהיג והצרכים החברתיים , המוסריים והתרבותיים שמערכת היחסים משרתת ומשקפת . 
יחסי מנהיגות המגבירים את אמונתם של המונהגים ביכולתם העצמית , מגדילים את תפיסת ערך העצמי שלהם וגורמים להם לשקול שיקולים מוסריים החורגים ממעגל הצרכים הנרקיסיסטיים והאינטרס האישי , קרויים מנהיגות מעצבת . 
פרק 3 
מנהיגות מעצבת 
" בצעדים מדודים קרב הרצל אל הבימה . 
הקהל הריע , מחא כפיים , רקע ברגליו נפנף במטפחות וקרא קריאות הידד . 
היו שרכנו לנשק את ידו של הרצל ; אחרים בכו וחיבקו איש את רעהו בהתרגשות . 
הרצל הגיע אל הבימה אבל לא היה יכול להתחיל בנאומו . 
בכל פעם שהתחיל לדבר , נתחדשה סערת התשואות וגברה . 
התשואות נמשכו כחמש - עשרה דקות . 
הסופר בן עמי נתקף " בתשוקה עזה שבפניה לא יכולתי לעמוד " וקרא בקול גדול : " יחי המלך ! " קריאתו , שרבים חזרו עליה , הדהדה באולם . 
הרצל החווה בידו בקוצר רוח . 
בתוך הסערה הכללית הוא נשאר ( כלפי חוץ ) שלו . 
כששככו לבסוף התשואות נשא הרצל את נאומו , שאותו קרא מן הכתב . 
לא היה זה נאום מתלהם , אולם היה בו להט עצור . 
" רוצים אנו להניח את אבן הפינה לבית , אשר בבוא היום ישכון בו העם היהודי . 
המשימה כבדה כל כך , שעלינו לדבר עליה אך ורק במילים הפשוטות ביותר " , פתח הרצל ואמר . 
אחרי תיאור מצבם של היהודים בעולם , דיכויים ורמיסת כבודם , סיים במילים הבאות : " מימים קדומים סילפו את דמותנו בעולם . 
תחושת ההשתייכות העדתית שעליה גינו אותנו תכופות ובחריפות כזו הייתה בתהליך של התפוררות בשעה שהתנפלה עלינו האנטישמיות . 
האנטישמים חזרו וחיזקו את תחושת ההשתייכות . 
חזרנו הביתה . 
הציונות היא שיבתנו אל היהדות עוד לפני שיבתנו אל ארץ היהודים [ ... ] אין לנו צל של כוונה לוותר כמלוא הנימה על התרבות שקנינו לנו . 
אדרבא , אנו נושאים נפשנו לתרבות רחבה יותר " . 
כשסיים הרצל את דבריו הושלך הס . 
אחר כך פרצה שוב סערת תשואות . 
" הריעו לו כמלך , ואנשים טיפסו זה על גבי זה לברכו " .. בהתרגשות הכללית נהפכו שולחנות וכסאות . 
אחת הגברות התעלפה ביציע , אחרות נפנפו בממחטות משי וקראו הידד . 
אפילו אנשים כמו נורדאו , שסלדו מגילויי רגשנות חיבקו את הרצל בחמימות " . 
כך תיאר העיתונאי והסופר הישראלי עמוס אילון בספרו הרצל ( עמ' 266 ) את מעמד כניסתו של הרצל לאולם בעת הכינוס הראשון של הקונגרס הציוני בבאזל . 
יש בתיאור הזה אלמנטים שאינם ייחודיים להרצל , אלא מאפיינים כל מנהיג המתואר כ " כריזמטי " . 
תיאור האיש כמלך ותיאור המעמד כמלכותי מצביעים לא רק על הנטייה לעשות שימוש בסמלים של כוח לגיטימי מוחלט , אלא גם על עצמת המאוויים הנחשפים במפגש עם המנהיג . 
ניתן לראות בבהירות גלי הערצה עיוורת אל איש שמרבית הנוהים אחריו בהתרגשות כה גדולה כלל לא הכירו באופן אישי . 
לגילויי הערצה אלה קדמו שמועות וסיפורים , דמיוניים ברובם , אשר הלכו ורבו ככל שגברה האנטישמיות . 
קשה לדעת עד כמה התרגשו אנשים מהאיש באופן ספונטני ועד כמה נדבקו מהתרגשותם של האחרים . 
אין ספק כי המעמד החגיגי תרם לתהליך " ההדבקה החברתית " . 
תיאורים דומים ניתן למצוא גם לגבי מנהיגים כריזמטיים הרסניים כמו היטלר וג'ים ג'ונס . 
מנהיגים כריזמטיים מעוררים רגשות חזקים בקרב המונהגים . 
אלה מגיבים בנכונות לציות , שיכולה להוביל למוות ולהרס ( כמו אצל היטלר וג'ונס , למשל ) וגם לפיוס וליצירה ( כמו אצל מנדלה או אדנאאואר , למשל ) . 
אולם ישנם גם הבדלים שחשוב לעמוד עליהם . 
הרצל עצמו , המנהיג הנערץ וה " מלכותי " , היה ער להם . 
לנוכח התשואות לכבודו והקריאות " מלך " ו " משיח " כתב : " ראיתי והאזנתי להולדת אגדת אישיותי . 
העם הוא רגשני , ההמונים אין להם ראייה בהירה . 
נדמה לי שכבר עכשיו אין להם מושג ברור עלי . 
אד קל מתחיל להיתמר סביבי . 
אולי יהיה עמוד ענן אשר בו אתהלך " . 
עוד הוסיף הרצל ביומנו כי " יש לשער כי היו מקדמים באהבה פני רמאי ממולח , כמו את פניי שלי , שאיני מוליך אותם שולל . 
אולי הדבר הזה שאני רושם כעת הוא הדבר המעניין ביותר ביומנים אלה : איך האגדה שלי נוצרת . 
כשישבתי על הבימה והאזנתי לנאומים הסוערים ולתרועות של תומכי החלטתי בלבי להיות תמיד ראוי יותר ויותר לאמונם ולאהבתם " . 
נדמה שחשש דומה מכוחות היתר המוענקים לו על ידי מעריציו הנחה גם את נלסון מנדלה בשבועות הראשונים שלאחר שחרורו מהכלא . 
נישא על גלי הערצה שקשה לתארם , נזהר מנדלה שלא להשתמש במילה " אני " , וטרח להדגיש שוב ושוב שהוא אינו אלא משרתו של הציבור : " הם יכולים להגיד לי , אתה בן , 71 מוטב שתפרוש , או איננו אוהבים את מראה פניך , לך בבקשה , ואני אציית להם " . 
עמדות כאלה הן תמצית ההבדל האישיותי בין מנהיגים כריזמטיים חיוביים ומנהיגים כריזמטיים שליליים . 
הראשונים מאופיינים לא רק ביכולת לראות עצמם בפרספקטיבה מאוזנת יותר , אלא גם בתחושת אחריות עצומה ההופכת את מנהיגותם לשליחות הציבור . 
מנהיגים כריזמטיים שליליים מונָעים מכוח החסך הנרקיסיסטי , והמנהיגות בעבורם היא מסע להאדרה עצמית . 
לגבי חלק מהמנהיגים הללו המנהיגות הייתה אובססיה . 
בעבור היטלר וג'ים ג'ונס המוות היה האלטרנטיבה היחידה לאבדן עמדת המנהיגות , שהעניקה להם סיבה לחיות . 
מנהיגים מעצבים נבדלים ממנהיגים " כריזמטיים גרידא " לא רק באישיות מאוזנת ובתפקיד שהמנהיגות ממלאת בחייהם , אלא גם , ואולי בעיקר , בסוג האפקט הרגשי שיש למנהיגותם בקרב המונהגים . 
במקרה של המנהיגים הכריזמטיים שאינם מעצבים , הקשר הרגשי מבוסס על תהליכים רגרסיביים . 
מנהיגות כריזמטית - מעצבת יוצרת העצמה של המונהגים , שעיקרה חיזוק אמונתם בכוחותיהם , בשיקול דעתם וביכולתם . 
מנהיגים כריזמטיים לא - מעצבים מחלישים את מונהגיהם ומעודדים את תלותם במנהיג . 
מנהיגים מעצבים מחזקים יכולת תפקוד אוטונומית . 
להבדלים אלה יש משמעות על טווח ההשפעה . 
השפעתם של המנהיגים הרגרסיביים מתקיימת בעיקר בעת נוכחותם . 
השפעתו של המנהיג המעצב מופנמת על ידי המונהגים ומתקיימת גם לאחר היעלמו , לעתים במשך דורות . 
הרצל גרם להמוני יהודים להאמין ביכולתם לפתור את מצוקתם בעצמם , אמונה שהניעה אותם לבצע מפעלים ארגוניים ופוליטיים אדירים . 
אפקט דומה יצר מרטין לותר קינג בקרב אוכלוסיית השחורים בארצות - הברית . 
מעבר לטיעונים האידיאולוגיים , מנהיגותו גרמה לשחורים להאמין ש " הדברים אינם רק בידי שמיים " וכי יש בכוחם לשנות דברים . 
תהליך העצמה , אצל היחיד כמו אצל הקולקטיב , משמעו מעבר ממצב של חוסר אונים או חולשה , למצב של שליטה רבה יותר בחיים , בגורל ובסביבה . 
בתהליך ההעצמה מתרחש שינוי פנימי וחיצוני . 
השינוי הפנימי מתבטא בתחושה או באמונה של האדם כי ביכולתו לקבל החלטות ולפתור את בעיותיו , ואילו השינוי החיצוני - ביכולת לפעול . 
יש המכנים את השינוי הפנימי בשם העצמה פסיכולוגית ואת השינוי החיצוני בשם העצמה פוליטית . 
ההעצמה הפסיכולוגית היא תנאי לפעולה , והיא נחקרה ותוארה רבות בספרות הפסיכולוגית . 
מונח המפתח בתחום זה , " אמונה במסוגלות עצמית " ( self-efficacy ) הוטבע על ידי החוקר האמריקני מאוניברסיטת סטנפורד בארצות - הברית , אלברט בנדורה ( ( Bandura . 
מדובר בתהליכים היוצרים באדם אמונה שביכולתו לשלוט באירועים המשפיעים על חייו . 
אמונה זו קובעת כיצד אדם שופט את מצבו והיא משפיעה על המאמץ , על ההשקעה ועל הנחישות שאנשים מגייסים ומשמרים במשימות העומדות בפניהם , כמו גם על רמת הסיכון שייטלו על עצמם . 
דוגמה מובהקת להעצמה היא מנהיגותו של פרנקלין רוזבלט , שמילאה תפקיד מכריע בתקופת מלחמת העולם השנייה . 
ב - , 1940 כאשר הגרמנים כבשו במהירות חסרת תקדים את אירופה , ניצבה ארצות - הברית ככוח צבאי במקום ה - 18 בעולם ( אחרי הולנד ושוויץ ) . הצבא האמריקני מנה חצי מיליון חיילים בהשוואה ל - 6 מיליון שעמדו לרשות הגרמנים . 
שנים של משברים כלכליים גרמו לאמריקה להזניח את הפיתוח הצבאי . 
הצבא היה לא רק קטן , אלא גם מיושן יחסית . 
למרות זאת לא היה לרוזבלט ספק ביכולתה של ארצות - הברית לנצח . 
הוא הקרין זאת באופן עקבי ונחרץ על הסובבים אותו . 
אחד האנשים שעבדו עם רוזבלט תיאר בזיכרונותיו כיצד היו אנשי הצבא יוצאים ממשרדו : " הרגשתי תחושה גדולה של שלווה , ביטחון ונחישות גדולה שהיו השתקפות רוחו של האדם שהם יצאו עתה ממשרדו " . 
רוזבלט העביר תחושה זו לציבורים רחבים הרבה יותר . 
הוא העביר את המשק לכלכלת מלחמה , כך שב - 1942 היה כושר הייצור של ארצות - הברית גדול מזה של מדינות הציר , והיא הייתה מסוגלת לספק את צורכיהן של בנות בריתה בכל רחבי העולם . 
מנהיגותו של רוזבלט מילאה תפקיד מכריע ביצירת האווירה שהובילה למאמץ ייצור שלא היה לו אח ורע בהיסטוריה . 
ההעצמה שהמנהיג מנצח עליה גורמת לעלייה דרמטית במוטיבציה , אשר רק היא מאפשרת מעבר לפעולה . 
כיצד מתחוללת העלייה במוטיבציה ? 
תאוריית המוטיבציה הידועה ביותר היא זו של פירמידת הצרכים . 
בתחתית הסולם קיימים צורכי הקיום ( מזון וביטחון פיזי ) . אחריהם , במעלה הסולם , נמצאים הצורך בשייכות , בהערכה ובהגשמה עצמית . 
המנהיג המעצב גורם להולכים אחריו לטפס במעלה היררכיית הצרכים . 
הצרכים הראשוניים ( קיום וביטחון ) משותפים לכל בעלי החיים , משום שהם קשורים להישרדות פיזית . 
חסכים בצרכים אלה גורמים לתהליכים אנטי - חברתיים ולהתמקדות הפרטים בהישרדותם הפיזית . 
עובדה היא כי תקופת המשבר הכלכלי הגדול בסוף שנות העשרים בארצות - הברית התאפיינה באפאתיה , בהתכנסות עצמית , בעלייה ברמאות ובפשיעה , כמו גם בשיעורי ההתאבדות . 
רבים מאוד חשו ייאוש ורפיון ידיים . 
ברנס טוען שגילויי היוזמה ומה שקרוי בפיו " התנהגות פוליטית " - כלומר נכונות לקחת אחריות קולקטיבית - היו נמוכים ביותר . 
בחברה האמריקנית של אותם הימים הציל כל איש את נפשו . 
מנהיגותו המעצבת של רוזבלט בשלושים החודשים הראשונים של כהונתו תרמה לכך שהחברה האמריקנית מצאה מחדש את תחושות הסולידריות ואת העוז לפעול . 
ב - , 1935 עם תחילת כהונתו של רוזבלט , התחילה התארגנות של עובדי התעשייה להסדרים קולקטיביים של שכר , לשיתופי פעולה , ליוזמות כלכליות וחברתיות שהיה בהן חידוש על רקע האינדיבידואליזם האמריקני המסורתי . 
אנשים ביקשו לא רק להיטיב את מצבם , אלא גם לעזור לאחרים ולחולל שינויים חברתיים . 
מנהיגותו של רוזבלט גרמה להם לבקש צרכים גבוהים יותר בפירמידה . 
השלבים הגבוהים יותר בסולם של מסלאו , אלה הנוגעים בהיבטים חברתיים רחבים ובהיבטים מוסריים , ממלאים תפקיד חשוב אצל מנהיגים מעצבים . 
היבטים אלה מהווים חלק חשוב ברטוריקה שלהם בפניותיהם אל הציבור . 
נאומיו של בן - גוריון עסקו לא רק ב " יהודי החדש " , הלוחם והחלוץ . 
הם עסקו רבות גם במקורות התנכיים של המוסר האוניברסלי ובתפקידו של העם היהודי בהקניית ערכי מוסר אלה . 
מנדלה וצ'רצ'יל לא היו חדורי נקם לאחר הניצחון הקשה . 
להיפך , החלטותיהם , התנהגיותיהם ודבריהם כיוונו את הציבור להתגברות על רגשי הנקם ואף לנדיבות . 
היטיב לבטא זאת צ'רצ'יל במשפט : " במלחמה : עוז החלטה . 
במפלה : רוח תיגר . 
בניצחון : גודל לב . 
בשלום : רצון טוב . 
המוסר וההתנהגות המוסרית העסיקו פילוסופים רבים , אך רק פסיכולוגים מעטים , שהבולט בהם הוא ז'אן פיאז'ה , מניח היסודות של חקר ההתפתחות הקוגניטיבית , עסקו בכך באופן שיטתי . 
הפסיכולוג לורנס קולברג ( Kohlberg ) פיתח את רעיונותיו של פיאז'ה לכלל תאוריה של התפתחות מוסרית , שבמרכזה התפיסה שההתפתחות המוסרית קשורה ביכולת להבין תכנים ומשמעויות . 
רמת ההתפתחות המוסרית של ילדים , שיכולתם הקוגניטיבית ( הכוונה בעיקר ליכולת הפשטה וניתוח ) פחותה מזו של מבוגרים , תהיה נמוכה יותר . 
קולברג זיהה שלושה שלבים עיקריים של התפתחות מוסרית : 
א . 
שלב קדם – קונבנציונלי , המתאפיין בשיפוטים מוסריים המונְחים על ידי תגובות החברה – הסנקציות שהיא מטילה על החורגים מן הכללים והפרסים שהיא מעניקה לצייתנים . 
התנהגות שתוצאתה עונש נתפסת כרעה , וזו שתוצאתה תגמול - כטובה . 
שיפוטים מוסריים ברמה זו אופייניים לחשיבה שקולברג מכנה אגוצנטרית . 
קולברג מצא כי בגיל עשר שמונים אחוזים מהשיפוטים המוסריים הם מסוג זה , והם הולכים ופוחתים עם העלייה בגיל . 
בגיל 18 רק 18 אחוזים מהשיפוטים הם מסוג זה , ושיעורם יורד עד לשלושה אחוזים בגיל 24 . 
ב . 
בשלב המוסר הקונבנציונלי ממשיכה מידה מסוימת של קונפורמיזם לשמש בסיס לשיפוט מוסרי , אך ההתנהגות אינה מונעת עוד על ידי שכר ועונש מיידיים , כי אם על ידי רצון " לעשות מה שצריך " כדי להצטייר כאדם מוסרי וחיובי . 
שיפוטים כאלה נדירים אצל ילדים בגיל עשר ונעשים שכיחים ככל שעולים בגיל . 
בגיל 22 הם מהווים כבר תשעים אחוזים מהשיפוטים . 
ג . 
בשלב המוסר הפוסט - קונבנציונלי הציוויים המוסריים והחברתיים אינם מתקבלים עוד כמובנים מאליהם . 
המוסר מוגדר במונחים של עקרונות וערכים מופשטים , ומוקד השיפוט המוסרי עובר לאדם עצמו . 
בשלב זה האדם מסוגל לחשיבה מופשטת ומורכבת ומכפיף את עצמו למערכת ערכים הגיונית ועקבית , שעל פיה הוא פועל כדי להימנע מגינוי עצמי . 
מערכת זו אנו נוהגים לכנות בשם " מצפון " . 
שיפוט מוסרי ברמה הפוסט - קונבנציונלית אינו קיים אצל ילדים ובני נוער , ונדיר גם בקרב מבוגרים . 
קולברג העניק למחקר כלים להבנה אמפירית של התהליכים הקוגניטיביים הכרוכים בהכרעות מוסריות . 
עם זאת , שאלת המוטיבציה לפעול באופן מוסרי נותרה ללא מענה ברור . 
מדוע אנשים פועלים לטובת החברה , לטובת הכלל ולמען ערכים נעלים , וזאת , לעתים , בניגוד לאינטרס הפרטי שלהם ? 
מדוע ירצו אנשים לפעול " מעל ומעבר " למה שהחוק והחובה מחייבים אותם ? 
האבולוציוניסטים ראו בתופעות כמו עזרה הדדית אסטרטגיה מובהקת לשימור קיומי של קבוצת ההשתייכות . 
היו חוקרים במדעי החברה שטענו כי פעולות אלטרואיסטיות למען הכלל כדאיות במונחי הטווח הארוך , הגם שלרוב אין הדברים נראים כך לטווח הקצר , ופילוסופים אקסיסטנציאליסטיים ראו בהתנהגויות פרו - חברתיות ביטוי של הצורך במשמעות . 
מרטין הופמן ( Hoffman ) שעסק בבחינה אמפירית של התנהגויות אלטרואיסטיות , הצביע על הממד הרגשי המובהק שלהן . 
הוא הציב במרכז את רגש האמפתיה – היכולת לחוש את רגשות האחר , ואת רגש הסימפתיה – הרחבה של האמפתיה לכלל רצון ממשי לעזור לאחר . 
לטענתו , ביסוד כל העקרונות החברתיים והמוסריים עומדים הדאגה לאחֵר והצדק , אשר אינם יכולים להתממש ללא אמפתיה וסימפתיה . 
ניתן להראות זאת ביתר בהירות כאשר מציגים את הקצה ההפוך של הרצף . 
בהיעדר רגשות אמפתיה וסימפתיה מסוגלים בני אדם לחולל מעשי זוועה בחבריהם . 
ישנן עדויות , חלקן מזעזעות , על שבויי מלחמה שפגעו באכזריות בחבריהם , וזאת לאחר ש " עיקרו " מהם תחושות אמפתיה באמצעות " שטיפת מוח " או שיטות מניפולטיביות אחרות . 
לא מעט מנהיגים בהיסטוריה יצרו אפקט מסוג זה . 
הדוגמה הבולטת ביותר לכך היא כמובן זו של הדה - לגיטימציה , הדמוניזציה והדה - הומניזציה שעשה המשטר הנאצי בניצוחו של היטלר לאויביו , בייחוד ליהודים . 
משאיבדו צלם אנוש בעיני הגרמנים יכלו אלה לנהוג בהם באכזריות קיצונית , ללא ייסורי מצפון . 
ישנן דוגמאות לא מעטות של מנהיגים שפעלו ליצירת אמפתיה וסימפתיה ובכך יצרו אפקט חברתי ומוסרי מעצב . 
נלסון מנדלה טען כי לבד מן הניסיון להשמדת העם היהודי , לא נעשו בתולדות האנושות פשעים חמורים כפשעי שלטונות דרום - אפריקה נגד השחורים . 
למרות הרגשה זו , שלה היו שותפים כל חבריו לתנועת המרד בדרום - אפריקה , חזר מנדלה וטען כי " יש צורך בהבנה ולא בנקמה , יש צורך בתשלום על עוול אבל לא במעשה גמול : אין צורך ביצירת קרבנות נוספים " . 
מנדלה לא האמין בהדחקה קולקטיבית . 
אדרבה , " אנחנו יכולים לסלוח , " קבע , " אבל איננו יכולים לשכוח " . 
הביטוי הפוליטי של עמדה זו היה הקמתה של ועדת האמת והפיוס ( Truth and Reconciliation Commission , TRC ) שבראשה עמד הארכיבישוף דזמונד טוטו . 
הקמת הוועדה ופעולתה יצרו מנגנון פסיכולוגי שעורר תחושה שהצדק נעשה , בלי ללבות רגשות נקמה . 
נוצר תהליך שנתן משקל מרבי לעתיד בלי להיות משועבד לעבר , ובה - בעת איפשר זיכרון . 
רבים מן הלוחמים במשטר האפרטהייד התקשו לקבל פתרון זה . 
" אני יודע כי רוצחי אשתי יצאו לחופש " , אמר בזעם ג'ו סלובו , מבכירי המורדים , וביטא בכך את תחושותיהם של רבים . 
ובכל זאת ג'יליאן , בתו של סלובו , ביטאה את העמדה שמנדלה הצליח להפוך לעמדת הרוב הגדול : " ועדת האמת והפיוס אינה אמורה לעשות צדק מוחלט , היא אמורה בעיקר לחשוף את האמת " . 
למרות הביקורת הקשה שהוטחה בו , התעקש מנדלה להיות אופטימי ולראות את הטוב שבטבע האנושי : הוא ראה בכך מסר הומאני ופוליטי . 
הוא נתן דוגמה אישית כשסלח לסוהריו במשך עשרות שנות שבתו בכלא והסכים להיפגש עמם . 
הוא לא התנכר למנהיגי משטר האפרטהייד , דה קלרק ובוטָה , אלא נהג בהם באדיבות ובסלחנות . 
גרקה מרסל ( Marcel ) , שהייתה קרובה אליו יותר מכל אדם אחר בתקופה זו , היטיבה לבטא את תרומתו המעצבת של מנדלה : " מנדלה סימל סלחנות , הבנה ורצון לפתור בעיות עם הפנים לעתיד . 
לו היה יוצא מבית הסוהר ומשדר מסרים אחרים , אני יכולה להבטיח לכם כי מדינה זו הייתה עולה בלהבות " . 
דוגמה נוספת ליחסי מנהיגות מעצבים הוא " מרד המסים " שהנהיג גאנדי ב - 1930 . 
בתגובה להחלטת הבריטים להטיל מיסוי כבד על איכרים במחוז בומביי , הפסיקו אלה לשלם את מסיהם . 
גאנדי קרא למאבק ללא אלימות . 
אף שהבריטים עצרו אלפים זכה המאבק לתמיכה עצומה בכל רחבי הודו . 
המשבר נפתר במשא ומתן , והמיסוי ירד מ - 22 אחוזים לחמישה אחוזים . 
המאבק הזה , כתב גאנדי ביומנו , הפך למסר , להמחשה של צורת מאבק לא אלימה בבריטים . 
תמונתו של גאנדי בן השישים , לבוש גלימה לבנה , צועד בראש אלפי אנשים , נואם , מתפלל ומטיף נגד האלימות , הפכה להיות סמל למאבק לא אלים ולמנוף פוליטי רב עוצמה . 
מנהיגות מעצבת בחיי היום - יום 
הדוגמאות שדנו בהן עד כה לקוחות מן ההיסטוריה הפוליטית , אך מנהיגים מעצבים קיימים בכל מקום שבו מתקיימים יחסי מנהיגות . 
כאשר מונה גארי קונביס ( ( Convis לתפקיד סגן נשיא לייצור ב - New United Motor Manufacturing ( NUMMI ) בקליפורניה , אמר לו נשיא החברה : " אני מבקש כי תנהל את הייצור כאילו אין בידך כוח [ ממסדי ] כלל . 
כל אחד במפעל יודע כי אתה סגן הנשיא לייצור . 
היכולת שלך להקשיב , לחנוך , להדריך , להשיג קונסנזוס סביב נושאי מפתח ביום - יום היא הדבר שעליו תוערך יותר מכל דבר אחר " . 
כך קיבל קונביס שיעור במנהיגות מעצבת : המשימה שעמדה בפניו הייתה לגרום לאנשים לעשות יותר , ללא כפייה וללא איום בענישה . 
ההיסטוריה של NUMMI היא דוגמה מאלפת למנהיגות מעצבת בחיי היום - יום . 
דוגמה שממחישה תהליכים פסיכולוגיים ( שתוארו קודם בהקשרים היסטוריים ידועים יותר ) כמו העצמה , וגם מצביעה על כך שלטרנספורמציה הפסיכולוגית יש ביטוי ממשי של הצלחה ( כלכלית במקרה הזה ) . 
ב - 1963 נפתח בפרימונט שבקליפורניה מפעל ייצור של חברת GM . 
ב - 1978 העסיק המפעל 7200 עובדים וב - 1982 הוא נסגר . 
" אלה היו שנים של מלחמה " , תיאר אחד ממנהלי העבודה את היחסים בין ההנהלה לעובדים , שהיו מאוגדים באיגודים מקצועיים . 
האווירה תוארה כאווירה של " חשדנות אלימה " , כל הסכמה הייתה מעוגנת במסמך חתום , וכל הישג של ההנהלה או של העובדים היה תוצאה של עימותים כוחניים . 
המפעל התקיים כך , תוך כדי שביתות , עימותים ובעיות רבות בתחום הייצור . 
לבסוף , לאחר שביתה נוספת , קצה נפשה של הנהלת GM במאבקים והיא החליטה לסגור את המפעל . 
שנה אחר כך , ב - , 1983 נפתח המפעל מחדש בבעלות משותפת של טויוטה וGM - . הניהול הופקד בידי צוות יפני . 
ב - 1988 זכה המפעל בפרס הלאומי למצוינות . 
הוא ייצר יותר מכוניות לעובד מכל מפעל אחר , ולמעשה הפך להיות המפעל היעיל ביותר של GM . 
הציניקנים יכולים כמובן לטעון כי סגירת המפעל ופתיחתו מחדש די היה בהם כדי ליצור פחד שידרבן את העובדים לשתף פעולה , אולם מפעל דומה בקליפורניה , אשר נסגר ונפתח שוב בנסיבות דומות , נסגר סופית לאחר זמן מה משום שלא הצליח לתפקד . 
יתר על כן , מעורבות העובדים ותרומתם הייתה גבוהה בכל קנה מידה אפשרי : 86 אחוזים מהעובדים הגישו הצעת ייעול אחת לפחות ( בממוצע 3.2 הצעות ייעול לעובד באותה שנה ) , 81 אחוזים מהן יושמו . 
אין ביטוי ברור מזה למעורבות העובדים . 
חשוב לציין כי מדובר באותם עובדים שעבדו במפעל לפני שנסגר . 
שכרם לא עלה , והם המשיכו להיות מאוגדים במסגרת האיגוד המקצועי . 
שום דבר מהותי לא השתנה בצד המבני של המפעל . 
השינוי הדרמטי היה אופן ההפעלה של העובדים : המפעל עבר מצורות הפעלה מסורתיות , הנשענות על סמכות פורמלית וכוח , לצורת הפעלה באמצעות מנהיגות הרותמת את המוטיבציה של עובדים לפעול " מעל ומעבר " . 
המנהלים נקטו פעולות שלכולן משמעות פסיכולוגית מנהיגותית עמוקה . 
ההנהלה החדשה הבהירה לאלתר כי אינה רואה בפיטורי עובדים אמצעי לפתרון בעיות . 
עמדה זו הפיגה חלק מאווירת החשד והעוינות במפעל . 
היא הבטיחה כי תשומת הלב והאנרגיות הנפשיות לא " יתבזבזו " בהישרדות , אלא בסיפוק צרכים גבוהים יותר : השתייכות , הערכה והגשמה עצמית . 
הביטויים לכך היו גידול ברמת המעורבות והיצירתיות של העובדים ורמת האמון שהפגינו כלפי ההנהלה . 
נוסף על כך השקיעה החברה משאבים רבים בחניכה , בהדרכה ובפיתוח העובדים . 
למפעל הובאו 400 חונכים מיפן , ו - 600 עובדים נשלחו לשם להשתלם . 
כל העובדים עברו הכשרה שכללה לא רק תוכן מקצועי אלא ערכי : אמון וכבוד . 
העצמה אינה תהליך המאפיין רק חברות עילית או אנשים יוצאי דופן . 
חברת Applied Energy Services ( AES ) היא דוגמה לכך . 
החברה נוסדה ב - 1981 על ידי רוג'ר סנט Sant ) ) ודניס בקי ( Bakke ) , שעבדו בשירות הציבורי בתחום האנרגיה והחליטו להקים חברה " שפועלת אחרת " . 
הם ניסו לגייס שלושה מיליון דולר להקמת החברה , אך הצליחו לגייס רק 1.3 מיליון . 
החברה הצליחה בכל פרמטר מקובל , וב - 1999 התמורה להשקעה הייתה גבוהה ב - 178 אחוזים מהממוצע בתעשיית האנרגיה . 
הרווח היה 203 אחוזים מהמקובל בתחום ( השקעה של , 000 $ 10 במניות של החברה ב - 1982 הפכה ל - 20 מיליון דולר ב - 1999 ) . בשנות התשעים המאוחרות היה גידול של 41 אחוזים ברווחים , וההחזר לבעלי המניות בשנים הללו היה 531 אחוזים , נתון גבוה ביותר בהתייחס לעובדה שלא מדובר בחברת היי - טק או בחברה שהמציאה מוצר חדש . 
ההסבר להצלחה טמון במנהיגותם של שני המייסדים , שביקשו להקים חברה שתהיה היפוכו של הארגון הציבורי שאותו הכירו : בלי ביורוקרטיה ועם חלוקת סמכויות גדולה ביותר . 
המייסדים לא ראו את עצמם כמנהלים במובן המקובל , אלא כמעצבי סביבה ערכית שבמסגרתה אנשים פועלים בחופש מרבי . 
אחד הביטויים לכך הוא המבנה : לחברה אין מטה , מחלקת משאבי אנוש או היררכיה מקובלת . 
במרכז עובדים כמה בעלי תפקידים המספקים אינפורמציה וייעוץ לאתרי החברה השונים בעולם . 
אלה מתנהלים באופן עצמאי . 
ארבעה ערכים עיקריים נמצאים ביסוד ה " אווירה המעצימה " של החברה : 
1 . 
הנאה ( ( fun 
2 . 
הגינות ( fairness ) 
3 . 
יושרה ( integrity ) 
4 . 
אחריות חברתית ( ( social responsibility ופרקטיקות הניהול נגזרות ממנה . 
ערכים אלה מתבטאים בבחירת העובדים ובשיטת התִמרוץ שמעבר למשכורת . 
תמרוץ זה מושפע משלושה משתנים : עבודת הפרט , עבודת הצוות ועבודת האתר כולו . 
מדיניות השכר מעודדת אפוא עבודת צוות בכל הרמות . 
בבחירת העובדים ובהתנהלות השוטפת מושם דגש רב על ההנאה מהעבודה ועל יזמות . 
האווירה מעודדת לקיחת אחריות ויוזמה ואיננה יוצרת חשש מטעויות ומנטילת סיכונים . 
אווירה כזו מושכת אנשים המעוניינים באחריות ובמרחב פעולה ורוצים להיות מועצמים . 
שני שלישים מעובדי החברה עבדו בעבר בחברות אחרות בתחום האנרגיה , שם נהנו ממשכורות גבוהות יותר , אך חופש הפעולה הגדול בחברה החדשה והדגש על ההנאה בעבודה היוו בעבורם פיצוי על הירידה בשכר . 
סיפורו של רלף סטייר ( Stayer ) , מנהל חברה לייצור נקניקיות בג'ונסוויל שבארצות - הברית , הוא סיפור של מנהיגות מעצבת הנלמד כמקרה לדוגמה בבתי הספר היוקרתיים לניהול . 
מדובר בחברה עתירת עבודה המאופיינת בסטנדרטיזציה של תהליכים , באלמנטים המעודדים יצירת מבנים ארגוניים ריכוזיים ובחלוקה ברורה בין הנהלה ומטה מקצועי דומיננטיים לבין עובדים המבצעים מטלות קבועות . 
למרות הצלחתה של החברה החליט סטייר לממש חזון שהיה גדול ושאפתני יותר מניהול של מפעל נקניקיות . 
הוא ראה בחברה הזדמנות לביצוע ניסוי כלכלי חברתי שיוכיח את טענתו , שעל פיה אנשים מטבעם שואפים להצטיין ולהתפתח , ואינם , כפי שטוענים , עצלים ונוטים לעשות את המינימום ההכרחי בהיעדר פיקוח וסנקציות . 
סטייר ביזר סמכויות והוביל תהליכי העצמה אינטנסיביים . 
בדומה ל - AES ( הפועלת בסביבה טכנולוגית מתוחכמת יותר ) , העובדים המחולקים לצוותים קיבלו סמכות מלאה לבחור את עמיתיהם ללא התערבות ההנהלה . 
" אחרי הכול " , טען סטייר , " הצוותים הולכים לעבוד עם האנשים החדשים , ומן הסתם ידעו טוב מאחרים מי מתאים להם " . 
העובדים קיבלו סמכויות תקציביות וגישה למידע ואפילו סמכות לקבוע שכר . 
התגמולים שמעבר לשכר הבסיסי לא היו מבוססים על הֶספקים , אלא על התפתחות ובעיקר על למידה . 
כך נוצרה נורמה של למידה ושל התפתחות , אחריות ומעורבות . 
למעשה , טען סטייר , " תפקידי הצטמצם לרמה הפילוסופית ( קביעת הנחות יסוד ) וקביעת הסטנדרטים הסופיים של המוצר . 
כל השאר התנהל על ידי העובדים . 
" הדבר המדהים ביותר , " הוסיף סטייר , " הוא לראות את ההתלהבות של האנשים . 
זה הסיפוק הגדול ביותר שלי , לראות אנשים שנהנים ממה שהם עושים . 
זה מוציא את המיטב שבהם " . 
המפעל , שהיה מצליח עוד קודם ל " ניסוי " , הפך בעקבות השינויים להצלחה כלכלית גדולה הרבה יותר . 
מנהיגות מעצבת קיימת גם בתחום החינוך . 
מורה למתמטיקה ממוצא היספני בשם חיימה אסקלנטה ( Escalante ) , הוא דוגמה מפורסמת לכך . 
אסקלנטה עבד בבית ספר גרוע באחד מפרברי לוס - אנג'לס , עם תלמידים ממשפחות עניות , אשר חיו בסביבה עתירת סמים ואלימות . 
הם היו רגילים להיכשל , ולא חלמו אפילו על לימודים גבוהים , מה שתרם לחוסר המוטיבציה שלהם . 
למרות זאת הצליח אסקלנטה להוביל צעירים אלה להישגים דרמטיים , והם עמדו בהצלחה בבחינות , שהן תנאי קבלה לאוניברסיטאות עילית כמו פרינסטון , הארוורד ו - ייל , בחינות ששני אחוזים בלבד מתלמידי ארצות - הברית עוברים בהצלחה . 
ההישג היה כה מדהים עד כי הרשויות חשדו בהונאה , והתלמידים נאלצו להיבחן שנית תחת השגחה מיוחדת . 
תלמידיו של אסקלנטה הצליחו אף יותר מאשר בפעם הראשונה . 
15 מתוך 18 תלמידי הכיתה הראשונה של אסקלנטה , כולם היספנים , הגיעו לקולג' , שיעור גבוה בהרבה משיעורם של המתקבלים לקולג' בקהילה ההיספנית בארצות - הברית . 
כאשר הסבירו התלמידים מה הביא אותם להישגים אלה , התברר כי ההשפעה העיקרית של המורה הייתה בהגברת המוטיבציה . 
הוא הצליח להקנות לתלמידים תחושה שהם מסוגלים לעשות זאת , שהם מסוגלים ללמוד , ואף ללמוד היטב . 
הוא נהג להגיע מוקדם לבית הספר כדי לפגוש וללמד את התלמידים שהקדימו אף הם , לבקשתו . 
הוא נהג להזמין תלמידים לביתו וללמד אותם מתמטיקה במהלך הארוחות . 
הוא ביקר בבית תלמידים שנעדרו מן השיעורים . 
הוא הפך להם לאב דואג ומטפל , אך גם תובעני ובלתי מתפשר . 
במילים אחרות , הוא הפך למנהיג מעצב . 
ציפיות המשודרות על ידי מנהיגים בכל תחום באופן עקבי ( בעיקר באמצעות התנהגויות ) הופכות לעתים קרובות ל " נבואות המגשימות את עצמן " . 
רוזנטל וג'יקובסון במחקר קלאסי שתובנותיו מצוטטות לרוב בספרות הפסיכולוגית , הציגו בפני קבוצת מורים מידע כוזב על תלמידיהם , ולפיו כמה מהם התגלו במבחנים כ " בעלי פוטנציאל גבוה " וצפוי שישיגו התקדמות גדולה . 
לאמיתו של דבר תלמידים אלה נבחרו באקראי . 
הנתונים שנאספו לאחר שנת הלימודים הראו כי הישגי התלמידים שסומנו כבעלי פוטנציאל גבוה היו גבוהים מאלה של עמיתיהם . 
התלמידים המצליחים דיווחו כי התייחסו אליהם באופן שהגביר את המוטיבציות שלהם ואת אמונם ביכולתם להצליח . 
המורים עודדו אותם , נתנו להם משובים , העבירו להם תחושה שהם טובים וגרמו להם לרצות להתאמץ " מעל ומעבר " – אפקט קלאסי של מנהיגות מעצבת . 
דומה כי בכל תחומי הפעילות - הפוליטית , הארגונית , החינוכית , החברתית או המשפחתית - תמצית ההשפעה המעצבת היא העברת מסרים בהירים הנובעים מתוך תחושה פנימית עמוקה של ידיעת " הדבר הנכון " , של ידיעת " הדרך " . 
הרצל האמין בכל לבו כי לא רק שמדינה יהודית היא הפתרון היחיד האפשרי לאנטישמיות , אלא גם שמדינות אירופה יסכימו ואף ישמחו לפתור כך את בעיית היהודים החיים בקרבן . 
נלסון מנדלה , שהִרבה להשתמש במטפורת הקשת בענן כדי לתאר חברה עתידית , סובלנית ורב גזעית , ידע היטב לאן הוא רוצה להוליך את החברה הדרום - אפריקאית . 
גאנדי שידר מסרים ברורים לגבי המטרה והדרך , שנגזרו מתפיסת עולם עקבית ובהירה . 
וולט דיסני ידע מנעוריו כי הוא רוצה ליצור את " התיאטרון הגדול בעולם " , שבו יוכלו הורים וילדים להשתעשע יחדיו . 
אסקלנטה ידע היטב לאן הוא רוצה להוביל את הנערים שאותם לימד , אך מעבר לכך ידע היטב מה הוא מבקש ל " שדר " לסביבה האמריקנית שבה חיו הוא והנערים . 
ליאנוש קורצ'אק הייתה תפיסה חינוכית ברורה של הילד ושל התהליך החינוכי . 
תהא הטרמינולוגיה אשר תהא : " חזון " , " מסר " , " חלום " , " תפיסה " - תכנים אלה , חשובים ככל שיהיו , אינם יכולים ליצור אפקט מנהיגותי מעצב ללא ביטויים התנהגותיים . 
התנהגות עקבית ונחושה , המשרה התלהבות ואמון , היא שמעבירה את המסרים . 
בהיעדרה נותרים המסרים חסרי גוף ונבובים . 
במשך תשע השנים שבין משפט דרייפוס לבין מותו בגיל , 44 פעל הרצל כמו מנוע המתודלק באמונה בחזונו . 
קצב חייו היה מסחרר . 
הוא ישן מעט ובריאותו התדרדרה . 
חייו הפרטיים היו קשים , רבים לעגו לו ומעטים עמדו לצדו , בוודאי בתחילת הדרך . 
אך הוא היה נחרץ . 
האמונה בעתיד טוב יותר , האמונה שעתיד זה אפשרי , הייתה מקור האנרגיה שבתוך פחות מעשור הניעה תהליכים שהשפיעו על מיליוני בני אדם לדורות . 
שכנוע פנימי עמוק בצדקת הדרך איפשר לנלסון מנדלה להיכנס לכלא כאיש צעיר , לשהות בו 27 שנים ולהשתחרר ממנו ללא מרירות וללא תאוות נקם . 
הוא יצא מתאו חדור אמונה בעתיד טוב יותר . 
גאנדי נכלא , הוכה , האשרם שבו חי היה בסכנת סגירה , ובכל זאת הוא לא ויתר והפך לסמל . 
אנשים רבים לא האמינו כלל בחזונו של וולט דיסני , מומחים לא האמינו כי ניתן ליצור אנימציה מוזיקלית , אנשי קולנוע לא האמינו שניתן להפיק סרטים בצבעים ; אפילו אחיו של וולט דיסני , שותפו לעסקים , חשב לעתים קרובות כי מדובר בבזבוז כסף . 
אבל וולט דיסני התעקש על חזונו והצליח להדביק רבים בהתלהבותו . 
בקי וסנט , מנהיגי AES , כמו סטייר , מנהל מפעל הנקניקיות בג'ונסוויל , לא תלו כרזות על העצמה במסדרונות . 
הם ביטאו את תפיסתם במעשים נחרצים וברורים , במדיניות השכר , במדיניות בונוסים , במתן סמכויות , באופן הבקרה ובשיטת הגיוס וההשמה . 
כל מעשה ניהולי יום - יומי ביטא מסרים ברורים של העצמה . 
המורה אסקלנטה התמודד עם לעגם של נערים ונערות ששנאו כל דבר " שהריח ממסד " , ואשר שבעו מורים שבאו ועזבו בפחי נפש . 
אסקלנטה לא הגיע להצלחה המדהימה באמצעות מילים יפות . 
הילדים הללו היו חשדנים כלפיהן והרבו להיעדר מבית הספר . 
עולמם החברתי ומערכת הערכים החשובה להם היו מחוץ לבית הספר , מעוגנים בהווי הכנופיות השכונתיות . 
אסקלנטה הצליח במעשה העיצובי משום שלא ויתר על אף ילד . 
הוא הלך לבתים לאתר את הנעדרים ; הוא הלך למקום המפגש של הכנופיה לדבר עם הנערים ולשכנעם ללמוד . 
הוא תבע מהתלמידים להתאמץ והגיע מוקדם יותר כדי להיות אתם ולעמוד לרשותם . 
הוא השקיע שעות רבות בהוראה , בשכנוע , בעידוד , בתמיכה . 
אסקלנטה היה " מכור למשימה " . 
יאנוש קורצ'ק חי עם הילדים בפנימייה , השקיע את כל כולו בעבודה החינוכית , הכיר את כל הילדים והיה להם לאב , לאם ולמופת התנהגותי . 
השפעתו של בן - גוריון לא נבעה מנאומיו הנמלצים אלא מצורת חייו ומהתנהגותו . 
כאשר דיבר על " הפרחת השממה " היה לדבריו משנה תוקף משום שהוא עצמו הלך להתגורר בקיבוץ במדבר . 
חשוב להדגיש כי להבדלים בתוכני החזון של מנהיגים יש משמעות לגבי הבחנה בין מנהיגים שהם " רק כריזמטיים " לבין מנהיגים שהם לא רק כריזמטיים אלא גם מעצבים . 
לחזון יש היבט שנוטים פחות להזכירו ולנתח את משמעויותיו - היבט מוטיבציוני . 
לרוב , החזון מזין קודם לכול את המנהיג עצמו , הדומה מבחינה זו לאמן - יוצר שיש לו " יצירות בבטן " והן מטעינות אותו באנרגיות , בנחישות , בהתלהבות ובכוח עמידה . 
אם חזונו של המנהיג נובע " מן הקרביים " , הוא " מדביק " , כפי שמצביעות העדויות השונות , את הסובבים , ואפילו את אלה הנמצאים במעגלים רחוקים יותר . 
כאשר מנהיגים " מאמצים " באופן טכני חזון של אחרים , או בונים ( לרוב באמצעות יועצים חיצוניים ) חזונות שאינם מבטאים להט פנימי אמיתי , במרבית המקרים הם אינם משכנעים לאורך זמן . 
לאמרתו של בנימין דיזראלי שעל פיה " אנשים יכולים להיות גדולים רק כאשר הם פועלים מתוך להט " יש , אם כן , יסוד פסיכולוגי עמוק , שהמונהגים קולטים היטב . 
ברנרד באס ( Bass ) , שבו פגשנו כבר בפרקים הקודמים , פיתח כלים לבדיקה אמפירית של מנהיגות מעצבת . 
הוא ביקש משבעים מנהלים בכירים לתאר מנהיג מעצב שאותו פגשו במהלך חייהם . 
לצורך המחקר הוגדר מנהיג מעצב כאדם שהעלה את המודעות ואת הציפיות שלהם להישגים , גרם להם לחפש מענה לצרכים גבוהים יותר , ולעבוד קשה יותר למען מטרות החורגות מהאינטרס האישי שלהם . 
כל הנשאלים טענו שהכירו לפחות אדם אחד שמתאים לתיאור הזה . 
כאשר תיארו את ההשפעה שהייתה לאדם זה עליהם , דיווחו שהוא גרם להם לעבוד " ללא חשבון " וללא התחשבות בתמורה כספית . 
הם דיווחו על רצון לעמוד בציפיות של המנהיג , על כך שיצר אצלם מחויבות רגשית לארגון ולמשימה . 
היו אף שדיווחו כי החלו לחקות את המנהיג . 
רבים מהם השתמשו בדימוים כמו " אב נדיב " , " אב נאור ושוחר טוב " ( benevolent father ) , ותיארו מנהיג התובע סטנדרטים גבוהים של ביצוע , אך בה בעת תומך רגשית באנשיו , מייעץ להם , יודע להוקיר מאמץ והישגים ומגלה פתיחות . 
הם תיארו תחושה של ביטחון המלווה בידיעה שהמנהיג מקשיב להם באמת , נותן להם מידה רבה של אוטונומיה ומעודד את התפתחותם העצמית . 
למרות עדיפות הידע והניסיון שלו , תואר המנהיג המעצב כמי שנכון לחלוק אותם עם אנשיו . 
מילות המפתח שחזרו ונשנו בדיווחים היו : " אמון " , " חיבה עמוקה " ( strong liking ) ו " כבוד " . 
התכנים שהוצגו ונותחו במחקר האיכותני המקדים שימשו בסיס לפיתוח שאלון , כלי מחקרי המאפשר הכללה סטטיסטית . 
בניתוח הראשוני של השאלונים נמצאו שלושה גורמים של מנהיגות מעצבת : 
1 . 
כריזמה ( שבשלב מאוחר יותר חולקה מסיבות מתודולוגיות ל " השפעה באמצעות ערכים " Idealized influence ) , ול " הנעה באמצעות השראה " ( inspirational motivation 
2 . 
גירוי אינטלקטואלי ( intellectual stimulation ) . 
3 . 
התייחסות אישית ( individualized consideration ) 
כריזמה – דיווחים על התנהגויות הטיפוסיות לבעל ה " כריזמה " היו : " הוא גורם לאנשים סביבו להתלהב " , " הוא מרגש אותי בחזון שאנו אמורים / יכולים להגשים " ; " הוא מגביר את תחושת האופטימיות שלי לגבי העתיד " ; " הוא נותן לי תחושה של מטרה " ; הגורם הזה בגרסתו הראשונה כלל 18 פריטים שהסבירו 66 אחוזים מהשונות . 
כריזמה היא אפוא הגורם המשפיע ביותר בצמיחתה של מנהיגות מעצבת . 
ניתן לראות בבהירות את הממד הרגשי של הכריזמה : אמון במנהיג , גאווה ( " אני גאה להיות קשור למנהיג " ) , תחושת מטרה ומשמעות . 
ניתן גם לראות בנקל כי רגשות כאלה יכולים להיווצר גם כלפי מנהיגים כריזמטיים שאינם בהכרח מעצבים . 
תחושות דומות חשו אנשים כלפי ג'ים ג'ונס , אדולף היטלר או בניטו מוסוליני . 
למרות מרכזיותו , מרכיב הכריזמה אינו מספיק כדי ליצור את הטרנספורמציה הפסיכולוגית והאידאית החיובית המאפיינת מנהיגות מעצבת . 
טרנספורמציה כזו נוצרת גם מתוך החיבור הדינמי לשני הגורמים האחרים - ההתייחסות האישית והגירוי האינטלקטואלי - וגם בהתייחס לתכנים הערכיים שהמנהיג מציג בחזונו , במסריו ובהתנהגותו . 
רק ה " תבנית " ( גשטלט ) הזאת , שבה השלם הוא יותר מסכום חלקיו , יוצרת את האפקט המעצב . 
לטענת חוקר המנהיגות אדווין פ . 
הולנדר Hollander ) ) , במרבית המקרים התחושות הללו אינן נוצרות באחת , אלא נבנות לאורך תקופה ארוכה שבה המנהיגים צוברים אשראי בעיני אנשיהם . 
רבים מן המנהיגים המעצבים לא ניחנו במאפיינים חיצוניים בולטים , כמו הופעה נאה או כושר ביטוי יוצאי דופן , המיוחסים לעתים קרובות לכריזמה . 
היחסים הכריזמטיים נוצרו בתהליך ארוך . 
טרומן לא נתפס כלל כמנהיג כריזמטי כאשר נכנס לתפקידו כנשיא ארצות - הברית . 
מנהיגותו נבנתה לאורך זמן , בתהליך צבירת אשראי של אמון שנבע משורה של החלטות ומעשים . 
גאנדי היה אדם נמוך קומה ובעל חיצוניות בלתי מרשימה . 
גם הכריזמה שלו נבנתה בתהליך ארוך . 
גירוי אינטלקטואלי – המונח " גירוי אינטלקטואלי " מתייחס ליכולתו של המנהיג לגרום לסובבים אותו לחשוב בדרכים אחרות , יצירתיות ומגוונות . 
בעדויות רבות על אודות מנהיגים מצטיינים מדוּוח כי הם גורמים לאנשים להסתכל על בעיות מזוויות ראייה רעננות . 
אין מדובר בהיבט האינטלקטואלי בלבד , אלא בפתיחות , בסובלנות , ביכולת להטות אוזן לאחר ובעיקר ביכולת לקבל את העובדה שהמנהיג אינו כול יודע . 
בנקודה זו חשוב האיזון הנפשי של המנהיג או " גודל האגו " שלו - משתנה שהכשיל לא פעם מנהיגים שהיו להם , לכאורה , כל הכישורים להפוך למנהיגים מעצבים . 
היפוכו של הגירוי האינטלקטואלי בא לידי ביטוי בתופעות כמו " מסגור " ( framing ) , או " הינעלות " על תפיסה מסוימת , ללא בחינה של אפשרויות או של הנחות יסוד אחרות . 
במקרים רבים הסיבות לכך הן אטימות , יהירות וחוסר פתיחות של מנהיגים . 
כך , ככל הנראה , החמיץ ווטסון ( הבן ) , מנהיג ה " ענק הכחול " - IBM , את שוק המחשבים האישיים . 
המנהיגים המעצבים הגדולים , לעומת זאת , נתנו מקום רב לרעיונותיהם ולמחשבותיהם של אחרים , ואף יזמו תהליכים שהביאו לידי ביטוי מרבי את גורם הגירוי האינטלקטואלי . 
המנהיג המעצב יוזם תהליכים של גירוי אינטלקטואלי : בחינה שיטתית של הנחות יסוד והצגת אפשרויות שונות לפתרון כל סוגיה חשובה . 
היכולת לייצר " גירוי אינטלקטואלי " אין פירושה כי למנהיג האינטלקט הגדול מכולם . 
גדולתם של מנהיגים מעצבים הייתה בכך שלא התחרו ולא קינאו באנשים אינטליגנטים מהם ועם זאת לא ביטלו עצמם בפניהם . 
טרומן נתן מקום רב לאינטלקט של ג'ורג' מרשל והיה קשוב אליו , ללא קנאה וללא מאבקי כוח לשמם , אך הוא ידע גם להחליט בניגוד לדעת האיש שאותו העריך כל כך . 
בחיי היום - יום יש לגורם זה משקל משתנה , התלוי במידה רבה בנסיבות . 
ברור כי בארגונים המתאפיינים במשימות סטנדרטיות יש מידה פחותה של חשיבות לתהליכים של גירוי אינטלקטואלי . 
לעומת זאת , גורם זה הוא בעל חשיבות רבה בתחום המשתנה ללא הרף של המדיניות ובתעשיות מחקר ופיתוח , שבהן היעדרן של חשיבה יצירתית , של רעיונות חדשים ושל זוויות התבוננות מקוריות מאיים על עצם קיומן . 
גם בתחום החינוך ( כולל במסגרת המשפחה ) יש לגורם זה חשיבות רבה . 
התייחסות אישית - הגורם הקרוי " התייחסות אישית " ( individualized consideration ) קשור לתהליכים התפתחותיים שתוארו באמצעות מושגים כמו " העצמה " . 
היגדים שהופיעו בקטגוריה זו היו : " הוא ( המנהיג ) משקיע זמן בהדרכה ובחניכה " או " הוא עוזר לעובדיו / לאנשיו לפתח את הצדדים החזקים שלהם " . 
כפי שהזכרנו בפרק הקודם , יש דמיון רב בין " הורות טובה " ו " מנהיגות מעצבת " . 
הורים ומנהיגים מעצבים מציבים רף גבוה אך בר השגה , ומציעים למונהגים ולילדים תמיכה וסיוע בהשגת יעדיהם . 
שילוב זה מפתח הישגיות ומביא להצטברות של חוויות הצלחה , שהן התשומות המשמעותיות ביותר בבניית האמונה ב " מסוגלות עצמית " . 
הורים טובים , כמו מנהיגים מעצבים , הם מקור למשוב על ביצוע לעזרה , אך בעיקר מקור לתמיכה רגשית מהסוג המאפשר אוטונומיה , העזה וכוח להתמודד עם מצבי משבר . 
השוואה זו מפנה את תשומת הלב להיבט נוסף : " מרחב העיצוב " , קרי התנאים הנסיבתיים , סוג המשימות , שמכילים בתוכם גם צורך וגם היתכנות לביטויו של גורם זה , שהוגדר על ידי בס כ " התייחסות ופיתוח אישי " . 
תחום החינוך למשל , מזמן צרכים ואפשרויות לפיתוח אישי ( לא בכדי נמצאו מנהיגים מעצבים רבים במחקר האמפירי בתחום החינוך ) . כך הוא לגבי גופים הנמצאים בהתהוות כמו מסגרות ארגוניות חברתיות . 
הדוגמאות שהובאו מצביעות על כך שמרכיב זה עשוי להיות בולט וחשוב בייחוד בזמנים של שינוי . 
לסיכום , מנהיגים מעצבים גורמים למונהגיהם לפעול " מעל ומעבר לציפיות " ( כפי שהגדיר זאת ברנרד באס ( ; מעל ומעבר לנורמות המקובלות בסביבה נתונה ; להשקיע מאמצים ומשאבים מעל למקובל , להסתכן , לפעול כך שאנשים בסביבה יזהו מאמץ חריג . 
מנהיגים היוצרים את האפקט הזה הם מנהיגים מעצבים . 
למעשה , כפי שהומחש בחלק מהדוגמאות , הם לא רק גורמים למונהגים לעשות יותר מסביבתם , ויותר ממה שהתכוונו לעשות לפני המפגש עם המנהיג ; הם גורמים למונהגים להיות יותר ממה שהיו או ממה שתפסו עצמם לפני פגישתם עם המנהיג המעצב - להיות מוסריים יותר פרו - חברתיים יותר אוטונומיים יותר , מועצמים יותר במובן הפסיכולוגי של אמונה במסוגלות עצמית . 
מאפייני השפעה זו תוארו בפרק זה . 
המקורות האמפיריים לביטויה נמצאו על ידי באס בארבעת הגורמים שהוזכרו : הנעה באמצעות ערכים , הנעה על ידי השראה , התייחסות ופיתוח אישי וגירוי אינטלקטואלי . 
כדרכם של סיווגים יש כאן מידה מסוימת של שרירותיות . 
השפעת מנהיגים מעצבים היא לעולם לא תוצאה של גורם אחד שניתן לזהותו בתפיסת המונהגים כמובחן באופן מובהק מהגשטלט . 
מבנה הגורמים שהוצג ( שיש לו קודם כול משמעות אופרציונלית במובן הסטטיסטי הנדרש לצורך מחקר כמותי ) מסייע להבין ממדים של הבדלים בין מנהיגים " כריזמטיים גרידא " שהם לעיתים שליליים , ומנהיגים מעצבים , שהם חיוביים במובן החברתי הכללי יותר או לפחות במונחים המקובלים בעולם המערבי . 
לכל המנהיגים הכריזמטיים באשר הם יש אפקט רגשי ; הם מאופיינים ביכולת לעורר השראה ; לכולם יש מסרים , ולעתים חזונות ברורים ומלהיבים . 
אך המנהיגים המעצבים - מסריהם וחזונותיהם אינם הרסניים ; הם פרו - חברתיים והם מייצגים אמות מידה מוסריות של אמת כפי שתיאר זאת קולברג . 
הם משפיעים על רגשות המעוגנים במה שתואר על ידי הופמן כאמפתיה וסימפתיה - יכולת להבין ולחוש את האחר . 
לכך נוספים שני הגורמים האחרים : ההתייחסות האישית והגירוי האינטלקטואלי , . גורמים שהמחקר זיהה כקיימים רק באוכלוסיית המנהיגים המעצבים . 
אין פירוש הדבר שכל הגורמים הללו חייבים להתקיים בקרב מנהיגים מעצבים , בוודאי לא במידה שווה . 
כפי שעולה בפרק זה , כל המנהיגים היו בעלי מסרים וחזונות , לכולם הייתה השפעה רגשית ברורה , חלקם ידעו לגייס מאמץ אינטלקטואלי ( הגם שהם עצמם לא היו בהכרח אינטלקטואלים – הבחנה שיש לשים לב אליה ) . אחרים הצטיינו בהתייחסות אישית , אך לא ידעו ליצור גירוי אינטלקטואלי . 
אבל לכולם הייתה השפעה מעצבת במובנים שתוארו . 
הכיוון הזה נגזר מיסודות אישיותיים שיש ביניהם דמיון במובן הפסיכולוגי הבסיסי , שיוצר אחר כך השפעה חברתית ומוסרית חיובית . 
מהם המאפיינים הללו ? 
מהיכן שואבים מנהיגים מעצבים את השראתם ? 
מניין באים הכוחות הנדרשים להם כדי ליזום ולקיים תהליכים מעצבים ? 
איך נוצרת היכולת לקיים יחסים המדרבנים התפתחות ומעודדים דפוסי חשיבה ופעולה פרו - חברתיים ואף מוסריים ? 
שאלות אלה עומדות במרכז הפרק הבא . 
פרק 4 
התפתחותם של מנהיגים מעצבים 
" הילד הוא אבי האיש " ( וויליאם ווורדסוורת ) 
" אומר לך " , אמר פרנקלין רוזבלט לידיד באחת התקופות הקשות של נשיאותו . 
" בלילה , כאשר אני מניח את ראשי על הכר , אני חושב על הדברים שהובאו בפניי במשך היום , על ההחלטות שקיבלתי בקשר לכך . 
אני אומר לעצמי : עשית כמיטב יכולתך , ואז אני מסתובב ונרדם " . 
סיפור פשוט זה שופך אור על אלמנט מרכזי באישיותו של רוזבלט – הביטחון המוחלט בעצמו . 
עובדה זו ניכרה באורחות חייו ובהתנהגותו , והיא עולה גם מעדויות האנשים שעבדו איתו . 
הייתה לו גם יכולת להתנתק , ולתדהמת עוזריו הוא היה מסוגל לישון 12 שעות בתקופות של לחץ עצום . 
למרות האחריות הכבדה שרבצה עליו , שידר רוזבלט נינוחות ורגיעה : " משנה לשנה הנשיא נראה יותר נינוח בכל הנסיבות . 
הוא נראה נינוח יותר מכל מנהיג בתקופתו ; עצביו חזקים ומזגו יציב . 
אם הוא דואג אין לכך סימן " . 
ביטחון עצמי זה הוקרן על הסביבה . 
" יש לנו מנהיג " , הכריזו כותרות העיתונים תקופה קצרה אחרי שנבחר . 
" רוזבלט הקשיח את גבם של האנשים להתמודד עם קשיים " , ציין ההיסטוריון גארי וילס ( ( Wills " וגם אם הקשיים לא נעלמו , אנשים שאבו כוח רק מהתבוננות בו , בתנועות ראשו , בזווית הסיגריה הנתונה בפיו – הסמל המסחרי שהיה לתמרור של תקווה " . 
מאין שאב רוזבלט את הביטחון העצום הזה בעצמו ואת האמונה הבלתי מעורערת בעתיד טוב יותר ? 
מהיכן שאב את תעצומות הנפש , את הידיעה שבסופו של דבר תושג המטרה ויבוא הניצחון ? 
הניתוחים הפסיכו - היסטוריים , כמו גם עדותו של רוזבלט עצמו , מובילים לילדותו בהייד פרק שבמדינת ניו - יורק . 
עדויות המצביעות על תקופת הילדות כמקור ליכולות מנהיגותיות קיימות גם לגבי מהטמה גאנדי , נלסון מנדלה ותיאודור הרצל . 
מנהיגים גדולים גדלים לא אחת בבתים המשדרים להם אמונה בכוחותיהם . 
עם זאת , עובדת קיומו של ביטחון עצמי , מוצק ככל שיהיה , אינה מספיקה כדי להפוך אדם למנהיג מעצב . 
כדי להיות מנהיג חייבת להתקיים מוטיבציה להשפיע ולהנהיג . 
שני תנאים אלה , יכולת ומוטיבציה , הם הכרחיים אך לא מספיקים . 
מנהיגות היא יכולת מתפתחת ולא כשרון מולד . 
הנוסחה של " יצירת " מנהיג כוללת אפוא מוטיבציה להנהיג , יכולות מנהיגותיות ותהליך התפתחותי . 
הבה נבחן מרכיבים אלה ביתר פירוט . 
המוטיבציה להנהיג 
אחת המוטיבציות החזקות ב " רפרטואר האנושי " היא השאיפה להערצה . 
ביסודה של מוטיבציה זו , המופיעה בביוגרפיות של סופרים , שחקנים , אמנים וגם של מנהיגים , נמצא חסך נרקיסיסטי . 
האֵם ( או הדמות המטפלת ) המפגינה התפעלות מהתינוק ומספקת את צרכיו הנרקיסיסטיים מטפחת את ה " אני הגרנדיוזי " . 
בהתפתחות תקינה ה " אני הגרנדיוזי " מצטמצם , בהדרגה נוצרת הכרה בקיומם של " אחרים " ומתפתחת תפיסה מורכבת וריאליסטית יותר של יחסי העצמי והסביבה . 
חסך בשלב ההתפתחות של " האני הגרנדיוזי " יוצר צורך בפיצוי באמצעות פרסום והערצה , צורך שיכול לבוא על סיפוקו בדרכים שונות , שהמשותף להן הוא העמידה באור זרקורים אמיתיים או מטאפוריים . 
החסך הנרקיסיסטי ומכניזם הפיצוי שהוא מפעיל יכולים להפוך לרעב עצום שאינו יודע שובע להערצה , ו " ליצור " מנהיג העסוק בעיקר בהאדרה עצמית . 
קיימת ספרות פסיכולוגית ענפה העוסקת במקורות ובביטויים של חסך נרקיסיסטי . 
יצוין כי מדובר ( כמו לגבי תופעות פסיכולוגיות רבות ) ברצף , שבקצהו הקיצוני מופיעים ביטויים המובחנים כפתולוגיים . 
ביטויים אלה מתוארים ב - DSM - הקטלוג לסימפטומים של מחלות , סטיות והפרעות נפשיות . 
פתולוגיה נרקיסיסטית מאופיינת בסימפטומים כמו תחושת גדלות וחשיבות עצמית , עיסוק בהזיות על הצלחה עצומה , כוח או הברקה , ציפייה להערצה מתמדת , חוסר אמפתיה - ביטויים שניתן למצאם בנקל במנהיגותם של ג'ונס , מנסון או היטלר , שתוארה חלקית בפרקי ספר זה . 
ניתן ללמוד ממקרים אלה ואחרים כי חסך נרקיסיסטי בביטוייו הבולטים יותר יוצר רצון להשלים את החסך , להיות מפורסם ונערץ . 
רצון זה יכול להתממש בדרכים שונות ורבות , כמו למשל קריירות בימה או מנהיגות . 
במחקרים שנעשו על הבדלים במאפייני אישיות בין מנהיגים שהוגדרו כשליליים על ידי סביבתם ( מונהגים , עמיתים וממונים ) ומנהיגים שהוגדרו כחיוביים נמצא כי המאפיין האישיותי הבולט המבחין בין שתי אוכלוסיות אלה היה מידת הנרקיסיזם , כפי שנמדדה באמצעות ה - NPI – narcissism personality inventory , מבחן אישיותי הבוחן נרקיסיזם . 
ההבדלים בין המנהיגים השליליים ( הקרויים בספרות " מנהיגים אישיים " - personalized leaders ) והמנהיגים החיוביים ( הקרויים בספרות " מנהיגים חברתיים " socialized leaders - ) הם בשלושה היבטים : 
א . 
בביטויים הקיצוניים יותר של התנהגויות המבטאות בקרב המנהיגים האישיים סימפטומטולוגיה של חסך נרקיסיסטי בולט . 
ב . 
במניעים המעוגנים אצל המנהיגים האישיים בתהליכי פיצוי המכוונים כאמור באופן בלעדי להאדרה עצמית . 
ג . 
בתהליך ההתפתחותי המתרחש בשנות הילדות . 
מחקרים הצביעו על כך ש " גילוי " המנהיגות בקרב מנהיגים אישיים התרחש בפתאומיות באמצעות גילוי אקראי , שהפך לאירוע מכונן מבחינת המנהיג , בשל תרומת גילויו להפגת מצוקת החסך הנרקיסיסטי . 
תחושת הגילוי הזה הייתה כה חזקה וכה מעצימה שאבדנה בעיני המנהיג היה גרוע ממוות . 
הקיצוניים בקטגוריה זו של מנהיגים אמרו זאת במפורש . 
לעומת זאת , ניתן להצביע על כך שהמנהיג החברתי התפתח באופן אבולוציוני יותר , באופן הדרגתי , תוך הפנמתן של ציפיות להנהיג לצד התנסויות המחזקות תחושות מסוגלות עצמית בתחום זה . 
בשונה מההיסטוריה ההתפתחותית של מנהיגים אישיים , התפתחותם , גם על פי זיכרונותיהם וגם על פי עדויות אחרים עליהם , אינה קשורה לרוב באירוע ספציפי ששינה את תחושותיהם ואת דימויים העצמי באופן דרמטי . 
חייו של מנסון , היו מאופיינים בעזובה פסיכולוגית נוראה . 
הוא התמכר לתפקיד המנהיג שהעניק משמעות וערך לחייו . 
לידתו של היטלר כמנהיג התחוללה במלחמת העולם הראשונה . 
לפני המלחמה הוא חי בחרדה מתמדת שמא יביך את עצמו , יציג את עצמו באור מגוחך , יופיע כנחות , חלש או בלתי כשיר , ינחל תבוסה או השפלה . 
המנהיגות הייתה עבורו אישור לערכו כאדם . 
הוא דרש מן הסובבים אותו נאמנות , הערצה וכניעה . 
המלחמה הייתה עבור היטלר מהות החיים , כפי שהוא עצמו תיאר זאת בספרו מיין קמף . 
במלחמה נשכחו העבר וחולשותיו . 
תחושה חדשה של ערך עצמי נולדה אצל היטלר . 
יכולתו להתמודדות עם קשיים ועיטור הגבורה שזכה בו שכנעו אותו כי עמד במבחן המכריע , וכי עתה יש לו הסמכות המוסרית לצוות על אחרים . 
המנהיגים המעצבים , להבדיל מהמנהיגים המאופיינים בחסך נרקיסיסטי בולט , אינם מוצאים במנהיגות מענה מובהק למצוקותיהם הפסיכו - פתולוגיות , או אישור בלעדי לערכם . 
עיון בתולדות חייהם של מנהיגים מעצבים מצביע על כך שכניסתם לתפקידי מנהיגות בבגרותם הייתה במקרים רבים המשך טבעי לתהליכים שהחלו מוקדם יותר בחייהם , ואשר הקנו להם את האיכויות הפסיכולוגיות המאפיינות מנהיגים חברתיים . 
כשחיימה אסקלנטה , המורה - המנהיג המעצב , היה בן תשע , נטשה אמו את אביו ועברה להתגורר בעיר אחרת . 
היא שידרה לו שהוא נבון ואהוב , אבל שאין לו בעצם אב ממשי . 
הוא צריך ויכול ליטול על עצמו " אחריות של אב " . 
מסרים אלה גם יצרו לאסקלנטה תפקיד ודימוי וגם " תרגלו " אותו במרכיבים שהם טבועים בפעולת המנהיג ונובעים מדאגה ואמפתיה . 
ביוגרפיה שבמרכזה היעדר אב מחד גיסא , וקִרבה , אהבה , ואמון ביכולתו של הילד מאידך גיסא נמצאה אופיינית למספר רב של מנהיגים חברתיים . 
ההסבר הפסיכולוגי שניתן לכך הוא כי היעדר אב יוצר " תיקון " שמשמעותו הפסיכולוגית מתוארת באמצעות שני הסברים : 
א . 
ההסבר הפרוידיאני המעוגן ב " תסביך אדיפוס " 
ב . 
הסבר הרואה בציפיות המשודרות בערוצים שונים מעין נבואות הנוטות להגשים את עצמן . 
הסברים אלה אינם בהכרח בלתי תלויים אלא יכולים להשלים זה את זה . 
ברנס , שחקר כמה מנהיגים הנחשבים למנהיגים המעצבים ביותר בהיסטוריה אכן זיהה בסיפור צמיחתם למנהיגות מאפיינים של דפוס אדיפלי , כלומר , מצב שבו האב חלש או נעדר והאם ממלאת תפקיד מפתח . 
על פי הטענה הפרוידיאנית הקלאסית , בהתפתחות נורמטיבית הקונפליקט האדיפלי נפתר בסופו של דבר כאשר הילד מזדהה עם האב , דהיינו , כאשר הבן והאב נמצאים באותו צד של המתרס , ולשניהם " בעלות " על האם . 
הדרמה האדיפלית הופכת להיות מאיץ בתהליך הסוציאליזציה של הבן , ומסבירה את תפקידו המרכזי של האב בגילים מוקדמים . 
בהיעדר אב שניתן להזדהות איתו , חסרה לבן דמות שתאפשר את פתרון הקונפליקט האדיפלי , ומתעצמת כמיהתו לשמש מעין אב המגן על האם . 
הילד מתבגר , נוטל אחריות , " דואג לעניינים " , נעשה חשוב ומשמעותי בעיני עצמו , ביטחונו והערכתו בעיני עצמו גדלים . 
מוטיב זה מופיע באגדות ובסיפורי פולקלור רבים המציגים פנטזיות של ילדים להגן ולשמור על אמהותיהם מכל משמר . 
הביקורת המופנית כלפי הסברים פסיכואנליטיים כאלה היא שהם אנקדוטליים . 
הם מספקים אמנם דוגמאות לילדים שהתבנית האדיפלית הפכה אותם למנהיגים , אבל מתעלמים מאינספור המקרים שבהם נותרו אנשים בעלי ילדות דומה דמויות חיוורות ונטולות כריזמה . 
אולם נדמה שעם הזמן הצטברו בידינו עדויות סטטיסטיות שקשה להתעלם מהן . 
לדוגמה , תוך כדי איסוף חומר לביוגרפיות של 24 ראשי ממשלה בריטיים , מספנסר פרסיבל ב - 1809 ועד נוויל צ'מברליין ב - , 1937 הופתעה החוקרת הבריטית לוסיל אירמונגר ( Iremonger ) לגלות ש - 15 מתוכם ( 66 אחוזים ) איבדו אב בילדותם . 
בדיקה של מפקד האוכלוסין משנת 1921 העלתה כי באוכלוסייה הכללית רק שני אחוזים מהילדים היו יתומים מאב . 
מחקר שנערך בקרב אנשים שילדותם הייתה בתקופת המשבר הגדול בארצות - הברית הראה כי ילדים שאביהם היה מובטל בתקופת המשבר , ושעקב כך נחשפו מוקדם לאחריות ולקשיים , נטו בבגרותם למלא תפקידים אחראיים כמו תפקידי ניהול ופיקוד . 
בדיקת מדגם של 45 מנכ " לים בריטיים שניהלו חברות גדולות העלתה כי קרוב למחציתם איבדו אב לפני גיל , 16 וכתוצאה מכך ציפו מהם ליטול אחריות . 
ציפיות אלה הופנמו והפכו לחלק מההנעה להגיע לתפקידי השפעה ואחריות . 
נראה כי הדינמיקה המשפחתית בכללותה , והציפיות הנוצרות כתוצאה מדינמיקה זו , משפיעות על עצם הנכונות למעורבות חברתית או פוליטית ( וממילא על הרצון והנכונות למלא תפקידי מנהיגות ) . מחקר שנעשה בקיימברידג' שבמסצ'וסטס הראה כי ילדים שבאו ממשפחות שבהן הייתה נהוגה מידה רבה וקפדנית של פיקוח בחרו , הרבה יותר מילדים שחיו במשפחות סמכותניות פחות , להתרחק ממעורבות פוליטית וחברתית אקטיבית . 
הדינמיקה המשפחתית מגדילה או מצמצמת את הנכונות למעורבות ולמנהיגות . 
הביוגרפיות של פרנקלין רוזבלט ונלסון מנדלה הן דוגמאות לכך . 
רוזבלט גדל במשפחה בעלת מסורות של מנהיגות , השייכת לאריסטוקרטיה האמריקנית . 
מאחר שהיה בן יחיד הציפיות לגביו היו ברורות . 
כבר בתחילת דרכו , כסטודנט בהארוורד , היה עורך עיתון באוניברסיטה ובגיל עשרים החל בפעילות ציבורית . 
נלסון מנדלה הוא דוגמה לפעילותם של תהליכים פסיכולוגיים דומים בנסיבות חיים שונות לגמרי . 
הגם שגדל באזור כפרי והיו לו אחים ואחיות , הוא גדל למעשה כבן יחיד בין אחיות ( אחיו הבוגרים עזבו את הכפר שנים רבות קודם ) . בגיל תשע התייתם מאביו , שהיה מנהיג אזורי , מעין ראש שבט , ויש עדויות כי ציפו ממנו " לקחת אחריות " במשפחה המורחבת ובקהילה . 
נראה כי על סמך התפתחות התאוריה הפסיכולוגית והמחקר האמפירי ניתן כיום לאפיין ביתר בהירות את הביטויים , את המניעים ואת ההתפתחות של מנהיגים מעצבים ואת מובחנותם של היבטים אלה בהשוואה למנהיגים כריזמטיים שאינם כלולים בקטגוריה של מנהיגים מעצבים . 
נפנה אפוא לבחון ביסודיות את ההיבטים הפסיכולוגיים הטמונים במרכיבי היכולת , המוטיבציה וההתפתחות של מנהיגים מעצבים . 
היכולת להנהיג 
העובדה שיש ילדים שמתפתחת אצלם מוטיבציה חזקה למנהיגות אינה מספיקה . 
היכולת הבסיסית הראשונה הנחוצה למנהיג בפוטנציה היא " ביטחון עצמי " . 
הארי טרומן נהג לומר " אני תוהה לאן היה מגיע משה , לו היה מקיים משאל לקראת יציאת מצרים " . 
כנשיא , עמד טרומן בפני הכרעות לא פופולריות וקשות שרק אדם בעל ביטחון עצמי רב יכול היה להכריע בהן . 
תכנית הסיוע העצומה לגרמניה אחרי מלחמת העולם השנייה ( תכנית מרשל ) לא הייתה פופולרית בקרב מיליוני אמריקנים שתהו מדוע צריך לסייע בשיקומו של אויב אכזרי . 
אך טרומן לא חשב במונחי פופולריות : הוא היה בטוח שזו הדרך הנכונה . 
אחת הדוגמאות הטובות ביותר לביטחונו העצמי וליכולת השיפוט העצמאית שלו היא החלטתו להכיר במדינת ישראל ב - 1948 . 
רבים בממשל התנגדו לכך משום שחששו מקרע עם העולם הערבי , ובעיקר מפגיעה של קרע כזה בתכנית מרשל ( אירופה הייתה תלויה מאוד בנפט הערבי ) . בין המתנגדים היה אבי התוכנית , ג'ורג' מרשל , מצביא הניצחון ושר החוץ של טרומן , דמות נערצת על ידי הנשיא . 
אף על פי כן החליט טרומן בניגוד לדעת חברי הקבינט שלו . 
נלסון מנדלה , כפי שהזכרתי בפרק הקודם , הוכיח תכונות דומות בהתעקשותו לקיים את ועדת הפיוס והאמת . 
הרצל חייב היה להתברך בביטחון עצמי רב לא רק כדי להתעקש על עמדות ועל דרך שרבים התנגדו להן , אלא גם כדי להופיע באופן משכנע בפני מנהיגים ושועי עולם , חלקם אנטישמים מוצהרים . 
רק ביטחונו העצמי של בן - גוריון איפשר לו להכריז על מדינת ישראל בניגוד לדעת מרבית המנהיגים האחרים של היישוב ושל התנועה הציונית , שחששו כי עיתוי שגוי עלול למוטט את המפעל הציוני כולו . 
הביטחון הזה , ועוד יותר מכך הקרנתו הנחרצת , נדרשים לא רק כדי להיות מסוגלים לקבל החלטות קשות , אלא גם לשדר למונהגים את התחושה ש " יש מנהיג " : הביטחון העצמי של המנהיג נתפס על ידי המונהגים כמאפיין החשוב ביותר במנהיגותו . 
מהם מקורות הביטחון העצמי הזה ? 
ניתן לחלק את גורמי הביטחון העצמי לשתי קבוצות עיקריות : 
1 . 
מאפיינים הנוצרים בילדות המוקדמת והופכים למרכיבי יסוד של היכולת המתפתחת . 
2 . 
מאפיינים המתפתחים בהמשך החיים ( על בסיס קיומם של מרכיבי היסוד ) . 
מרכיבי יסוד ביכולת להנהיג 
" אדם שהיה חביבה הבלתי מעורער של אמו חי כל ימיו בהרגשה של גיבור מנצח " , כתב זיגמונד פרויד , " ואותו ביטחון בהצלחה מחולל לעתים קרובות הצלחה ממש " . 
ביוגרפיות של מנהיגים בולטים אכן מצביעות לעתים קרובות על קשר רגשי קרוב ואוהב אל האם . 
הקשר של הרצל אל הוריו היה מן המפורסמות . 
הם עמדו לצדו בכל תהפוכות חייו הבלתי רגילים , ולמרות היותם יהודים מתבוללים שהתרבות האירופית , בייחוד הגרמנית , קסמה להם , תמכו בו כספית ומוסרית בדרכו הציונית , והוציאו את מרבית הונם על הפרויקט של בנם . 
מבחינה זו רב היה המשותף בין הרצל לפרויד . 
שניהם גדלו באותו הזמן ובאותה תרבות אוסטרו - הונגרית , עירונית , יהודית ובורגנית . 
אמו של פרויד סיפרה כי " תינוקה נולד בשלייתו ולכן מובטח היה ששמו יצא לתהילה " . 
היא האמינה באמונה שלמה בתחזית זו . 
אמו של הרצל הייתה משוכנעת כבר בילדותו כי נכונו לו עלילות . 
הוריו האמידים של הרצל העניקו לו את המיטב בתחום החינוך והתרבות . 
על פי עדותו שלו , אהבת הוריו , ובייחוד אהבת אמו , היוו משענת גדולה בבדידותו , בדידות שהיא מנת חלקם של חלק ניכר מהמנהיגים הגדולים . 
גם מהטמה גאנדי מתאר יחסי אהבה עמוקים בינו לבין אמו , שהייתה צעירה מאביו , שפעילות ציבורית הרחיקה ממשפחתו . 
הייתה זו אישה מאמינה שהרבתה בצומות וקיימה אורח חיים נזירי של הסתפקות במועט . 
לימים תיאר אותה גאנדי כמלאך , וטען כי דמות אמו הטבועה בו משמשת לו כמצפן ביחסו לאנשים ולעולם . 
הגם שחיו בסביבות שונות לחלוטין , קיים דמיון מפתיע בין הדינמיקות המשפחתיות של רוזבלט וגאנדי - שני ילדים לאמהות צעירות ולאבות מבוגרים ומצליחים , שני ילדים שזכו לאהבה רבה מצד אמהותיהם . 
רוזבלט , הבן היחיד , לא עזב את הבית לפני גיל , 14 והייתה בעבורו " בית ספר של אישה אחת " . 
גם כבוגר התגוררה בקרבת מקום והייתה לידו במרבית השנים שבהן טיפס בסולם המנהיגות הלאומית . 
נלסון מנדלה מתאר אף הוא אהבת אם יוצאת דופן . 
עד גיל תשע גדל כבנן של ארבע נשותיו של אביו . 
למעשה , סיפר מנדלה , " היו לי ארבע אמהות אוהבות " . 
התשתית הרגשית החזקה המוענקת באמצעות אהבת הורים , ובייחוד אהבת אם בינקות , היא מקור לביטחון ולתחושת הערך העצמי הבאים לידי ביטוי באישיותם של מנהיגים מעצבים . 
מסגרת תאורטית המתארת את ההתפתחות הרגשית הזו של ביטחון עצמי בצורה בהירה ואמפירית היא " תאוריית ההתקשרות ( attachment theory ) " של ג'ון בולבי ( Bowlby ) . 
ההנחות של תאוריית ההתקשרות מעוגנות בתהליכים אבולוציוניים ביולוגיים הקשורים בהישרדות . 
מרבית בעלי החיים מצוידים ביכולת לעוף , לרוץ , לזחול , להטיל ארס . 
התינוק האנושי הוא חסר אונים לחלוטין בינקותו . 
כל יכולת ההישרדות שלו מותנית בסיוע חיצוני . 
כדי להיות מוזן , כדי להיות נקי ולא לחלות במחלות זיהומיות , כדי לחוש את העולם סביבו , נזקק התינוק לעזרת המבוגרים , בדרך כלל אחד מהוריו , בדרך כלל האם , או דמות אחרת - הדמות המטפלת . 
כאשר התינוק רעב או צמא , סובל מקור , מחום , מפחד או מבהלה . 
כל התחושות הראשוניות הללו מקבלות מענה דרך הדמות המטפלת . 
הקִרבה לדמות המטפלת היא קיומית במובנים הבסיסיים ביותר . 
זהו הבסיס הראשוני האינסטינקטיבי ביותר להתקשרות . 
הסבר אפשרי אחר להתקשרות , קרי ליחס הרגשי החזק שמפתח התינוק כלפי הוריו ( ובייחוד , כאמור , כלפי האם ) , קשור לתופעה שנמצאה על ידי החוקר האוסטרי קונראד לורנץ ( Lorenz ) . בתצפיותיו על ברווזים גילה לורנץ תופעה הידועה כ " הטבעה " ( imprinting ) . כאשר ברווזון הבוקע מן הביצה מבחין בעצם זז הוא הולך בעקבותיו . 
אם יתמיד הברווזון בהליכה בעקבות העצם במשך עשר דקות הוא יתקשר אליו . 
בטבע , העצם הנע הוא לרוב האם הברווזה . 
אך לורנץ הצליח להוכיח במחקריו כי ברווזונים עשויים להתקשר בדרך של הטבעה גם אל ברווז עץ הנע על גלגלים , אל מלבן עשוי קרטון , ואפילו אל מגפי הגומי שלו . 
הברווזונים עקבו אחר החפצים האלה והתייחסו אליהם כאילו היו אמם הטבעית – חיפשו את קירבתם וגעגעו בקול כאשר התרחקו מהם . 
לורנץ מצא כי ההטבעה מתרחשת בקלות יתירה בפרק זמן שהוגדר על ידו כ " תקופה קריטית " . 
אצל הברווזים אורכת תקופה זו בין יומיים ל - 51 שעות . 
אחרי התקופה הקריטית קשה ליצור הטבעה . 
תופעת ההטבעה נמצאה גם אצל בעלי חיים אחרים למשל טלאים וכלבלבים . 
תשובה אחרת לשאלה מה מניע את ההתקשרות הראשונית ניתנה על ידי החוקר האמריקני הארי פרדריק הרלו ( Harlow ) בסדרה של מחקרים שעסקו בחקר תהליכי למידה ורגשות . 
כך , למשל , נערכו ניסויים על קופי רזוס , שהתפתחותם נחשבת מהירה מאוד ומזכירה במידה רבה את התנהגות בני אדם . 
כדי ליצור שוויון בתנאי גידולם ובהתנסויותיהם המוקדמות הפרידו החוקרים את הקופיפים מאמותיהם מיד לאחר הלידה , וגידלו אותם בכלובים שונים שבכל אחד מהם הייתה שמיכה . 
למרבית הפליאה , נקשרו הקופיפים לשמיכות עד כדי כך שכאשר נלקחו השמיכות לכביסה היו הקופיפים מדוכדכים מאוד . 
גילוי זה הביא לבחינת חשיבותה של החמימות . 
לשם כך , בנו החוקרים שתי " אמהות " מלאכותיות , העשויות רשת חוטי ברזל . 
האחת נשארה חשופה וכונתה לכן " אם התיל " , ואליה הוצמד בקבוק חלב . 
האחרת כוסתה בספוג ובבד מגבת וכונתה " אם המגבת " . 
לאם המגבת לא הוצמד כל מתקן הזנה . 
כשגדלו הקופיפים עם שתי " אמהות " כאלה התברר כי הם העדיפו את קרבתה הגופנית של " אם המגבת " . 
המגע הפיזי עמה שימש להם מקור חום וביטחון . 
מחקריהם של הרלו ושל חוקרים אחרים שבאו בעקבותיו הראו כי חום ( הניתן במגע פיזי ) הוא צורך ראשוני , דהיינו , צורך בעל עצמה רבה , בדומה לצרכים פיזיולוגיים כמו רעב וצמא . 
התלות הקיומית המוחלטת בדמות המטפלת , על פי המשנה האבולוציונית , ההטבעה בתקופה הקריטית על פי הסבריהם של לורנץ ואחרים , והצורך , בייחוד בתקופה המוקדמת , במגע גופני המעניק חמימות - כל אלה הם המצע ביסוד " תאוריית ההתקשרות " ( attachment theory ) , כפי שנוסחה על ידי ג'ון בולבי . 
. ליחסים הנוצרים בתקופה הקריטית של הילדות המוקדמת יש , לטענת בולבי , משמעויות פסיכולוגיות עמוקות . 
הדינמיקה של תלות התינוק ומענה של צרכים וחום מצד הדמות המטפלת , יוצרים " מודלים מנטליים פנימיים " ( models Internal working ) שישפיעו , כדברי בולבי , על התייחסות עצמית והתייחסות לאחרים במהלך החיים . 
כאשר הדמות המטפלת קשובה , קולטת מהר את סימני המצוקה של התינוק ( המבוטאים בבכי , מלמולים , תנועות מסוימות וכיו"ב ) ומספקת היטב את צרכיו באופן זמין ורגיש , אזי התינוק ברמת התחושות הראשוניות והבסיסיות ביותר , יכול לחוש כי יש לו " בסיס בטוח " ( secure base ) . למסקנות אלו הגיעו על ידי תצפיות על התנהגויות . 
תינוקות שיש להם תחושת ביטחון מגלים מידה רבה יותר של התנהגויות חקרניות . 
הם יעזו להתרחק מהדמות המטפלת ; הם ינסו לבחון דברים , לגעת בדברים ; יהיה להם ביטוי רב יותר של " התנהגויות גילוי " explorative behaviors ) ) במצבים של פרידה מהדמות המטפלת . 
לעומת זאת , נמצאו דפוסי תגובה שונים במצבים שבהם הדמות המטפלת אינה קשובה , אינה רגישה , אינה עקבית , או פשוט נוטה להתעלם מאותות המצוקה של התינוק . 
במצבים הללו נוצרות " תבניות מעורערות של התקשרות " ( insecure patterns of attachment ) . המחקרים הראשונים בתחום זה הצביעו על שני דפוסים הנוצרים כאשר הדמות המטפלת אינה מקנה ביטחון : דפוס אמביוולנטי , ודפוס נמנע . 
הראשון נוצר בשל חוסר העקביות בקשר עם הדמות המטפלת ; הקשר הוא לעתים חם , זמין ורגיש , אך לעתים אינו כזה , וכך נוצרות תחושות ראשוניות שיש להן ביטוי התנהגותי המעיד על אמביוולנטיות . 
הדפוס השני נוצר במצבי חוסר רגישות ואף התעלמות מאותות המצוקה . 
במצבים אלו התינוק מבטא התנהגויות של הימנעות , של התרחקות ושל בדידות . 
כיצד מתקשרים מודלים ומחקרים על ינקות לדיון על יחסי מנהיגות ? 
הדיון על תאוריית ההתקשרות הורחב כדי להדגים , כאמור , צורת חשיבה המראה באופן בהיר במיוחד את הקישור בין עולם פנימי שנוצר על בסיס מאוד ראשוני בילדות , לבין תחושות , התנהגויות ויחסים שבאים לידי ביטוי אצל מבוגרים . 
מחקרים רבים מצאו כי ל " מודלים המנטליים הפנימיים ( internal working models ) " הנוצרים בעקבות סוג הקשרים הראשונים בילדות יש ביטוי בבגרות , בייחוד במישור של קיום יחסים בעלי משמעות רגשית . 
כך , לדוגמה , נמצא כי בהשוואה בין שלושת דפוסי ההתקשרות , לבעלי הדפוס הבטוח הייתה יכולת לקיים מידה רבה יותר של אינטימיות ביחסי זוגיות רומנטיים . 
ממצאים דומים נמצאו לגבי היכולת לקיים קשר קרוב ואינטימי ביחסי חברות . 
המשותף לממצאים הללו הוא התפתחותן של יכולות , תחושות או מודלים פנימיים המאפשרים ראייה חיובית של העצמי ושל האחרים . 
כל אלה מאפשרים הן לתת אמון באחר הן להעניק לאחרים , באופן שאינו משרת אך ורק צורך נרקיסיסטי . 
תאוריות פסיכולוגיות רבות וחשובות טענו טענות דומות . 
אריק ברן ( Berne ) , פסיכואנליטיקאי נודע ומחבר הספר משחקיהם של בני אדם , טען כי המושגים המרכזיים בהבנת תפקודם של מבוגרים הם " תסריטים " שנוצרים בילדות המוקדמת . 
תסריט " אני בסדר אתה בסדר " , שבו הילד קולט מסרים חיוביים לגבי עצמו ולגבי העולם סביבו , מצייד אותו בביטחון וביכולת לתת אמון . 
תסריטים שליליים , שבהם קלט הילד " שהוא אינו בסדר " או שאחרים " אינם בסדר " , יוצרים אצלו חשדנות בסיסית וטבועה ומקשים עליו ליצור יחסי אמון . 
ניתן לראות את הקִרבה המושגית של מונחי ברן ושל רעיון המודל הפנימי בתאוריית ההתקשרות . 
הטענה היא , אם כן , שמנהיגות היא קטגוריה של יחסים רגשיים , הניתנת להסבר ולניבוי על סמך מודלים פנימיים הנוצרים בתקופות מוקדמות . 
ראייה זו מאפשרת תובנה רבה יותר לגבי יחסי מנהיגים – מונהגים . 
מחקרים שנעשו בשנים האחרונות מעידים על כך בבירור . 
מנהיגים מעצבים זכו בניקוד גבוה במיוחד במדדי " הדפוס הבטוח " - הביטחון הרגשי שלהם בעצמם היה רב ולכן לא התקשו ליצור עם אחרים יחסים המבוססים על אמון . 
התנאים הפסיכולוגיים המשפיעים על היווצרות דפוס זה משפיעים גם על רמת האופטימיות של הפרט , אופטימיות שהיא מרכיב יסוד גם ביכולת להאמין בטוב שבאדם , וגם תנאי הכרחי לניסוח חזון מלהיב . 
המחקר על מקורות האופטימיות נמצא אמנם בחיתוליו , אך ממה שאנו יודעים עד כה מדובר בשילוב יסודות גנטיים ופסיכולוגיים הנוצרים בילדות המוקדמת . 
במחקר שבדק 500 תאומים , שחציים גודלו יחד וחציים גודלו בנפרד , קבע כי המרכיב הגנטי היווה 25 אחוזים מההסבר לגבי נטיות אופטימיות . 
אין עדיין מחקרים ארוכי טווח בנושא זה , אך נמצא כי אנשים אופטימיים זוכרים את ילדותם כנעימה , מדווחים כי זכו לאוטונומיה רבה בילדותם וכי עודדו אותם לשאוף ולקוות לטוב . 
ההורים זכורים כפעילים מבחינה חברתית , כחמים וכמעניקים . 
כשהיה גאנדי בן 11 הגיע לבית ספרו מפקח בריטי שביקש לבחון את רמת הלימודים . 
לשם כך הוא ביקש מהתלמידים לאיית באנגלית חמש מילים שהוכתבו על ידו . 
איש לא טעה באיות לבד מגאנדי . 
המורה , שהסתובב בין התלמידים והסתכל במה שהם כותבים , שם לב לטעות והאיץ בגאנדי להעתיק את המילה משכנו . 
גאנדי סירב . 
מאוחר יותר לגלג המורה על " טיפשותו " וכעס על כך שפגע בהישגי הכיתה . 
אבל גאנדי חשב שהוא עשה את הדבר הנכון . 
סיפור קטן ויום - יומי זה שופך אור על כמה קווים חשובים באישיותו של גאנדי , כפי שהיא עתידה להתגלות בהיותו לימים מנהיג מעצב . 
ראשית , הביטחון העצמי הנדרש כדי להיות נאמן לעצמך . 
במקרה הזה הדבר בולט במיוחד , משום שלבד מהנטייה הטבעית להצליח , הייתה גם לגיטימציה ואף עידוד מצד בעל הסמכות לפעול כאילו המטרה מקדשת את האמצעים . 
אף על פי כן התעקש גאנדי להיות נאמן לדרכו גם במחיר כשלון ולגלוג . 
שנית - וזו הנקודה המייחדת מנהיגים מעצבים בולטים : בניתוח רטרוספקטיבי , ציין גאנדי כי הדבר לא השפיע על הכבוד שהמשיך לרכוש לאותו מורה . 
" הייתי " הוא כותב " עיוור מטבעי למשוגותיהם של אנשים " . 
אכן , כפי שנתגלה בחייו הבוגרים , הייתה לגאנדי נכונות גדולה לקבל את האחר ואמונה בטוב שבאדם . 
כאשר החל לעבוד כעורך דין צעיר בדרום - אפריקה , ייצג גאנדי אדם עשיר ( דאדא עבדאללה , שהביא אותו לדרום - אפריקה ) שתבע בעל חוב על סכום עצום . 
המקרה היה ברור מבחינה משפטית , ובעל החוב היה עלול לפשוט את הרגל . 
למרות ההצלחה המשפטית המובטחת , שכנע גאנדי את מרשו להסדיר את החוב בתשלומים כדי לא לחסל את יריבו . 
כך מצא גאנדי את ייעודו כעורך דין : " למדתי את הייעוד האמיתי של החוק . 
למדתי לראות את הצדדים הטובים בטבע האנושי ולחדור ללבותיהם של אנשים " ; ובהעריכו את הצלחת המקרה הזה , שהיה מעצב מבחינת תפיסתו העצמית כעורך דין , אמר : " לא רק שלא הפסדתי דבר , נשארתי נאמן לנשמתי " . 
גם נלסון מנדלה התאפיין בסלחנותו וביכולתו לקבל את האחר ( כולל אויביו ) : " אנשים אמיצים אינם פוחדים לסלוח כדי להשיג שלום " . 
ניתן להבחין בנקל כי היכולת הזו הוטבעה והתפתחה במנדלה כבר בילדותו המוקדמת . 
כבר אז , ובאופן שהלך והתעצם , הפגין מנדלה מידה גדולה של ביטחון , אופטימיות ואמון בטוב שבאדם . 
אחד מעוזריו טען כי רבים מאלה ששיחרו לפתחו של מנדלה כשהתמנה לנשיא היו מניפולטיביים , בוגדניים וחורשי רעה . 
למרות זאת מנדלה לא הפך לחשדן , והתעקש להתעלות ולמקד את מסריו בתחום החיובי . 
המאפיינים הפסיכולוגיים של ביטחון עצמי ואופטימיות הם אמנם הכרחיים , אך כדי שיבואו לביטוי במנהיגות צריכה להיות גם דאגה לאחר ונטייה לעשות למען הכלל . 
ללא החמלה לאחר , ללא היכולת לחוש ולהזדהות עם סבלותיו של הזולת , לא יכולה להתקיים התנהגות פרו – חברתית . 
יכולת כזו היא הכרחית לכל מנהיג , ובוודאי למנהיג מעצב . 
פסיכולוגים התפתחותיים שניסו לבחון את מקורות האמפתיה , את המרכיבים ואת התהליכים שביסוד ההתנהגות הפרו - חברתית זיהו יסודות גנטיים ויסודות סביבתיים - התפתחותיים גם למרכיב יסוד זה . 
ילדיהם של הורים חמים , רגישים וקשובים , היו בבגרותם אמפתיים וקשובים יותר למצוקת הזולת . 
מרכיבים רגשיים והתנהגותיים היוצרים , על פי חוקרי ההתקשרות , דפוס בטוח , הם גם המרכיבים הגורמים להיווצרותם של מרכיבי היסוד האחרים של מנהיגות מעצבת : יכולת דאגה ואכפתיות כלפי הזולת , ואופטימיות , שהיא ביסוד ההובלה קדימה , אל עתיד הצפוי להיות טוב יותר . 
יש להניח שלא רק אצל מנהיגים מעצבים נמצא אמפתיה ואופטימיות , אולם המחקר מעיד כי ללא תכונות אלו לא מתפתחת מנהיגות . 
התשתית הפסיכולוגית למנהיגות מעצבת נוצרת , אם כן , כבר בילדות המוקדמת , ומאפשרת התפתחויות נוספות בהמשך . 
נפנה עתה לבחון כיצד פוטנציאל מנהיגות ממשיך להתפתח ולהגיע לביטוי בשלבים מאוחרים יותר בחיים . 
תהליכים התפתחותיים של מנהיגות 
בני אדם בעלי יכולת ומוטיבציה דומות , יכולים להתפתח באופן ובקצב שונים בהשפעת הסביבה המשפחה , בית הספר , חברת הילדים וההקשר החברתי – פוליטי – תרבותי הכללי . 
העובדה שרוזבלט נשלח לגרוטון ולהרווארד מן הסתם הייתה לה השפעה מאיצה ומפתחת על המוטיבציה והיכולת שהיו בו ממילא . 
הדיון נסוב אפוא על ההיבטים המאיצים התפתחות של מנהיגות , הגורמים ליכולת ולמוטיבציה ל " הבשיל " ולבוא לידי ביטוי . 
" למרכיבי יסוד " , קרי ליסודות גנטיים ולחוויות ילדות יש השפעה מכרעת על התהליכים שיכולים להצמיח מנהיגות . 
על פי עדויות המנהיגים עצמם , הלמידה הראשונית של מהות המנהיגות מתרחשת באמצעות התבוננות במנהיגים ובדרכי פעולתם . 
גאנדי , שאביו היה ראש ממשלה של אחד מחבלי הודו , נחשף באופן יום - יומי למודל של מעורבות ומנהיגות . 
נלסון מנדלה אף הוא גדל בביתו של מנהיג מקומי . 
לקיומו של " מודל מנהיגות " במשפחה משקל חשוב בהתפתחות מנהיגותם . 
גם במשפחתו של פרנקלין רוזבלט היה " מודל מנהיגות משפחתי " , מקור לגאווה וכמובן לחיקוי – תיאודור רוזבלט , דוד רחוק שהיה נשיא ארצות - הברית בתחילת המאה ה - 20 . 
במקרה של חיימה אסקלנטה , המורה והמנהיג החינוכי , המודל היה סבו , מורה ופילוסוף . 
הימצאותו של " מודל מנהיגות " בסביבה המשפחתית חוזרת ומופיעה בביוגרפיות של מנהיגים לא מעטים . 
החשיפה לדמויות ולתהליכים , בייחוד בשנות הילדות , משפיעה על התפתחות אמונות והשקפות המשמשות מסד לחזונות ולמסרים שמנהיגים מעצבים מעבירים , ומַבנה את האופנים שבהם הם מפעילים אנשים . 
מנדלה גדל באווירה של “ ubuntu " , מונח אפריקאי שניתן לתרגם כאחווה , " human brotherhood " . 
תפיסות אלה , שעיצבו את צורת עבודתו של מנדלה , נבנו מתוך תצפיות על אופן פעילותה של הקהילה הכפרית שבה גדל . 
הוא צפה במוסדות פוליטיים שפעלו ברוח זאת , וללא ספק הושפע מכך כמנהיג . 
החשיפה לתרבות הפוליטית של מועצת הכפר הייתה חשובה במיוחד : " מועצת הכפר הייתה דמוקרטית לחלוטין , כל חברי השבט השתתפו . 
הצ'יף , הרופא , הלוחם , כולם השתתפו במאמץ להשפיע על החלטות . 
הגוף הזה היה כל כך חשוב , ששום צעד לא יכול היה להיעשות ללא התייחסות לגוף הזה . 
שנים רבות אחר כך פעל מנדלה שוב ושוב בדרך של חתירה לקונסנזוס . 
אצל גאנדי אפשר לראות בבירור כיצד נבנתה והתפתחה השקפת עולמו על בסיס מרכיבי היסוד שנוצקו בו בילדותו המוקדמת , וכיצד השקפה זו הפכה לאסטרטגיה פוליטית של מרי אזרחי לא אלים . 
כאשר מתחקים על מקורם של ההיבטים המרכזיים בהשקפתו כמו האמונה בכוחן של האמת ( satigyara ) ושל הרוחניות ( brahamcharia ) , ניכרת השפעתה של אמו . 
גאנדי הפנים את ערכיה של אמו והפך את מורשתה לדרך חיים , להשקפת עולם ולפוליטיקה . 
מרכיבי יסוד אלה אינם משפיעים רק על האופן שבו נתפסים מודלים ללמידה ולחיקוי , אלא על עצם החשיפה והבחירה של גירויים המשפיעים על השקפת עולמם של מנהיגים . 
אנשים בעלי מרכיבי יסוד שונים יהיו חשופים וקשובים באופן שונה לגירויים שונים . 
אחד הספרים שהשפיעו על השקפת עולמו של גאנדי כמנהיג פוליטי היה ספרו של ג'ון רסקין ( Ruskin ) Unto This Last , שאותו קרא באחת מנסיעותיו ברכבת בדרום - אפריקה . 
על פי עדותו הוא לא יכול היה לעצום עין אחרי קריאתו : " הייתי נכון לשנות את חיי בהתאם לרעיונות שהוצגו בספר " . 
הטענה העיקרית המוצגת בספר היא שהבסיס האמיתי של החברה אינו , כפי שסבורים הכלכלנים הקלאסיים , העושר , אלא השותפות ( companionship ) . גם הסופר הרוסי המפורסם לב טולסטוי , שהטיף להפניית עורף לערכים מטריליסטיים ולאמון באדם הפשוט , השפיע מאוד על גאנדי . 
הם התכתבו והשקפתו של טולסטוי על מרכזיותה של הפשטות דיברה מאוד אל לבו של גאנדי . 
ניתן לראות בבירור כיצד נטיות שהתפתחו בילדותם המוקדמת של גאנדי ומנדלה היבנו קשב סלקטיבי כלפי תופעות וגירויים מאוחרים יותר . 
עיון בתולדותיהם של מנהיגים רבים מלמד כי אין מדובר במקרים ייחודיים אלא במאפיין שכיח . 
מרכיבי היסוד הם , אם כן , בעת ובעונה אחת גם קטליזטור וגם מסננת בתהליך ההתפתחות של המנהיג . 
חשובה ככל שתהיה , החשיפה למודלים ( חיים או כתובים ) אינה מקור בלעדי להתפתחותה של מנהיגות . 
ההתנסות היא אחד ממקורות הלמידה החשובים ביותר . 
ג'ון קוטר ( Kotter ) ראיין מאתיים מנהלים - מנהיגים בחברות מצליחות . 
הוא מצא כי מקורות התפתחות שדוּוחו כחשובים למנהיגות הם : 
1 . 
הצבה לתפקיד מאתגר בתחילתה של הקריירה הניהולית . 
2 . 
הצבה לתפקידי משימה task force assignment ) ) . 
3 . 
מילוי תפקידים מיוחדים או השתתפות בפרויקטים מיוחדים מעבר לעבודה השוטפת . 
4 . 
התנסויות בסימולציות שמהן למדו על עצמם ועל מנהיגותם . 
מנהיגים אחרים דיברו על מגוון התנסויות שבמהלכן " גילו " את יכולת המנהיגות שלהם . 
היו שדיווחו על סיטואציות משפחתיות שבהן טיפלו באחיהם , והיו שהזכירו מצבים בתנועת הנוער , בבית הספר או במשחקי שכונה , אשר בהם " נתגלה " להם כי נוטים להקשיב להם יותר מאשר לאחרים , ומצפים מהם ש " יארגנו את העניינים " . 
ההתנסויות האלה הבהירו למנהיגים בכוח שאחרים רואים בהם מנהיגים , ובאותו זמן חיזקו את אמונתם הם במסוגלותם להיות מנהיגים . 
למשתנה פסיכולוגי זה ( הידוע בספרות כself - efficacy - ) יש חשיבות מרכזית בהבנת תהליך התפתחותם של מנהיגים . 
האמונה במסוגלות עצמית נקבעת בעיקר על פי המידה שבה אדם מאמין שהיו לו הצלחות בביצועים קודמים באותו תחום . 
ההצלחות בביצוע יוצרות אמונה במסוגלות עצמית , וכאשר זו מופנמת גם כישלונות נקודתיים אינם משנים אותה . 
לעומת זאת , אדם שחווה כישלונות רבים בתחום מסוים עלול לפתח אמונה כה נמוכה במסוגלותו העצמית עד כדי הימנעות מוחלטת מפעולה בתחום . 
מחקרים אחרים שנעשו על מנהיגי ארגונים על יסוד ניתוחים ביוגרפיים או על בסיס של זיכרונות של מנהיגים על תהליכי התפתחותם הצביעו על דפוס דומה . 
האמונה במסוגלות עצמית כמנהיג נבנתה מתוך התנסויות , בדרך כלל בגיל צעיר . 
עם זאת , למידה המבוססת על התנסות יכולה להתקיים רק אם קיימת יכולת התבוננות עצמית ( רפלקסיה ) , המאפשרת לאדם לראות את עצמו כפי שאחרים רואים אותו , ללא כחל ושרק . 
מנהיגים נרקיסיסטיים נעדרים יכולת כזאת , והם נוטים להקיף עצמם בחנופה . 
לביטחון עצמי יש משקל משמעותי ביכולת הלמידה וההתפתחות , בייחוד כשמדובר בביקורת עצמית . 
טענה זו עולה בקנה אחד עם ממצאיה של הפסיכולוגיה ההתפתחותית בדבר השפעת הביטחון העצמי על תהליכי ההתקשרות שתוארו . 
אחת הטענות המרכזיות של מחקרי ההתקשרות היא כי לבעלי הדפוס " הבטוח " יש יותר התנהגויות אקספלורטיביות מלאחרים . 
הם חוששים פחות לנסות דברים חדשים והם מממשים ביתר העזה את סקרנותם . 
הספרות המחקרית על מנהיגות מעצבת הראתה גם היא כי מנהיגים כאלה מתפקדים כקטליזטורים אינטלקטואליים . 
הם סקרנים ואינם חוששים לבחון באופן ביקורתי את עמדותיהם . 
אנשים בעלי ביטחון רב יותר ( שהמחקר הגדיר אותם באמצעות משתנים מדידים כמו רמת חרדה נמוכה ) פתוחים להתנסויות של למידה , ומה שחשוב יותר , מפיקים מהן הרבה יותר . 
נראה שהביטחון הפסיכולוגי מאפשר להם להיות " פנויים רגשית " לגירויי הסביבה . 
ממחקרו של בניס על התפתחותם של מנהיגי ארגונים - אנשים הנתפסים כאנשי מעשה , הממוקדים בעשייה - עולה שמנהיגים כאלה מדווחים כי למדו רבות על מנהיגות באמצעות התבוננות פתוחה וסקרנית בדפוסי התנהגות אישיים וקבוצתיים . 
הבחינה הסקרנית של תרבויות לאומיות וארגוניות , הניסיון להתחקות אחר דפוסי חשיבה והתנהגות , ההשתדלות לפצח את מקורות ההתלהבות של אנשים - אלה התבררו כבעלי ערך מוסף להתפתחותם של מנהיגים . 
היבט נוסף בתהליכי הלמידה של מנהיגים נחקר רבות בייחוד בספרות המחקר האמריקנית , הנוטה להיות אמפירית וממוקדת התנהגות . 
עקרון יסוד בתאוריה ההתנהגותית הוא " עקרון האפקט " ( The law of effect ) , ולפיו ההתנהגות מושפעת מאוד מן התוצאות שהביאה בעבר . 
אם בעבר היה תגמול חיובי על התנהגות מסוימת , תגדל ההסתברות לחזרה עליה . 
תגמול שלילי , לעומת זאת יוצר הרתעה . 
דפוסי התנהגות שהופיעו תחילה באופן אקראי מניבים חיזוקים חיוביים או שליליים , מוגדרים בתודעה כ " מוצלחים " או כ " לא מוצלחים " . 
ככל שדפוס ההתנהגות נתפס כאפקטיבי יותר עולה הסיכוי שהסובייקט יפעיל אותו ללא מחשבה , כמעין " תרגולת " . 
דפוסי התנהגות שהניבו חיזוקים שליליים עשויים בהמשך להידחות על הסף ללא מחשבה יתרה . 
עקרון למידה בסיסי זה ( שהיה בסיס לאלפי מחקרים על למידה התנהגותית ) רלבנטי במיוחד לתחום המנהיגות שבו מתחוללת " הלמידה החברתית " , תהליך שאותו תיאר אלברט בנדורה ( Bandura ) . 
תאוריית הלמידה החברתית היא הרחבה של תאוריות הלמידה ההתנהגותיות , הטוענות כי למידה היא תוצר של חיזוקים חיוביים ושליליים . 
תאוריית הלמידה החברתית הרחיבה טיעון זה להקשר של חיזוק לא ישיר או חיזוק " באמצעות אחרים " ( vicarious learning ) . בני אדם נוטים יותר לחקות דמויות מתוך סרטים , ספרים , הצגות או דמויות הנצפות בהקשרים חברתיים כמו בית ספר או תנועת נוער כאשר דמויות אלה זוכות לחיזוקים חיוביים למיניהם . 
במילים אחרות , התבוננות בהתנהגויות המקבלות חיזוקים הופכת התנהגויות אלה לראויות ואף " כדאיות " בעיני המתבונן , גם אם לא התנסה בהן בעצמו . 
ילדים הנחשפים לדפוסי מנהיגות הזוכים בחיזוקים חיוביים ייטו , לפי תאוריה זו , לחקות את ההתנהגויות הללו . 
חשיפה מכוונת או לא מכוונת למודלים של מנהיגות הזוכים בחיזוקים חיוביים יכולה אפוא להיות בעלת אפקט התפתחותי משמעותי . 
לסיכום , נראה כי התפתחותם של מנהיגים היא תמהיל של יסודות גנטיים ויכולות נרכשות . 
" מרכיבי היסוד " נקבעים במידה מכרעת בילדות המוקדמת ומהווים תשתית להתפתחויות מאוחרות יותר . 
הצלחה בהתנסויות מנהיגותיות במסגרות ובהקשרים שונים מחזקת אמונה במסוגלות העצמית להנהיג . 
חשיפה למודלים קרובים של מנהיגות בסביבה המשפחתית והחברתית , כמו גם למודלים רחוקים יותר , מן הספרות או מן ההיסטוריה , יוצרת נטייה לאמץ התנהגויות מנהיגותיות עתירות חיזוקים חיוביים . 
תפיסת העולם , הבסיס ל " תוכן מנהיגותי " , מתפתחת באינטראקציה עם גירויים שונים בסביבה החברתית . 
האטרקטיביות של הגירויים הללו בעבור המנהיג בפוטנציה נקבעת במידה רבה על ידי מרכיבי היסוד האישיותיים , המולדים והנרכשים . 
מנהיגות אינה מולדת – אין מנהיג " מלידה " – וגם אינה משהו שיופיע אוטומטית מתוך הקשר מסוים . 
נראה שיש אנשים אשר אין להם הנטייה להנהיג . 
מנהיגות היא תוצר של מרכיבים אינטראקטיביים היוצרים שלם הגדול מסך כל חלקיו . 
סיכום 
אחת השאלות המעניינות בעיניי בהיסטוריה של הרעיונות היא מדוע תאוריות מסוימות הופכות להיות מרכזיות ואחר כך ( חלקן אחרי תקופה קצרה ) " סר חִנן " . 
עסקתי בכך בקצרה במבוא כשדנתי בהקשר הרעיוני שבו מתקיים הדיון על תאוריות מנהיגות . 
הסיכום הוא הזדמנות טובה לשוב לסוגיה ולבחון את חקר המנהיגות בפרספקטיבה רחבה של מדעי החברה בכללותם . 
במשך מאות בשנים נקודת המוצא לכל דיון תאורטי באדם הייתה נחיתותו וחוסר האונים שלו מול הטבע . 
בעולם שלפני המהפכה המדעית והטכנולוגית נתפס הקיום כ " מזל " או כ " גורל " . 
במאה ה - , 19 ובייחוד במאה ה - , 20 השתנה העולם המערבי באורח דרמטי . 
התפתחות המדע והטכנולוגיה שיפרו את תוחלת החיים ואת איכותם . 
יחד עם השינויים הללו השתנה גם עולם הערכים . 
הטבע הפך לנשלט . 
הגיהינום אינו הטבע ומשוגותיו , אלא , כפי שציין בסרקזם ז'אן פול סארטר : " אנשים אחרים " ( ( L ' enfer , c'est les autres . 
קשה לחשוב על התגבשות רעיונות כשל קרל מרקס או זיגמונד פרויד ועל התקבלותם , לפני שהאדם והסביבה החברתית ( ולא הטבע ) הפכו למרכז ההוויה הממשית ומיקדו אליהם את תשומת הלב וההתעניינות . 
העיסוק בתאוריות של מנהיגות הוא חלק מתהליך . 
קיימות מאות הגדרות למנהיגות , אך יש הסכמה בין החוקרים כי ההגדרה המינימלית למנהיג היא : " אדם שיש לו מונהגים " . 
טענה פשוטה זו היא הבסיס לכל דיון בתופעת המנהיגות . 
מנהיגות הינה בראש ובראשונה תופעה חברתית , אבל זוהי תופעה חברתית הממקדת את הדיון בדיאלוג שבין היחיד ( המנהיג ) לרבים ( המונהגים ) . המפגש הזה בין היחיד יוצא הדופן לחברה מעורר עניין גדול בעידן המודרני . 
תופעת המנהיגות מקבלת מקום מרכזי יותר בדיון הציבורי . 
העיסוק היום - יומי בעיתונות , בטלוויזיה וברדיו , כמו גם בכתיבה האקדמית ובמחקר , מצביעים על עניין גדול מאוד במנהיגות . 
העיסוק השיטתי במנהיגות קשור למושגים כמו " כריזמה " , " רטוריקה " , " סימבוליקה " , " תהליכים נפשיים " ו " אמוציות " ( כולל עיסוק בתת מודע ) . כל אלה יחודיים לאדם ולא ניתן להחילם על תופעות בטבע הנראות , כלפי חוץ , דומות . 
מנהיגות אינה דומה להובלת עדר של עיזים על ידי המשכוכית . 
היא תהליך מורכב שלא רק לאינסטינקטים , אלא גם לתרבות , יש בו תפקיד מרכזי . 
העניין המתגבר בתופעת המנהיגות קשור בשינויים הגדולים המתחוללים בתהליכים החברתיים עצמם ובמשמעותם הפסיכולוגית . 
התמעטות משקלה של הסמכות הפורמלית , החל מרמת המשפחה וכלה במסגרות החברתיות הרחבות יותר , יחד עם זאת הרחבת זכויות הפרט בחברות המערביות והממוערבות , העושר החומרי חסר התקדים וכלכלת השוק יצרו תחושה של בחירה ושל חופש . 
המוביליות המקצועית והגאוגרפית הולכת וגדלה . 
גבולות דתיים , גאוגרפיים , אתניים ואפילו מגדריים ניתנים לחצייה . 
דפוסי הזוגיות והמשפחה מגוונים מאי פעם , וחברות מסוימות מאפשרות לכאורה לחבריהן לחיות בדיוק כפי שהם רוצים . 
ועם זאת , העושר והחופש של כלכלות השוק המערביות אינם ערובה לאושר . 
מחקרים רבים מעידים כי ההפך הוא הנכון : במערב יש גידול דרמטי במספר מקרי הדיכאון הקליני . 
נראה כי ריבוי האפשרויות יוצר אצל אנשים רבים תחושות של דיסאוריינטציה ושל חרדה מוגברת . 
התרחבות חופש הבחירה יוצרת צורכי מנהיגות חדשים . 
המנהיגים כספקי המשמעות החברתית נתבעים ל " ניהול המשמעויות " , להפגת תחושות החרדה ולמתן תחושה של הליכה בטוחה בדרך הנכונה במבוך הדרכים שהתגלו לפתע לבני הזמן . 
ברמת הפוליטיקה הלאומית , המיקוד הוא בסוגיות כמו זהות לאומית ; בארגונים , המיקוד יכול להיות במשמעות המשימות או בהגשמה עצמית רבה יותר של העובדים - המונהגים . 
ציפיות המונהגים מן המנהיג נוגעות כיום ב " עצמי " של המונהגים הרבה יותר מאשר בעבר , כאשר יחסי ההנהגה היו מאופיינים בסמכות פורמלית ובשליטה אסימטרית על משאבי כוח . 
גורמים אלה מעצבים אקלים פסיכולוגי ותרבותי נוח במיוחד לצמיחתם ולפיתוחם של יחסי מנהיגות מעצבת . 
מה ניתן ללמוד מן הספר ? 
ניתן ללמוד על הרצון ואפילו על הצורך של בני אדם במנהיגות , עד כדי נכונות לייצר אותה . 
גם אם יינתן חופש בחירה מוחלט לאנשים , בסופו של דבר הם " יימשחו על עצמם מלך " . 
אנשים יחפשו וימצאו לעצמם מנהיג . 
המקורות לנטייה זו נוגעים בכל אחד מסוגי ההסברים שהוצגו בספר : הכמיהה האינהרנטית לדמות גדולה וחזקה , הכמיהה למשמעות והצורך בסמלים והבחנות חברתיות . 
צרכים חזקים ועמוקים אלה מַבנים הטיות המאפשרות יצירת מיתוסים של מנהיגות ומקלות עליה . 
הזכרתי בספר דוגמאות רבות של מנהיגים ידועים , הדבר נעשה , כפי שהובהר במבוא , כדי שניתן יהיה להתמקד בתהליכים הפסיכולוגיים מתוך הנחה שהקורא מכיר את סיפורו האישי של המנהיג ואת ההקשר ההיסטורי של פועלו . 
אדגיש שוב את שנאמר בפתיחה , הגם שניתן להצביע על תהליכים אוניברסליים " בפסיכולוגיה של מנהיגות " - האינטנסיביות והמינונים של דפוסי התנהגות אלה אינם זהים בהקשרים החברתיים , התרבותיים ואפילו המשפחתיים שבהם מופיעה מנהיגות . 
יש לראות אפוא בדוגמאות שהובאו הדגמה לצורת ניתוח ולא בסיס להכללה גורפת . 
במילים אחרות , הספר מבקש להציג את העקרונות הפסיכולוגיים - האוניברסליים לצד מושגים תאורטיים המאפשרים לבחון כיצד עקרונות אלה באים לידי ביטוי שונה במצבים שונים . 
דוגמה לבחינה כזאת הוא הדיון בפרק 2 . 
אחד המושגים הפסיכולוגיים המרכזיים להבנת הזיקה הרגשית למנהיג הוא מושג " ההשלכה " ( ( projection , התהליך " שבו היבטים מסוימים בעצמי , כגון רצונות ודחפים , מושלכים על אובייקט " ( הגדרת המילון הפסיכואנליטי ) . 
ההשלכה , כפי שתוארה בספר , היא מושג אוניברסלי המסייע לניתוח תהליכים תוך אישיים ובין - אישיים . 
באמצעות מושג ההשלכה ניתן לנתח יחסי הורים – ילדים , יחסים רומנטיים , יחסים בין מטפל למטופל . 
למעשה , מדובר במשקפיים מושגיים לניתוח כל סוגי היחסים שיש בהם יסוד רגשי . 
משקפיים כאלה הם כלי רב עצמה לניתוח יחסים בין מנהיג לאנשיו . 
אולם כפי שנרמז בגוף הספר , אין לראות את המרכיב ההשלכתי בין מנהיג פוליטי לאנשיו כנושא אותו משקל או כמבטא אותה איכות בדיוק ביחסים בין מנהיג לאומי של אומה במשבר ובין מנהל זוטר לחברי קבוצתו בארגון כלכלי . 
ההשלכה מעוגנת , על פי הגישות הפסיכולוגיות הקלאסיות , בעולם הפנימי של הפרט ; לכן יהיו בהשלכה ביטויים רבים יותר של פנטזיה ככל שיש למונהגים פחות מרכיבים קונקרטיים ויום - יומיים ביחסיהם עם המנהיג . 
דוגמאות מובהקות להבניה פסיכולוגית כזו ניתן לראות בחלק מהדוגמאות שהובאו למנהיגים היסטוריים במצבי משבר . 
כפי שתואר , ניתן להפוך אותם ( ואכן כך קרה במקרים רבים ) " לאגדה " או במונחים פסיכולוגיים - לפרי מאווים בפנטזיה הפנימית . 
לעומת זאת , ביחסים הקונקרטיים היום - יומיים המתקיימים בין מנהל – מנהיג לבין אנשיו יש מקום בעיקר ליחסים הבין - אישיים הממשיים , והיסוד הפנטסטי מצומצם הרבה יותר . 
ביחסים שבהם אין אינטראקציה של ממש המנהיג הוא במידה רבה " מסך חלק " שניתן ל " הלביש " עליו השלכות ( שמקורן כאמור פנימי ) . ביחסים בינאישיים המתקיימים בפועל יש מהות פסיכולוגית שעומדת במבחן המציאות , ושיש לה ביטויים בלוחות זמנים והצלחה הניתנת למדידה - גורמים המצמצמים את מרכיב הפנטזיה . 
הציפיות של המונהגים ביחסים כאלה יהיו למשל , יותר לחיזוק , להתייחסות אישית , להעצמה , למתן ידע וכיו"ב טובין פסיכולוגיים המאפיינים למשל הורות טובה . 
ואכן , כפי שהצביעו מחקרים שנעשו לאחרונה , יחסי הורות טובה הם המטפורה ההולמת ביותר ליחסי מנהיג מעצב ומונהגים קרובים . 
אלמנטים " משפחתיים " מתקיימים גם בין מנהיג ומונהגים שאינם נמצאים בקרבה פסיכולוגית ופיזית , אבל המינונים הם בהכרח שונים מאוד . 
לאחרונה התפרסמה חידה באינטרנט שבה הוצגו שלושה מנהיגים ידועים : האחד היה בעל נטיות מובהקות לשתיינות , השני " רודף שמלות " שניהל רומן ארוך מחוץ לנישואין , והשלישי צמחוני חובב בעלי חיים שלא שתה אלכוהול . 
התשובה לחידה הייתה מפתיעה . 
המנהיג הראשון היה ווינסטון צ'רצ'יל , המנהיג השני היה פרנקלין רוזבלט , והמנהיג השלישי היה אדולף היטלר . 
ההתנהגות היום - יומית של מנהיגים שהיה להם חותם בהיסטוריה האנושית אינה משקפת בהכרח את אופן השפעתם ובוודאי לא את מקורות השפעתם . 
מפקד צבא נועז הנותן דוגמה אישית מופלאה לאנשיו לא בהכרח ייתפס כמנהיג גדול בתחום הפוליטי . 
לעומת זאת , רבים מהמנהיגים ההיסטוריים הגדולים לא היו עומדים ב " מבחן מפקד המחלקה " . 
אם נפשפש בסיפור חייהם ובמניעיהם של כמה מגדולי המנהיגים בהיסטוריה יתברר כפי שציין אחד מחוקרי המנהיגות , כי : " גם מנהיגים מקיאבליסטים מובהקים יכולים לקדם רעיונות אפלטוניים " . 
במלים אחרות , רעיונות ועקרונות מוסריים יכולים להיות מקודמים על ידי מנהיגים שמניעיהם נרקיסיסיטיים . 
ואמנם בחינה מדוקדקת של מניעי מנהיגים העומדים ביסוד החלטות ומעשים הנחשבים לחברתיים או למוסריים ( במונחי התאוריות של מסלאו וקולברג ) מראה פערים פסיכולוגיים משמעותיים בין הכוונה והתוצאה . 
היטיב להמחיש זאת ההיסטוריון האמריקני רוברט ריבס Reeves ) ) בתיאור האנקדוטה הבאה : כאשר נרצח ג'ון קנדי לאחר שלוש שנות נשיאות בלבד , אמר אחד המקורבים לרוברט קנדי , אחיו של הנשיא , כי גם יוליוס קיסר נרצח " רק " אחרי שלוש שנות שלטון .. " אבל ליוליוס קיסר היה שייקספיר " השיב רוברט קנדי . 
רוברט קנדי רצה , כמו אחיו , לזכות בשם ובתהילה . 
אין בכך כדי לפסול את תכניותיו לרפורמה חברתית , למען הקהילה . 
הרצון " להיכנס לספרי ההיסטוריה " , שיכול להיתפס מבחינה פסיכולוגית כשיקול נרקיסיסטי , נמצא ביסוד כמה מן היוזמות ה " יותר אפלטוניות " של מנהיגים ידועים . 
מורכבויות פסיכולוגיות כאלה נותנות משקל להבחנה שדיבר עליה ברנס ( האיש שטבע כזכור , את המונח " מנהיגות מעצבת " ) בין השפעות הנובעות מהיות המנהיג מודל לחיקוי ( ( role model לבין החלטות שיש להן השפעה מוסרית וחברתית , אך לא תמיד קשורות בהתנהגותו היום - יומית של המנהיג . 
דומה כי הדוגמאות שהוצגו ממחישות היטב היבט פסיכולוגי זה . 
בשיחות שאני מקיים עם קהלים שונים מדברים רבים בגעגוע על דוד בן - גוריון , על המנהיג " הגדול " לעומת " המנהיגים הקטנים " של היום . 
רבים מדברים היום באופן כללי יותר על משבר מנהיגות במערב . 
יש געגוע גדול למנהיגים כמו צ'רצ'יל , דה – גול , בן - גוריון ורוזבלט – מנהיגים הנתפסים היום כדמויות ענק שלו רק היו אתנו כיום , " העולם היה נראה אחרת " . 
אולם , האם המנהיגות היא תופעה אבסולוטית וא - היסטורית ? 
למי היה בן - גוריון מדבר היום ? 
מי מתעניין היום בכור היתוך של גלויות , בעבודה עברית , בהפרחת השממה , בתנועת ההתיישבות ? 
בחברה שבה גיבורי התרבות הם דמויות מעולם ההיי - טק , קשה לראות צרכנים למסרים ולסגנון של בן - גוריון . 
מנהיגותו התאימה לתקופה שבה האתגרים המרכזיים והחברה היו שונים . 
גם החברה הדרום - אפריקאית אינה עוסקת עוד באפרטהייד , שהמאבק בו היה ההקשר למנהיגותו של מנדלה . 
וגם הבריטים , בדוגמה המצוטטת תדיר , לא רצו " מנהיג לוחם " כמו צ'רצ'יל בתום המלחמה . 
מנהיג אפור וחסר כריזמה כמו קלמנט אֶטלי , מנהיג מפלגת הלייבור , נתפס כמתאים יותר להתמודדות עם אתגרים של שיקום הכלכלה 
מאז המאה השש - עשרה , עלתה התודעה המדעית ועמה – תפישת הכוח החילוני , המנוכר והמכאני . 
אמנם , לעתים התפישה החדשה הייתה מעורבת באמונה בכוח אלוהי מרכזי ; אולם המתודה המדעית פנתה אל עבר ' גילוי ' של ' חוקי טבע' אוניברסאליים , ולבסוף אף לחיפוש אחר ' חוקי - התנועה ' . 
' חוקים ' אלו עסקו , בסופו של דבר , בהפשטה וברציונליזציה של הכוח . 
הנחת היסוד של מדעני הכוח החדשים הייתה , כי היקום אינו מתקיים על פי גחמות של אלים , ולא באמצעות רצונות של ישויות חיצוניות . 
אף אם קיימת ישות אלוהית מרכזית – הרי שבראשית היא אכן תכננה והרכיבה את מכונת היקום , אך לאחר - מכן חדלה להתערב בפעולתה . 
הישות החיצונית אינה מעורבת בפוליטיקה הנסיכית ; היא אינה עוסקת בדיפלומטיה מדינית , ואין לה נציגים פוליטיים או מתווכים כנסייתיים שדוברים בשמה . 
לעומת זאת , אפשר להאמין וניתן אף להוכיח , כי קיים סדר קוסמי - מכאני , סדר שיטתי ; ניתן לעקוב אחריו , לגלות אותו , לנסח אותו בצורת ' חוקים ' . 
ככל שהחברה האנושית תתקרב לסדר הזה וככל שתאמץ את חוקיו – כך היא תהיה שרויה בהרמוניה . 
הסדר הפוליטי האידיאלי הוא שיכפול של הסדר הטבעי , אשר הומצא על ידי הישות האלוהית . 
ההתפתחות הזאת החלה מן הכוח החילוני של הנסיך המקיווליאני ; בעקבותיו הלכו מדעני הכוח – גליליאו , הובס וניוטון . 
בעיניהם , הכוח אינו מבוזר ואינו מקרי ; הוא אינו אובד לעולם ואינו מתכלה . 
הוא מצוי במשיכה בין גופים ובהתנגדות למשיכה הזאת . 
חייב להתקיים , בכל עת , איזון חשבוני כלשהו בין כוחות מושכים שונים ובין מסות . 
מבלי לשרבט פוסטולאטים יומרניים , ניתן לומר בפשטות , כי בני - אדם מתוודעים אל עצמם באמצעות חקירת הטבע . 
היקום , בעיניהם , הוא השתקפות חברתם ; ויותר נכון – השתקפות יחסי - הכוח בחברתם . 
בסופו של דבר , הקוסמולוגיה היא פוליטיזציה של הטבע . 
היא השתקפות של יחסי - הסמכות האנושיים – הסמכות שמסדרת ויוצרת סדר ביקום . 
ואכן , המהפכה המכאנית הייתה ביטוי למהפכה הפוליטית שהתחוללה באירופה מאז המאה השבע - עשרה . 
ב . 
היקום החדש 
קל לגלות את הרעיונות הניוטוניים האלה אצל אדם סמית ואצל ממשיכיו , הכלכלנים - הפוליטיים ' הקלאסיים ' . 
בני - האדם הם מסות בודדות ביקום החברתי . 
הם שרויים בריקנות . 
הם מתייחסים אחד לשני כגופים מכאניים . 
הם בעלי כוח - משיכה וכוח - דחייה הדדיים ; ומשום כך הם נמשכים אלה אל אלה , ולמעשה , חגים במעגלים אלה סביב אלה . 
הכוח הבסיסי – כוח המשיכה , הגרביטציה של היקום החברתי – הוא המחסור . 
כוחות הדחייה והמשיכה ההדדיים השוררים בין היחידים הבלתי - תלויים , מופיעים בדמות הכוחות המכאניים של הביקוש וההיצע . 
במקום ההיררכיה הקוסמית האריסטוטלית אשר שררה במשטר הישן , הוצבה הקוסמולוגיה החברתית החדשה , הליברלית – זו של התלות - ההדדית בין גופים שווים , אשר אינם יכולים להשתלט איש על רעהו / אויבו . 
במשטר הזה , היחסים אמנם נראים אקראיים וארעיים ; אולם קיימים הגיון וסדר שיטתי – סדר - על , המוביל אל ' שיווי - משקל ' . 
זהו ' הסדר הספונטני ' שמכוון על - ידי מנגנון ' היד הנעלמה ' . 
הממציא של המכונה הזאת ( האלוהים הלא - כנסייתי ) , אינו מתערב ; המכונה פועלת מעצמה ; היא מזכירה את פעולת השעון המכאני . 
לעומת זאת , הממשלים המלוכניים והמונופולים המסחריים – הם פוגעים בסדר הספונטני ובהרמוניה הטבעית ; ובסך הכל , הם פוגעים בעושר האומות . 
ממשל ' מתערב ' הוא ממשל שתוקע טריזים בגלגלי השעון . 
הוא מפחית את האנרגיה , מקטין את הכוח המניע של המטולטלת . 
האלטרנטיבה הפוליטית היא משטר שמבוסס על עיקרון ' הניחו - לעשות' ( ' laissez - faire ' ) . 
הכוח והכוח - הנגדי , שהמציא ניוטון , הובילו אל הכפירה בקדושת ההיררכיה הכנסייתית והמלוכנית . 
ואילו הרעיון המהפכני של תלות - הדדית – גרם בסופו של דבר להתפתחות האידיאל ה ' איזונים ובלמים ' ( checks and balances ) , אשר הופיע מאוחר יותר , כאידיאל ה ' כוחות - מאזנים ' ( countervailing powers ) . 
האידיאל הזה יובא לארה"ב על ידי בנג'מין פרנקלין ותיירים פוליטיים אמריקנים , שספגו את הלך הרוחות באנגליה ובצרפת של סוף המאה השמונה - עשרה . 
הם הושפעו מכותבים פוליטיים כמו וולטר ומונטסקייה – אשר נלחמו ב ' משטר הישן ' , ערב המהפכה הצרפתית , באמצעות הפצת רעיונותיהם של ניוטון , לוק ויום . 
מאוחר יותר , במאה התשע - עשרה , ככל שדרך - החשיבה הניוטונית הלכה והשתלטה – כן תתפתח הדוגמה , שעל פיה כל תופעה ביקום החברתי מבוססת על ' תלות - הדדית' בין שני גופים נעים , אשר ניתן לתאר אותה כ ' פונקציה ' מתמטית . 
ביקום הזה אין מתקיימים יחסי - כפיה אלא יחסים של תלות - הדדית בין יחידים בלתי - תלויים ( independent ) . 
יתר על כן , הלכה והתמסדה המחשבה , שמחקר התלות - הדדית בין ' כמות' ובין ' מחיר ' הוא המפתח להבנת טבע היחסים בין בני - האדם . 
הדוֹגמה הזאת הפכה למרכז ההגות של האסכולה הנאו - קלאסית – היא ' מדע - הכלכלה ' של ימינו . 
היה זה שינוי קוסמולוגי מוחלט . 
המשטר הפיאודלי נשען בעיקר על אלימות גלויה וישירה , מאורגנת והיררכית . 
אמצעי האלימות רוכזו בידי מלכים , נסיכים ובעלי - אחוזות , והופעלו באמצעות סדר , אשר התבסס על קבלנות - משנה ( hommagium ) וזיכיונות ( beneficium ) . המשטרים הללו קודשו על ידי היררכיה של כוהני כנסיות ; אלה החזיקו בזיכיון בלעדי על ההטפה וההשכלה . 
המשטר הפיאודלי נשען על קוסמולוגיה של ' החברה המשולשת' ( soci?t?-tripartie ) . בניסוח הלטיני של ההסדר – הכוח היה יצוק משלושת היסודות : ' המתפללים - הנלחמים - העובדים ' ; או – על המשולש הקדוש : הכוהנים - האבירים - הצמיתים . 
לעומת - זאת , המשטר הקפיטליסטי העולה , הביא עמו אידיאולוגית - כוח חדשה ( המונח ' אידיאולוגיה ' עצמו , היה חלק מן הסדר החדש שבא לאחר המהפכה הצרפתית ) , שכונתה יותר מאוחר , בשם ' ליברליזם ' . 
זה היה כוח שווה לכל , מבוזר בין בודדים , ומלוגטם על ידי הסמכות המדעית או מוצדק בשם הרציונליזם . 
הכוח המרוכז המלוכני – אשר מאז עליית התודעה של הכוח החילוני , נקרא ' ריבונות' – חוּלק בין הנתינים לשעבר ; ואלה הפכו עתה , ליצור פוליטי חדש : ' אזרח ' . 
ראשיהם של בעלי האחוזות המדיניות לשעבר , המלכים והנסיכים , הותזו – וזכות הבעלות = הריבונות שלהם חולקה בין כלל הבעלים החדשים של המוסד הפוליטי החדש : המדינה הלאומית . 
' אזרח ' הוא בעל מניה במדינה הלאומית החדשה ; הוא ' בוחר ' ' נציגים ' להנהלת הארגון , אשר יפעילו בשמו את העסק . 
שהרי , אין מדובר עוד בכפיה ובאלימות ; אלא מדובר בהסכם ( ' חוקה ' ) בין בעלי המניות ; מדובר בתחרות בין ' הנציגים ' של בעלי - המניות על הזיכיון להפעלת העסק הציבורי באמצעות ' משרתי הציבור ' . 
מהפכה מדעית אחרת , שהשפיעה על הכלכלה - הפוליטית , הייתה המהפכה הכימית . 
אנטואן לבואזיה היה אחד המשפיעים החשובים . 
הוא המציא דרך חדשה לחשיבה על סופיות החומר ביקום ( ' חוק שימור החומר ' ) – בהתבססו על האידיאולוגיה המטריאליסטית , שהייתה אופנתית בזמנו . 
האידיאולוגיה הזאת , מובילה אל המחשבה המדעית החדשה , הקובעת כי אין ניסים בדרך אל העושר וכי אין שפע שנוצר מאַיִן . 
חומרים אינם צומחים מעצמם בעזרת אמצעים רוחניים או כנסייתיים , אלא אם כן , התווספו להם חומרים . 
הכלכלה - הפוליטית היא המדע החדש , שמסביר מהי תוספת החומרים הדרושים ומהי התערובת הנכונה של החומרים , ליצירת עושר חדש ( או ל ' צמיחה כלכלית' בימינו ) מתוך היש . 
“ No Free Lunch ” – הדוקטרינה הפרוטסטנטית - האמריקנית – מתחילה כאן . 
לבואזיה היה משרתו של המלך מהשושלת הבורבונית . 
הוא הועסק כפנקסן של גביית המסים המלכותית ( ' חשב ' בלשון ימֵינו ) , ושקד על אטימת הפרצות בחומות המכס של פאריס , שהייתה חלק מאחוזת המלך . 
משם נבע הרעיון על ' הערך - המוסף ' של החמצן שמתחבר לברזל ויוצר תרכובת שמשקלה יותר גדול מאשר היסודות הנפרדים ( אך בלי שהמשקל הכללי בפעמון הסגור משתנה ) . למהפכה הכימית , שהוא יצר ערב המהפכה הצרפתית , נודעה השפעה חזקה על הכלכלה - הפוליטית ; בעיקר – על הכלכלה - הפוליטית הרדיקלית שצמחה במאה התשע - עשרה , ולמעשה , קיימת עד ימינו . 
ג . 
המדע הפוליטי החדש 
המדע החדש , מדע הכלכלה - הפוליטית , הותיר אחריו כמה רעיונות פוליטיים , אשר שולטים בתודעה של ימינו . 
הרעיון הפוליטי הראשון , הוא האגו - סנטריזם . 
זה - האחרון עומד בסתירה לציבוריות . 
בני - האדם המצויים ב ' מצב טבעי ' או במצב אידיאלי , אינם חיים בקולקטיב ואינם נזקקים לפיקוח . 
הם בדרך - כלל , יודעים היטב מה טוב להם ; מכל - מקום , הם מיטיבים לדעת זאת יותר מאחרים – אשר כופים עליהם את טובתם - לכאורה . 
בני - אדם הם חופשיים אך רק בתוך עצמם ; הכפייה מתחילה מחוץ לפנימיותם . 
מכאן , ש ' חופש ' יכול להתממש בסובייקט בלבד , ורק באמצעות מאמציו להשגת אי - תלות בסובייקטים אחרים ( freedom=independence ) . 
חברה חופשית היא מצרף של סובייקטים בלתי - תלויים . 
מכאן , שעל החיים האנושיים להתמקד , בתחום הפרטי – הוא התחום החופשי ( הבלתי - תלוי ) של בני האדם הבודדים . 
התחום הציבורי , לעומת זאת , כרוך בכפיה – בתלות , או לפחות , באובדן מסוים של אי - התלות . 
הנחת - היסוד היא , שהתחום הציבורי הינו עוין לחופש . 
מנגד , מוסכם שהכפייה הקולקטיבית - מדינית נחוצה – משום שאין דרך אחרת , ומשום שמוסכם על הכל , כי זאת הדרך הפחות גרועה . 
הפעולה הציבורית יוצרת את הדברים אשר היחידים אינם מסוגלים ליצור ; לדוגמא : ' מוצרים ציבוריים ' ( public-goods ) , או בלשונו של אדם סמית : הגנה על הגוף ועל הרכוש , שירותים - ציבוריים והסדרים משפטיים . 
אמנם , הפעילות הקולקטיבית מובילה , מעצם טבעה , לכפיה ולהגבלות על אי - התלות – אולם ניתן למנוע השתלטות של בני - אדם על בני - אדם אחרים , באמצעות צד שלישי על - אנושי : החוק , המדינה , המוסדות המייצגים . 
הרעיון הפוליטי השני נובע מאותו ניגוד בין פרטיות וציבוריות : השוק . 
בני - אדם בודדים יכולים לפעול יחד ובלי שישתלטו זה על זה . 
הם יכולים לעשות זאת באמצעות מוסד השוק . 
מוסד זה מבוסס על אמונה בהפרדה המקודשת בין הכלכלה הפרטית לבין הפוליטיקה הציבורית . 
אדם סמית הציג רעיון פוליטי מהפכני : הפוליטיקה האידיאלית היא למעשה דה - פוליטיזציה של המשק . 
המשק ישגשג באמצעות הפעילות הכלכלית של הבודדים בחברה האזרחית – אם , ורק אם , המדינה המלוכנית או הרפובליקנית לא תפעיל בלמים פוליטיים . 
כך נוצרה ההצדקה להפרדה בין הכלכלה החופשית - הפרטית בשוק , לבין הפוליטיקה הכפייתית - ציבורית במדינה . 
מה יפעיל את השוק ? 
כוחות מכאניים בעלי יכולת מיסטית , המכונים ' כוחות - השוק ' . 
אלו מורכבים , בעיקר , מכוחות של הדדיות - עוינת או מכוחות וכוחות - נגד של ' תחרות' , אשר נוטים ליצור הרמוניה ו ' שיווי - משקל ' . 
ומי יפעיל ויסדיר את ' כוחות השוק ' ? 
כוח מיסטי עליון המכונה ' היד - הנעלמה ' ( invisible hand ) . מה עשוי לקלקל את ההרמוניה הזאת ? 
עריצות פוליטית ומונופולים כלכליים . 
מכאן , נובעת חשיבותו של השוק והפיכתו למוסד מרכזי בחברה האזרחית – לארגון שאיננו תלוי במדינה . 
לא נותר אלא לשלב את השוק בהיסטוריוסופיה חדשה – היסטוריה אלטרנטיבית ליברלית . 
וכך חוברה לה ההיסטוריה החדשה של האדם החדש ( Homo Novo ) : האבולוציה הליברלית . 
הכלכלה - הפוליטית הקלאסית הציגה גרסה חדשה של אנתרופולוגיה פוליטית . 
על - פי הגרסה הזאת , המין האנושי עבר מסע ארוך אל עבר הפרטת ישותו החברתית . 
האבולוציה של האדם הליברלי מתחילה בחשכת החיים הקולקטיביים . 
אלה הם חיים במסגרת של להקות פראיות , של נודדים שבטיים , של שדות דלים , המשותפים למוסדות המשפחתיים . 
זה סדר חסר פרטיות , המבוסס על כוחנות , תלות ועריצות . 
הוא נשען על מחיקת האני הפרטי , ועל השלטת האינטרסים של קשרי הדם והשארוּת . 
הוא מאפיין , הן חברות עניות והן חברות המבוססות על ' כלכלות - קיום ' . 
אולם למן תקופת הנאורות האירופית , האבולוציה חותרת אל עבר התפתחותן של קהילות , המורכבות מיחידים בעלי תודעה - עצמית – יחידים שבעים , בריאים , עשירים , מפותחים - נפשית ומלאי - ביטחון . 
חברות ' מפותחות' מיוסדות על הסכם - מרצון או על אמנה בין הבודדים . 
' חלוקת - העבודה ' הינה הכוח המניע , שעומד מאחורי רמת - ההתפתחות הגבוהה של החברות . 
זהו תהליך , שבו כל יחיד זקוק לאחרים ובאותה - עת האחרים זקוקים לו – וכך מתפתחת ' תלות - הדדית' . 
האבולוציה הזאת מגיעה לשיאה עם התפתחותו של מוסד השוק , אשר מחליף את מוסדות העריצות ואת הכפייה הקולקטיבית - מדינית . 
השוק , בהיותו מוסד לא כפייתי , המבוסס על הסכמיות בין היחידים – הופך למוסד המרכזי של ' הכלכלה ' הפרטית . 
חברות ' מפותחות' , כלומר , חברות שבהן שלטת כלכלה - פרטית , חותרות אל עבר ' כלכלת - שוק ' . 
בתוך אידיאת השוק , התגבשה מסכת אידיאולוגית מפולפלת בדבר פוליטיקה של שוּק – וליתר דיוק , פוליטיקה של ' כשל - שוּק' ( market failure ) . 
' הפוליטיקה ' – כלומר , הפעילות הקולקטיבית - הציבורית – ניצבת בניגוד לשוק . 
אמנם , היא מבוססת על הסכמה של יחידים , אולם בדרך - כלל , היא נוצרת בלית - ברירה : לעתים , לנוכח סכנות לגוף ולרכוש , ולעתים , מטעמי רווחה כללית . 
בדרך - כלל , היא מתחוללת , כאשר השוק החופשי - הפרטי נכשל ( זמנית ) במילוי רצון היחידים . 
לדוגמא , אם לא ימצא ' יזם פרטי ' , אשר יכול להפיק רווחים מאספקת מוצר / שירות לוויסות תנועת המכוניות – או - אז , בהעדר ברירה , יאלץ הממשל ' להתערב ' , ולכפות מפקחים , רמזורים ותמרורים . 
אמנם , הממשל עושה זאת בפחות יעילות , בעלויות גבוהות , בשרירות - לב , ותוך נטייה מתמדת לשחיתות – אך בהעדר יוזמה פרטית אין ( בינתיים ) דרך אחרת . 
מוסד המשטרה הוא דוגמא נוספת להתפתחות של ' מוצר - ציבורי ' , הנובע מאותו ' כשל - שוק ' . 
היחידים זקוקים להגן על גופם ועל רכושם . 
לצורך זה , הם מפרישים מסים המיועדים להחזקת להקות של שוטרים ציבוריים אשר יגנו עליהם – לפחות , באותם תחומים אשר בהיעדר רווחיות בהם , אין ' יזמים ' שמקימים משטרות פרטיות . 
אין מדובר , כמובן , במשטרה מלוכנית - מדינית מושחתת – אלא בקבלני ביטחון ( שריפים ) נבחרים , שעמדו במבחנם של המצביעים - הצרכנים בשוק הפוליטי ( בחירות ) . 
יש לזכור , שהאבולוציה מתקדמת ללא הרף : הנה , ' מוצרים ציבוריים ' , אשר בעבר לא הייתה דרך לייצרם ולפתחם , אלא באמצעים ציבוריים - כפייתיים – הפכו בהדרגה לפרטיים , בשלהי המאה העשרים . 
כך לדוגמא , ייצור ואספקת החשמל , שידורי הרדיו ותחנות הטלביזיה , שכירת עובדים ( קבלני ' כוח אדם ' ) וייצור - חוזר של עובדים ( תוכניות ' להכשרת' מובטלים ) , קרנות פנסיה , בתי - הסוהר , גביית מסים עירוניים , ' חינוך - מחדש ' של עבריינים , מחקר טכנולוגי מתקדם , שירותי רפואה שונים , שירותי ניקיון ותחזוקה עירוניים , ועוד שירותים ציבוריים לסוגיהם השונים – כל אלה עברו הפרטה . 
הפלישה של הממשל האמריקני לעירק הוכיחה , שאכן , ניתן לחזור לעידן של שכירי - החרב , המגויסים על - ידי קבלנים פרטיים . 
זאת היא הגרסה המעודכנת של הכלכלה - הפוליטית , אשר מכוּנה בגלגולה הנוכחי – ' נאו - ליברליזם ' . 
המשוואה ברורה : ככל שיגדל כוחם של השוק ושל היוזמה הפרטית – כן תפחת הפעילות הפוליטית , ועמה תשקע אף העריצות המדינית . 
מכאן , שיש לצפות , שככל שרמת ההתפתחות האנושית תגבר , כן תימשך האבולוציה הליברלית – וההתאגדויות הכפייתיות תלכנה ותתמעטנה . 
מנקודת מבט זאת , המהפכות שהתרחשו במאה השמונה - עשרה , במרכזים של בריטניה - ארה " ב - צרפת , היוו את שיאה של האבולוציה – סוף ההיסטוריה . 
על פי האידיאולוגיה הליברלית הקלאסית – במקום בו מצויים ממשלים חזקים , השולטים בנתינים ובמשאבים – החיים אינם חופשיים . 
הם מתנהלים תחת משטר של עריצות , ומרבית בני - האדם החיים שם , עניים ובלתי מפותחים ; אף אם היסטוריונים מטעם וכוהני - דת למיניהם , מטיפים ומספרים על תור - זהב ישן - מתחדש . 
עריצים , אפילו יהיו משוחים בשמן קדוש כזה או אחר – אינם יכולים להיטיב עם בני - האדם הבודדים . 
להפך : מקור כוחם נובע מהגבלת בני האדם , מדיכוי רצונם החופשי ומהפיכתם למסה חסרת רצון . 
רק בני אדם יחידים , יכולים להיטיב עם עצמם , וזאת – באמצעות המוסדות המוסכמים של השוק . 
כך לפחות , טוענים האידיאולוגים הליברליים המקוריים . 
ככל שהוחדרה האידיאולוגיה של השוק , כן היא הפכה לדגל המרכזי של הדמוקרטיה . 
זה היסוד לקשר הליברלי שבין השוק והדמוקרטיה . 
על פי הדוקטרינה הליברלית , דמוקרטיה היא משטר של ' נציגים ' . 
נציגים אלה מייצגים ' אינטרסים ' שונים ומנוגדים של קבוצות שונות ומנוגדות של ' אזרחים ' . 
האינטרסים הללו מתקבצים לתוך ' מפלגות' , המתחרות ביניהן ב ' שוק הפוליטי ' . 
' הנציגים ' הם עסקנים פוליטיים , הפועלים כענף בשוק המוצרים והשירותים . 
הם נאבקים בשוק הפוליטי על קולות ' המצביעים ' . 
אלה ' בוחרים ' בין שלל הקבוצות המתחרות בשוק , את ההנהלה ( או הממשלה ) שתנהל בעבורם את העסקים הציבוריים . 
הם ' בוחרים ' בין ' חלופות' , בדיוק כפי שצרכנים בוחרים בשוק בין הסחורות השונות . 
אם ההנהלה לא מצליחה לספק שירותים פוליטיים בהם רצו ' הבוחרים ' , או אם כשלה דרכה , או אם סר חינה – ' הבוחרים ' מחליפים את ' הנציגים ' בשוק . 
ככל שרמת ' התחרות' בין העסקנים ובין המפלגות גדלה , כן תתחזק ' הדמוקרטיה ' . 
כך , מכל מקום , הצטיירה בסוף המאה השמונה - עשרה , הדמוקרטיה במדינות הולנד ובמושבות - הברית באמריקה ; וכך גם , משום מה , מתקבלת הדוגמה הזאת בדבר הדמוקרטיה במאה העשרים - ואחת , כמובנת מאליה בקרב ' אזרחי העולם ' השוכנים בטח בקניונים הגלובליים . 
אולם הרעיון הפוליטי החשוב ביותר , שהונצח על ידי הכלכלה - הפוליטית הקלאסית היה – ההון . 
זה היה יצור חדש ומהפכני בטיבו במסכת הליברלית . 
עד אז , בכל המשטרים המדיניים ( או ' התרבויות' כפי שאומרים היום ) – לא היה מפלט מפני העימות הגורלי בין האדנות והעבדות או בין השליטים והנתינים . 
המשטרים הללו היו מבוססים על סיסטמה חקלאית , בה שכנו יחד , בסבל ובכפיה , שני ' גורמי - ייצור ' עיקריים : קרקע ועבודה – או בלשון פוליטית – שני מעמדות : אצולה ואיכרות . 
האצילים הם בעלי האדמה ותוצרתה , והם כופים את מהותם על האיכרים . 
מפעם לפעם פורצות מרידות איכרים ; אולם , בדרך - כלל , האיכרים פסיביים ומצפים מהם לקבל את גורלם ללא תלונה . 
בכל צורות המשטר המדיני – בין אם מדובר באיכרים - עבדים של הקיסרויות העתיקות , בין אם באיכרים זעירים ' עצמאיים ' או ' חוכרים ' ( במשטרי החליפויות במזרח - התיכון ) , ובין אם באיכרים ' צמיתים ' לפאודות הנסיכיות ( באירופה - המערבית וביפאן של ימי - הביניים ) – לא היה מוצא מהקונפליקט , שהיה טבוע בין שני גורמי הייצור ; שני אלה התקיימו במשקים סגורים וקפואים , בעלי פריון נמוך , ללא תודעה של צמיחה כלכלית וללא סיכוי לשינוי עתידי . 
התודעה של השולטים והנשלטים הייתה סטטית ומעגלית ; היא ראתה בשימור המצב את הטוב , ובחיקוי העבר ראתה מופת . 
זאת הסיבה , שהדתות הריכוזיות הנוקשות – אשר איימו על כל שינוי וכל סטייה , שיבחו את שמירת הסדר הקיים וקידשו את העבר המפואר – שגשגו וטופחו תחת משטרים אלה . 
האפשרות לעושר , או לשינוי לטובה , הייתה יכולה להגיע אך ורק ממקור שהוא מחוץ לבני - האדם : נס , מאגיה , שלוחים שהוטענו בכוח חיצוני , דמויות מתות שמאיימות לחזור לחיים ( פיתוח פרסי מקורי ) ומיני להטוטים מטפיסיים , שמתקיימים בתודעה עד ימינו . 
המשטרים המדיניים השונים , שחיפשו לגיטימיות לדיכוי אותו כפו על הנשלטים , נאלצו לחפש תמיכה אצל גורם שלישי , מתווך . 
בדרך - כלל היה זה מתווך על - אנושי , שהוחדר באמצעות פולחן מפחיד ( בעל - זאוס - אל - אתון - יהווה - אללה - ישו - אינטי - איצאמנה ) . 
הפולחן שימש את השליטים כמכשיר לדיכוי ולהפחדה של האיכרים הנתינים . 
הכוהנים והאידיאולוגים , אמנם , טענו והטיפו בשם החסד , החמלה והנדיבות – אולם בכל הפולחנים חוזרת הסיסמא : בעולם הזה , תפחדו ותשלמו ; רחמים ונדיבות – בעולם הבא . 
מבחינה זאת , צדק תורסטיין ובלן : הדתות , ללא יוצאת מן הכלל , הן חברות - ביטוח משוכללות . 
הן גובות עכשיו מראש באכזריות – ואינן מעניקות מאומה מלבד הבטחות לעתיד . 
וכך , לא נותר לאיכרים בעריצויות המזרחיות , המערביות , האפריקניות והאינדיאניות , אלא להשלים עם קיומם של השליטים , שהכתירו עצמם לאלים או לשליחי האלים . 
אלא שבאירופה של המאה השמונה - עשרה , נוצר לראשונה נתיב חדש ומבטיח : היה זה גורם - ייצור חדש , שהיתוסף לגורמי - הייצור המסורתיים ( העבודה והאדמה ) : המכונות - התעשייתיות , ובעיקר , בעלי - המכונות . 
הבעלים החדשים , בעלי המכונות - התעשייתיות ( או הקפיטליסטים ) , נשאו בחובם סדר פוליטי חדש : הסדר של הבעלות הפרטית והרווח . 
סדר זה – שהוא תוצר משולב , של מה שהפך אחר כך למהפכה התעשייתית ולמהפכה הצרפתית – הביא עמו שתי הבטחות : ראשית , המשטר אינו נשלט על ידי קבוצה מגובשת כלשהי . 
כל אחד , כלומר כל אזרח - עיר ( בורגני ) זכאי לבחור ולהיבחר למשרות ציבוריות . 
שנית , לראשונה , יש סיכוי לשבירת הקיפאון הגורלי של הטבע . 
הסדר המדעי החדש של ההון , יביא צמיחה מתמדת של עושר – בלי תלות בחסדיו של שליט כלשהו , שמימי או אנושי . 
ההון , והפיכתו לגורם המרכזי במשטר הפוליטי החדש של עושר האומות , הוא ההמצאה החשובה של הכלכלה - הפוליטית מאז ועד עתה . 
אולם כדי ללגטם את הסדר הקוסמולוגי החדש , היה צריך להפכו לחלק מהמסכת המדעית החדשה . 
ד . 
המדע החדש של הכוח : הכלכלה - הפוליטית הקלאסית 
הדרך למדע החדש נסללה עוד בימי הפיזיוקרטים הצרפתיים , אולם המדע החדש קיבל את התפנית החשובה ב - , 1776 עם פרסום ספרו של אדם סמית ' עושר האומות' . 
מדע חדש מתחיל דרכו ביצירת טריטוריה הבלעדית לו . 
אדם סמית גידר את התחום וייסד את גבולות המדע החדש . 
הכלכלה הפרטית - אזרחית הופרדה מהפוליטיקה המלוכנית ומן המוסדות המדיניים - צבאיים . 
לראשונה , הועמדה כלכלת - השוק לחקירה באופן שיטתי . 
סמית גם היה זה שעשה את הצעדים הראשונים בתיאור הכוחות והמנגנונים המפעילים את השוק ואת בני - האדם , הנפגשים בכלכלת - שוק . 
בכך , הוא קבע את אופי החקירה של הכלכלה - הפוליטית ושל מדעי החברה שהתפתחו ממנה : חקירת התנועה המכאנית של חלקי החברה הרציונליים התלויים זה בזה . 
אופי - חקירה זה קבע , שריפוי התחלואים החברתיים , צריך להתרכז בחקירת החיכוך שנוצר מהבלמים ומהמעצורים , אשר הצטברו בחברות מסורתיות ובארגונים מיושנים . 
מדע חדש יוצר את היחידות הבסיסית בתוך היקום שלו – כמו אטום המימן , הפרוטון , האלקטרון , מנת ( קוואנט ) האנרגיה , יחידת הכוח ג'י , התא האורגני , הנאורון , או הצירוף המרובע של הדי.אן.איי. 
דוד ריקרדו יצר את היחידה האנליטית של הכלכלה - הפוליטית : יחידת הערך . 
הוא עשה זאת , כדי שיוכל לנסח את התיאוריה המכאנית הראשונה על המחיר בשוק . 
הבסיס האידיאולוגי של תיאורית המחירים של ריקרדו , נשען על התפישה הליברלית של ג'ון לוק . 
לוק קידש את הרכוש הפרטי , הנוצר מן עבודה . 
הטבע הוא , אמנם , תחום ציבורי , אולם מיזוג העבודה עם הטבע , מפריט את התוצר . 
האדם יוצר בעבודתו סובייקטיביזציה של הטבע . 
הוא מרחיב את עצמיותו באמצעות הטבע . 
הוא מטביע בו את ייחודו . 
ומכאן , מקור הבעלות הוא העבודה ( הפרוטסטנטית ) ; לא ההפקעה ( הנסיכית ) ולא הגזירה ( הקתולית ) . העבודה מפקיעה את התוצר מן הטבע והופכת אותו לפרטי ; משמע , היא יוצרת ערך נוסף . 
כך יצר ריקרדו את התיאוריה הראשונה שטוותה את היחס בין המחיר לבין הייצור , ובעיקר – את הקשר שבין המחיר לבין הפריון . 
למעשה , הוא התווה את הדרך , שבה הלכו מדעני הכלכלה - הפוליטית מאז ועד עתה : חיפוש אחר הנוסחה האולטימטיבית , שתסביר ותנבא את היחסים בין החלקיקים או היחידות של הפריון ( תפוקה ליחידת זמן ) לבין המחיר . 
עד ימינו , מנסים להטוטני התיאוריה המקובלת להראות את האיזון , שבין החומר התופח והמצטבר מתוספת יחידות תועלת – לבין הרכוש , אשר מקבל תוספת יחידות של ערכים . 
' המכפילים ' בבורסה מתחילים פה . 
מכאן , לדוגמא , התפתח ה - Tobin ' s Q ואידיאולוגיות נאו - קלאסיות דומות . 
זאת היא ההמצאה הגדולה של הפנקסן האומלל לבואזיה : החתירה הטבעית לאיזון שבין העולם ' הריאלי ' לבין העולם ' המוניטרי ' ; זהו המאזן , שבו מוצג הגידול ביחידות החומר מול הגידול בערכי החליפין . 
לא ייתכנו גנבת - דעת מאזנית , או ' בועה ' בורסאית , או הונאה חשבונית ; שהרי , תוספת אנרגיה ( רווח ) אינה יכולה להיות מופקת ללא תוספת חומר ( השקעות ריאליות ) . 
ריקרדו טען , שמחירם של מוצרים ושירותים – כלומר הערך של הרכוש – הינו פרופורציונלי לזמן העבודה , אשר הוצא על ייצור המוצרים והשירותים הללו . 
בדרך זאת , העבודה – לא רק יוצרת דברים פרטיים מן הטבע הכללי , אלא גם קובעת את ערכם של הדברים ; ומכאן – שבסופו של דבר , העבודה קובעת את היחסים של חלוקת - ההכנסות בחברה . 
ספרו של ריקרדו היה אחד הספרים השיטתיים הראשונים במדע החדש . 
הוא התפרסם ב - 1821 ושמו היה : ' על העקרונות של כלכלה - פוליטית ושל מיסוי ' . 
ריקרדו וסמית היו תוצר של בריטניה של סוף המאה השמונה - עשרה ; יותר נכון , הם היו בניו של המעמד המנצח החדש בבריטניה : הבורגנות . 
עם עליית הבורגנות , באו שינויים לא רק בסדרי הממשל ( בחירת נציגי הבורגנים במחוזות לפרלמנט והשתלטותם על הממשלה ) , אלא גם באופי המשק ובאופי האוכלוסייה . 
ראשית , בסדר הנסיכי של אירופה ( ימי הביניים ) , יותר מ - 90 % מהאוכלוסייה הייתה כפרית , אנאלפביתית ובעלת תוחלת חיים קצרה . 
פחות מעשירית מהאוכלוסייה ישבה בערים . 
מאז המאה השמונה - עשרה , הייתה ירידה מתמדת של אוכלוסיית האיכרים – ובמקביל , היה גידול מהיר של האוכלוסייה העירונית . 
בריטניה הייתה הראשונה בעולם , בה מספר המתגוררים בעיר היה מעל מחצית האוכלוסייה . 
זה קרה באמצע המאה התשע - עשרה ; אולם כבר ב - 1750 מספר העוסקים ישירות בחקלאות בבריטניה פחת למחצית מן האוכלוסייה ( בהשוואה לארה"ב , בה כ - 80 % מהאוכלוסייה , בשנת , 1800 היו חקלאיים ; רק לאחר מלחמת האזרחים פחת מספר האיכרים למחצית מהאוכלוסייה ) . 
שנית , מאז , 1750 ובניגוד למשק הנסיכי הקפוא , החלה בבריטניה צמיחה כלכלית מהירה ורצופה . 
היא לוותה בכמה שינויים חשובים : עלייה מהירה בפריון החקלאי – תהליך , אשר מצד אחד הוריד את מחיר המזון , ומצד שני הפך איכרים רבים למיותרים ככוח - עבודה . 
האיכרים היגרו בהמוניהם אל הערים , אשר בהן התפתחה הסיסטמה של הייצור - התעשייתי ( תהליך , אשר ארנולד טוינבי כינה , מאוחר יותר , בשם : ' המהפכה התעשייתית' ) . 
נוצרו שני מעמדות חדשים , אשר לא היו קיימים בסדר הנסיכי : האחד , בעלי - ההון אשר שלטו בסיסטמה התעשייתית החדשה ; השני , פועלים תעשייתיים , אשר השכירו את כושר - עבודתם תמורת שכר . 
כאן אף נולדה סיסטמה חדשה של מחירים , אשר החליפה את שיטת החליפין של המשק הנסיכי . 
סיסטמה זאת הייתה יכולה לצמוח רק במשטר חדש , שבו שולטים ההון ובעלי - ההון . 
התיאור לעיל נכתב בהשראתו של קרל מרקס , אשר העניק למשטר החדש את שמו , וכן את השיטה לתיאור רבים מאפיוניו הידועים כיום . 
הוא עשה זאת בספרו : ' ההון , ביקורת הכלכלה - הפוליטית' , אשר התפרסם ב - 1867 . 
בספרו הזה ניסה מרקס לבנות את היסודות הראשונים במדע אלטרנטיבי חדש , העתיד לצמוח , לדעתו , על חורבותיה של הכלכלה - הפוליטית . 
למדע האלטרנטיבי הזה , הוא קרא : ' סוציאליזם מדעי ' . 
ה . 
ביקורת הכלכלה - הפוליטית 
הכלכלה - הפוליטית , לפי מרקס , צמחה מתוך הקפיטליזם , כחלק מן הקוסמולוגיה הבורגנית . 
למרות היומרנות שלה , כאילו גילתה חוקי - טבע נצחיים ואידיאות אוניברסאליות – הכלכלה - הפוליטית אינה מייצגת אלא ראיית - העולם פרטיקולארית : את האינטרסים של הבורגנות . 
הכלכלה - הפוליטית הינה אידיאולוגיה , שנועדה להצדיק את השליטה של המעמד העולה החדש ואת המשטר החדש שהוא ממסד – המשטר של ההון ובעליו . 
מרקס כינה את המשטר הזה : ' הסיסטמה הקפיטליסטית' ; ולכוח המניע שלו הוא קרא : ' הצבר - ההון ' . 
אף שמדובר באידיאולוגיה מנוכרת ובאינטרסים פרטיקולאריים , לפי מרקס – המהפכה הבורגנית יצרה פריצת דרך , מהחשובות ביותר שידע המין האנושי . 
אמנם , היא יצרה כבלים חדשים בשירות ההון ; היא אף פוררה את המרקמים הקהילתיים של האדם , והפכה את חייו לסחורה ; אולם , היא גם פתחה , לראשונה , נתיב לפריצת הגבולות הבלתי - עבירים עד - אז של הכפייה : הכפייה של הטבע ושל האדם . 
משטרים שקדמו לקפיטליזם חיפשו דרך להמשיך להתקיים או להגדיל את משאביהם באמצעות מלחמות , התפשטות טריטוריאלית , שעבודן של אוכלוסיות נוספות , ושוד מחצבים ומקורות טבעיים . 
המשטר הקפיטליסטי , לעומתם , מצא את השיטה לצמיחה כלכלית מתמדת ללא שוד וביזה חיצוניים . 
הוא אינו זקוק לכיבושים טריטוריאליים ( אף כי הוא עושה זאת , ללא היסוסים ובתירוצים ליברליים שונים ) . השיטה הייחודית שלו לצמיחה מתמדת , היא גידול רציונאלי של פריון העבודה וצבירתה כהון . 
העובדה , שהסיסטמה הקפיטליסטית פילסה דרכה דווקא באירופה ולא באסיה , באפריקה או באמריקה – הינה חסרת חשיבות . 
מה שחשוב הוא , שבאזורים מסוימים באירופה נוצרה מין תרכובת , שהצליחה להוליד את המהפכה הבורגנית . 
ומרגע שזו יצאה לדרכה – היא התפשטה ללא מעצור בעולם . 
הסיסטמה היא אוניברסאלית באופייה ; היא גלובלית בהיקפה ; ובעיקר – היא מצטיינת בשבירת מבנים מסורתיים ולו הקשיחים ביותר . 
אפילו הדיכוי הנוקשה של הקסטות בהודו והעריצות המזרחית שבמזרח - אסיה ייהרסו ויושלכו הצידה . 
הם יפנו את מקומם לסדר הקפיטליסטי החדש , אשר נושא בחובו את האלטרנטיבה שלו : את הדמוקרטיה האוניברסאלית הלא - נודעת . 
האלטרנטיבה הזאת תיווצר מתוך מאבק של המעמד העולה החדש – הפרולטריון . 
הפרולטריון הוא סוג של יצור מיתי , ההולך ומתגבש בתוך הסדר הקפיטליסטי . 
בסדר הזה שולטים , מן הצד האחד , בעלי הסיסטמה התעשייתית , ומן הצד השני , הולכים ונערכים הפועלים השכירים , העובדים על קווי - הייצור התעשייתיים . 
אלה , ככל שהם עוברים תהליך של שיחבור פוליטי , כן הם משילים מעליהם את זהותם השיוכית , האתנית והלאומית ; הם מייצגים את האינטרסים האוניברסאליים של האדם . 
כאן מתחילה ביקורת הכלכלה - הפוליטית של מרקס . 
היא מהווה חלק מהמאבק הפוליטי של הפרולטריון . 
היא נועדה לחשוף את תולדות המשטר הקפיטליסטי ואת האידיאולוגיות המדעיות שלו . 
היחידה האנליטית הבסיסית של מרקס היא ' עבודה - מופשטת' . 
זוהי אבן היסוד הסטנדרטית , אשר עומדת מאחורי החזית הקשוחה של המחירים . 
הסיסטמה הקפיטליסטית מיוסדת על המחיר ; זהו ההירוגליף של הקפיטליזם , אותו מרקס ניסה לפענח . 
הכלכלן - הפוליטי הבורגני רואה סחורה ומעריך את מחירה בשוק ; הוא אומד את מחירי התשומות השונות של ייצורה ; והוא מדמיין מגוון של מחירים . 
מרקס לעומתו משקיף על תוצר ורואה סדרות מצטלבות של יחידות עבודה . 
הוא רואה עובדים אפורים שהוציאו את שנות חייהם בעבודה , כדי להחזיק עצמם בחיים – כדי שיוכלו לגדל צאצאים , שיהפכו אף הם , לעובדים ולצרכנים בקווי הייצור ההולכים ומתגוונים . 
ההיסטוריונים הבורגניים מתפעלים מהמלכים ומארמונות הפאר שלהם ; מהפירמידות ומהאסטלות , שמלכים אלה הקימו למען הנצחת שמם . 
מרקס יודע שהם בסך הכל יצורים אלימים וטפילים שלא יצרו דבר . 
הוא רואה עצמות של עבדים לאלפים , הטמונות בקירות הארמונות ; הוא מדמיין מיליוני שנות עבודה שנכפו על העובדים היצרנים . 
העובדים האלה עוצבו ותוכנתו על ידי המשטרים המדיניים השונים . 
אופי השליטה של המשטרים הללו היה תלוי במקום ובזמן – אולם העובדים היצרנים היוו תמיד אבני - היסוד , יחידות - עבודה סטנדרטיות , שמרכיבות את קירות המשטר . 
בקוסמולוגיה של מרקס , אבני - היסוד האלה מותכות יחד על ידי מין ' כוח - חזק ' מרכזי המופיע בשתי פנים : ניצול ועודף . 
בדמיון ההיסטורי של מרקס , התקיימו בעבר חברות ' טבעיות' ללא - היסטוריה . 
לא הייתה בהן עבודה , לא היה ניצול של עבודה - עודפת , ואף לא הפקעה של עודף - תוצר . 
מאז המהפכה החקלאית הראשונה , קמו חברות מדיניות , כלומר – מעמדיות , שארגנו עובדים , שריכזו עודפי עבודה , ושהפיקו עודף תוצר . 
עודף - התוצר הוא אותו חלק בתפוקה החברתית , אשר גולש מעבר למה שנצרך כדי לקיים וליצור - מחדש את התשומות לתהליך הייצור . 
התשומות הללו כוללות עובדים , ציוד וחומרי - גלם , המתכלים במהלך הייצור . 
אולם מבחינת מרקס : מדובר אך ורק ביחידות עבודה – עבודה ישירה ועבודה קודמת . 
אלו הם שני המרכיבים היחידים , שיוצרים את הסחורות . 
העובד בקו - ייצור של ' פורד' מתחבר למכונה , שיוצרה על ידי שרשרת עבודות קודמות , לרבות כרייה , הובלה , תכנון , התכה וכרסום . 
אותו עובד מזין עצמו בהפסקה מהעבודה , שהוענקה לו על - ידי בעלי המכונות , בכריך שהופק אף הוא , משרשראות מצטלבות של תשומות עבודה קודמות . 
התוצר - העודף עשוי לקבל צורות שונות , התלויות במיסוד הפוליטי של זמנו : הוא יכול לקבל צורה של מותרות כמו קתדרלות , פירמידות ואסטלות . 
בדומה , הוא יכול להופיע כצבא אימפריאלי , כפיתוח כלי - נשק משוכללים , כהחזקת בתי - סוהר ומחנות מעצר ; הוא , כמובן , יכול להופיע בהוויה האידיאליסטית – כהזיה על חלוקה - מחדש המפחיתה את עומס העבודה הישירה , כשיכלול המיטיב את איכות החיים , וכהמצאה המייפה את הסביבה והתרבות . 
אבל ברור , שההיסטוריה אותה אנו מכירים , התפתחה לעבר חברות מעמדיות – חברות בעלות היסטוריה . 
לפי מרקס , אלו חברות המיוסדות על קונפליקט בין השולטים בעודף התוצר ובחלוקתו , לבין היצרנים הנשלטים , אשר עודף עבודתם נלקח מהם , על - פי יחסי הניצול הנהוגים במקומם ובזמנם . 
במשטרים המדיניים העתיקים , המיסוד הפוליטי היה מבוסס על מלוכה אלוהית . 
המלכים היו הבעלים של גופם של בני - האדם . 
העודף נסחט מעבודה של עבדים . 
במשטרים המדיניים של אירופה בימי - הביניים , המיסוד הפוליטי היה מבוסס על אצולה ; זאת הייתה בעלת אחוזות קרקעיות , שבהן הוצמתו איכרים ; העודף היה נסחט מעבודת האיכרים הצמיתים . 
המשטר המדיני של הקפיטליזם , מבוסס על בעלי - הון , השולטים בקווי - הייצור התעשייתיים . 
האיכרים הצמיתים שוחררו והפכו לכוח - עבודה חופשי . 
העודף נסחט מניצול העבודה העודפת של מקבלי השכר . 
העודף מנוכס על ידי בעלי - ההון , השולטים בעבודה השכירה , באמצעות המוסדות המדיניים ובעזרת האידיאולוגיה המדעית של הכלכלה - הפוליטית . 
סמית , ריקרדו , סיי , מאלתוס , סניור , מיל , וכל אותם כלכלנים - פוליטיים בורגניים – כותב מרקס – מחפשים אחר ' חוקי - טבע' השולטים בחברה . 
כמו כל כוהני - הדת והאידיאולוגים של המעמדות השליטים שקדמו להם – הם סבורים , כי החוקים שלהם נצחיים . 
" ... עמל רב היה דרוש כדי להוליד את ' חוקי הטבע הנצחיים ' של אופי - הייצור הקפיטליסטי ; כדי להפוך , בקוטב האחד , את אמצעי - הייצור ואמצעי - המחייה החברתיים להון , ובקוטב השני , להפוך את ההמונים לפועלים שכירים , ל ' עניים עובדים חופשיים ' . 
כל זה הוא התוצר המלאכותי של ההיסטוריה המודרנית . 
אם הכסף , על פי [ העיתונאי הצרפתי ] אוגייה ( Augier ) ” ... בא לעולם וכתמי - דם טבועים בלחיו האחת ... “ – ההון , כנגד - זאת , בא ספוג דם ולכלוך מכף רגל עד ראש ... " ( Marx , Capital I : p . 
760 ) . 
מרקס מציג חוקיות אלטרנטיבית : חוקי - תנועה היסטוריים . 
המשטר הקפיטליסטי הוא שלב בלבד , בהיסטוריה האנושית המתפתחת . 
הוא שלב חשוב , אמנם , בתנועה ההיסטורית של שחרור האדם ממצוקת הקיום ומהעריצות ; אולם , כמו המשטרים שקדמו לו , אף הוא עתיד להתמוטט תחת הסתירות הפנימיות שטמונות בו . 
הסתירות הללו מופיעות , בין השאר , כקונפליקט הולך ומתחדד בין שני המעמדות החדשים , אשר הצמיח המשטר הקפיטליסטי : מצד אחד הקפיטליסטים השולטים בייצור החברתי – ומנגד , העובדים היצרנים חסרי הרכוש . 
הראשונים , קבוצה הולכת וקטנה , בעלת אינטרסים פרטיקולאריים , אשר תהליך הצבר ההון , מכתיב את דרכם ; מנגד , תהליך הצבר ההון , הולך והופך את העובדים לרוב האוכלוסייה בעולם . 
הם הופכים לקבוצה הומוגנית בעלת תודעה אוניברסאלית , שתחולל משטר חדש , בעל אופי - ייצור דמוקרטי . 
" ... שילובם של כלל העמים בתוך הרשת של השוק העולמי ; והאופי הבינלאומי של המשטר הקפיטליסטי ; יחד עם הירידה המתמדת במספרם של אילי ההון , החומסים בלעדית לעצמם את כל היתרונות של תהליך השינוי הזה – מגדילים את המצוקה , הדיכוי , השעבוד , הניוון והניצול . 
אך מנגד , מתעצם המרד של מעמד הפועלים , הגדל בהתמדה , והופך לממושמע , למאוחד ולמאורגן , באמצעות המכאניזם של אופי - הייצור הקפיטליסטי עצמו . 
וכך , שלטונו של ההון הופך לכבלים של אותו אופי - הייצור , שפרח עמו ותחת שלטונו . 
תהליך הריכוזיות של אמצעי - הייצור , ותהליך השחבור של העבודה מגיעים לנקודה , שבה אין הם תואמים עוד לקליפה הקפיטליסטית שלהם . 
ואז תנופץ הקליפה . 
הגיעה שעתו האחרונה של הקניין הפרטי הקפיטליסטי . 
המנשלים ינושלו ... " ( Marx , Capital I : p . 
763 ) 
ו . 
קץ המהפכה המדעית : הכלכלה - הפוליטית הנאו - קלאסית 
במחצית השנייה של המאה התשע - עשרה היה ברור שהקפיטליסטים נצחו . 
המעמד החדש הלך והשתלט על העולם והנציח את הסדר הקפיטליסטי . 
אלא , שסדר זה כבר היה רחוק מן המאבקים שניהלה הבורגנות הליברלית בתחילת דרכה כנגד ' המדינה ' . 
תהליכי הריכוזיות האיצו את עלייתו של מעמד - שליט חדש בעל אינטרסים חדשים ; וזה היה זקוק לסדר מדיני חדש . 
לא עוד סדר של אומנים , בעלי סדנאות ובתי - חרושת קטנים ; לא עוד סוחרים , רנטיירים ובנקאים , השרויים באידיאל של ' חברה אזרחית' – אלא סדר מדיני של פירמות גדולות , של קבוצות הון , קונצרנים , טראסטים , השקעות בינלאומיות , שוקי אשראי , וניירות - ערך עולמיים . 
סדר זה , דרש אידיאולוגיה חדשה שתתאים לשינויים במשטר . 
כך נוצרה האסכולה הנאו - קלאסית של הכלכלה - הפוליטית . 
הדוקטרינה הנאו - קלאסית , אשר התפתחה ברבע האחרון של המאה התשע - עשרה , הייתה לחלק מהמהפכה המדעית השנייה . 
היא שאפה להפוך את הכלכלה - הפוליטית למדע של ממש – לחלק ממדעי הטבע . 
הנאו - קלאסיקנים מאסו באופי ' האידיאולוגי ' של הכלכלה - הפוליטית ' הקלאסית' – פרי התקופה , שבה הבורגנות עדיין נלחמה על קדושת הזכות לרווח . 
הקפיטליסטים כבשו את השלטון המדיני ; עתה , הם רצו לסלק מהבמה את הויכוחים ' המעמדיים ' לטובת מדע ההון . 
משום כך , טרח אלפרד מרשל – אחד האידיאולוגים המרכזיים של הנאו - קלאסיים – לשנות את שמו של התחום ; להעניק לו גוון מדעי . 
ואכן , מאז התקצר שמה של הכלכלה - הפוליטית הנאו - קלאסית והפך ל - ’ Economics ‘ – שם נוצץ לכל הדעות , המזכיר את הסיומות המדעיות של Mathematics או Physics ( בעברית : ' מדע - הכלכלה ' , או בקיצור : ' כלכלה ' ) . 
הנאו - קלאסיקנים הגדירו מחדש את גבולות התחום , את הגורמים הפעילים , ואת יחידות הבסיס . 
ראשית , מדובר במערכת סגורה ואוטונומית , הפועלת בדומה למערכת פיסיקלית תרמו - דינאמית , המייצבת - עצמה – ובעיקר , מערכת המונעת על ידי כוחות עצמיים בלבד ( self-determined ) . בכך , הם השיגו הפרדה מוחלטת של ' הכלכלה ' מן ' הפוליטיקה ' . 
אדם סמית נתן את התנופה הראשונה , והפקיע את ' השוק ' מתוך החברה והמדינה ; עתה , העניקו הנאו - קלאסיקנים את העיצוב הסופי : השוק , או יותר נכון ' המערכת הכלכלית' , פועלת על פי חוקיה הפנימיים . 
כל השאר , הם ' גורמים חיצוניים ' , ' גורמים מתערבים ' , הגורמים ל ' זעזועים ' , ל ' עיוותים ' , ל ' יציאה משיווי - משקל ' . 
מכאן , מובן - מאליו , ש ' כלכלה בריאה ' היא ” כלכלה שבה מניחים לכוחות - השוק לפעול ללא התערבות מבחוץ “ – ובעיקר , ללא ' התערבות - ממשלתית' וללא כל מיני ' בלמים מוסדיים ' . 
שנית , הכלכלה - הפוליטית הקלאסית ראתה לנגד עיניה עולם חברתי , המורכב מקבוצות חברתיות שונות : קפיטליסטים ועובדים שכירים , רנטיירים ואיכרים , פיננסיירים ופקידי ממשלה . 
בעיני רוב הכלכלנים - הפוליטיים , הקבוצות החברתיות הללו נפגשו בהרמוניה בשוק . 
היה גם מיעוט , שראה בכל מקום את זרעי הקונפליקט - המעמדי אשר ילך ויחריף . 
מכל מקום , הן הליברלים והן הרדיקלים , ראו לנגד עיניהם חברה שלמה . 
אצל הנאו - קלאסיקנים , לעומת - זאת , התפוררה החברה , שקעו המעמדות , נעלמו הקונפליקטים ; כל היצורים האנושיים שרויים בהרמוניה מסביב ל ' שיווי - משקל ' מסתורי . 
החברה היא אוסף של בני - אדם בודדים , המכונים ' סוכנים ' ( agents ) ולעתים גם ' שחקנים ' ( actors ) . לא רק שהם בודדים , אלא שאף נגזר עליהם להיות ' רציונליים ' . 
האפשרויות העומדות בפניהם בעולם החופשי הזה , הן לא פחות משתיים : או להיות ' יצרנים ' או להיות ' צרכנים ' ; כל אפשרות אחרת מוגדרת כ ' לא - רציונלית' . 
שלישית , בעולם האמיץ - החדש הזה , כל היצורים הרציונליים כפויים להיות מרוצים ; או לפחות , להשתדל ככל יכולתם להיות מרוצים . 
הם חייבים לרדוף אחרי מירב העונג ולמזער עד למינימום את הסבל . 
בשפה המטריאלית הפרגמטית של מדע - הכלכלה : למקסם תקבולים ולמזער עלויות . 
הדוקטרינה ההדוניסטית הזאת , מקבלת צביון מדעי כשהופכים אותה למדד של ' תועלת' . 
התועלת – וליתר דיוק ' התועלת - השולית' ( marginal utility ) – היא הכוח הפנימי שמניע את ' המערכת' ; כלומר : זוהי יחידת הכוח האחרונה , שדוחפת את המערכת ומושכת אותה . 
הפעילות הרציונלית הזאת , ניתנת למדידה באמצעות יחידות - תועלת ( utils ) – אלה הן אבני - היסוד האוניברסאליות של היקום הנאו - קלאסי ; סוג של מנות אושר שוות בכמותן . 
היצורים הרציונליים הבודדים נדחפים לחטוף ככל יכולתם את יחידות - האושר האלה – או , בלשון הפרוטסטנטית של התיאולוגים הנאו - קלאסיים : ' למקסם תועלת' ( maximize utility ) . 
מנגד , ' אין ארוחות חינם ' : כולם חייבים לשלם בסבל על הנאותיהם ( no pain no gain ) ; וכך , היצורים הרציונליים נבלמים על ידי ' המחסור ' . 
בסופו של דבר , לכל יצור רציונלי יש ' פונקצית - תועלת' ( utility function ) פרטית משלו ; כלומר , יש לו ' סדר - עדיפויות' משל עצמו , אשר בו הוא קובע את יחידות התועלת השוליות : מה תהייה התוספת האחרונה של יחידת בירה למילוי בטנו , בתמורה לויתור על תוספת יחידת נפט למילוי מיכל מכוניתו . 
סך - כל פונקציות התועלת של היצורים הבודדים בשוק החופשי , מרכיבות את פונקצית התועלת המצרפית של החברה הדמוקרטית המושלמת . 
רביעית , הכלכלנים - הפוליטיים הקלאסיים דיברו אמנם על ' היצע' ( supply ) ועל ' ביקוש ' ( demand ) , כחלק מהאידיאות הליברליות של הרצון החופשי ; אולם הם לא ידעו לומר הרבה דברים על התנודות במחירים – מכל - מקום , לא הרבה מעבר להסברים מעורפלים ורבי - משמעות . 
הנאו - קלאסיקנים , אותם מדעני - הכלכלה , התקדמו ושירטטו תמונה מדויקת של קביעת המחירים , באמצעות פונקציות ( תלות - הדדית ) של מחיר / כמות . 
שתי פונקציות יפהפיות נולדו : ' פונקצית ההיצע' ו ' פונקצית הביקוש ' ; שתיהן מחליקות באלגנטיות לאורך השיפועים הגמישים – ' ההיצע' מלמטה למעלה ו ' הביקוש ' מלמעלה למטה . 
אמנם , חרף התפתחות מדע - הכלכלה , טרם נולד יצור נאו - קלאסי שהצליח להגיד משהו פחות מעורפל על המחירים ; אך יחד עם זאת , מוסכם על הכל , שכל יצור רציונלי ביקום הקפיטליסטי , חייב לדעת לשרטט את צמד הפונקציות הללו בעיניים עצומות – מכל מקום , אם הוא רוצה לעמוד בבחינות כדי ' להתקדם ' בשוק החופשי של העבודה לתמחירנים ; וזה כשלעצמו , מעיד על ניצחון נאה לדוקטרינה המדעית של הרצון החופשי בשוק - התחרותי של המשרתים . 
אולם העוקץ טמון בנקודה אחרת : הדוקטרינה הנאו - קלאסית ציוותה על שתי הפונקציות , זאת של ' הביקוש ' וזאת של ' ההיצע' – להיות נפרדות ו ' אוטונומיות' ; פשוט – אין קשר ביניהן . 
בשוק החופשי של מדע - הכלכלה , ' היצרן ' רשאי להתחרות ב ' יצרנים ' אנונימיים אחרים באמצעות מחיריו וכמות מוצריו ; אך הוא רשאי לגלוש לאורך ' פונקצית - ההיצע' בלבד . 
אין לו כל שליטה על ' פונקצית - הביקוש ' , אשר לאורכה נעים רצונות ותשוקות ' הצרכנים ' . 
כך מכל מקום , מצווים חסידי הפולחן של מדע - הכלכלה להאמין . 
' הצרכנים ' , לעומת זאת , אינם יכולים להשפיע על ' פונקצית - ההיצע' . 
מדוע ? 
משום שכך פועל ' השוק - החופשי - התחרותי ' . 
ואם אין זה פועל כך – האשם מצוי בגורמים הכוחניים שמחוץ ל ' מערכת השוק ' . 
רשימת האויבים , שגורמים ל ' סטיות' , ל ' בלמים ' ( constraints ) ול ' עיוותים ' ( distortions ) ארוכה ; אולם , כל יצור נאו - קלאסי משנן בתרגיליו האינסופיים את שמות המחבלים העיקריים בלבד : ' מונופולים ' , ' ממשלות' , ' סובסידיות' , ' התערבות' , ' מכס ' , ' היטלים ' וכמובן , ' איגודים מקצועיים ' . 
בכל תפילה נאו - קלאסית , נוהגים להזכיר את אויבי השוק החופשי - התחרותי בצירוף אלות וחרמות . 
כל פולחן נאו - קלאסי ( מה שמכונה , ' מחקר ' ) מתחיל בתפילה מוזרה , הנפתחת בלחש משונה : " ... בהנחה של שוק תחרותי מושלם , ללא ממשלה וללא בלמים מוסדיים ... ". 
ההפרדה הזאת בין שתי הפונקציות – של ' הביקוש ' ושל ' ההיצע' – מבוססת על האמונה ש ' המערכת - הכלכלית' עוסקת אך ורק בסיפוק צרכים . 
יחסי - הכוח נעלמו והוצאו מתוך המציאות הנאו - קלאסית . 
ממילא , מילים כמו ' קפיטליזם ' , הינן אידיאולוגיות מופשטות וחסרות מובן ; הרי ידוע לכל , כי ' המציאות - הממשית - בשטח ' – מורכבת מיחידים רציונליים , התרים אחרי אושרם בחנויות ובקניונים , ודוחים מילים מעורפלות . 
גם מושג כמו ' אבטלה ' , אינו יכול להיות בעל משמעות פוליטית - קיבוצית . 
יחידים רציונליים מעדיפים ' אבטלה - מרצון ' ( voluntarily unemployment ) – כל עוד נטייתם השולית שלא לעבוד כדאית . 
סך - כל היחידים הנהנתנים הללו , אשר מעדיפים שלא לעבוד , הם – מה שמכונה בסטטיסטיקה – ' אבטלה ' . 
המרפא לעלייה במספר המובטלים - מרצון הוא : ראשית , הסרת התמיכות הממשלתיות , כדי להפחית את הכדאיות השולית לבטלה - מרצון . 
שנית , שבירת הבלמים המוסדיים - חברתיים - תרבותיים של המובטלים - מרצון , בעזרת ' חוקי בטלה ' והפרטת החינוך לעבודה . 
במאה השש - עשרה , בעידן האליזבתני , היו צורבים אות בבשר המובטל המשוטט . 
בעידן הנאו - ליבראלי מייבאים את שכיר - החרב של ויסקונסין ושוכרים בריונים מתוך מאגר המובטלים ( אותו ' חיל - המילואים של הפרולטריון ' של מרקס ) , אותם ממנים לשוטרי הגירה , המטילים את אימתם על השכירים המהגרים . 
ואם אתם מוצאים מיני ממורמרים , שרוצים ' מהפכה ' , ' שינוי ' , וכו' – דעו לכם , שאין להם מה להציע כיצרנים , מלבד שירותים אידיאולוגיים שאינם חותכים פונקצית - ביקוש כלשהי . 
לכן , הם נאלצים לפעול בדרכי כוח , בעזרת תעמולה מטאפיסית , ערפל דתי , או הגרוע מכל – הטפה סוציאליסטית . 
המציאות המוחשית ( כלומר האמיתית ) היא , שכולם מחליפים באופן - רצוני תועלות . 
את יחסי - הכוח יש לחפש מחוץ ל ' כלכלה ' . 
ללא ספק , עם דוקטרינה אלגנטית כזאת אפשר לכבוש עולם . 
ואכן , אין פלא , שהדוקטרינה של ' מדע - הכלכלה ' – אשר מצאה דרך להסתיר את יחסי - העוצמה , את שליטת הקפיטליסטים , את האידיאולוגיות הפוליטיות , את הקונפליקט המעמדי , את איש - הארגון ( אותו יצור אנושי האנוס להתקיים בארגוני - כוח ענקיים ) – הדוקטרינה הזאת שגשגה בבריטניה האימפריאלית , אשר כבשה את רוב העולם בסוף המאה התשע - עשרה . 
באותה תקופה , לא נמצא מקום בגלובוס בו לא בצבץ הצבע הבריטי הורוד . 
אכן , עסק טוב . 
אבל באותה תקופה , בסוף המאה התשע - עשרה , התגלו סדקים בעולם האימפריאלי ; ואלה יצרו ספקות בקרב מדעי הכלכלה - הפוליטית . 
ז . 
הכלכלה - הפוליטית של המאה העשרים 
בסוף המאה התשע התגלו יותר מידי תופעות , שהן הליברלים והן המרקסיסטים לא הכירו . 
התופעות הללו כרסמו בעולם התעשייתי , שנבנה על ידי סמית , קונט ומרקס . 
ראשית , עליית ' הממשלים החזקים ' ו ' העסקים הגדולים ' פגעו בעולם הניוטוני של הליברלים – עולם השוק - התחרותי ושיווי - המשקל הפוליטי . 
אפילו בארה"ב החל להיות ברור , כי היד המכוונת את המחירים וחלוקת - ההכנסות , אינה כה נעלמה ; וכי יחסי - העוצמה בחברה , אינם מתנהלים על ידי ' רשויות' מאוזנות . 
הכוח המדיני בארה"ב , שלאחר מלחמת האזרחים , הלך והחליף את תמונת - העולם ' האזרחית' הנאיבית – עולם המורכב מיצרנים וצרכנים אוטונומיים . 
שנית , עליית התפישה המצרפית ( aggregate ) של המשק ; ובמקביל , התפתחותן של החשבונאות - הלאומית והטכניקות הסטטיסטיות , חשפו בעיות רציניות בתיאוריות המופשטות של המאה התשע - עשרה . 
לראשונה , נאלצו הכלכלנים - הפוליטיים – הן הנאו - קלאסיים והן המרקסיסטיים – לצאת מהקליפה התיאורטית , ולהעמיד את תיאוריות - הערך שלהם במבחן . 
התוצאות היו קשות לשתי האסכולות . 
הסתבר , שניתן אולי להשתמש ביחידות ' תועלת' וביחידות ' עבודה ' , לצורך אומדן ההון ' הריאלי ' ; אך ניתן לעשות זאת , רק בתנאים של ' שיווי - משקל ' במערכת הפועלת במצב של ' תחרות מושלמת' . 
מאחר שמדובר במציאות פיקטיבית , היה ברור שהתיאוריות הללו אינן רלבנטיות כתיאוריות מדעיות . 
שלישית , השכר הריאלי של העובדים במשקים הקפיטליסטיים המפותחים , עלה באופן משמעותי ; כן נרשמה עליה ביכולת הצריכה של הפועלים התעשייתיים . 
העלייה בשכר לא הייתה ארעית ; מכל מקום , היא הייתה הרבה גדולה מהתנודות המחזוריות , אותן ניבאו ריקרדו ומרקס . 
רביעית , המקצועות התעשייתיים הלכו והתגוונו ; ובמקביל , היה תהליך של התרבדות בהכנסות – הן של השכירים והן של בעלי - ההון . 
ההתפתחויות הללו היוו סטייה גדולה – הרבה מעבר לסטנדרטיזציה ול ' אוניפורמיות' בשכר ובאופי העבודה , אותם חזה מרקס . 
חמישית , התברר שאין די במושגי התחרות בשוק - החופשי והבעלות הקפיטליסטית , כדי להסביר את התפתחות הייצור והצריכה המודרניים ( או הקפיטליסטיים ) . 
ששית , תחומים חדשים של טכנולוגיה , של תכנון , ושל ניהול עלו ; ולעתים - קרובות , הם התקשו להשתלב בתיאוריות הנאו - קלאסיות והמרקסיסטיות . 
שביעית , החלוקה המעמדית – אשר הייתה כה ברורה , מוחשית ואקולוגית ליליד אירופה בן המאה השבע - עשרה – התערפלה והצריכה הסברים ספקולטיביים . 
לא היה די בהסברים שנתנו עד אז : הקונפליקט המעמדי היה זקוק להסברים חדשים – בין אם מתחום הנפש של הפועל ובין אם מהתיאוריה הארגונית של המפלגה ; הסברים אלה התפתחו על רקע המדעים החדשים של הפסיכולוגיה והסוציולוגיה של תחילת המאה העשרים . 
מעל לכל , התנוססו שני יצורים חדשים – ' ההמון ' ו ' הביורוקרטיה ' . 
אלו נראו כתחליף מבטיח יותר ומחייב פחות , מאשר ' העובדים ' ו ' הקפיטליסטים ' , ילידי המהפכה התעשייתית . 
' העובדים ' ו ' הקפיטליסטים ' , בקעו מתוך הניהול התעשייתי של קונט , הכלכלה - הפוליטית של ריקרדו והמשטר הקפיטליסטי של מרקס – והתאימו אולי לליברליזם ולמרקסיזם הקלאסיים , במאות השמונה - עשרה והתשע - עשרה . 
לעומתם , ' ההמון ' , ' הביורוקרטיה ' – שאליהם צורפו ' האליטה ' ולבסוף גם ' המערכת' – נראו מתאימים למשטר החדש של המאה העשרים ; זה התנער מהרציונליזם ומהנאורות , ודהר לעבר האידיאולוגיה הדומיננטית של המאה העשרים : הפאשיזם . 
הפאשיזם הציב ללא כיסויים , את העוצמה , המדינה , הארגון והאוליגרכיה במרכז ההוויה . 
ולבסוף , כחלק מההוויה החדשה , העולם המכאני והאובייקטיבי של ניוטון , שצמח מאז המהפכה המדעית של הליברלים , החל להתפרק . 
אחרי מלחמת - העולם הראשונה , תפס את מקומו עולם של מציאות סובייקטיבית , של ריסק והסתברות , ושל מקום וזמן יחסיים . 
אלה קיבלו מיד הצדקה לאידיאולוגיות של ויטליזם , זהות - אתנית , גזענות מוסווית על ידי ' פלורליזם - תרבותי ' , וטיפוח הבורות האנטי - מדעית ; כל זאת , במסווה של מאבק בראייה ' אסנסיאליסטית' , ' בינארית' , ' אירוסנטריסטית' ועוד מיני איוולת . 
זמנו של בייקון תם : הבערות הפכה לכוח . 
עם כל ההתפתחויות האלה , ניסו הליברלים והמרקסיסטים של המאה העשרים להתמודד . 
אם נתרכז בתחום האידיאולוגי בלבד , ניתן לומר , שהן הדוקטרינה הקיינסיאנית ( או המקרו - כלכלה הנאו - קלאסית ) והן הדוקטרינה הלניניסטית ( או הנאו - מרקסיזם ) , ניסו להתמודד עם תהפוכות המציאות ; אך הן עשו זאת במחיר כבד של אובדן הבסיס ההגיוני והבהיר , אשר אפיין הן את התיאוריה הנאו - קלאסית והן את התיאוריה המרקסית המקורית . 
התיאוריה הנאו - קלאסית , נאלצה לוותר על התמודדות מדעית עם המציאות במחיר של התחפרות בתוך בועה של עולם פיקטיבי . 
זהו עולם של תחרות - שוק - אקוויליבריום ; עולם של התעלמות קנאית מהמציאות האטטיסטית , הצבאית והתאגידית במאה העשרים . 
התיאוריה המרקסיסטית , לעומת זאת , וויתרה על התמודדות מדעית , במחיר הצלחתה הפוליטית של הדוקטרינה הלניניסטית במאה העשרים . 
היא ויתרה על האובייקטיביות המכאנית של ' חוקי - תנועה ' המרקסיים , למען וויטליזם של המפלגה , משמעת ברזל של המון הפועלים , וצייתנות מוחלטת לאוליגרכיה של עסקנים לניניסטיים . 
ח . 
הנאו - מרקסיזם 
הנאו - מרקסיזם הוא הקו המאפיין את המרקסיזם של המאה העשרים . 
הדוקטרינה הזאת נולדה עוד בתקופת פרידריך אנגלס , אשר הפך בשנות התשעים של המאה התשע - עשרה , לפטריארך ולפוסק - הלכה בכנסיה הסוציאל - דמוקרטית . 
טענתם הראשונה של הנאו - מרקסיסטים הייתה , שתיאורית - הערך של העבודה התאימה לעידן ' התחרותי ' של הקפיטליזם . 
מאחר שהקפיטליזם עבר לשלב ' המונופולי ' שלו – תיאורית - הערך אינה ' מעשית' עוד . 
השכר הריאלי של פועלי התעשייה אינו נדחק עוד מטה אל עבר מינימום הקיום – במיוחד , בקרב השכירים , המוגנים על ידי איגודים מקצועיים חזקים . 
שכירים אלה מהווים את ' האריסטוקרטיה של מעמד הפועלים ' , לעומת שאר הפרולטרים . 
אנגלס פתח בתיאוריה הזאת , ולנין המשיך בה , ואף ביסס עליה את הקריירה המהפכנית שלו , אשר באמצעותה הצליח להשתלט על ' יחסי - הייצור ' באימפריה הרוסית . 
על פי התיאוריה , הפועלים באירופה והמפלגות הסוציאל - דמוקרטיות , ' התברגנו ' ; הם משתפים פעולה עם ' האימפריאליזם ' ועם ' ההון הפיננסי ' ; הם עושים זאת על חשבון פועלי העולם הפרולטארי המנוצלים בפריפריה . 
יש לציין , כי יורשיו של לנין , וכנראה , גם לנין עצמו , לא כללו בין ה ' מנוצלים הפריפריאלים ' את המיליונים שבילו את חייהם בעבודה פשוטה במחנות האבסטרקטיים בגולג . 
טענתם השניה של הנאו - מרקסיסטים הייתה , שהקפיטליזם בתקופתו של מרקס היה ' תעשייתי ' בעיקרו , ואילו במאה העשרים הוא הוסב ל ' פיננסי ' . 
המשמעות היא , ש ' ההון - הפיננסי ' השתלט על התעשייה וכפה עליה את וויסות התפוקה בענפי המפתח התעשייתיים . 
תהליך הפקת הרווח מתרכז יותר ויותר בתמרונים בשוק ניירות - הערך . 
' ההון הפיננסי ' אילץ את המדינות הקפיטליסטיות לנהל מדיניות הגנה על תוצרת מקומית ; להתערב בשכר העבודה , בעלויות הייצור ובסחר - החוץ . 
הטענה השלישית : אופי המשבר הקפיטליסטי השתנה . 
מרקס כתב ( באופן לא שיטתי ) על משברים מחזוריים , שמתבטאים בנפילת שיעורי - הרווח התעשייתיים ; אלה נובעים , לדעתו , מתחרות קשה בין הקפיטליסטים , החותרים למזער את עלויות הייצור . 
הנאו - מרקסיסטים טוענים , לעומת זאת , כי ' הקפיטליזם המונופולי ' סובל מבעיה כרונית של חוסר - מכירות בשווקים ; לפיכך , הקפיטליזם העתיק את המאמץ מן הייצור אל הצריכה . 
המשבר הכרוני של שיעורי צמיחה נמוכים , בקפיטליזם של המאה העשרים , נובע מבעיה תמידית של ' תפוקת - יתר ' ושל ' עודף כושר - יצור ' – ובהשתקפות מראה , הוא סובל מ ' תת - צריכה ' . 
הטענה הרביעית : אופי המדינה הקפיטליסטית השתנה . 
בזמנו של מרקס , הקפיטליסטים הטיפו למדינה חלשה ובלתי מעורבת במשק . 
הם לא רצו להתחלק עם הממשל המדיני ב ' עודף - הערך ' – שהיה המקור לרווחיהם ולרכושם . 
הם היו מעוניינים בתשלום של מינימום מסים מתוך רווחיהם , תמורת שמירה מזערית על רכושם ועל הסדר החברתי , מפני מרד של הפועלים ושאר המזיקים . 
עתה , טענו הנאו - מרקסיסטים , השתנתה המציאות : להצבר - ההון בתנאים של ' קפיטליזם - מונופולי ' , דרושה דווקא מדינה חזקה . 
מצד אחד , באמצעות הוצאותיה , מגדילה המדינה את התפוקה ומונעת משברי מיתון – ומצד שני , היא מסייעת ונותנת גיבוי ליצוא ' עודפי - ההון ' . 
המדינה בשלב ' הקפיטליזם - המונופולי ' פועלת למען שמירת על הרווחיות של הפירמות הגדולות ועל יציבות השכר בענפים המונופוליים . 
מאוחר יותר , תטען אסכולת ' ההון - המונופולי ' , כי המדינה ' שוחקת' או ' מטמיעה ' ( absorb ) את ' העודף ' , באמצעות ' הבזבוז המוסדי ' ( בעיקר הבזבוז הצבאי - מלחמתי ) ; זאת , כדי לשמור על שולי הרווח של הסקטור המונופולי וכדי למנוע מיתון ואבטלה גבוהים . 
טענה חמישית : מרקס הדגיש את האופי ' האזרחי ' של הקפיטליזם , הסולד ממלחמות בזבזניות והחותר לשלום יעיל של שווקים . 
במאה העשרים , השתנה המצב : ' הקפיטליזם - המונופולי ' היה זקוק למדינה מיליטריסטית ; הוא חתר להגדלת הכוח הצבאי ולכיבוש שטחים בעולם הפריפריאלי . 
' הקפיטליזם המונופולי ' מוביל , באופן בלתי - נמנע , אל ' אימפריאליזם ' , אל מירוץ - חימוש ואל מאבק בין המעצמות על חלוקת העולם . 
טענה ששית : הקפיטליזם בתקופת מרקס אופיין במאבק מעמדי , שהתחולל ישירות על קו - היצור התעשייתי בבתי - החרושת עתירי העבודה . 
מכאן בין השאר , הסיק מרקס , שהמהפכה תתחולל במרכזי התיעוש הקפיטליסטי ; כי שם ייווצרו התנאים להתגבשותו של מעמד - פועלים מאורגן באופן פוליטי . 
הנאו - מרקסיסטים גרסו , לעומת זאת , כי הקפיטליזם במאה העשרים , הוא קפיטליזם מדיני ; המאבק המעמדי מתחולל בין המדינות הקפיטליסטיות המפותחות , לבין העולם הפריפריאלי הפרולטארי . 
בתקופת המלחמה - הקרה טענו המפלגות הסטליניסטיות , כי המאבק המעמדי הינו בעצם מאבק מדיני בין בריה"מ ו ' המדינות הסוציאליסטיות' , לבין ארה"ב ו ' בעלות בריתה הקפיטליסטיות' . 
מכאן , שהמאבק המעמדי הסתכם בעצם , בצייתנות מוחלטת לעסקני מפלגה מקומית כלשהי , שקיבלו משלטונות בריה"מ זיכיון , לניהול מדיניות של תמיכה עיוורת בברית - המועצות ושל התנגדות טוטאלית לארה"ב ולכל מדינה שבריה"מ לא רצתה בייקרה . 
טענה שביעית : המציאות המפוצלת , בין עולם תשתית כלכלי - תעשייתי , המפיק ' עודף ' באמצעות יחסי - ניצול , ובין עולם - על מדיני - משפטי המפעיל יחסי עוצמה – נראתה פשטנית במציאות של המאה העשרים . 
זוהי מציאות של מדינות חזקות , צבאות ענקיים , תשלובות תעשייתיות וקבוצות - הון בינלאומיות . 
היה ברור , שכלל ההוויה הקפיטליסטית במאה העשרים , נגועה במרקם בלתי - ניתן להפרדה של יחסי כוח . 
ט . 
קץ הדוקטרינות הנאו - לניניסטיות 
מאז שנות הששים של המאה העשרים , המבנה הנאו - מרקסיסטי הלך והתמוטט . 
הגבולות נפרצו . 
ראשית , החלוקה בין ' התעשייתי ' ו ' הפיננסי ' – אשר הייתה כה ברורה מאליה במאה התשע - עשרה – הפכה לחסרת משמעות . 
פירמות מכל ' ענף ' – ' תעשייתי ' יותר או פחות – נכנסו לשוק ההון . 
אף הקנאים והאורתודוקסים נאלצו להודות , שמדובר במשק של אשראי , שבו כולם מכוונים את דמיונם לעבר הרווח העתידי – ולא כלפי הייצור העכשווי . 
ה ' ענף ' עצמו , איבד את משמעותו הייחודית – בין אם היה מדובר במכירת מכנסיים מניילון , בהפקת פירות ללא ריסוס , או בפס - ייצור של דו " חות - מס עסקיים עבור רשויות מדיניות . 
שנית , בנוסף לאותם ' משקיעים הקטנים ' , לפירמות הקטנות ולעצמאים , אשר נכנסו לשוק ההון – קיימים גם מקבלי שכר ואפילו ' פועלים ' , אשר חוסכים , באמצעות קניה ומכירה של נכסים – בין באופן ישיר , ובין באמצעות קרנות משותפות של נכסים . 
קיימות קופות - פנסיה ענקיות של שכירים , ביטוחים שונים , חסכונות ומכשירים פיננסיים אחרים , שבהם , משתתפים מקבלי - שכר . 
כמו כן , שכירים משכבות שונות , הורגלו ( או הותנו ) לתפוש את המציאות , על - פי אורח המחשבה הקפיטליסטית . 
שלישית , בעקבות התרחבות סקטור השירותים התעשייתיים , הפיכת המכונית הפרטית לסחורת צריכה המונית , התפשטות תרבות הפרברים והאשראי לצריכה שוטפת – נוצר מין ' מעמד ביניים חדש ' של מקבלי שכר , אשר אינו עונה על הגדרת ' יצרני ' , ואף אינו יכול להיות מוגדר כ ' מתווך ' בחלוקה ; ' המעמד' הזה אינו ' עצמאי ' ואף אינו ' מקצוע - חופשי ' . 
בעבר הרומנטי של ' העודף ' , היה קל להפריד ולסווג בין גרעין ' יצרני ' של עובדים ' מפיקי ערך ' , שממחזרים את עלויות כוח עבודתם , הניצבים איתן , נגד היררכיה של מעגלים שליטים – ' חוסכים ' , רנטיירים , סוחרים קטנים , ועוד יותר במרכז – יזמים ומשקיעים תעשייתיים . 
בלב המרקם היו ממוקמים בעלי הפיננסים , השולטים בבנקים ובשוק ההון ; הם שניהלו את ההשקעות ואת הייצור , את הצריכה ואת החיסכון . 
כך גם נבנו ומוקמו המעגלים העירוניים . 
למן סוף שנות התשעים של המאה התשע - עשרה , לא ידעו המרקסיסטים מה לעשות באשר להתפוררות המגזרים ' המעמדיים ' . 
לא נותרה להם ברירה אלא להחליט , כי השכבות הללו משתתפות יחד עם הקפיטליסטים ב ' עודף ' , בניצול הפועלים , וב ' הטמעת העודף ' – כדי למנוע ' עודף כושר - יצור ' . 
הן , בסופו של דבר , משתתפות בניצול העולם הפריפריאלי ובהפיכתו ל ' תלוי ' , באמצעות סחיטת ' העודף ' מאזורי הפריפריה אל המרכזים הקפיטליסטיים . 
אבל המסע הארוך הזה , שהתחיל ב - labor aristocracy של אנגלס ולנין , והמשיך ב ' תלות' ( dependency ) של העולם הפריפריאלי , הנוצרת בגלל השכר הריאלי הגבוה - יחסית , שזוכים לו העובדים במרכזים הקפיטליסטיים – היה חייב להסתיים . 
הוא תם , לא רק בגלל נפילת המעמד - השליט המסואב של רוסיה – אלא גם בגלל שהכנסייה הנאו - לניניסטית איבדה את היכולת להתעורר משנים של קיפאון . 
י . 
המרקסיזם ותיאוריות הכוח 
המרקסיסטים של המאה העשרים , ובעיקר הטרוצקיסטים , ניסו להתמודד עם ההוויה החדשה של הכוח . 
הם הושפעו , מן הסתם , מאופנת ' הביורוקרטיה ' , שהתפשטה אז , כהסבר לסטליניזם , לדעיכת המהפכנות בקרב הפועלים , ולעליית הפאשיזם . 
הפרסומים של מקס וובר ורוברט מיכלס , השפיעו על העיון - מחדש בטבעה של המדינה הביורוקרטית החדשה . 
אך בעיקר השפיע על הטרוצקיסטים הניתוח של Bruno Rizzi , אשר טען כי במאה העשרים צמח משטר חדש . 
משטר זה מאופיין במעמד - שליט חדש , הפועל הן בבריה"מ והן במדינות הפאשיסטיות , בתנאי אופי - ייצור בלתי - מוכר . 
הספרים המפורסמים של ג'יימס ברנהם , מקס שכטמן , מילובן ג'ילאס וג'ון קנת גלבריית – חזרו על הטיעון הזה בגרסאות שונות . 
בתקופה שבין שתי מלחמות העולם , המרקסיזם הלך וקפא בתוך הדוגמטיות הסטליניסטית . 
על רקע זה , בולטת תרומתו של מיכאל קלצקי להחייאת המרקסיזם , לאחר שנות ' המשבר - הגדול ' ומלחמת - העולם השנייה . 
קלצקי ניסה למזג את התיאוריה המרקסיסטית עם התפישה הקיינסיאנית - המצרפית , תוך שימוש במתודות סטטיסטיות שהחלו להתפתח אז . 
למעשה , ' הנאו - מרקסיזם ' האקדמי בבריטניה ובצפון - אמריקה , התפתח ממנו . 
קלצקי הצליח לחלץ את המרקסיזם מהקיפאון , שהכתיבה הדוגמה הלניניסטית , ולהעמידו כמדע מודרני , המסוגל להתמודד עם המציאות המקרו - כלכלית , שלאחר מלחמת - העולם השנייה . 
במאמריו מן השנים - 1943 , 1939 הוא זיהה את התהליך המרכזי השורר במשטרים המערביים של אותה תקופה : עלייה ב ' דרגת - המונופוליות' . 
תוך כדי כך , הוא הניח את היסודות לדרך החשיבה ולשיטת המחקר , שהשפיעו על הכלכלה - פוליטית של המרקסיזם המערבי . 
בעקבותיו , קמה אסכולת ' ההון המונופולי ' , שהסתופפה בכתב - העת ' Monthly Review ' בראשותם של פול סוויזי , פול בראן , הארי מגדוף , לאו הוברמן ואחרים . 
הם הציגו תיאוריות חדשות ואף מודלים כמותיים של הצבר - ההון במשטר של קפיטליזם מונופולי . 
הם תיארו את המנגנונים של ' הנטייה של העודף לעלות' , ' שחיקת העודף ' , ' תת - הצריכה ' , ההתפשטות הצבאית של ארה"ב ועוד . 
כל אלה , היו חלק מתיאוריה כללית על הקפיטליזם האמריקני במחצית הראשונה של המאה העשרים . 
הסימנים הראשונים לירידת הדומיננטיות של ארה"ב , וסימני המשבר הסטגפלציוני במשקים המערביים בשנות השבעים , החזירו לתחייה את המרקסיזם הקלאסי ' התחרותי ' , אשר סלד מאסכולת ' ההון המונופולי ' . 
בד - בבד עם התחייה הזאת , באה גם הבחינה - מחדש של תיאורית - הערך ושל תיאורית המשברים המרקסית . 
המודלים שתיארו את ' הקפיטליזם - המונופולי ' , נראו מופרכים נוכח תופעות כמו הסטגפלציה הכרונית , שפשטה במשקים הקפיטליסטיים בשנות השבעים . 
תיאורית ' הקיינסיאניזם - הצבאי ' שבאה כהסבר לשגשוג המערבי של שנות החמישים והששים – נראתה מופרכת לנוכח הירידה בשיעורי - הרווח , והנפילה בשיעורי הצמיחה . 
מרקסיסטים אחרים , אירופיים בעיקרם , פנו לעבר הסטרוקטורליזם . 
הבולטים ביניהם , לואי אלתוסר וניקו פולנצה , ביקרו את הדטרמיניזם הגס של תיאוריות ' הקפיטליזם המונופולי ' , המתרכזות בהצבר הכלכלי . 
הקפיטליזם השתנה , לדעתם , בעיקר ב ' מבנה - העל ' שלו – המדינה ופקידיה . 
אלה אינם מהווים מכשיר סתמי של המציאות הכלכלית . 
המדינה נהנית מ ' אוטונומיה - יחסית' ; היא מתערבת , מפקחת , מכוונת ואף מעצבת את יחסי - הייצור – אם כי עד גבול מסוים . 
לא הייתה זאת הביקורת הראשונה בתולדות המרקסיזם . 
כבר בשנות השלושים נקלעה התיאוריה המרקסיסטית למשבר על רקע האכזבה מהמשטר הסטליניסטי . 
המשבר התיאורטי נבע גם מעצם התגלותו של משטר אותוריטרי מסוג חדש , אשר לא היה מוכר בניתוח המרקסיסטי הקלאסי . 
כאן בלטו אנשי אסכולת פרנקפורט . 
הם שללו את האקונומיזם הגס , שהתפתח בדוקטרינה הלניניסטית , וביקרו את כלל דרכה האטטיסטית של בריה"מ . 
באופן זה , הם קרעו פתח לספרות סוציאליסטית מסוג חדש – ספרות שהלכה והתרחבה מאז שנות הששים . 
הספרות הזאת הדגישה את האספקטים התרבותיים , הכוחניים והדכאניים של הקפיטליזם . 
תחילה התרכזה הביקורת בגילוי - מחדש של מרקס הצעיר , הגל הצעיר , לוקץ' וגראמשי ; אולם עד מהרה , היא עלתה על נתיב תרבותי אחר – סובייקטיביסטי ורלטיביסטי מעיקרו – שנע בין פוקו לדרידה . 
הגל האופנתי הזה בחן מחדש את הקפיטליזם בעיניים לכאורה אנטי - מודרניסטיות ; אולם בעיקרו , הוא היה אנטי - סוציאליסטי ולעתים שאב את תפישותיו ישירות ובמודע ממעמקי הרדידות הנאצית . 
הזרם הזה ( המצוי בעיקר באוניברסיטאות ובכתבי - עת אקדמיים ) נזהר מלכתחילה , מהתמודדות עם המציאות הקפיטליסטית באופן קוהרנטי ושיטתי – ללא ספק בעידודם ובסבסודם של האדונים הקפיטליסטים . 
החלק הלא מחמיא לאותה חבורה צרפתית - קליפורנית הוא הפלגיאריזם הציני שחבריה ביצעו במרקס , הגל ובעיקר במרקוזה , בטענות שכאילו מדובר בהגות רדיקלית מקורית . 
כל הבליל הזה , מפוסט - סטרוקטורליזם ועד לפוסט - קולוניאליזם , מריח משרלטנות , ובעיקר מסבסוד אקדמי - מדיני עמוק . 
לכאורה , הפוסטיסטים עודדו את האנטי - פוזיטיביזם , למעשה – הם הותירו את המציאות של יחסי - השליטה הקפיטליסטית ללא אופוזיציה , לשמחת האדונים . 
וכך , תודות לפוסטיסטים , הצליחו האדונים לפרק בקלות את מעט האוטונומיה הציבורית שהייתה קיימת במדינות הרווחה . 
האדונים הצליחו להפריט בקלילות , כלומר להעביר לבעלותם , את הנכסים והשירותים - הציבוריים , ללא התנגדות ציבורית . 
הם הצליחו ללגטם את משטרי הדיכוי בעולם הפריפריאלי , במסווה של ' פוסט - קולוניאליזם ' ו ' פלורליזם - תרבותי ' . 
בעזרת מימון מזערי למשרתיהם הפוסטיסטים ב ' מכוני - מחקר ' , הסיטו האדונים את התודעה אל עבר האופנות המתקדמות של ' הביקורת' האנטי - מדעית , ושל ' התרבות' ו ' הזהות' – כלומר של הבנאליות ושל הגזע . 
ככל שהקפיטליזם התפשט בעולם והפך לאוניברסלי , כן היה חשוב לאדונים למוסס את האיום הגדול הטמון בו – אותה שלילה , אשר הגל הצעיר כתב עליה במעורפל ; ואשר במרוצת המאה העשרים דאגו האוליגרכים ומשרתיהם האקדמיים , הפוזיטיביסטים והפוסטיסטים , לבזות : האפשרות לצמיחת אופוזיציה דמוקרטית , לתכנון דמוקרטי של הקיום , לשותפות בחיים טובים . 
היה חשוב לקפיטליסטים לפצל את התודעה . 
למנוע חתירה אל החופש , אל התבונה . 
י"א . 
האידיאולוגיות המדיניות החדשות : המדינה שלאחר מרקס 
המאה העשרים הולידה מציאות , אשר מרקס וממשיכיו הקלאסיים לא הכירו . 
ראשית , הם לא הכירו את המדינה הקפיטליסטית המשולבת במשק באופן גלוי ומתוכנן . 
שנית , הם לא הכירו את המלחמות של המאה העשרים . 
אלו מלחמות מסוג חדש , להן הוצמדו להן שמות חדשים : מלחמות ' גדולות' , ' טוטליות' , ' עולמיות' ; אבל בעיקר , הם לא הכירו את הסיוט של מצב מלחמה - מתמדת – בין אם כינו זאת , ' מלחמה קרה ' ו ' מירוץ - חימוש ' ( בתקופה שלאחר מלחמת העולם השניה ) – ובין אם מכנים זאת כיום , ' מלחמות - אזרחים ' , מלחמות - אתניות' , מלחמת - תרבויות' . 
הויכוחים על התופעות הללו , יצרו שלוש אידיאולוגיות - כוח בסיסיות , אשר ניסו להסביר את המציאות החדשה . 
הראשונה היא אידיאולוגית המדינה במשטר ' הקפיטליזם המונופולי ' , שמקורה באסכולות הנאו - מרקסיסטיות השונות . 
השנייה היא אידיאולוגית ' המדינה הביורוקרטית' ; זאת , נובעת בעיקר מן האסכולות הוובריאניות השונות . 
השלישית עוסקת ב ' מדינה התעשייתית' , או בניהול התעשייתי - מדיני . 
שורשיה של אידיאולוגיה זו , נעוצים עוד באוגוסט קונט ובכנסיה הפוזיטיביסטית שלו . 
היא ממשיכה ישירות לאסכולות מנג'ריאליסטיות במאה העשרים . 
ככל שהאידיאולוגיות הללו עברו אקדמיזציה , כן הן השפיעו זו על זו , עד שלעתים קשה למצוא שוני רב בדרכי החקירה שלהן ובמסקנותיהן . 
למעט חלק מהמרקסיסטים , כל האסכולות רואות במדינה את מרכז העוצמה האנושית . 
בעיניהן , המדינה היא הגורם הדומיננטי בהיסטוריה האנושית . 
חלקן אף סבורות , שהמדינה היא השלם , המעצב את חלקיו הכלכליים והחברתיים . 
מכל מקום , מקובל על הרוב , שבמאה העשרים , הפכה המדינה לגורם בעל העוצמה המרכזית , המכתיב והמניע את התהליכים הבינלאומיים והמקומיים . 
א . 
הביורוקרטים 
אם ניקח כותבים בולטים משנות המלחמה הקרה , כגון דניאל בל , ג'ון קנת גלבריית , וראלף דרנדורף – נראה , שלמרות המינוח השונה , הם קרובים זה לזה עד מאד במסקנותיהם . 
לדעתם , המדינה המפותחת ( או התעשייתית או הקפיטליסטית ) הלכה והתחזקה לנוכח הדרישות הארגוניות והטכנולוגיות . 
אלה מחייבות , לדעתם , ארגוני ענק , תכנון בקנה - מידה גדול , והשקעות גדולות ובלתי - פוסקות במו"פ . 
אין לסמוך עוד , לדעתם , על גחמות של קפיטליסטים ובנקאים ; את מקומם ממלאים כיום טכנוקרטים פוסט - תעשייתיים . 
לדעתם , במאה התשע - עשרה , התהליך עדיין לא התבהר עד תומו , ומשום כך , עלו אידיאולוגיות רדיקליות , כמו הסוציאליזם , אשר התיימר להיות מדעי . 
אבל הקפיטליזם – שלמעשה , הוא מונח מטעה לסדר תעשייתי לא - מתוכנן , בנוסח המאה התשע - עשרה – כבר הולך וגווע , ויחד עמו , גוועת כלכלת השוק והמאבקים המעמדיים - חברתיים . 
החברות ' הפוסט - תעשייתיות' מתפתחות , באופן בלתי - נמנע , לאטטיזם ביורוקרטי . 
הן נשלטות על ידי טכנוסטרוקטורות ובאמצעות החלטות טכניות - רציונליות . 
ראלף דרנדורף , אשר הושפע מההגות הסוציאל - דמוקרטית , ושנזקק למינוח מעין ' מעמדי ' , כותב בעצם , על סדר ביורוקרטי תעשייתי – הנשלט על ידי העומדים בראש הפוזיציות הביורוקרטיות , ובעיקר , בראש הביורוקרטיות - המדיניות . 
אפילו רדיקל כמו צ'רלס רייט מילס , נכנע לתפישה הוובריאנית , אשר שלטה בסוציולוגיה הפוליטית האמריקנית . 
הוא צרף לתפישה הזאת את המנג'ריאליזם האמריקני , על פי ג'יימס ברנהם ותורסטיין ובלן , כתחליף לתיאוריות המרקסיסטיות בנות זמנו . 
הוא לא מצא דרך אחרת לתיאור ההיסטוריה של הקפיטליזם בארה"ב . 
מילס סבר , כי התפישות הוובריאניות והמנג'ריאליות עשויות לסייע לחיזוק התיאוריה המרקסיסטית . 
לדעתו , התיאוריה המעמדית של המרקסיזם לוקה בהתמודדות עם מה שנראה כהשתלטות הארגונים הממשלתיים - הצבאיים על ארה"ב , שלאחר מלחמת - העולם השנייה . 
הוא ניסה להסביר לעצמו ולקוראיו , כיצד הקפיטליסטים – שהם בעלי - רכוש כלכלי ושמשתייכים ל ' מעמד - העליון ' החברתי – מנהלים ישירות את הייצור התעשייתי ; ובעיקר , הוא ניסה להסביר , כיצד הם מנהלים את מוסדות הפוליטיקה והצבא . 
בקיצור , לדעתו , שאלת המפתח היא : האם “ upper - class ” הוא בהכרח גם “ ruling - class ” . 
הוא היה סבור , כמו מקס וובר , כי ' מעמד' הוא סטטוס - חברתי ; כי הון הוא סוג של סטטוס - כלכלי , והוא בעיקרו , נובע מרדיפה אחר עושר ; וכי עוצמה מתרכזת , בעיקר , בקרב ראשי הארגונים הפדראליים , האזרחיים והביטחוניים . 
באופן וובריאני טיפוסי , הוא הניח שקיימים שלושה מחסורים עיקריים : כוח , כסף וכבוד ; מהם צומחים מוסדות השליטה בחברה . 
מכאן , שלא נותר מוצא , אלא פיתרון בדרך הוובריאנית . 
התפישה המרקסיסטית המקובלת הדגישה את הבעלות על אמצעי - ייצור ; אבל מילס היה זקוק להסבר קוהרנטי על השליטה באמצעי - העוצמה המדינית וכן על השליטה והפיקוח על אמצעי האלימות - הצבאית ; ולכן , מילס זנח את המונח המעורפל , בעיניו : ' המעמד - השליט ' – אותה קבוצה של קפיטליסטים עשירים , חברי ' המעמד - הגבוה ' . 
את מקומו של ' המעמד - השליט ' תפסו ' אליטות' – פוליטיות , צבאיות ועסקיות . 
האליטות מפעילות עוצמה באמצעות שליטה אפקטיבית ( ולאו דווקא באמצעות בעלות פורמאלית ) בצמתים של ההחלטות המכריעות ; בהנהלות של ארגוני הענק הביורוקרטיים – הממשל הפדראלי , מטה הצבא והתאגידים העסקיים הגדולים . 
כך גם סבר ממשיכו של מילס , וויליאם דומהוף , אשר תיעד בדקדקנות את המבנה והמעשים של ' אליטת הכוח ' , המשרתת את צרכי ' המעמד הגבוה ' . 
זאת היא הזרוע הפוליטית של ' הביג - ביזנס ' ושל בעלי הרכוש העשירים . 
התפישה הוובריאנית התחזקה עוד יותר מאז שנות השבעים . 
באותה עת עלתה מחדש האופנה האטטיסטית , במקביל לירידת התפישות ' המעמדיות' או ' החברתיות' . 
ב . 
האטטיסטים 
התפישות האטטיסטיות התמקדו במדינה הביורוקרטית , כמוסד אוטונומי בעל אינטרסים עצמיים משלו . 
המדינה אינה כלי ; היא אינה תוצאה , ואינה באה למלא פונקציה חברתית כלשהי . 
היו אף שטענו , כי תפישות מעמדיות רק מפריעות למחקר וגורמות לעיוותים ולטעויות . 
תדה סקוקפול , לדוגמא , טענה , שהמשטרים השונים , אשר קמו באירופה ובאמריקה לאחר מהפכות , לא נבעו מקונפליקטים מעמדיים – אלא היו תוצאה של חולשה מדינית , ובעיקר , תוצר של קונפליקטים בין מדינות . 
המהפכות הללו נולדו , בדרך - כלל , כתוצאה מכישלון של ביורוקרטיות מדיניות בגיוס משאבים לצורך המלחמות , וכן ממיסוי כבד ולא יעיל . 
המשטרים החדשים שקמו לאחר המהפכות , השכילו להקים ארגונים ביורוקרטיים יותר יעילים . 
וכך , בעיני האטטיסטים , הקפיטליזם , שהוא בסך הכל סיסטמה כלכלית , הומרץ על ידי הביורוקרטיות – לא כדי לשרת את הבורגנות , אלא , כדי לאפשר גיוס משאבים כלכליים וחברתיים למען עוצמת המדינה . 
מסתבר שההיסטוריה אינה אלא עורמת המדינה . 
בדומה לכך , צ'רלס טילי סבור , שהתארגנות המדינות הנסיכיות באירופה של ימי הביניים – ולאחר - מכן , התארגנות המדינות המלוכניות , ולבסוף , המדינות הלאומיות – לא היו אלא אסטרטגיות של אליטות מדיניות , לצורך ניהול מלחמות ומימון צבאות , אשר הלכו והתייקרו . 
כמו כן , ההתארגנויות - מחדש של המדינות , היו למעשה , אסטרטגיות , שנועדו לשמירה על צייתנותם של הנתינים ומשלמי המסים . 
המדינה הלאומית אינה המצאה של הבורגנות , אלא כלי של הביורוקרטיה המדינית . 
הקפיטליזם לא היה אלא מכשיר כלכלי לגיוס משאבים צבאיים ולחיזוק המדינה . 
קיבלנו דטרמיניזם מדינתי – על - פיו , ההיסטוריה האירופית , ולמעשה גם ההיסטוריה העולמית – מובלת , באופן בלתי נמנע , אל מדינה חזקה וריכוזית . 
הדטרמיניזם הזה טוען , שהתזות ההיסטוריות , הליברליות והמרקסיסטיות – על - אודות מדינה המשרתת אזרחים , או על - אודות מדינה , המהווה כלי - שרת של הבורגנות , או על - אודות מדינה כמכשיר בידי ההון ובעליו – כל אלה אינן אלא פנטסיות . 
כל הגישות האטטיסטיות - הוובריאניות הללו דומות זו לזו ; הן בעלות השקפת עולם משותפת , ולפיה קיימים שלושה תחומים אנושיים עיקריים : האחד – מדינה , כמקור העוצמה ; השני – משאבים כלכליים נדירים ; השלישי – מסות של קבוצות אנושיות , רובן פאסיביות . 
על פי הגישות הללו , הון וקפיטליזם הם ארגון כלכלי – ובעיקר ארגון תעשייתי - מודרני – המשמשים לצרכי המדינה . 
המדינה , היא ארגון המחזיק את מכשירי העוצמה והאלימות . 
החברה , היא אוסף מקרי של בני - אדם , אשר בחלקם משתייכים לקבוצות ולארגונים מודרניים , ובחלקם משתייכים לקבוצות ולארגונים מסורתיים – ובסך - הכל , מדובר בכוח אמורפי , החסר כמעט לחלוטין יכולת התנגדות , מול העוצמה של המדינה הריכוזית . 
המדינה הינה דומיננטית , ובעלת הכוח האולטימטיבי ; היא תמיד משתמשת בסוחרים ובתעשיינים , במפיקי המחצבים ובבעלי האדמה החקלאית , לצרכיה . 
ג . 
המדינה הקפיטליסטית 
בשנות השבעים החלו בקרב המרקסיסטים ויכוחים על טבע המדינה ועל מהות היחסים הבין - מדינתיים . 
בעקבות זאת , התעוררו דיונים ובחינות - מחדש של נושאים , אשר היו מעורפלים מזה זמן רב , כגון : מהם ' כוחות - הייצור ' , ' אופני - הייצור ' ו ' יחסי - הייצור ' ; כיצד מבחינים בין ' יחסי - ייצור ' , השייכים לעולם התשתית - כלכלה , לבין ' יחסי - קניין ' , המשתייכים לעולם - העל המדיני . 
בעיית הגלישה של הפוליטיקה המדינית אל תוך הייצור הכלכלי , העסיקה את ג'ראלד כהן ; משום כך הוא טרח ובנה אבחנה בין " power " ( היכולת לעשות ) ובין " right " ( התביעה הלגאלית , המוסרית , הנורמטיבית לעשות ) . וכך הוא מצא , שלמעמד הקפיטליסטי בכללותו , יש ' עוצמה ' כלפי כל עובד – אך אין לו ' זכות' על שום עובד . 
ההון הוא בעל עוצמה סיסטמית , בעוד שהקפיטליסטים היחידים חסרים אותה . 
לפיכך , המדינה הקפיטליסטית הכרחית לקיום מסכת יחסי - הקניין . 
היא חיונית כגיבוי לכוח הסיסטמי של ההון . 
זהו פיתרון אלגנטי , לכל מי שמאמין בקיומם של שני עולמות – כמו אלה המצויים ב ' מטרופוליס ' של פריץ לאנג : עולם - תשתית ועולם - על . 
במקרה זה , המדינה , אכן , הכרחית כמהות פוליטית - לגאלית נפרדת לצורך שמירה על יחסי - הקניין , הנובעים מיחסי - הייצור הכלכליים . 
במקביל , נערכו מחקרים היסטוריים חדשים על המדינה הקפיטליסטית ואלה חזרו והצביעו על האופי המעמדי - פונקציונאלי , שמילאו המדינות בתהליך ההתפתחות הקפיטליסטית . 
כך למשל , מחקרו הבולט של פרי אנדרסון , שעסק בהיסטוריה של המדינות באירופה וההצבר הקפיטליסטי . 
אנדרסון רצה להראות כיצד השינויים באופי - הייצור קשורים לשינויים באופי המדיני . 
המחקר שלו תיאר בהרחבה את השינויים שהתחוללו במדינה הפיאודלית והאבסולוטית באירופה ; אלה , לדעתו , הכינו את התנאים לעליית אופי - ההצבר הקפיטליסטי ; ולבסוף , אף יצרו את התנאים לתפיסת השלטון הפוליטי בידי המעמד הקפיטליסטי . 
מכאן , שבעיני המרקסיסטים הפונקציונאליים , למדינה לא היה ואין לה , שום תפקיד עצמאי ; היא , בסך - הכל , מעצבת את דרישות המעמד - השליט , שהוא - עצמו , יציר אופי - הייצור של תקופתו . 
בסופו של דבר , המשותף למרקסיזם - הפונקציונאלי – ובאופנים שונים גם למרקסיזם - האינסטרומנטלי – הוא הטענה שהקפיטליזם זקוק למדינה ; בעיקר , הוא זקוק לה , כדי למנוע פוליטיזציה גלויה של יחסי - הייצור ' הכלכליים ' , ולשם הטמעת הקונפליקטים ' החברתיים ' הנובעים מיחסי - הייצור . 
לכך ניתן להוסיף , את הפונקציה של המדינה כמווסתת משברים מחזוריים , הנובעים מאופי - ההצבר – בין אם מדובר במשברי - רווחיות ובין אם מדובר במשברי - ביקוש . 
וכמובן , אין לשכוח , את הפונקציה של המדינה , המטמיעה את העלויות - החברתיות של ההצבר הקפיטליסטי ; כלומר , המדינה המשחברת את עלויות הייצור והייצור - מחדש והדואגת להפרטת הרווח . 
כך למשל , יכול ארנסט מנדל להכריז באורח אופייני : " ... הריכוזיות המדינית של חלקים מעודף - התוצר - החברתי הולכת והופכת – כמו בחברות פרה - קפיטליסטיות רבות – לתנאים מוקדמים חומריים עבור התפתחות נוספת של כוחות הייצור ... התחזקות המדינה בשלב הקפיטליזם המאוחר היא מכאן , ביטוי של הנסיון הקפיטליסטי לגבור על הסתירות הפנימיות העומדות להתפרץ . 
ומנגד , היא אף ביטוי לכישלון המתבקש מהנסיון הזה ... " ( Ernest Mandel , , 1975 Late Capitalism , pp . 
580 - 581 ) . גם בצרפתית , זה נשמע כהתלהמות חסרת פשר . 
גם מחקרים היסטוריים , על התפתחות הקפיטליזם בבריטניה , ועל התפתחות הקפיטליזם - המונופולי בארה"ב , מקוריים יותר ומזוויות אחרות – נותרו בעולם הדואלי של הכוח המדיני והייצור הכלכלי . 
גבריאל קולקו , שעסק בקשר בין גידול הריכוזיות והמונופוליזציה במשק התעשייתי האמריקני , ובין התחזקות המדינה ומעורבותה , טען שמדובר בהתארגנות פוליטית של בעלי התעשייה הגדולים . 
התארגנות זו נועדה להפעיל את הרשויות המדיניות לפעול לטובתם של הברונים התעשייתיים – כל זאת , כדי לשתק את העסקים הקטנים , אשר התחרו בהם וכדי לווסת את המשק לטובת רווחיהם המונופוליים . 
קולקו טען , כי התאגידים התעשייתיים הגדולים סבלו מהצבר - יתר ( overcapitalization ) , ולכן , הם מיסדו סוג של מדינה מווסתת . 
לכל התהליך הזה הוא קרא : ' קפיטליזם פוליטי ' . 
אבל זוהי הבעיה : האם הקפיטליזם יכול להיות משהו אחר , מלבד משטר פוליטי ? 
המרקסיסטים הסתבכו במלכוד : הם טוענים , כי הקפיטליזם הוא יצור כלכלי , שהסיסטמה התעשייתית היא נשמת - אפו . 
הסיסטמה הזאת יוצרת ערכים , הנצברים בצורת מכונות ופריון ; ואז משהו משתבש , ו ' התחרות' פוחתת ; נוצר ' הצבר - יתר ' ( מושג סתום לחלוטין לכותביו ולקוראיו ) – ובעקבות זאת , הקפיטליזם קופץ והופך לפתע ל ' פוליטי ' ; משמע , מגייסים את המדינה הניטראלית , שומרת - הלילה הליברלית , להיות למדינה ' מווסתת' . 
במאה העשרים - ואחת , היסטוריה כזאת , אינה יכולה לשמש אפילו כתעמולה רדודה . 
היסטוריון אנגלי אחר , אדוארד תומפסון , עסק בהתפתחות הקפיטליזם הבריטי מפרספקטיבה של מעמד הפועלים התעשייתי . 
הוא הראה בפרוטרוט כיצד ארעה הסוציאליזציה המעמדית של הפועלים , אשר הוכנסו לתוך כבשן יחסי - הייצור הקפיטליסטיים . 
הניתוח ההיסטורי שלו מבריק , אבל הפועלים הוכנסו לתוך שני מכבשים אנליטיים : " ... הפועלים הוכפפו באותו זמן לשתי צורות יחסים בלתי - נסבלות : האחת , ניצול כלכלי ובמקביל , דיכוי פוליטי ... " ( Edward P . 
Thompson , , 1963 The Making of the English Working Class , p . 
198 ) . 
ואכן , מבחינת הפועל בעולם הקפיטליסטי , עומדים נגדו יחסי - ייצור כלכליים מיידיים , המאיימים על קיומו , ויחסי - קניין מדיניים המאיימים על חייו . 
זהו הסדר , שהתקיים במהפכה התעשייתית בתקופת מרקס . 
אבל שוב , העולם הדואלי הזה , נובע מהצורך לראות , גם ברמת הפשטה גבוהה , את ייצור המוצרים בבית - החרושת לטקסטיל , בנפרד מתחנת - משטרה ; זאת אותה פרספקטיבה , שמפרידה בין הפקת ערכים חומריים ב ' בסיס ' ובין שמירה על סדר החלוקה מ ' על ' . 
לפי התפישה הדואלית , הפועל התעשייתי מנוצל ; הוא מתנגד לניצולו ומתארגן כדי להתנגד לבעלי בית - החרושת ; וכך הוא מוצא עצמו מול הרשת הקפיטליסטית : העסקנים הפוליטיים , בעלי העיתונים והאידיאולוגים המדיניים ; ואז מגיח השוטר ושובר לו את העצמות ; העו"ד תובע אותו ; השופט מכניס אותו לבית - הסוהר והבנק מעקל את ביתו , כי הוא לא הצליח לשלם את המשכנתא , וכו ' . 
אבל גם תפישות ' סטרוקטוראליות' , לכאורה , מהסוג של ניקו פולנצה או של אלן מייקסינס - ווד ( שלמעשה אף הן פונקציונאליות ) , אינן שונות במהותן . 
התפישות הללו טוענות ( חזור וטעון מאז מרקס ) , כי הסיסטמה הקפיטליסטית מחייבת מראש הפרדה בין הייצור - הכלכלי - הפרטי , לבין המדינה - הפוליטית - ציבורית . 
הן טוענות , כי הקפיטליזם , מעצם מהותו , חייב להימנע משימוש בכוח פוליטי ישיר לסחיטת ערך - עודף מהעובדים . 
העובד היצרני , המשכיר עצמו בבית - החרושת , מתפצל בין היותו מנוצל ' כלכלית' באופן פרטיקולארי , לבין היותו ' אזרח ' פוליטי בעל אינטרסים כלליים . 
זה מאפשר למדינה הקפיטליסטית להופיע כנציג ומגן של אינטרסים כלליים , ובאותה - עת להסוות את האופי המעמדי - הפרטיקולרי שלה . 
מכאן גם נובעת ' האוטונומיה ' של המדינה ביחס לקבוצות חברתיות . 
אך יש בגישה זאת בעיה עקרונית ; ולא יעזרו הפלפולים וההתחכמויות , אף לא בנוסח הידוע של המעין - דיאלקטיקה , מתוצרת המרקסיזם הצרפתי : " ... המדינה היא בדיוק גורם הלכידות של הפורמציה החברתית וכן גורם היצור - מחדש של התנאים לייצור הסיסטמה " וכו' וכו ' ... " ( Nicos Poulantzas , , 1969 ‘ The Problem of the Capitalist State ’ , New Left Review , 58 : p . 
73 ) 
אם אכן מדובר ב ' הופעה ' מובנית בלבד – פיצול בין כלכלה לבין מדינה – הרי שיש צורך להציג את המהות השלמה . 
כבר מרקס עצמו טען , כי אם ' הדבר ' היה ישיר וללא תיווך , לא היה נוצר מדע . 
כשם שמעבר לתופעת פיצול הצבעים , ניצב הגיון אחד של אורך - גל , כך גם מעבר לפיצול המחוכם בין שתי התופעות האוטונומיות – ' פוליטיקה ' מול ' כלכלה ' , או ' שוק ' מול ' מדינה ' – ניצבת סיסטמה קפיטליסטית שלמה . 
הסיסטמה מנותחת עד לעייפה בידי אנשי המדע החברתי הפוזיטיביסטי ובידי הלהטוטנים של המרקסיזם הסטרוקטוראלי . 
והנה , מסתבר , שהניתוח לא הועיל ; המחקר המרקסיסטי גווע . 
כי מעבר לסיסמאות , לא קיבלנו שום מדע אלטרנטיבי אשר יכול להתמודד עם הקפיטליזם . 
והסיבה היא פשוטה : למרקס ולבאים אחריו , אין תיאוריה שלמה של הון . 
יש להם תיאוריה , המסבירה רק מדוע העולם מפוצל בין בתי - חרושת לבין מדינה ; ומדוע הפיצול הזה הוא מכשיר ערמומי ומנכר . 
במציאות שבה חי מרקס , תמונת - העולם הזאת , אולי נראתה הגיונית ותבונית ; אך בסוף המאה העשרים , אין בה עוד הגיון ותבונה . 
בתחילת המאה העשרים , המשמעות של המונח ' סוציאליזם ' הייתה פשוטה ; היא לא הייתה כרוכה בשום פלפולים אקדמיים . 
המשמעות הייתה : אלטרנטיבה למדינה הקפיטליסטית , על כל הצרות והסבל , שהיא מביאה על ראשם של רוב הנתינים והאזרחים בעולם . 
במקום המדינה הקפיטליסטית , יבוא סדר אחר : תכנון דמוקרטי , וייצור וחלוקה מתוכננים באופן מוסכם ובעזרת המדע . 
בסוף המאה העשרים , לא תמצא עוד מרקסיסטים רציניים , שיעזו לטעון כי יש בידם שיטה אלטרנטיבית מדעית סדורה לתכנון דמוקרטי . 
לא ידוע על שום בית - ספר , אסכולה או סדנה , שבה לומדים , מלבנים ומכינים סדר תבוני דמוקרטי חדש . 
לא פותחה שום תיאוריה אלטרנטיבית לתיאורית הערך של העבודה . 
לא נהגתה שום מתודה חשבונית אלטרנטיבית לסדר המדיני הקפיטליסטי . 
זאת גם הסיבה לכך , שהמרקסיזם הסטרוקטוראלי אינו מסוגל להתמודד בדרך מקורית עם בעיות פשוטות בעולם הקפיטליזם : מדיניות - כלכלית , תקציב אלטרנטיבי לטווח - ארוך , תכנון בנייה ציבורית , צבא והוצאות ביטחון , בורסה לניירות - ערך , משכנתאות לפועלים , החובות של האימפריה האמריקנית , הפלישות למזרח - התיכון , מדיניות הנפט והאנרגיה , התפתחות הערים הענקיות בעולם הפריפריאלי , אלטרנטיבה לזיהום הסביבה . 
יש צורך לדון בסדר הקפיטליסטי השלם . 
יש צורך בכלכלה - פוליטית חדשה . 
י"ב . 
הכלכלה - הפוליטית של הכוח 
הספר מציג כלכלה - פוליטית אחרת . 
הוא מתרכז במוסד המרכזי של הקפיטליזם : ההון . 
המוסד הזה הוא לב ההוויה של דורנו . 
האדונים פוחדים מחשיפתו . 
חשוב להם להסוותו ולהסות כל דיון מדעי בו ; חשוב להם לסלק מדרכם כל שמץ של אפשרות למחשבה אלטרנטיבית על החיים . 
מהותו של הספר הוא הצגת דרך חדשה לאיחוי שברי התודעה . 
מה שנראה שלם בעידן של מרקס , אינו שלם היום . 
מכאן , שנקודת המוצא של הספר היא בניית האיחוד בין ההון לבין הכוח . 
הספר מציג תיאוריה חדשה של ההון . 
התיאוריה יוצאת , לא מתוך תפישה של חיבור בין ההון לבין הכוח , לא מתוך העמדת ההון בניגוד לכוח , ולא מחיפוש הקשרים בין ההון לבין הכוח . 
הספר נכתב , מלכתחילה , מתוך תפישת ההון ככוח . 
הון = כוח . 
סוד הצבר - ההון אינו מצוי בתוך התחום הצר של הייצור התעשייתי – אלא בתהליכים ההולכים ומתפשטים של מיסוד העוצמה . 
ההון איננו סוג של חפצים מטריאליים ואף אינו עוד סוג מיוחד של יחסים חברתיים המוטבעים בקו - הייצור . 
ההון הוא סימבול , והופעתו החברתית היא פיננסית , ואך ורק פיננסית . 
מרקס והמרקסיסטים לסוגיהם ולדורותיהם , נאלצו להפריד ( בדומה לנאו - קלאסיקנים ) בין ' הון - ריאלי ' , המצוי ב ' אמצעי - הייצור ' , ובין ' הון פיקטיבי ' ( fictitious capital ) , השייך לספרת הפיננסים . 
ההפרדה הזאת , מעמידה את ההון על ראשו . 
בעולם הממשי , מנה ( קוואנט ) של הון יכולה להתקיים אך ורק כפיננסית . 
ופה טמון המפתח לפריצת הקוד הקפיטליסטי . 
הבעלים הקפיטליסטים אינם תופשים את ההון , כעצם , כמושג המכיל אובייקטים מוחשיים ( מכונות , מבנים , חומרי - גלם ) , או כאובייקטים בלתי - מוחשיים ( פטנטים , ' קניין רוחני ' , ' הון אנושי ' ) . הבעלים הקפיטליסטים של המאה העשרים - ואחת מוגבלים ומותנים לחשוב אך ורק על המניות והאג " חים של התאגיד . 
האמונה המשותפת לכלל הקפיטליסטים המתקדמים בעולם הזה היא , שכמות הנכסים של הפירמה משתווה לערך הנוכחי ( present value ) של הציפיות לרווחים עתידיים ותשלומי הריבית של הפירמה - מדינה . 
זה לב האמונה הקפיטליסטית ; רק לאחר מכן , ובחשיבות משנית , באים מגוון של דתות ושל פולחנים , בהם דבקות כתות קפיטליסטיות מתחרות . 
הצפיות לרווחים בעתיד , נחשבות ל ' טבעיות' , לברורות - מאליהן . 
הקפיטליזם מבוסס על הצפיות הללו ; וכמובן , הוא מבוסס על האמונה ביכולת לאמוד את הסטיות מהצפיות הללו ( לסטיות הללו קוראים ' סיכון ' = risk ) . 
הצפיות לרווחים עתידיים , אותו ' ערך נוכחי ' של הנכסים , אינן אומדות את המכונות ואת הפריון של קווי - הייצור , ושל עבודת הפועלים , או את כוח המצאתם של המהנדסים . 
הצפיות הללו מעריכות את העוצמה של הפירמה ; את כושרה לכפות חלוקה - מחדש של הכנסות . 
העוצמה ניתנת להערכה כמותית - מכאנית , משום שהיא מתייחסת באופן אוניברסאלי ליחידות העוצמה המכאנית של הקפיטליסטים האחרים . 
לעוצמה אין שום זיקה ל ' שוק ' , ל ' ביקוש ' , ל ' פריון ' . 
תהליך ההצבר מופיע כשינוי במחיר . 
בקפיטליזם המחיר הוא השתקפות של הסדר החברתי ויחסי העוצמה . 
סיסטמת המחיר הקפיטליסטי פועלת כאלגוריתם ענק , הממיר ללא הרף את האיכויות הרבות של הכוח , ליחידות אוניברסאליות של מחיר – של הצבר . 
עוד ועוד תהליכים חברתיים מוכנסים לתוך הסיסטמה של המחיר – מאידיאולוגיה ועד לאלימות מאורגנת ; מפולחן דתי ועד ליחסים אתניים ; מ ' יחסי - עבודה ' ועד לטכניקות של מניפולציה נפשית . 
כולם מעוצבים לתוך תבנית של רווח תאגידי צפוי על סטיותיו . 
כאשר הרווחים הללו מוכנסים לתבנית של ' ערך - נוכחי ' , התהליכים והמוסדות החברתיים שמאחוריהם הופכים להון . 
הון הוא סחורה , אשר הערך שלה מייצג את יחסי הכוח ( commodification of power ) . מכאן , שלא יתכן פיצול בין ' ניצול - כלכלי ' לבין ' דיכוי - פוליטי ' . 
כנגד זאת , יש לראות תהליך אחד ומתפשט של הצבר הון – מיסוד פוליטי . 
זהו תהליך , שבו העוצמה נצברת כהון . 
ללמוד את הצבר ההון , הוא ללמוד את הפורמציה והטרנספורמציה של יחסי - הכוח במשטר הקפיטליסטי . 
עד כאן מין הקדמה המנסה להשלים כמה מהחללים הריקים בספר . 
י"ג . 
על המהדורה השניה של הספר 
א . 
חשכה 
הספר יצא בשנת , 2001 ונראה כמקדים במקצת את זמנו . 
יש לציין , שהספר נכתב כבר בתחילת שנות התשעים והיה מוכן להוצאה בשנת 1995 . 
אלא שלא נמצא מי שיוציאו . 
הוא לא היה ראוי . 
הוא היה כתוב בפשטות . 
מבחינות רבות , הוא היה ספר גס . 
הוא לא היה ספר אקדמי . 
הספר התגלגל כשש שנים עד שנמצא לו מו"ל . 
היה זה בעליה של הוצאת ' כרמל ' הירושלמית , אשר נאות להוציא את הספר ללא תנאים מוקדמים וללא צנזורה . 
ללא סבסוד . 
כאן אנו נוגעים בפצע המתגלה עד מהרה כנמק חשוך - מרפא . 
הקורא בן זמננו תוהה לא פעם , הכיצד ספרים בלתי - מובנים לקוראים ולכותבים כאחד , גודשים את המדפים ואת האתרים . 
כיצד אין בנמצא ספר בהיר , פשוט , מדעי ; ספר חדש , עם הסבר מקורי , צליל חדש , ללא סיסמאות שגורות ; בלי הבליל הבנאלי והיומרני , היודע - כל . 
מדובר כמובן במיטב הספרים , כתבי - העת והמאמרים , המלאים בלהג חסר - פשר על ' צריכה - כוזבת במרחבי החיפצון ' , על ' הבניית השעתוק של האחרות המדומה ' ועוד מיני ' שיחים של נישול הפילצונים ' . 
התשובה היא פשוטה ולא מתוחכמת : רוב הספרים האקדמיים , אם לא כולם , מסובסדים על ידי האוניברסיטאות , המכונים האקדמיים , מרכזי הפרסום האקדמיים - המדיניים ו ' קרנות - המחקר ' האקדמיות . 
כל המרצים באוניברסיטאות וחלק מן המרצים במכללות , מצוידים במענקים לפרסום , בסיוע למה שמכונה ' מחקר ' , במימון לעריכה , בעזרה לתרגום ולהוצאה - לאור . 
בישראל , כל מרצה באוניברסיטה , מקבל מידי שנה כארבעת - אלפים דולר ויותר , לצורך מה שמכונה ' קשרי - חו " ל ' ; הוא יכול להשתמש בהם להוצאת מה שמכונה בעגה האקדמית בשם ' ספר ' . 
אולם אין הוא זקוק לכך : הוא יכול להשחיר דפים ב ' פרסומים ' מטעם מכוני - המחקר שליד האוניברסיטה כמו דייוויס , טרומן , פאלק , דיין , יופה ; או להוציא במכונים מטעם שמחוץ לאוניברסיטה כמו שלם , ון - ליר , לדמוקרטיה , יד - בן - צבי . 
הוא יכול לקבל מענקים לפרסום מטעם רשויות למחקר אוניברסיטאיות , מטעם קרנות מטעם כמו רוטשילד , פורד ורש"י . 
המכונה האקדמית דופקת בשכיריה להפיק ' מאמרים ' ללא - לאות . 
הם חייבים ' לפרסם ' . 
הם נדחפים לפרסם בכתבי - עת ' מדורגים ' . 
הדרוג נעשה על פי רייטנינג שהם עצמם , בהד עצמם , בוחרים לבחור . 
זוהי רשת שלמה של עשרות אלפי כתבי - עת והוצאות ספרים הלועסים וגורסים מלים . 
עוד ועוד מלים מהדהדות וממוחזרות . 
המלים הינן כלי בלבד . 
כלי ל ' קידום ' ביורוקרטי במעלה הסולם הביורוקרטי של המכונה האקדמית . 
' התקדמות' עד ל ' פרופסור - מן - המניין ' , עד ' נשיא , ' רקטור ' , ' דיקן ' . 
' קתדרה ' , ' אמריטוס ' , ' חתן / כלה של פרס ' . 
פעמים לעת פרישה מכובדת , מזדמנת מישרת שלל כמו ' נשיא מכללה ' ; אולי גם ישיבה צייתנית במועצות אקדמיות ; למען שכפול עצמי ; כדי לסלק מחבלים וסוטים ; למנוע יצירת מדע . 
קל להבין , מדוע רוב האקדמאים מאוהבים ב ' אופנות אקדמיות' : הם פוחדים מתבונה וחוששים מפני חדשנות . 
הם מתעבים מדע . 
וכך , ככל שעלויות הייצור של הוצאת ספר הולכות ויורדות , צומחות ועולות חומות הסבוטז' – מחסומי הגידור וההפרדה . 
הוצאות - לאור קטנות ורעשניות פורחות ומתפיחות ללא - לאות ספרים בכריכה נוצצת . 
רשת של יחסי - ציבור נרתמת , ' ביקורות' ב ' מוספים ספרותיים ' נמרחות על ידי סייענים ; כתוב לי ואכתוב לך ; הכל ' בחינם ' רק למען ' הקרדיט ' . 
מסיבות וראיונות ' משיקים ' אותם . 
כותביהם ' מופיעים ' ב ' תוכניות' ; הם נוכחים ב ' כנסים ' ו ' בימי - עיון ' לכבודם . 
שמותיהם נדחקים ל ' מדורים ' ; הם מככבים בסקירות התקשורתיות ; מהבהבים בשולי התודעה וכבים . 
מסת ' הפרסומים ' הולכת ותופחת בסי . 
ווי . 
ככל שהרווחים האקדמיים גדלים – כן הערך המדעי שלהם קטן ושואף לאפס . 
והספרים ? 
הם נעשים דומים זה לזה עד לעייפה . 
שהרי הריקנות הולכת ומשתווה . 
וכל זאת נעשה בשם ' ההון - שלטון ' וסיסמאות אחרות שמטעם . 
ב . 
הוצאה - לאור 
כאמור , הספר ' מרווחי מלחמה לדיבידנדים של שלום ' , פורסם בשנת 2001 בהוצאת ' כרמל ' הירושלמית . 
העורך , ישראל כרמל , נאות להוציאו ללא תמיכה כלשהי , על חשבונו ותוך סיכון של הוצאת - הספרים שלו . 
הספר לא לווה ב ' יחסי - ציבור ' כלשהם . 
הוא לא ' הושק ' ולא ' קודם ' בביקורות . 
ישראל כרמל , אדם החי בעולם הזה , האמין רק בספר עצמו ולא במדומה - ספר ; במותגי - הממשות . 
ההוצאה - לאור מצאה חן בעיננו ממבט ראשון . 
בהוצאות אחרות , ראינו עסק . 
ראינו קורפורציה . 
נתקלנו במטריקס הקפיטליסטי , עליו הספר שלנו כתב לראשונה בישראל . 
צפינו בבני - אדם נמרצים , מחשבים משוכללים , שולחנות מבהיקים , טלפונים מצטלצלים . 
היו שם מזכירים , לשכות , פקידים , חשבים , מנהלים . 
אבל ספר , ולו אחד , לא ראינו . 
" ספרים ? " – עיקם מנהלון אחד ב ' כתר ' את שפתיו – " יש בלי סוף בחנויות " . 
אבל אצל ' כרמל ' מצאנו עולם אחר : עלינו לקומה עליונה במתחם תעשייתי רועש . 
מצאנו שם סדנה . 
בית - מלאכה . 
ליד שולחנות - עבודה עמוסים , הסבו עובדי ספר , אומנים , מתרגמים , עורכים , משכתבים . 
ישראל כרמל ישב בקיטון עמוס בספרים ; ענה לטלפונים , העביר שיחות לעובדים , ותוך כדי כך ערך ספר . 
וסביב - סביב , בכל אשר פנינו היו ספרים . 
ועוד ספרים . 
וככל ששקענו פנימה , לחדרים האחוריים , לפאתי המחסן , חזינו בספרים , הוקפנו בספרים . 
היו שם ספרים מכל הסוגים . 
חדשים ונשכחים . 
נשמנו מלוא הריאות ניחוח ספרים . 
בושם דבק וריח דפוס . 
מצאנו שם תרגומים עתיקים ומהדורות חדשות , חלקן עדיין ארוזות בנייר ריחני . 
הגענו לארץ המכורה . 
באותו יום חתמנו על החוזה . 
הספר יצא ללא הודעות מוקדמות , ללא השקה והסערה , ללא הבניה ויחצנה , ללא ' יחסי - ציבור ' . 
משום שספרים אינן זקוקים לא ציבור ולא ליחסים . 
הם זקוקים לקוראים . 
הם זקוקים לכותבים . 
הספר יצא בחשאי , ללא ביקורת מוזמנת . 
ללא הפצה . 
ללא ' מסע' . 
וכאן , אנו נוגעים בנמק פעם נוספת . 
קנאי השוק החופשי והיוזמה הפרטית נצחו ללא ספק . 
עד כדי כך הגיע נצחונם , עד שבשנת , 2001 ' סטימצקי ' , אותה חנות ספרים שהייתה ל ' רשת' במטריקס , שלטה בשני - שליש מחנויות הספרים . 
הספר שלנו נעלם אי - שם במבוכי חנויות ' סטימצקי ' . 
בחנויות ' סטימצקי ' הוא נעדר מהמדפים . 
ניתן היה לקנותו רק בהזמנה או בהזמנה מפורשת . 
הוא היה נעלם נוכח . 
הוא לא הופיע בשום מודעה ; בשום פרסומת ; לא בעיתון ולא בכתב - עת . 
נפקד זכרו מהאוניברסיטאות . 
הוא לא זכה לימי - עיון , לביקורת אקדמית . 
הוא היה אפוף שתיקה . 
הבנייה מחסומית כזאת כאילו . 
חיים ברעם ממקומון ' כל העיר ' , כתב עליו ביקורת , בה נאמר בין השאר , שנמאס לו מהנוסחאות הנדושות , מהמילים הממוחזרות ; שהנה , סוף - סוף הגיע לידו ספר טוב , מקורי , שעוסק במחקר ממשי ואיננו מתיימר . 
ואפילו הדרה מועטת זאת , כך הוא כתב , ניסו למנוע ממנו האקדמאים בטענה שמדובר בכותבים ' משולי האקדמיה ' . 
אכן . 
ולמרות כל זאת , הספר נמכר בקלות . 
שמעו עבר מפה לאוזן . 
הוא הוזמן ונקנה בלהיטות . 
רבים פנו להוצאה - לאור , נסעו במיוחד כדי להשיג את הספר . 
אלף ספרים נמכרו תוך כמה חודשים . 
לא ' במבצע' . 
לא בהנחות . 
זה היה ניצחון קטן למדע , לתבונה . 
ג . 
המהדורה השניה של הספר 
' כרמל ' לא הזדרזה להוציא מהדורה נוספת . 
אולי המו"ל סבר שהספר מיצה עצמו . 
בחוזה שלנו נכתב , כי אם ההוצאה לא תוציא מהדורה נוספת בתוך כמה חודשים – הזכויות ישובו אל המחברים . 
וכך היה . 
הוצאנו את הספר מעל האתר שלנו : http://www.bnarchives.net 
הוא מופיע באותה תבנית , כמין תצלום של הספר המודפס ( ב ' אקרובט ' ) . 
במשך כל השנים מאז , פנו אלינו בבקשה להוציא את הספר בנייר דפוס . 
הבעיה הייתה שנדרשו ' עדכונים ' , ולכך לא היה לנו פנאי . 
בסופו של דבר אנו מוציאים את הספר בפרדס הוצאה - לאור . 
זאת הוצאה - לאור כלבבנו . 
לא הופתענו כשנודע לנו , כי בעליה של ' פרדס ' עבד אי - פעם אצל ' כרמל ' . 
דברים טובים אינם מתכלים . 
מיותר לאמר , שהספר יוצא שוב ללא סיבסודים , ' מסעות' , ' השקות' ו ' ימי - עיון ' . 
דברים טובים אינם קשורים לנוכלויות . 
ד . 
כמה הערות על הספר 
ראשית , בתשובה לכל השואלים : לא , איננו ובלניאנים . 
ואף לא ' מוסדיים ' . 
תורסטיין ובלן מזוהה כיום עם מין זרם שמרני המכונה ' מוסדי ' . 
בזרם הזה מצויים נאו - קלאסיקנים וקיינסיאניסטים שמרניים , מהסוג של דוגלאס נורת' , וליברלים מהסוג של ג'ון קנת גלבריית' . 
מבחינת פעילותו המדעית שלו , ובלן אינו משתייך לאף אחד מהזרמים הללו . 
אנו הצגנו את ובלן בספר , כדי שתהיה לנו נקודת התחלה ; ממנה ניתן לפתח את תיאורית ההון , ומשם את ההיסטוריה של הקפיטליזם . 
הצגנו את ובלן , משום שהוא היה חוקר מקורי , איש מדע אנטי - אקדמי , אשר תודות לו , תחומי מנהל - העסקים והסוציולוגיה האמריקנית התפתחו . 
האקדמאים אהבו לגנוב ממנו , להשכיח אותו . 
הוא אף לא נהנה מפנסיה מכובדת בפנתיאון הפוסט - מרקסיסטי , וספריו כמעט שאינם נקראים ומעולם לא תורגמו לעברית . 
הוא היה איש מדע מקורי . 
שנית , על - פי אופי השאלות שהופנו אלינו , הסקנו שהספר דילג על שטחים רבים , אשר נדמו לנו כי הם מובנים מאליהם . 
הסתבר , כי אף שישראל נחשבה בזמנו ל ' סוציאליסטית' , ואף שתושביה נחשבו ליודעי - ספר , הקפיטליסטים הצליחו לאט ובביטחון להשליט בורות וחושך . 
ולכן , בעתיד אנו מתכוננים להוציא ספר נוסף בהוצאת ' פרדס ' ; ספר שיקרא ( שם זמני ) : סדר ההון : הכלכלה הפוליטית של הכוח . 
בספר הזה נקווה להסביר בפשטות נושאים רבים , המעוררים קושיות , נראים כדורשים ידע מוקדם , ושאינם ברורים עד תום . 
קיץ , 2006 מונטריאול וירושלים 
פרק ראשון : הכלכלה הפוליטית של ישראל 
א . 
הקדמה 
מאז סוף שנות השמונים עברה ישראל שינוי עמוק . 
ממשטר של כלכלת מלחמה מתמדת ? המאופיין בתקציבים צבאיים גדולים , במעורבות ממשלתית עמוקה , בסטגפלציה כרונית ובהישענות מוחלטת על סיוע אמריקני ? נעה ישראל לעבר משטר חדש , המוכתב על ידי סדר עולמי חדש . 
הסימנים החיצוניים של המשטר החדש הם נסיגה ממעורבותו הישירה של הממשל בתהליך ההשקעות במשק , קיצוץ במסים ישירים ובתקציבים של השירותים החברתיים , מכירת נכסי הממשל לבעלות פרטית ומדיניות מוצהרת של ' לסה - פר ' . 
אמנם יש נסיונות של ממשלות ומפלגות , להאט את התהליך ; אך המגמה הכללית מראה שהקבוצות הדומיננטיות בחברה הישראלית נוטות לכלכלת שלום ולהשתלבות במשק העולמי – תוך הכרה בצורך הדחוף לפתור בדרך כלשהי את הסכסוך הערבי – ישראלי , אף אם הדבר כרוך בעצמאות מדינית של הפלסטינים . 
המגמה הזאת משולבת בעלייתה והשתלטותה של התרבות העסקית שבאה עם נפילת האתוס הציוני - קולקטיביסטי , ומעל לכל תוך כרסום מתמיד באידיאולוגיות הממלכתיות והמיליטריסטיות שהיו דומיננטיות בחברה הישראלית עד תחילת שנות התשעים . 
הספר בא להבהיר את השינוי החד הזה , באמצעות ניתוח כלכלי - פוליטי אלטרנטיבי . 
הניתוח הזה שונה מהמקובל בכמה מובנים : ראשית , הוא שולל את ההפרדה המסורתית הרווחת בספרות האקדמית הישראלית בין ' כלכלה ' , ' פוליטיקה ' ו ' חברה ' . 
במקום זאת , מציג הספר ניתוח קוהרנטי של הכלכלה - הפוליטית בישראל . 
שנית , הוא מערער על התפישה האטטיסטית הצרה שמאפיינת את האידיאולוגיה הדומיננטית בישראל . 
כנגד זאת מתמקד הספר במבנה יחסי השליטה , כלומר בהתפתחותו של המעמד השליט בישראל . 
לבסוף , בניגוד לתפישות הקונבנציונליות שמתרכזות בגורמים מקומיים , הספר מציג את ישראל כחברה קפיטליסטית שמלכתחילה הייתה קשורה להתפתחות הקפיטליסטית העולמית . 
הספר מתמקד בתהליך המרכזי של הקפיטליזם , שהוא תהליך הצבר ההון . 
בפרק השני של הספר מוצגת תיאוריה חדשה של ההון והצברו . 
הון אינו יחידה מטריאלית , אף לא תהליך ייצור ' כלכלי ' – אלא מוסד פוליטי של יחסי - שליטה . 
מוסד זה מאפשר לבעלי - ההון לעצב , לנהל ולשנות את הקיום החברתי של המין האנושי בעולם . 
אף כי ההון הינו רק מוסד אחד מתוך שלל מוסדות השליטה שנכפו על המין האנושי במרוצת ההיסטוריה , הוא הפך בהדרגה למוסד הדומיננטי בחברה האנושית בימינו . 
ההון הוא הצורה החודרנית , הגמישה והמקיפה ביותר של העוצמה שהתקיימה עד היום . 
ההון , אפוא , הוא המוסד בו מתרכזים יחסי הכוח בחברה הקפיטליסטית . 
חקר תהליך ההצבר הוא למעשה חקר התפתחותם של יחסי הכוח בחברה הקפיטליסטית . 
יחסי הכוח הקפיטליסטיים מבוססים על סדר כמותי - אוניברסלי . 
בעלי - ההון לא רק משליטים את הסדר העסקי על החברה , אלא גם חותרים להגדיל את עוצמתם ביחס לבעלי הון אחרים . 
מכאן , שהמנגנון החברתי המרכזי של צבירת ההון אינו חתירה להשגת ' מקסימום רווח ' או ' מקסימום תועלת' כפי שטוענת המחשבה המקובלת . 
בעלי ההון חותרים ' להכות את הממוצע' , כלומר להרחיב את השליטה בנכסים מעבר לנורמה המקובלת בשיעור גידול הנכסים . 
כדי לצבור ביחס לבעלי הון אחרים , נדחפים בעלי ההון המובילים בחברה לשנות ולמסד - מחדש את יחסי הכוח בחברה ולכפוף לשליטתם יותר ויותר מוסדות חברתיים . 
יתר על כן , היכולת של הקפיטליסטים להגדיל את שליטתם היחסית , כלומר לצבור הון , אינה עניין ' כלכלי ' ; היא תלויה אך ורק במיסוד יחסי הכוח השוררים בחברה . 
' הכלכלה ' , כלומר העבודה , הידע , הייצור והפריון , אינה מפיקה רווח ; רק היכולת הפוליטית לשלוט ב ' כלכלה ' היא סיבת הרווח . 
מכאן , שגם אם הדחף הלא מודע של בעלי ההון הוא להשיג עוצמה אבסולוטית , הרי שהכוח לעולם מושווה ונמדד ביחס לכוחם של אחרים . 
ואכן , יחסי הכוח בחברה הקפיטליסטית מקבלים את ביטויים החברתי במונחים יחסיים . 
אנו מכנים יחסים אלה בשם ' הצבר דיפרנציאלי ' . 
מאחר שהחתירה להצבר דיפרנציאלי דוחפת את בעלי - ההון לשלוט על חלק הולך וגדל של הייצור - החוזר החברתי , יוצא שהן המניע והן התוצאה של הצבר ההון הינם חלוקה - מחדש של הנכסים ובעצם חתירה לריכוז גובר של בעלויות . 
כתוצאה מכך , משנים בעלי ההון את יחסי השליטה בחברה . 
שינויים ביחסי השליטה לטובת קבוצה חברתית מסוימת , פירושם התרכזות הכוח בידיה . 
ואכן , תהליך הצבר ההון ותהליך ריכוזיות ההון הינם שני פנים של אותו תהליך . 
תפישה זאת של תהליך ההצבר מביאה לכך שהמחקר הכלכלי - פוליטי בספר זה מתמקד לא במוסד ההון בכללותו אלא ב ' הון הדומיננטי ' , כלומר בחקר התפתחותו של גרעין התאגידים הגדולים השולטים והמכוונים את תהליך ההצבר . 
חקר ' ההון הדומיננטי ' הוא למעשה התחקות אחר התפתחותו של המעמד השליט הקפיטליסטי שהולך וכובש יותר ויותר חלקים בייצור - החוזר החברתי . 
ניתוח ההיסטוריה של קבוצות בעלי ההון הדומיננטיים והדרך שבה הם ממסדים את שליטתם , הוא ניתוח כלכלי - פוליטי של מבנה העוצמה בחברה הקפיטליסטית . 
קבוצות - ההון המרכזיות , השולטות בתהליך ההצבר הקפיטליסטי , חותרות לרדוף ולהדביק את ' שיעור הרווח הנורמלי ' : אותה נורמה המיוחסת במקום ובזמן כלשהו לענף מסוים , לכלל העסקים או לקבוצות ההון המרכזיות . 
כך הן חותרות ' להכות את הממוצע' . 
מבחינתם של בעלי ההון הדומיננטי , ' רווחיות' אינה נמדדת בעלייה או בירידה של כמות הסחורות שהם יכולים לרכוש ברווחיהם , אלא בשיעור - הרווח שלהם ביחס לשיעור - הרווח של בעלי ההון הדומיננטי האחרים וביחס לשיעור - הרווח של בעלי ההון בכללם . 
ה ' נורמליזציה ' הזאת של שיעור - הרווח הינה השלב הנוכחי בגלגולו של הכוח האיכותי לעבר סדר כמותי - אוניברסלי . 
התחלתו של התהליך במאה החמש - עשרה ? בהפיכת הכוח החברתי לסחורה בערים החופשיות של איטליה ; וסיומו ? בהתמסדות הציפיות לגידול מתמיד וקבוע של הרווח בשוקי ההון הבינלאומיים של סוף המאה העשרים . 
ההון , אפוא , הוא גלגולו של הכוח החברתי ביחידות שליטה הניתנות לקנייה ולמכירה ; והנורמליזציה של שיעור - הרווח משקפת את התפשטות מוסד ההון בעולם ואת התבססותו של הסדר הקפיטליסטי . 
הציפייה שהרווח יגדל תמיד בשיעור נורמלי היא , בעצם , ציפייה שמבנה יחסי - הכוח או הסדר המדיני של ההון יישאר יציב ; או , מהכיוון השני : ככל שיחסי - הסמכות הקפיטליסטיים נראים איתנים , כן יהיה שיעור - הרווח ' נורמלי ' יותר . 
הרווח גדל בשני אופנים : באמצעות הרחבת הארגון ( אחד המדדים הוא השינוי במספר המועסקים ) ובאמצעות העמקת הרווח ליחידת ארגון ( אחד המדדים הוא השינוי ברווח למועסק ) . שני האמצעים עשויים לפעול במעורב , אולם בתקופות מסוימות הופך אחד מהם לדומיננטי ומנציח את רוח התקופה , עד שניתן לדבר על שני ' משטרים ' של הצבר . 
המשטר האחד מתאפיין בחתירה ל ' הרחבת ההצבר ' . 
הוא מתגבש כאשר הקבוצות הדומיננטיות במשק חותרות להצבר דיפרנציאלי באמצעות הרחבת התעסוקה והצריכה בקצב מהיר יותר מאשר ממוצע ההתרחבות , ובכך הן מגדילות את חלקן בחברה . 
המשטר השני מתאפיין בחתירה ל ' העמקת ההצבר ' . 
משטר זה מתגבש כאשר קבוצות ההון המובילות חותרות להצבר דיפרנציאלי באמצעות הגדלת הרווח לנשלט יחידה מאורגנת ( רווח למועסק ) בשיעור גבוה יותר מהממוצע . 
המעבר מאופי הצבר אחד לאחר כרוך בשינויים מוסדיים במבנה הכוחות ובהערכויות הפוליטיות . 
תקופה של ' הרחבת ההצבר ' מלווה בפרולטריזציה מהירה , בצמיחה כלכלית גבוהה , באינפלציה נמוכה , בנטיות ל ' ליברליזציה ' ולהחלשת כוחן של המסגרות הפוליטיות הישנות . 
תקופה של ' העמקת ההצבר ' מאופיינת בסטגפלציה , במשברים פוליטיים ובמתח חברתי . 
' הרחבת ההצבר ' נשענת על מקורות רווח חדשים שנוצרים בדרך כלל מהגירה , כיבוש שטחים חדשים ואורבניזציה . 
' העמקת ההצבר ' , לעומת זאת , מבוססת על חלוקה - מחדש של ההכנסות ושל הנכסים הקיימים – ולכן עולה בתקופה זו חשיבותם של הארגונים הפוליטיים והמדיניים הרשמיים , השולטים באמצעי האלימות והסדר החברתי . 
מכאן ניתן לעבור לכלכלה - הפוליטית של ישראל . 
ב . 
רווחי מלחמה 
הטענה המרכזית בספר היא , כי שני השלבים ? הן השלב הקודם של המשק המלחמתי והן השלב הנוכחי של ' שלום של שווקים ' ? מהווים חלק בלתי נפרד מהתפתחות גלובלית . 
המפנה החד בהיסטוריה הישראלית והמעבר מקפיטליזם של מלחמה מתמדת לקפיטליזם ליברלי אינו ייחודי לישראל , אלא קשור לשינויים שהתחוללו באופי הצבר ההון ובתהליך התרכזותו הן בעולם והן בישראל . 
שינויים אלה כוללים את התמורות שהתחוללו במוסד העסקיות ובמוסד מדינת - הלאום . 
בישראל השתקף השינוי בהתמוטטות ' ההסדרים המוסדיים ' שהיו הבסיס של ' המשטר הישן ' . 
משטר זה צמח מאז שנות השלושים באוטונומיה הציונית בפלסטינה והחזיק מעמד בין שנות החמישים לבין תחילת שנות התשעים . 
הפרק השלישי בספר מתאר את ההיסטוריה הישראלית שלפני המפנה בתחילת שנות התשעים תוך התמקדות בקבוצות הדומיננטיות בחברה הישראלית ובתיפקודן ההיסטורי . 
במרוצת שנות השבעים והשמונים אופיינה ישראל במבנה כלכלי - פוליטי שניתן לכנותו כ ' קיינסיאניזם - צבאי ' . 
במבנה זה בלט תהליך הריכוזיות התאגידית שלווה בצמיחה כלכלית איטית ובהוצאות ביטחון גבוהות . 
מבנה זה התבסס על תהליך ' העמקת' ההצבר . 
אחד הסממנים הבולטים של עידן זה היה הקיטוב הגובר בסקטור העסקי , בו התמסדה ' הכלכלה הגדולה ' שבמרכזה ניצבו קבוצות ההון הדומיננטיות . 
ברמה המצרפית או המקרו - כלכלית , הופיע תהליך ' העמקת' ההצבר בצורה של שיעור צמיחה נמוך ובעיקר כאינפלציה בלתי מובנת . 
הפרק הרביעי בספר מתיר את רזי האינפלציה , שאידיאולוגים אקדמיים שונים טרחו לשוות לה מעטה מיסתורי , תוך הפרכת הטענות המקובלות על סיבותיה . 
האינפלציה אינה עונש על ' עודף ביקוש ' של השכירים . 
היא אינה נובעת מ ' עודף נזילות' ובוודאי אינה תוצאה של ' זעזועים חיצוניים ' במחיר חומרי - הגלם . 
מעל לכל , האינפלציה אינה תופעה ' חיצונית' לחברה אלא חלק מאופי ההצבר של ישראל באותה תקופה . 
הפרק החמישי בספר מתאר את צמיחתה ושקיעתה של האינפלציה בישראל . 
האינפלציה התחילה לצמוח בראשית שנות השבעים כאשר המקורות של ' הרחבת' ההצבר הגיעו לקצם . 
הסתיימה הפרולטריזציה של המהגרים היהודים שלאחר 1948 ושל כוח - העבודה הפלסטיני מהשטחים שנכבשו ב - 1967 . 
גם ייבוא ההון האזרחי הזול חדל להיות גורם בהשקעות . 
ההון הדומיננטי דחף לשינוי אופי הצבר ההון , כשהוא הולך ומתבסס על חלוקה - מחדש סטגפלציונית . 
תהליך ' העמקת' ההצבר הופעל בעיקר באמצעות המיליטריזציה והתמרונים בשוק ההון . 
קבוצות - ההון המרכזיות השתלטו על שני התחומים העיקריים שהניעו את התהליך : נשק ופיננסים . 
הרווחים הדיפרנציאליים של קבוצות - ההון המרכזיות נבעו מצד אחד , מיכולתן לבלום את ההשקעות האזרחיות תוך שליטה גוברת בהוצאות הממשלתיות לקניות צבאיות – ומצד שני , מיכולתן להכתיב את קצב הגידול של מחירי הנכסים בשוק ההון . 
ההיערכות הפוליטית , שבמרכזה עמד ממשל חלש ושמרני , הקלה על ' העמקת' ההצבר ; בתהליך זה , הרווח הדיפרנציאלי של ההון הדומיננטי נשען על קצב עליית מחירים יותר מהיר בתחומי הנשק והפיננסים ביחס לקצב ' הנורמלי ' של האינפלציה . 
התוצאה הייתה אינפלציה הולכת וגדלה מלווה במיתון ובאבטלה . 
תהליכים אלה היו כרוכים בשינוי המבנה של יחסי הכוח בישראל . 
המשטר של ' הרחבת' ההצבר של שנות החמישים והששים התבסס על דומיננטיות ממשלתית ; לעומת זאת , התמסד מאז שנות השבעים משטר של ' הון דומיננטי ' , שהתבסס על רווחי נשק ופיננסים . 
במשטר זה איבדה הממשלה את מקומה המרכזי הן בניהול תהליך ההצבר והן ביכולתה לשלוט במדיניות - החוץ , שהוכתבה מעתה לחלוטין על פי צורכי הקבוצות הדומיננטיות בארה"ב . 
הפרק הששי בספר עוסק בקבוצות - ההון הדומיננטיות של ארה"ב שהכתיבו את מדיניות - החוץ של ארה"ב במזרח - התיכון מאז שנות הארבעים . 
מדיניות זו התבססה בעיקר על האינטרסים של שתי קבוצות מובילות באליטת הכוח האמריקנית : קבוצות הנפט וקבוצות הנשק . 
מאז סיום מלחמת - העולם השנייה ובעיקר מאז המלחמה בוויטנאם , עלתה קבוצת עסקים שהתבססה על מכירות צבאיות ושרווחיה תפסו חלק הולך וגדל מרווחי ' הכלכלה הגדולה ' האמריקנית . 
מגמה זאת לוּותה בתהליך שבו הועתק מרכז - הכובד של המשק האמריקני לעבר פעילות הנשענת על תקציבי הממשל ועל ייצור טכנולוגי - אקסקלוסיבי , בעיקר לצרכים של ' אינטרס לאומי ' . 
לתהליך זה קראנו בספר ' ההטיה הצבאית' . 
התהליך , לפחות בחלקו , נבע מירידה מתמשכת של פירמות בינלאומיות שבסיסן בארה"ב בשווקים האזרחיים בעולם , לעומת צמיחתן של קבוצות - הון שבסיסן באירופה וביפאן . 
בשנות החמישים והששים התרכזה מדיניות - החוץ של ארה"ב במזרח - התיכון בהבטחת ' הזרימה - החופשית' של הנפט , תוך ניסיון לשמור על היציבות המדינית באזור . 
מאז שנות השבעים התערער סדר הנפט הישן , ותחתיו צמח סדר חדש שהתבסס על אי - יציבות מדינית ומשברים מחזוריים באזור . 
כך התגבשה ' קואליציית הנפט והנשק ' , שרווחיה הדיפרנציאליים התרכזו סביב ייצוא נפט וייבוא נשק במזרח - התיכון . 
הכוח שהניע את עליית המחירים היה מערך חדש ; בראשו עמדו מצד אחד קבוצות הנפט המובילות ו ' אופ"ק' – ומצד שני קבוצות תאגידי הנשק הגדולים בארה"ב . 
בעוד הראשונים ויסתו את התפוקה ויצרו אווירת ' מחסור ' בנפט , האיצו האחרונים את מרוץ - החימוש וסיפקו את הפתיל להצתת הסכסוכים הצבאיים , שהביאו לעליית מחיר הנפט . 
לשיא כוחה הגיעה הקואליציה בתקופת רייגן ובוש , אשר שרי ממשליהם היו נציגים ישירים של הקבוצות המובילות של הנפט והנשק בארה"ב . 
בתקופה זו גדלו במהירות תקציבי הרכש הצבאיים של הממשל האמריקני – ומדיניות - החוץ הפכה לתוקפנית , כשמצד אחד היא מסבסדת ייצוא נשק ומצד שני מעודדת סכסוכים במזרח - התיכון וברחבי העולם הפריפריאלי . 
מאז שנות השבעים השתלב ' האינטרס - הלאומי ' של ישראל באינטרסים של ' קואליציית הנפט והנשק ' האמריקנית . 
השתלבות אינטרסים זו הגיעה לשיאה בתקופת רייגן - בגין . 
בתקופה זו הושלמה הפיכתה של ישראל לבעלת משטר קפיטליסטי - מלחמתי , תוך תלות מוחלטת במדיניות - החוץ האמריקנית . 
ישראל שימשה חוליה חשובה בסירקולציה של הרווחים ; הן בתור ייבואנית נשק שסובסד על ידי הממשל האמריקני למען רווחי קבוצות הנשק האמריקניות , הן כשומרת על מתח צבאי באזור – והן כמגנה על העמדות האמריקניות באזור , בעיקר לאחר נפילת השאח האיראני . 
בתמורה , זכה הממשל והצבא הישראלי בסטטוס מיוחד של מדינה קליינטית מועדפת , הניצבת בראש רשימת הסיוע הצבאי והאזרחי של הממשל האמריקני . 
כמו - כן שקד הממשל האמריקני להתעלם מפיתוח הנשק הגרעיני בישראל ; הוא אף הניח לישראל לשמור על מבנה משק קשיח ומוגן יחסית מפני חדירת סחורות אמריקניות – ובתנאי שלא יתחרה בפירמות נשק אמריקניות בעולם הפריפריאלי . 
מאז סוף שנות השמונים השתנה המצב ; טיבו של המעבר מרווחי המלחמה ל ' דיבידנדים של שלום ' הוא נושאו של הפרק השביעי בספר . 
ג . 
' דיבידנדים של שלום ' 
המעבר המהיר של אליטת הכוח הישראלית לעבר ' הסדר החדש ' נבע אמנם מסתירות פנימיות של ' המשטר הישן ' , אולם בעיקר התחוללה התפנית כתוצאה מהשינוי באופי ההצבר העולמי . 
שינוי זה מכונה בלשון מעורפלת בשם ' גלובליזציה ' ; אך חשוב לציין שגלובליזציה אינה נובעת דווקא משינוי באופי המסחר או משינויים טכנולוגיים . 
מאז כיבוש אמריקה הפך העולם ל ' גלובלי ' ; חילופי תשומות ותפוקות של עבודה אפריקנית , חומרי - גלם אסייניים ומימון אירופי – בקנה - מידה עולמי – התקיימו כבר במאה השש - עשרה . 
מה שמייחד את השלב הנוכחי של הקפיטליזם העולמי , אינו ההתפשטות העולמית של אופני הייצור והצריכה המודרניים או הטכנולוגיות ' החדשות' . 
האחרונים אינם אלא שלב יותר אינטנסיבי של המצב ששרר קודם - לכן . 
המיוחד בשלב ' הגלובלי ' הנוכחי הוא השינוי במוסדות השליטה . 
לראשונה בהיסטוריה האנושית , השליטה בייצור החברתי באופן אחיד ומופשט ברחבי העולם מבוססת על קנייה ומכירה של הון ללא הגבלות . 
ההון , כאמור , הוא מיסוד יחסי הבעלות הקפיטליסטיים ; לראשונה בהיסטוריה , הוא מופיע כחתירה לרווח מתוך התייחסות ל ' שיעור - הרווח הנורמלי ' בעולם כולו . 
מאז אמצע שנות השמונים , בין השאר עם התפוררותה של ברית - המועצות , התחיל תהליך חדש בהצבר ההון . 
מדובר במגמה גלויה של התפשטות הסיסטמה הקפיטליסטית ברחבי העולם הפריפריאלי תוך כירסום המבנים המסורתיים . 
אופי הצבר זה העלה למרכז התהליך את התאגידים הגדולים שהפכו לטרנסלאומיים ולא נזקקו עוד למוסדות הכוח הישנים של מדינת - הלאום . 
אין צורך במדינה ' חזקה ' המווסתת משברי ביקוש , שולטת בשוקי ההון ומפקחת על שוקי העבודה . 
אין צורך בצבאות גדולים , במרוצי - חימוש ובאינפלציה לשם שמירה על תהליך ' העמקת' ההצבר . 
את מקום התחרות החריפה בתוך המדינה על העמקה דיפרנציאלית של שולי הרווח , ירש תהליך חדש ; בתהליך זה , ההון הדומיננטי – המיוצג על ידי הגרעין של קבוצות התאגידים הטרנסלאומיים – מחזק את שליטתו הדיפרנציאלית בחלוקת ההכנסה העולמית , באמצעות החתירה ל ' הרחבת' ההצבר מעבר למדינה . 
במשטר זה , צמיחת הרווח הדיפרנציאלי נקבעת על פי היכולת לפלוש לשווקים חדשים – שבהם חותרות קבוצות - ההון הטרנסלאומיות , להרחבת נתחי השוק בקצב מהיר יותר מאשר המתחרות המקומיות והבינלאומיות . 
אופי הצבר זה מלווה בהתחדשות הצמיחה המקרו - כלכלית – ובירידה בהוצאות הביטחוניות , בשיעורי - המס ובאינפלציה בממוצע העולמי . 
השינוי באופי ההצבר העולמי התחולל תוך אינטגרציה גוברת בין השווקים שבמרכזים הקפיטליסטים ובין השווקים ' המתעוררים ' שבדרום - מזרח אסיה , באמריקה הלטינית ובמזרח - אירופה . 
לאחר שורה של משברים נאלצו הממשלים המקומיים לפתוח את משקיהם להסדרים חדשים . 
כך קרה בברזיל ובמקסיקו , שהסתבכו במשבר של החזר חובות בשנות השמונים ; כך קרה בהודו , שנאלצה לוותר על הגנת התוצרת המקומית לאחר שהוכרעה על ידי משבר חריף במטבע - חוץ שאירע בתחילת שנות התשעים ; כך קרה בדרום - אפריקה , שבה התמוטטות מחירי הזהב בשנות השמונים אילצה את האליטה ההולנדית - לאומנית לחסל את האפרטהייד ולוותר על שליטתה במשק המלחמתי המוגן . 
בכל המשטרים הללו התחוללה היערכות מחדש של יחסי השליטה . 
בשיחדש מדובר על תהליך של ' ליברליזציה ' ; אולם למעשה מדובר בסוג חדש של יחסי שליטה , בין ההון הדומיננטי הטרנסלאומי לבין המדינה הלאומית הישנה . 
עם המפולת של המדינות מהטיפוס הקומוניסטי במזרח - אירופה , ומדינות הרווחה באירופה – נפרצה הדרך להכרה בדומיננטיות של מוסד ההון . 
האידיאולוגיה הדומיננטית הפכה להיות ' הזכות הטבעית להשקיע' ; פירושה הוא הנצחת זכותו המקודשת של הקפיטליסט לשלוט בקיום החברתי בעולם כולו ללא סייגים של לאום , גזע או הסדרים מקומיים . 
מכאן נובע המעבר מאופי הצבר המכוון לחלוקה - מחדש של שליטה מקומית המוגנת על ידי הסדרים מדיניים – אל הצבר המכוון לחלוקה מחדש של השליטה בשוק העולמי , תוך חיזוק כוחם של הארגונים וההסדרים הבינלאומיים . 
האופי הגלובלי של החתירה ל ' הרחבת' ההצבר מתבטא בשינויים שחלו ברווחיות של התאגידים הטרנסלאומיים . 
בדיקת הביצועים של קבוצות - ההון הבינלאומיות שבסיסן בארה"ב בין 1948 לבין 1995 מראה שהרווחים שלהן מעסקים בארה"ב גדלו בממוצע רק באחוז אחד לשנה . 
לעומת זאת גדלו הרווחים שלהן שמקורם מחוץ לארה"ב בממוצע של % 10 לשנה . 
בעקבות זאת עלה הרווח הנקי שלהן שמקורו מחוץ לארה"ב , מ - 7 % בשנות הארבעים לכמעט % 30 מתוך סך כל הרווח הנקי שלהן בשנות התשעים . 
עד סוף שנות השבעים כוונה ההתפשטות של התאגידים האמריקניים לעבר מדינות תעשייתיות מפותחות , בעיקר לאזורי אירופה המערבית וקנדה . 
מאז שנות השמונים מצוי שיעור צמיחת הרווח מאזורים אלה בירידה , ולעומת זאת צומחים שיעורי הרווח בשווקים ' המתעוררים ' . 
השוואת שולי - הרווח ( אחוז הרווח הנקי מתוך המכירות ) של העסקים האמריקניים באזורים השונים בעולם מראה שבין 1982 לבין 1995 השיגו עסקים אלה במדינות התעשייתיות המפותחות שולי - רווח שנעו בין 3.2 לבין 5.6 אחוזים . 
במדינות ' המתעוררות' , לעומת זאת , הפירמות המסונפות והשלוחות של התאגידים האמריקניים השיגו שולי - רווח שנעו בטווח שבין 5 לבין 9 אחוזים . 
התוצאה הייתה שהשווקים ' המתעוררים ' הפכו להיות חיוניים לרווחיותם הדיפרנציאלית של התאגידים האמריקניים . 
בגלל השינוי הזה בכיווני התפשטות ההון , בצירוף הטרנסלאומיות העסקית – נוצרו שינויים במבנה יחסי - השליטה העולמית . 
זהו מקור ' הסדר החדש ' , שבו משולבת ישראל . 
האיום הקומוניסטי הישן הוחלף באיום החדש של ' האיסלם הפונדמנטלי ' ; איום חיוור אמנם בהשוואה לעידן המוזהב של המלחמה הקרה , אולם כזה שמשתלב היטב בתוכניות ' הסדר החדש ' . 
ישראל מועדת להשתלב ב ' תהליך - השלום ' עם מדינות ערביות ' מתונות' , וליצור עימן עמדה קדמית – נגד המעגל הפונדמנטלי שבקצותיו מצויות איראן וסודן ובתוכו מצויים כיסים תוססים באפריקה הצפונית , במזרח - התיכון ובאסיה התיכונה . 
' הסדר החדש ' במזרח - התיכון חיוני להבטחת עמדותיהן של הקבוצות המובילות בארה"ב , שמאז שנות השבעים מנהלות מאבק במתחרות האירופיות והיפאניות על השוק העולמי . 
אף כי המזרח - התיכון עדיין אינו נחשב לשוק צומח , הוא בעל פוטנציאל טוב להיות כזה בעתיד . 
' תהליך - השלום ' מיועד לפרוץ את מחסומיו , להביא לעלייה ברמת ההכנסה הפנויה לנפש , להעלות את הביקוש האפקטיבי לצריכה אזרחית ; ומכאן – ל ' הרחבת' ההצבר של ההון הדומיננטי בארה"ב . 
שינויים אלה בישראל גרמו לתפנית בקרב אליטת הכוח של ישראל . 
הסימנים לתפנית היו ברורים כבר באמצע שנות השמונים : כוחה של ' קואליציית הנפט והנשק ' הלך ושקע , ועסקי ' הביטחון הלאומי ' דעכו עם תום המלחמה הקרה . 
הירידה בגידול התקציבים הביטחוניים בארה"ב הביאה את קבוצות הנשק האמריקניות למלחמה על כל פירור של תקציב ממשלתי . 
גברה התחרות בשוק הנשק העולמי , והדבר התבטא בירידת ייצוא הנשק מישראל . 
פירמות נשק ישראליות מצאו עצמן במצב של תחרות עוינת עם פירמות אמריקניות . 
הממשל האמריקני התחיל ללחוץ על הממשל הישראלי בעקביות ובאופן בוטה ' לפתוח ' את המשק הישראלי , להסיר את מחסומי המכס והמס ובעיקר ' להגמיש את שוק העבודה ' . 
כך קרה , שאליטת הכוח של ישראל מצאה עצמה בסוף שנות השמונים במשבר הדומה למשברים שאירעו בהודו , בדרום - אפריקה ובאמריקה הלטינית . 
המשק המלחמתי הגיע לקיצו . 
לא היה מנוס ממעבר למשק ליברלי , על פי דרישות ' הקונצנזוס הוושינגטוני ' . 
עד סוף שנות השמונים טיפחו האליטות הישראליות את האשליות , ולפיהן המלחמה הקרה תימשך עוד זמן רב – ולכן ישראל הינה מדינת ציר מרכזית במערך ההגנה על האינטרסים האמריקניים באזור . 
בשפת התעמולה כינו זאת : ' ישראל היא המבצר הדמוקרטי של המזרח - התיכון ' . 
בשלהי הממשלה הדמוקרטית של שמיר - פרס התברר שלהנחות אלה אין יסוד מוצק . 
נפילת ברית - המועצות וצמצום מרוץ - החימוש – יחד עם המשבר הפיסקלי בתקופת ממשלו של בוש – הביאו לשחיקת סיוע החוץ האמריקני לישראל , ומאז 1988 הוא נמצא בירידה במחירים קבועים . 
ירידת השפעתה של ברית - המועצות במזרח - התיכון איפשרה לארה"ב לארגן במלחמת - המפרץ קואליציה להגנת האינטרסים האמריקניים בלי שישראל שותפה בה . 
לבסוף , ' האינתיפדה ' – אשר רבין ושותפיו בממשלת הליכוד הלאומי לא הצליחו לדכאה – הביאה את אליטת הכוח של ישראל למסקנה ברורה : הפלסטינים הינם נטל על המשק הישראלי , ומהווים איום ממשי על הסדר החברתי והלגיטימציה הפוליטית ( ' הקונצנזוס - הלאומי ' ) שנהנה ממנה ' המשטר הישן ' . 
עד אמצע שנות השמונים נראו השטחים הכבושים כמכרה זהב פוליטי ועסקי , הדורש עלויות נמוכות יחסית לתשואה שהוא מביא . 
אלא ש ' מחיר הכיבוש ' התחיל לעלות בהדרגה , ככל שירדו ההכנסות ממדינות הנפט במזרח - התיכון . 
הפלסטינים נותרו ללא מוצא ; הם נלחצים יותר ויותר על ידי הגבלות , השפלות והפקעות – עם פחות אדמות ופחות אמצעי - קיום , ושיעור אבטלה הקרוב למחצית כוח - העבודה . 
אין להתפלא שהם הגשימו את נבואתו המבריקה של ח"כ רפאל איתן ( רב - אלוף במיל ) והתחילו ' להתרוצץ כג'וקים מסוממים בבקבוק ' . 
המהפך במזרח - אירופה , ' הליברליזציה ' בעולם הפריפריאלי ו ' הגמשת שוק העבודה ' בישראל , יצרו תנאים לתחלופה זולה לפלסטינים בצורת כוח - עבודה זול וצייתן , לפחות לטווח קצר , המיובא מהגרורות הסובייטיות לשעבר ומדרום - מזרח אסיה . 
בשנות התשעים של המאה - העשרים עמדה אליטת הכוח הישראלית בפני מציאות הסדר החדש . 
המעבר לעולם כזה , שבו מתחרים תאגידי - ענק בינלאומיים עם ירידת כוחם של הגושים המדינתיים , הטיל ספק ביכולתו של ההון הדומיננטי של ישראל להמשיך ולהישען על ההסדרים המוסדיים של המשטר הישן . 
כעת , שרידות עסקית הולכת ומתבססת על בריתות ושותפויות מזדמנות עם בעלי - הון בינלאומיים שהולכים ונכנסים למזרח - התיכון . 
המעבר לתחרות בינלאומית פירושו התנתקות מהמבנה הישן של מדינה חזקה בעלת ממשלה מעורבת בתהליך ההצבר . 
מאז שנות התשעים מתרכז המאבק של ההון הדומיננטי בישראל לא על ' העמקת' ההצבר הדיפרנציאלי . 
המאבק אינו על חלוקה - מחדש של שליטה במשק אינפלציוני , אלא על חתירה ל ' הרחבת' ההצבר הדיפרנציאלי ; כלומר , מאבק על פריצה בקצב מהיר יותר מאחרים לשווקים הצומחים החדשים , בעיקר באסיה . 
במצב כזה הופך הסכסוך הישראלי – ערבי , ובעיקר הישראלי – פלסטיני , לנטל יותר מאשר לרווח . 
הסכסוך הופך לנטל לא רק מבחינת האליטה הישראלית , אלא גם מבחינתן של האליטות הערביות ששלטו ברווחים דיפרנציאליים של הנפט ונהנו מהמלחמות העונתיות שפרצו במזרח - התיכון . 
בקצרה , מלחמות במזרח - התיכון אינן נושאת עוד רווח ; לא בעבור קבוצות - ההון הטרנסלאומיות , ולא בעבור קבוצות - ההון המקומיות . 
צריך עכשיו שלום במזרח - התיכון - החדש . 
' כלכלת שלום ' פתוחה מחייבת פירוק ' הקואליציה הקיינסיאנית' ; כלומר , פירוק ההסדרים הישנים של השכירים והאיכרים המאורגנים . 
הממשלה מוכרת את נכסיה , שוברת את האיגודים המקצועיים , מורידה את המסים על ההון , שוחקת את קרנות - הפנסיה של השכירים , מפרקת את השירותים החברתיים , מקשה ידה על המובטלים . 
כל זאת למען הוזלת העלויות של העבודה והפיכת האוכלוסייה הישראלית , ( מה שהסוציולוגים הממוסדים כינו פעם בשם ' החברה הישראלית' ) לאטרקטיבית בעבור קבוצות - ההון הדומיננטיות – שפסקו מלהיות מקומיות , והפכו לחלק מההון הטרנסלאומי . 
כולם מצפים לגבות דיבידנדים של שלום . 
בהזדמנות זאת ראוי לציין את פועלם של ' דוחפי - השלום ' , ' אנשי שמאל ' ומעצבי הסכם - אוסלו . 
אין ספק שהם הצליחו לשכתב את ההיסטוריה הממוסדת . 
חשוב לציין – למען הקוראים שלא ידעו את התקופות הקשות של ' הקונצנזוס ' – שעסקנים כמו שמעון פרס , יוסי שריד , שולמית אלוני , אמנון רובינשטיין , יוסי ביילין ודומיהם , התנגדו עד לסוף שנות השמונים למדינה פלסטינית עצמאית . 
במחצית השנייה של שנות השמונים עדיין ניסו פרס את ביילין נואשות למחוק את הסיכוי להכרה במסגרת מדינית כלשהי של הפלסטינים באמצעות מה שהם כינו ' האופציה הירדנית' , אותו פטנט ידוע של מפא " י - העבודה מאז ימי בן - גוריון – עבדאללה . 
הם גינו בחריפות את שמיר ו ' הליכוד' שטירפדו את מהלכיהם המבריקים , וביכו את ' ההחמצה ההיסטורית' . 
שריד נטש את חיקה החמים של מפלגת ' העבודה ' רק באמצע שנות השמונים והואיל לעבור ל ' מרץ' , מפלגה ליברלית שהתמלאה בדומיו שפרשו מ ' העבודה ' . 
חשוב לציין שבתחילת שנות השבעים , כאשר הברירות היו בהירות והייתה הזדמנות לשלום נפרד עם הפלסטינים ללא חסות המעצמות – אף לא אחד מ ' עסקני השמאל ' של היום העלה זאת על בדל מחשבתו . 
מסתבר , שהסדר הקפיטליסטי העולמי נראה להם מתאים לניהול ' תהליך השלום ' עם ' רשות' באנטוסטנית . 
באותן שנות קונצנזוס מקיר לקיר – כשהעסקנים הפוליטיים עסקו במרץ בשמירת האינטרסים האמריקניים באזור , והאליטה העסקית השתלבה היטב ברווחי המלחמה – היה קיים שמאל ישראלי אנטי - ציוני , פעיל ותוסס , שעסק בשיחות שלום עם ' ארגוני הטרור ' הפלסטיני , פרסם ספרים חדשניים , והוציא לאור עיתונים שעד היום ניתן להתפעל מהם . 
קבוצת ' מצפן ' על פלגיה השונים היוותה את הגרעין הקשה של קבוצות השמאל הישראלי . 
היא הציגה ניתוח היסטורי אלטרנטיבי מבריק , שהקדים בדור שלם את החקיינים החיוורים ' הפוסט - ציוניים ' של שנות התשעים . 
בסדר החדש של פירוק ' המשטר הישן ' , אפילו ביילין הוא ' פוסט - ציוני ' . 
קבוצות שמאל אלה היו הראשונות שחשפו את שורשיו הפלסטיניים של הסכסוך הערבי - ישראלי , את שורשיה הקולוניאליסטיים של התנועה הציונית ואת האינטרסים האימפריאליסטיים שאליטת הכוח של ישראל משרתת . 
מדובר , כמובן , בעידן האופורי של סוף שנות הששים , שבו עצם המונח ' פלסטיני ' לא היה קיים והכרה בקיומו של העם הפלסטיני נחשבה לבגידה . 
בין הספרים הבולטים של אותה תקופה יש לציין את ספרם של משה מחובר ועקיבא אור , ממקימי ' מצפן ' , שיצא עוד בשנת 1962 וכותרתו הייתה ' שלום שלום ואין שלום ' . 
הספר הקדים את זמנו . 
אין פלא שהוא נאסר לפרסום על ידי הצנזורה הצבאית , למרות שאין בו סוד צבאי או מקור סודי כלשהו . 
בולט גם ספר משנת 1972 שהכיל קובץ מאמרים של מחברים שונים מ ' מצפן ' שנערך על ידי אריה בובר . 
שמו של הספר הזה הוא The Other Israel – והוא לא צונזר , אולי משום שהוא הוצא בחו"ל . 
ראוי לציין , שרבים מהכותבים לא מצאו את מקומם בישראל . 
הם הוקעו כבוגדים , נמנעה מהם תעסוקה וחלקם אף סבלו חרפת - רעב . 
חלק מהכותבים ומהפעילים איבדו את משרותיהם , כולל משרות באוניברסיטאות של ישראל וחלקם אף זכה לשבת בבתי - סוהר בעוון ' מגעים ' עם ' מחבלים ' או בעוון ' ריגול ' . 
מדובר , כמובן , ביהודים – ולא באנשי שמאל פלסטינים , שבתי - הסוהר הפכו להם למצב טבע . 
כמעט כל תחזיותיהם של בני אדם נאורים אלו התגשמו . 
אך בסופו של דבר ניהלו את ' תהליך השלום ' נציגי אליטת הכוח של ישראל ונציגי הימין הפלסטיני , שלא מרצונם הטוב ותחת לחץ של אינטרסים עולמיים . 
וכך נותרו הפלסטינים עם ערפאת , שכירי - החרב שלו ופקידי ' הרשות' המושחתים . 
הישראלים , לעומת זאת , עסקו בכובד - ראש ב ' דמוקרטיזציה ' ובחיקויים של ' כלכלת - שוק ' אמריקנית . 
משום כך הם התלבטו קשות ולבסוף ' בחרו ' , לפי מיטב הפולחן של ' הצרכן הריבוני ' , בין כנופיות קצינים לשעבר של צנחנים ושל שאר כוחות - משימה . 
אנשי השמאל נותרו שוב מחוץ לקונצנזוס – והוכנסו , הן בפלסטין והן בישראל , למסגרת של ' חזית הסירוב ' . 
המחקר שלנו מוקדש ללוחמים האמיתיים של החופש והדמוקרטיה במזרח - התיכון האחר , הפלסטינים והיהודים . 
הם נותרו ברובם אלמונים אבל מצער מתרבותם נקלט בתודעתנו , אם גם בצורה מעוותת . 
בספר עצמו מסופר רק על הנבלים . 
ד . 
האידיאולוגיה הדומיננטית 
הספרות האקדמית והכמו - אקדמית בישראל העוסקת בפוליטיקה ובכלכלה , במלחמה ובשלום , נשענת על כמה הנחות יסוד שעד לאחרונה היה עליהן קונצנזוס מוחלט . 
הנחות - יסוד אלה רווחו לא רק בקרב מרבית הכותבים האקדמיים , אלא היוו גם חלק מהשקפת - העולם אשר שררה בקרב אליטת הכוח של ישראל . 
המוסכמה האחת היא הדומיננטיות של הממשלה בישראל . 
ומכאן שכל דיון בחברה הישראלית התחיל כמובן מאליו מהגישה ' האֶטטיסטית' , ולפיה המדינה הלאומית היא הכוכב המרכזי שמפעיל את ההיסטוריה הישראלית והעולמית . 
המוסכמה השנייה היא , שההתפתחות ההיסטורית של החברה הישראלית אינה מתאימה לשום התפתחות היסטורית מקבילה בחברות אחרות – בין אם מדובר בחברות הגירה , חברות מפותחות או חברות מתפתחות . 
מכאן התפתחה המוסכמה השלישית : מאחר שישראל הינה ' מקרה מיוחד' – היא לא עברה תהליכים היסטוריים שחברות אחרות עברו , בעיקר בכל הנוגע לקונפליקטים שמתלווים לתיעוש ולדמוקרטיזציה . 
הרושם שמתקבל הוא שהחברה הישראלית היא חברה אל - מעמדית , שלא הצמיחה מעמד שליט , ולכן ניתן להתעלם בה מתהליך הצבר ההון . 
בעשור האחרון חדרו אידיאולוגיות נאו - ליברליות ו ' פוסט - ציוניות' , שהביכו במקצת את כתבני הקונצנזוס , אולם האידיאולוגיה הדומיננטית נותרה על כנה . 
נבחן את שורשי המוסכמות הללו ואת ההסתעפויות השונות שלהן במחקר הפוליטי והכלכלי . 
הגישה האֶטטיסטית ( או ' הממלכתית' בעברית ) רואה את תמצית ההיסטוריה האנושית בפעילות המדינית ובאינטרסים המדינתיים . 
על פי אנתרופולוגיה מדינית זאת – קיימים יצורים הקרויים ' מדינות' שנדחפים להילחם אלה באלה בגלל כל מיני תאוות ותשוקות ( ' פוליטיקה ' ) , שנבלמים על ידי מחסור במשאבים ( ' כלכלה ' ) , או שמגיעים לבסוף לפורקן על ידי מלחמה . 
מדובר כמובן ביצורים על - היסטוריים ואל - זמניים . 
בקונטקסט מסתורי זה קיימת מין פסיכוזה או פראנויה הדדית ; אחרת אין להבין מדוע עולם הדימויים , החביב כל - כך על המלומדים העוסקים ב ' ביטחון לאומי ' , מתרכז דווקא ב ' דילמת - האסירים ' . 
הבנת ההיסטוריה המודרנית , לפי גישה זאת , מסתכמת בחקר המטרות הפנימיות של המדינה ויחסיה המשתנים עם קבוצות חברתיות הכלולות בה . 
יחידת הניתוח הבסיסית היא מדינת הלאום ; פעולותיה נשלטות על ידי קבוצה אמורפית למדי , המכונה בשמות לא - מוגדרים כגון ' מקבלי החלטות מרכזיים ' , ' פקידי מדינה ' , ' קברניטים ' ו ' מנהיגים ' . 
קבוצה זאת , המוּנעת על ידי אינטרסים מדינתיים , שוקדת להשיג מטרות מקרו - פוליטיות , כגון ' חיזוק ההרתעה הצבאית' או ' השגת יציבות חברתית' – וכן מטרות מקרו - כלכליות , כמו ' הגדלת הצמיחה במשק ' או ' הדברת האינפלציה ' או ' שיפור מאזן התשלומים ' . 
כל המטרות הללו מופיעות כאוניברסליות ואוטונומיות מאינטרסים פרטיקולריים של קבוצות חברתיות , מובילות או שוליות . 
המטרות של המדינה מנוסחות על ידי אותה קבוצה על - מעמדית במונחים מצרפיים , הרגל מחשבה שהתגבש מאז עליית הדוקטרינה הקיינסיאנית בשנות הארבעים . 
מטרות אלה מופיעות בדרך כלל תחת כותרת של ' אינטרס לאומי ' , שהוא גלגול של אידיאה מצרפית ומסתורית הידועה מאז ימי ז'אן - ז'אק רוסו בשם ' הרצון הכללי ' . 
במסגרת המצרפית הזאת , נהוג לחלק את החברה לשתי ' מערכות' אוטונומיות : ' כלכלה ' ו ' פוליטיקה ' . 
בקונטקסט הישראלי נהוג להניח כי ' מערכת כלכלית' תעניק אופטימום רווחה לאזרחים הצרכנים , אם רק יאפשרו לה להקצות מקורות ' ביעילות' . 
הבעיה , לפי גישה זו , ש ' המערכת הפוליטית' מכרסמת ללא הרף ביעילות הזאת : היא מתערבת בתהליך הקצאת המקורות , מפלה בין קבוצות צרכנים ויצרנים , מעניקה זכיונות , מעבירה סובסידיות , נוטלת מסים וקובעת קדימויות – בעיקר למטרות ' פופוליסטיות' , שמעוותות את הקצאת המקורות ופוגעות בצמיחה וברווחה הכללית . 
לפי אנתרופולוגיה אפלטונית זאת , הפוליטיקאים הם אנשי היצר ואילו הכלכלנים לעומתם מתגלים כסופיסטים גמורים . 
הניגוד בין הכלכלן הרציונלי לבין הפוליטיקאי הבזבזן בולט בישראל בכל הקשור בעסקי ' הביטחון הלאומי ' . 
כאן נוהגים לשרטט ' עקומת תמורה ' , שהיא אבן - יסוד בדוקטרינה הנאו - קלאסית , השלטת בתודעת כלכלני האקדמיה בארה"ב ונספחיהם בישראל . 
בקונטקסט הישראלי מורכבת ' עקומת התמורה ' משני צירים : ציר ' צמיחה כלכלית' מול ציר ' נטל הביטחון ' . 
המערכת הפוליטית , בחתירתה הפופוליסטית להשיג מטרות חברתיות וביטחוניות מרובות בעת ובעונה אחת , סוטה משיעור תחלופה אופטימלי בין תוספת ' ביטחון לאומי ' ובין תוספת ' צמיחה כלכלית' לאורך גבולות העקומה . 
ל ' עקומת התמורה ' יש יתרון בכך שהיא מעלימה כל ויכוח פוליטי , כלומר את הדיון בהגדרת הצירים ובעצם הדילמות . 
מאחר שהכלכלן הטיפוסי נמנע מדיון בהנחות היסוד , אפשר לרתום את ' מדע' הכלכלה לצרכי ' האינטרס הלאומי ' . 
כך , מכל מקום , סבר איתן ברגלס , פרופסור לכלכלה ויו"ר בנק הפועלים לשעבר : " ... הבעיה המרכזית של המדיניות הכלכלית בישראל בתקופה זאת [ של שנות הששים ] הייתה בחירת הנקודה הנכונה על פני עקומת התמורה ... עד כה התחמקנו מהכרח זה על ידי הגדלה ניכרת של הגרעון בחשבון השוטף [ שאיפשר את הזזת גבולות העקומה החוצה ] . 
השיקולים בבחירת הנקודה המתאימה הינם שיקולי ביטחון ... דיון בשיקולי הביטחון הינם מחוץ לתחום מאמר זה ... " ( ברגלס , 1970 : עמ' 194 ) . יוצא , שקיימת לכאורה ' דילמה ' בין תותחים ותחתונים ; אבל עד מהרה מסתבר , שאצל כלכלני המימסד נעלמת הדילמה , משום שאין ויכוח על ' ביטחון לאומי ' . 
לא נותר אלא לתמרן בין שני גורמים אחרים : או לצמצם את ' רמת החיים ' , כלומר לצמצם את ההכנסה הריאלית של מרבית השכירים ( שיטת מפלגת ' העבודה ' ) – או לחילופין להגדיל את ' החוב החיצוני ' , כלומר להעמיס את תשלום החובות על הדורות הבאים של השכירים ( שיטת מפלגת ' הליכוד' ) . וכך מסייעת האידיאולוגיה המדעית של ' עקומת התמורה ' להותיר את מדע הכלכלה בתוך הקונצנזוס הלאומי . 
ברגלס כתב את המאמר הזה בתום מלחמת ההתשה בתעלת - סואץ ; אולם גם כשלוש - עשרה שנה לאחר מכן , בתום ההרפתקה הלבנונית , לא השתנו הנחות - היסוד . 
במאמר מפורסם מאותה תקופה שוב כותב ברגלס כי " ... המטרות של הוצאות ביטחון [ בישראל ] הן גם להרתיע אויבים פוטנציאליים מלפתוח במלחמה ולהשיג עליונות במקרה של פתיחה במלחמה . 
מכאן שקשה אפילו לגשת לבחינת ההצלחה או הכישלון של תיכנון ההוצאות הצבאיות ... " ( Berglas , 1983 : p . 
16 ) . 
באופן דומה , נחמיה חסיד ויאיר לסר , שהיו אז כלכלנים בכירים במשרד הביטחון , מצהירים כי " ... החברה הישראלית במדינת ישראל היא דמוקרטית וחופשית , שוחרת שלום , חותרת להשגת רמת חיים ואיכות חיים דומות לאלו שבמדינות המערב הנאורות . 
מצד שני על ישראל ניכפה מצב מלחמתי מתמשך ... " ( חסיד ולסר , 1981 : עמ' 243 ) . 
יש להניח ששני שוחרי דמוקרטיה אלו כתבו את המאמר , בעת שנחתם מזכר ההגנה בין שרון והייג , כאשר שרון ניצח על תוכנית הפקעת כשני מיליון דונם בשטחים הכבושים , וכשההכנות התקציביות של משרד הביטחון לפלישה ללבנון היו בעיצומן . 
משום כך , אין צורך להיות מופתע ששניהם כותבים : " ... שאלת הקצאת המקורות לביטחון הינה בעיית החלטה הכרוכה בסיכונים לאומיים אשר קשה להעריך ולמדוד אותם באופן אובייקטיבי ... " ( שם ) . 
וכאן עולה השאלה : אם אפילו ההקצאה האופטימלית של המקורות , שהיא הבסיס ליומרנות המדעית של הדוקטרינה הנאו - קלאסית , אינה ניתנת להערכה אובייקטיבית – מה תועלת יש לנו במין מדע משונה זה ? 
אם כל ההחלטות הקריטיות בחברה ? כמו גודלו של התקציב הביטחוני , השטחים הכבושים , ההתנחלויות והתלות בארה"ב ? מוכרעות מלכתחילה על ידי צרכי ' האינטרס הלאומי ' , לא נותר אלא לתהות את מי משרתת האידיאולוגיה בכסות מדעית הזאת . 
לא כל הכלכלנים הנאו - קלאסיים מסווים את ' האינטרס הלאומי ' מאחרי ' דילמות' הדוניסטיות הלקוחות מעולם ליברלי פיקטיבי . 
קיימים גם כלכלנים לאומנים שנקודת המוצא שלהם היא כפיפותה המוחלטת של הכלכלה לצרכי המדינה . 
גישה כזאת מוצגת במאמרו של עזרא סדן , שהיה פרופסור לכלכלה ומנכ"ל האוצר בעידן האופורי של שרי האוצר הורביץ - ארידור . 
הוא כיכב בממשלת בגין בתקופת הפלישה ללבנון , בעידן הבוננזה של הבורסה התל - אביבית ובמבצעי ההתנחלויות המסובסדות בשטחים הכבושים . 
יותר מאוחר , בעידן האופורי של הסכמי - אוסלו , לא היה מפתיע למצוא אותו בראש צוות מטעם ממשל רבין שעסק ב ' אימפליקציות של השלום ' עם הפלסטינים . 
מאוחר יותר , בתקופת פרס , הוא נרתם למחקרי ' שלום אזורי ' . 
הכלכלן , כיצור מדעי - אובייקטיבי , נידון לשרת את טובת המדינה . 
מאמרו שופך אור מסוים על דרך החשיבה של מה שמכנים ' מקבלי החלטות לאומיים ' . 
" ... בישראל , יעדים כלכליים נובעים מטבעם מן היעוד הכולל של ההישרדות ... תיכנון ההישרדות בנסיבות הללו כולל צמיחה כלכלית , וגם כאשר אין זאת מטרה כשלעצמה , הריהי מהווה אמצעי המאפשר ביסוס מערך הגנה הכרחי למלחמות הבאות ... התפתחות זאת , פרושה תקופת הכנה שבעקבותיה מלחמה , תקופת הכנה נוספת , ומלחמה נוספת , וחוזר חלילה . 
במהלך כל תקופת הכנה מתמודדים מקבלי ההחלטות האחראים למשאבי האומה עם בעיות הקצאה רב - ממדית ... ההקצאות לצרכי ביטחון הן אחד המימדים , והקצאת משאבים לצמיחה כלכלית היא המימד האחר ... " ( סדן , 1985 : עמ' 120 ) . 
אנתרופולוגיה מעמיקה זו גורסת , שבני - אדם מחליפים סחורות בשווקים רק כדי לספק את צרכי שרידותם , ושצמיחה כלכלית אינה אלא כלי - שרת לצורכי המדינה . 
מכאן ש ' המצב הטבעי ' של האומה הישראלית הוא להיות מגויסת תמיד לצווי הביטחון הלאומי , כלומר לאידיאולוגיות המדעיות של ' מקבלי ההחלטות המרכזיים ' של המדינה . 
סדן , מכל - מקום , הוכיח שניתן למזג בקלות את התועלת של הצרכן הריבוני עם האינטרסים המדיניים . 
זווית - ראייה הובסיאנית זאת רווחת ביותר בספרות הפוליטית האקדמית של ישראל העוסקת בביטחון ובמדיניות - חוץ . 
ספרות זאת עוסקת בעיקר במתן עצות פטריוטיות כיצד לחשל ולייעל את מדיניות הביטחון של מדינת ישראל . 
מהבוטים בזרם הזה ידועים ספריו של יחזקאל דרור ( כולם בנוסח ' תזכיר לראש הממשלה ' ) , פרופסור למינהל - ציבורי ובעל שלל משרות ייעוץ בגופים ביטחוניים שהיו יכולים לזכות אותו בתואר ד"ר סטריינג'לאב הישראלי . 
לידו פרחו מיני מומחים לעסקי ביטחון , ממדיניות גרעינית ועד לטרור שיעי , שהסתופפו במכונים אסטרטגיים , ברובם ממומנים על ידי משרד הביטחון ועסקי נשק . 
לצד אלה קיימות עבודות המוגשות כסקירה אובייקטיבית בעלת יומרות מדעיות . 
כך למשל , אהרון קליימן , פרופסור למדע המדינה , מגלה מעט מאוד ספקנות לגבי טיבם של עסקי הנשק ועוד פחות לגבי טיבם של סוחרי הנשק הישראלים . 
שנה לאחר שהוכרז על ' סדר עולמי חדש ' , ישראל נותרה , כמובן , מקרה מיוחד : " ... ההבדל העיקרי בין ישראל ובין ספקיות נשק אחרות טמון אולי באילוצים הקשים שבהם נתונה מדינה קטנה , הטרודה במאבק הישרדות מתמשך ועדיין מוצאת עצמה בנידוי בינלאומי ... " ( קליימן , 1992 : עמ' 13 ) . " ... במבט היסטורי לא היה למעשה ברירה בקביעת הקדימויות הכלכליות בין הצבא לשאר הגורמים . 
הקדימויות נכפו על המדינה . 
למעשה הוכתבו לה מהאיומים החיצוניים ... " ( שם , 92 ) . לעתים , ברגעי התלהבות , זונח המחבר את הזהירות האקדמית ועובר לקביעות פילוסופיות - היסטוריות נחרצות : " ... ברם , הביטחון בתורת צווי עליון מלווה את ישראל מאז היווסדה . 
מימד היסטורי זה , אין ערוך לו מבחינת התובנה שהוא מעניק ... בהבהרת הדרכים בהן התמודדה ישראל , מנהיגיה , מגזרה התעשייתי והצבאי ויחסי החוץ שלה , עם כורח המציאות , שהכתיב בפניה איומים ואתגרים אזוריים בלתי פוסקים ... " ( שם , 32 ) . 
השאלה המרכזית שמטרידה את קליימן היא , כיצד עשויים עסקי הנשק להביא תועלת למדינת ישראל . 
בלשונו של המדען בשירות האומה : " ... מה דרך התגובה הטובה ביותר שתבור לה ישראל , על הלחצים והאתגרים הנוכחיים כדי לשמור על מעמדה וכושר תחרותה בענף הנשק הקונבנציונלי ... " ( שם , 326 ) . התשובה מפתיעה במקוריותה : " ... כדי שדיפלומטיית הנשק לא תגווע , שומה עליה להמשיך את מסורת החריצות מבית והתושיה מבחוץ . 
תנאי ראשון במעלה הוא היכולת לקרוא נכון את מפת שוק הנשק העולמית ... מי שרואה את הנולד הוא שיזכה לפלח עסיסי יותר מהשוק ... " ( שם , 336 ) . אפילו ב ' מעריב ' חדלו לשרבט קלישאות כאלה , בעיקר מאז שהשתלטה עליו משפחת סוחרי נשק . 
התחליף הדל הזה למחקר מדעי , המתבטא בסגידה לפולחן האטטיסטי , מתבטא בשימוש חוזר של המונח ' אנחנו ' . 
' אנחנו ' הפך למונח מפתח בשירות הקונצנזוס הלאומי ברחבי העולם . 
משום כך , מתאר יאיר אהרוני , פרופסור למינהל - עסקים , במאמר העוסק בהוצאה הצבאית של ישראל , כיצד " ... אנחנו נתבעים , ובצדק , לגלות עצבים חזקים ולהחזיק מעמד מול לחצים פוליטיים וכלכליים . 
צעירנו נתבעים לשירות ממושך יותר במילואים ולהקזת דם , וכו' וכו ' ... " ( אהרוני , 1969 : עמ' 157 ) . במאמר , העז אהרוני להעלות שמץ של הרהורי כפירה בדבר סדר העדיפויות של ממשלת הליכוד הלאומי של גולדה מאיר . 
ייתכן שהיו אלה הרהורים נועזים מדי , ועד מהרה הוא טרח לסלקם : " ... אין בדברים האמורים לעיל חס ושלום , כדי להטיל ספק בצורך להוציא את כל מה שאנו יכולים להרשות לעצמנו להוציא כדי להבטיח את עצם קיומנו ... " ( שם , 160 ) . איתן ברגלס מבשר ' לנו ' בסבר פנים חמורות כי " ... אם נרצה להמשיך בקצב זה של צמיחה כלכלית עלינו להתחיל מיד בהורדה מהירה של רמת החיים ... " ( ברגלס , 1970 : עמ' 195 ) . משום - מה , מדענים בשירות הקונצנזוס נראים להוטים בכל מקום בעולם , להדק לקבוצת ' אנחנו ' את החגורות . 
פולחן המדינה בקרב האקדמאים מסתדר היטב עם המוסכמה השנייה , ולפיה ישראל היא מקרה מיוחד ( sui generis ) . ההסבר החוזר על עצמו עד לזרא הוא , שישראל – שלא כמו דמוקרטיות אחרות – מצויה במצב מתמיד של מלחמה , שנכפה עליה על ידי שכנותיה העוינות . 
" ... ככל שמדובר בישראל ... ", כותב אלכס מינץ , " ... הקונספט של הקומפלקס - הביטחוני - תעשייתי במהדורה המערבית - דמוקרטית אינו חל על ישראל , כלומר , במובן של מזימה שקושרים ראשי המימסד הפוליטי הביטחוני והכלכלי לטובת קידום האינטרסים שלהם . 
אחרי הכל , עצם הקיום של ישראל נמצא בסכנה מזה שנים רבות ... " ( Mintz , 1984 : p . 
104 ) . על רקע זה , רבים חזרו וטענו כי ישראל הינה משטר מיוחד - במינו : " ... לרוע המזל , במצבה הנוכחי של הספרות התיאורטית , ישראל מהווה מקרה כה חריג של ' אומה במדים ' עד כי האפשרות של השוואתה עם מקרים אחרים באותה קטגוריה מוטלת בספק רב ... " ( בן - דור , 1977 : עמ' 431 ) . גם דן הורוביץ סבור כך : " ... למרות ההתייחסויות הרבות לישראל ולצה"ל במחקרים משווים העוסקים ביחסי חברה - צבא , אף לא אחת מהמסגרות התיאורטיות הקיימות בתחום נראית כתואמת לגמרי למקרה של ישראל ... " ( Horowitz , 1982 : p . 
96 ) . 
שתי המוסכמות ? הדומיננטיות המדינית והייחודיות ההיסטורית של החברה הישראלית ? נובעות ממיתוס מפוקפק , הרווח אף הוא באקדמיה , הלא הוא מיתוס ' החטא הקדמון ' הסוציאליסטי . 
על פי מיתוס זה , משלו אי - פעם בארץ ישראל הריקה אפונימוסים מעוררי יראה , אותם אבות קדמונים שמיסדו בפלסטינה בתחילת המאה תרבות סוציאליסטית , שמקורה בתרבות הפוליטית העריצה של מזרח - אירופה . 
זאת תרבות אותוריטרית וריכוזית , המנוגדת לתרבות הפוליטית הדמוקרטית האמריקנית – שהיא מקור השראה רוחני וכספי לא - אכזב לזרם המרכזי של האקדמיה הישראלית . 
מכאן החלו צרותיה ותחלואיה של החברה הישראלית . 
אחת הגירסאות הנפוצות ביותר הן באקדמיה והן בקרב ההמון מיוצגת בספריו של יונתן שפירא , שהיה פרופסור לסוציולוגיה וממקימי מפלגת ד"ש . 
שפירא מציג גירסה נאו - מקיאבליאנית בנוסח מיכלס ופארטו : ההיסטוריה של החברה הישראלית היא סיפור השתלטות קונספירטיבית של כנופיית עסקנים בעלי אורינטציה בולשביקית , שנחתה בחופי תל - אביב בתחילת שנות העשרים . 
קבוצה זאת שמה לה מטרה אחת בלבד , והיא להשתלט על ' המנגנון ' של מפא"י . 
בהיותם תוצר של התרבות הפוליטית ברוסיה , סגדו אנשי הקבוצה לכוח מדיני מרכזי , העדיפו מטרות קולקטיביסטיות ושנאו את הקניין הפרטי . 
למזלם הרע של העסקנים הללו ולמזלם הטוב של אזרחי פלסטינה , ניצב מולם ממשל בריטי חזק ונאור שמנע מהם השתלטות טוטליטרית על כלל מוסדות החברה . 
משום כך הם נאלצו להתפשר עם כוחות ליברליים ועם יזמים מהסקטור העסקי , " ... ובו זמנית הם הקימו מנגנון מפלגתי חזק שהשתלט על הארגונים הכלכליים של ההסתדרות ועל המנגנון של האיגודים המקצועיים ... " ( שפירא , 1975 : עמ' 204 ) . אמנם הם נאלצו לוותר על שלטון טוטאלי במשק , אך הם לא התכוונו לוותר על הדומיננטיות שלהם בפוליטיקה . 
הם הקימו את ההסתדרות שחתרה לתפוס את כל עמדות המפתח במשק , כהכנה לתפיסת השלטון לאחר הסתלקות הבריטים . 
כך הם הבטיחו משטר פוליטי שבמרכזו ניצבת ' מפלגה דומיננטית' בעלת הגמוניה תרבותית ומשקית החולשת על הממשל והצבא . 
" ... הודות להצלחתה של ' אחדות - העבודה ' להשליט את עצמה על המוסדות הכלכליים של ההסתדרות הפכה הפוליטיקה בישראל לפוליטיקה ביורוקרטית ולא אלקטורלית ... " ( שם , 206 ) . 
זהו ' החטא הקדום ' שנעוץ בשורשי ההיסטוריה של החברה הישראלית : חטא השתלטות המערכת הפוליטית , תחילה דרך הנהלות המפלגות ואחר - כך דרך הביורוקרטיה הממשלתית , על עמדות מפתח כלכליות . 
השתלטות ביורוקרטית זו החדירה את האידיאולוגיה הקולקטיביסטית לכל רובדי החברה – ובעיקר לסקטור העסקי , שאיבד את עצמאותו . 
אם נוסיף לכך את המצב המתמיד של ' מדינה במצור ' , נוצר משק אטטיסטי . 
אולם בעיקר נפגעה הדמוקרטיה שהושתתה על תרבות פוליטית קולקטיביסטית ואותוריטרית . 
" ... למעשה טושטשה ההבחנה בין תחומי הפעילות הציבורית והפרטית . 
עקרונות יסוד של החברה המערבית הליברלית - אינדיבידואליסטית , כמו ההפרדה בין תחומי הכלכלה והפוליטיקה והחובה להימנע מעירבוב התחום הציבורי - פוליטי והתחום הכלכלי - פרטי , לא היו עקרונות יסוד של המערכת התרבותית שהתגבשה בישראל ... " ( שפירא , 1975 : ע"ע 207 - 208 ) . 
' המורשת היישובית' הזאת , גם על פי גישות פחות כוחניות , נתפסת על ידי מרבית הכותבים כמין קיבעון ילדות השולט על המציאות בת זמננו . 
כתוצאה מהתאבנות המוסדות הפוליטיים והכלכליים והקושי להינתק מהירושה המנדטורית , נוצרו ' אנומיות' תרבותיות ו ' עיוותים ' כלכליים ; בראש הרשימה ניצב החטא הקדום של עודף מעורבות הממשל במשק ובחברה הישראלית , מין שיירים מהעבר הסוציאליסטי של תקופת המנדט . 
ואכן , הספרות הפוליטית ובעיקר הכלכלית של ישראל מלאה בהגה והי על חטא קדום זה . 
" ... ניתן לראות באטטיזם המאפיין את הכלכלה הישראלית , קרי התערבות המדינה במשק , תוצאה של שילוב כוחות , מהם רעיוניים ומהם מעשיים , שעיצבו את עמדות הגופים השליטים בימי טרום המדינה ובשנותיה הראשונות ... האבות המייסדים של המדינה , וליתר דיוק , של תנועת העבודה שלה , הראו נטייה חזקה למדיניות של התערבות ישירה ולמשק מתוכנן ... אמצעי מדיניות מסוג זה גם המשיכו להיות בשימוש הרבה לאחר שהסיבות הענייניות להנהגתם בטלו מהעולם ... " ( אפרים קליימן , 1996 : עמ' 206 ) . 
" ... האידיאולוגיה הסוציאליסטית כללה חוסר אמון בשוק , ראיית רווחים כתגמול לטפילים , וכן באופן פרדוקסלי ראיית השירותים כבלתי יצרניים . 
עם ייסוד מדינת ישראל שיקף התפקיד הדומיננטי של הממשלה במשק הן את ההטייה האטטיסטית של האידיאולוגיה הסוציאליסטית והן את הצרכים החדשים ... " ( Ben - Porath , 1986 : p . 
14 ) . בעיני שרקנסקי , פרופסור למדע - המדינה , יהודי אמריקני בעל השקפות של ימין - חדש , " ... הדומיננטיות של הממשל במשק הישראלי הופכת את ישראל למדינה הסוציאליסטית ביותר מחוץ לגוש הסובייטי ... " ( Sharkansky , 1987 : p . 
5 ) . 
המשוואה ברורה , אם כן : אוונגרד סוציאליסטי מתחבר באופן בלתי נמנע עם ביורוקרטיה אטטיסטית הגורמת ל ' עיוותים ' בהקצאת המקורות , לשקיעת היוזמה החופשית , לעליות שכר בלתי מוצדקות , לסקטור ממשלתי מנופח ולבסוף לסטגנציה ולהתאבנות . 
עד שנות התשעים היווה המיתוס הביורוקרטי - סוציאליסטי הסבר עיקרי ל ' תחלואים ' של המשק הישראלי : בעבר היו מנהיגים פוליטיים מלאי חזון , אלא שבמקומם צמחו ביורוקרטים מאובנים . 
" ... לאחר ששרידי הדור המהפכני עזבו את השלטון , נותרו ילידי הארץ לבדם . 
עתה בלט כשלונם כמנהיגים לאומיים והם לא הצליחו לתפקד כעלית - שלטת ... כשלונם מסביר רבות מההתפתחויות בפוליטיקה הישראלית של השנים האחרונות ... " ( שפירא , 1984 : עמ' 148 ) . 
וכך קפא לו המשק , שעליו השתלטו הביורוקרטים ; שהרי הביורוקרטיה מאופיינת תמיד בחוסר יעילות , בנטייה לביזבוז , בחוסר ' תחרותיות' וברצון להגדיל את שליטת הביורוקרטים . 
" ... המבנה הזה של המשק לא השתנה גם כאשר קם דור חדש שלא האמין באידיאולוגיה של אבותיו ... המעורבות המרכזית נותרה , אך נעלמה היוזמה הממשלתית . 
היא התחלפה בביורוקרטיה נוקשה שלא השאירה מרחב של יוזמה פרטית וחדשנית ... " ( אהרוני , 1991 : עמ' 1 ) . 
מנגד , מתקשים במקצת החוקרים להסביר כיצד המשק הישראלי של שנות החמישים והששים , אשר נשלט באופן הדוק על ידי ממשלות ' סוציאליסטיות' , היה בעל שיעור צמיחה כה גבוה והתנהל כמעט ללא אינפלציה ואבטלה ; בעוד שממשלות ' הליכוד' , שהיו בעלות אוריינטציה אנטי - סוציאליסטית , הצליחו תוך זמן קצר ביותר לחולל אינפלציה ומיתון . 
אבל גם לכך קיים הסבר . 
דניאל דורון מעניק לנו אותו במאמרו הנושא את הכותרת : ' איך לעזור לישראל לעזור לעצמה ' . 
המאמר מפורסם בבטאונו , הממומן על ידי משקיעים אמריקאים למטרות ' קידום התחרות החופשית וצמצום המעורבות הממשלתית' . 
" ... בשעה שקמה המדינה היה הסוציאליזם מבוצר היטב כמובן , אבל כשלונותיו הכלכליים החוזרים והנישנים אילצו את ממשלות מפא"י להפחית את שליטתן המוחלטת בכלכלה , אם כי באטיות שלא תאמה את הצרכים ... הליכוד הדוגל באידיאולוגיה של תמיכה ביוזמה פרטית , ביצע רפורמה כלכלית חפוזה ובלתי מחושבת , שתוכננה ובוצעה בצורה כה גרועה , עד שהולידה אינפלציה מרקיעת שחקים ... " ( דורון , 1992 : עמ' 2 ) . וכך , בעזרת מימון זעום ופטור ממס , משכתבים את היסטוריה ומכינים את הילידים לקראת ' הסדר החדש ' . 
גם יאיר אהרוני משתלב ברוח התקופה : " ... עלייתו של הליכוד לשלטון עוררה תקוות גדולות לשינוי המבנה הפוליטי - כלכלי , אך במהרה התברר שגם בליכוד פועלים אותם כוחות פוליטיים , המעדיפים את טובת המפלגה על השיקול הממלכתי . 
שלטון הליכוד לא שינה את המשטר . 
המעבר ממנגנון מפלגתי למנגנון ממלכתי נעצר , והשלטון הוסיף לחלק טובות הנאה ... " ( אהרוני , 1991 : עמ' 85 ) . 
מתקבלת היסטוריוסופיה משונה במקצת : מצד אחד , קיימת ממשלה כל יכולה , ' סוציאליסטית' בתחילה , ' אטטיסטית' בהמשך ו ' פופוליסטית' לבסוף . 
מצד שני , קיימים ' כוחות פוליטיים ' שמכשילים את כוונותיה לשלוט באופן ' ממלכתי ' , בגלל תאוותם הבלתי מרוסנת לחלק טובות - הנאה . 
אשמה בכך המסורת המפלגתית הזאת , שארית מנדטורית מאוסה . 
מסורת זאת – או , כפי שנוהגים לאמר , ' התרבות הפוליטית' – היא שמונעת את יישום העקרונות הנעלים של משק לאומי בריא , המנוהל על ידי יזמים פרטיים ולא על ידי ' מנגנון מפלגתי ' . 
להיסטוריוסופיה הזאת יש יתרון : אין צורך להתעמק במבנה יחסי הכוח בישראל . 
הכל התחיל מתקלה היסטורית בה השתלטו המפלגות על ישראל . 
משום כך ישראל אינה כשאר החברות הקפיטליסטיות בעולם . 
" ... ישראל הינה מדינת - מפלגות שבה ישק כל דבר כמעט על פי המפלגות ... " ( גולדברג , 1992 : עמ' 16 ) . " ... הפוליטיקה בישראל היא פוליטיקה של מפלגות , ופוליטיקה של מפלגות היא פוליטיקה של אליטה ... " ( אריאן , 1985 : עמ' 76 ) . בישראל , טוען אריאן , הספֵרה הפוליטית הפורמלית היא מיקום מרכז העוצמה . 
בספֵרה הזאת שולטות כמה מפלגות , ובתוך המפלגות שולטות ' האליטות הפוליטיות' . 
ומכאן , שהאליטות הפוליטיות ( ' מנהיגי המדינה ' ) , הן בעצם מרכז הכוח הבלתי משתנה של ישראל . 
" ... מנקודת מבט פוליטית ראוי לציין שההחלטות הכלכליות בישראל מתקבלות בעיקרו של דבר בממשלה , ובתוך הממשלה במשרד האוצר , על ידי שר האוצר והממונה על התקציבים . 
מכאן אפוא שעמדות אלו במערכת הישראלית אוצרות בתוכן עוצמה אדירה ... " ( אריאן , שם , 61 ) . " ... הרובד שלפני הפסגה הוא זה של ' מקבלי ההחלטות הסמוכים ' המעורבים בקבלת החלטות והם בדרך כלל שרים ובעלי תפקידים מינהליים בכירים . 
בקודקוד הפירמידה נמצאת הקבוצה של צמרת ההנהגה , שבישראל עשויה לכלול את ראש - הממשלה ואולי שניים עד שלושה אנשים נוספים ... " ( שם , עמ' 80 ) . פשוט ולעניין . 
אם הממשל הוא כל - יכול , מדוע קשה לשרי הממשלה לשנות את המדיניות ? 
מסתבר , לפי אריאן , שהמצב אינו פשוט : " ... רוב השינויים שמסוגלת ההנהגה הפוליטית - כלכלית לחולל הם משניים במהותם . 
המערכת פשוט מסובכת מדי , האינטרסים מגוונים מדי וכוח ההרגל גדול מכדי לאפשר שינוי סוחף . 
זאת ועוד , שינוי סוחף תובע מן המנהיגים הפוליטיים - כלכליים תעוזה פוליטית וביורוקרטית רבה יותר מזו שיש להם , או מכפי שהם מוכנים להשקיע ... " ( שם ) . ובכן , לפי הגירסה המקובלת , קיימת מערכת אטטיסטית ריכוזית הנשלטת על ידי אוסף של ' מנהיגים כלכליים - פוליטיים ' שלרשותם כלי שלטון רבי - עוצמה , שהצטברו באשמת העבר ' הסוציאליסטי ' . 
מצד שני , משום - מה , ' המנהיגים ' או ' האליטות הפוליטיות' לא מצליחים לחולל ' שינוי סוחף ' במדיניות בגלל חוסר ' תעוזה פוליטית' . 
השאלה שעדיין לא הובהרה אצל מרבית הכותבים היא , איזה מין ' שינוי סוחף ' נחוץ ; ויותר חשוב : את מי שינוי זה עשוי לשרת . 
כפי שנראה בהמשך הספר , לא היה צורך בשינויים עד אמצע שנות השמונים . 
הממשל שירת ביעילות את קבוצות - ההון הדומיננטיות . 
השינויים שהתחוללו מתחילת שנות התשעים , נכפו על הממשלים וחשפו את מבנה השליטה הממשי בישראל . 
אחרים רואים את מרכז העוצמה בישראל כממוקם לא בקרב ' המנהיגים ' והמפלגות הפוליטיות אלא בקרב הביורוקרטיה המדינית . 
כאן רווח המיתוס של ' מהפכת המנהלים ' . 
על פי מיתוס זה , שלטו בעבר מנהיגי המפלגות , שהפכו למנהיגי המדינה . 
לבסוף הגיעו הפקידים , אשר פיתחו רשת של ארגונים מסועפים שהלכו והתפשטו כגרורות סרטניות ללא בקרה מרכזית וללא פיקוח ציבורי . 
" ... בתנאים אלה של אובדן שליטה מרכזית , השאלה הנכונה שצריכה להישאל אינה ' מי שולט ? 
' אלא ' האם מישהו בכלל שולט ? 
' ... " ( Sharkansky , 1979 : p . 
164 ) . מרכז העוצמה עבר לידי פקידי המדינה . 
על פי הרגל מחשבה זה , מחזיקה קבוצה של כמה עשרות פקידים מדיניים המצויים בכמה ארגוני מפתח כמו משרד האוצר , בנק ישראל ומשרד הביטחון , במרבית הכוח בישראל . 
הם מחליטים על הקצאת תקציבים , גובה הריבית , תשלומי ההעברה , המסים והשכר . 
כך סבורים , מכל - מקום , דוד דרי ועמנואל שרון . 
" ... עולמם של הפוליטיקאים הוא עולם עתיר ביעדים , במשאלות לב , אך אין בו מגבלות תקציביות . 
מול עולם זה התפתח בישראל עולם ביורוקרטי שכל כולו מגבלות , אך אין בו פונקציה מטרה . 
ככל שהצליחו הפוליטיקאים להשיג את מטרותיהם , אגב הקרבת העתיד והיציבות , כן הגבירו שומרי החומות באגף התקציבים ובאוצר את מלחמתם . 
כתוצאה מהמאבק הזה , נותרה לשרים השפעה מעטה על תקציב משרדיהם ... " ( דרי ושרון , 1994 : עמ' 12 ) . יחסי העוצמה בישראל מתנהלים , אם כן , על ידי דחפים פוליטיים ובלמים ביורוקרטיים . 
הסברים דומים לביצועים החלשים של הממשל הכל - יכול עוסקים בחוסר מיומנותם של העסקנים הפוליטיים ' לקבל החלטות' . 
זהו תחום המכונה ' פוליטיקה רציונלית' – וכאן פורחת ' תיאוריית הטעות' . 
בתחום זה השיגה ברברה טוכמן שיא אינטלקטואלי , בהסבירה ש ' האינטרס הכללי ' של אומה עלול להיפגע משום שמקבלי ההחלטות פוגעים באינטרסים שלהם עצמם בהחליטם החלטות מלאות איוולת . 
הפלישה לוויטנאם וההתעקשות להחזיק בה נבעה אך ורק מטיפשותו של הרובד המחליט בארה"ב , הנשיא ויועציו בבית הלבן , המנהלים בפנטגון והנציגים בסנאט ובקונגרס . 
אילו קבוצה זאת הייתה מזהה באופן רציונלי את האינטרסים האמיתיים שלה , לא הייתה מתמשכת המלחמה האווילית הזאת . 
באופן דומה הצליח יהודה בן - מאיר , פרופסור למדעי ההתנהגות ובעבר מראשי הימין הדתי , להסביר שממשלת בגין ( בה הוא היה סגן שר ) הצליחה להסתבך בלבנון משום שלא היו בידיה כלים רציונליים לקבלת החלטות . 
הגישה ' הרציונלית' מאפשרת שלא להיכנס לדיון טפל בפלישה ללבנון או בפלישה לוויטנאם . 
אלה עסקים אידיאולוגיים מטבעם , שאין להם קשר עם ' טעויות טרגיות' . 
כך , מן הסתם , הם גם עסקי ההתנחלויות שבן - מאיר היה אחראי להם בזמנו : סתם ' טעות טראגית' . 
תפישת מבנה העוצמה הפורמלי בישראל אומצה ברצון רב על ידי הזרם המרכזי של הסוציולוגיה , אלא שאת מקומם של הארגונים הפורמליים תפסה מלת הקסם ' המערכת הפוליטית' . 
ל ' מערכת' יש כמה יתרונות : אין לה היסטוריה , מכל - מקום לא היסטוריה אנושית מוכרת . 
אופיים של היחסים החברתיים הוא אל - זמני ; הם פועלים בעולם של יחידות אינטראקטיביות נצחיות , הנושאות שמות כגון ' תפקיד' , ' סטטוס ' ' קבוצה ' ו ' תת - מערכת' . 
המטרה הסופית של ' המערכת' היא להצליח לספוג ' זעזועים חיצוניים ' תוך שמירה על ' שיווי - המשקל ' . 
היתרון של דימוי זה הוא היעלמות האופי הכוחני - היררכי והאלים של יחסי הסמכות בחברה המודרנית , שהרי מדובר ב ' תלות - הדדית' וב ' אינטראקציה ' וב ' שיווי - משקל ' , המהווים רפלקסיה לאידיאל האמריקני של ' בלמים - ואיזונים ' . 
למעשה , תפישת ' המערכת' בנויה על הרחבת עולם האידיאות של הכלכלה - הפוליטית הליברלית של סוף המאה התשע - עשרה , אשר הביאה לעולם את הדימויים הנאו - קלאסיים של ' תועלת - מחסור - שוק ' . 
אלא שאת מקומו של היצור הפיקטיבי ' הרציונלי ' , שתואר כמכונה השואפת להשיג מקסימום תועלת , החליפה מכונה אחרת : מכונה אינטראקטיבית , המחליפה תועלות בכמה שווקים ( ארבעה שווקים או ' תת - מערכות' לפי פארסונס ושות' ) . ' התיפקוד' הקולקטיבי החליף את ' התועלת' האינדיבידואלית . 
התיפקוד האולטימטיבי של ' המערכת' הוא לייצב את עצמה . 
אין לסמוך עוד על האיזון הניוטוני , הנוצר מן ' הסדר הספונטני ' של אדם סמית . 
יש צורך דחוף בפיקוד היררכי סמוי המתחולל כמו בסדר הקיברנטי האורגני . 
מכאן נובע היתרון השני של ' המערכת' : עולם הדימויים של ' המערכת הפוליטית' תואם את התפישה האטטיסטית של פקידי מדינה , הרואים בכל קונפליקט ' זעזוע' או ' הפרעה ' לסדר של הקלט - פלט . 
כך , לדוגמא , רואים משה ליסק ודן הורוביץ את החברה הישראלית כמערכת חברתית שהתגבשה סביב ' מרכז פוליטי ' , בהצליחה למנוע מכוחות ' צנטרפטליים ' לפגוע בשיווי - המשקל של המערכת . 
לדידם , ההיסטוריה הפוליטית של ישראל , היא סיפור התפתחותם של מנגנונים יעילים ל ' וויסות קונפליקטים ' בתוך מערכת המטמיעה שלל כוחות ב ' פריפריה ' שזוממים לכרסם בשיווי - המשקל של ' המערכת הפוליטית' . 
וכך אירע , ש ' מרכז' ו ' פריפריה ' ? מונחים נאו - מרקסיסטיים , שיועדו לציין יחסי שליטה וניצול שהתפתחו בעולם של הקפיטליזם המונופולי ? מצאו דרכם לסוציולוגיה השמרנית , כשהם מופשטים מכל שמץ של אלימות , ביזה או יחסים מעמדיים , ובעיקר מכל זיקה להיסטוריה ביקורתית . 
התפישה השמרנית , השוללת קונפליקטים , שררה מלכתחילה בסוציולוגיה הישראלית . 
" ... עקב אכילס האמיתי של המשק הישראלי היא הצריכה ... ", כותב נח אייזנשטדט , מייסדה של הסוציולוגיה הישראלית . 
" ... הגידול העולה בצריכה הוא שנגס ברוב הגידול בפריון . 
גורם זה הודגש תמיד בדו " חות בנק ישראל ... גידול כזה בצריכה נובע ברובו , מצד אחד , מהעלייה המתמדת בשכר וברמת החיים וכתוצאה מגידול בהוצאות הציבוריות מאידך ... " ( Eisenstadt , 1969 : p . 
142 ) . הסוציולוג הממוסד מאמץ את דו " חות הפקידים של בנק ישראל , המבכים את ההתנהגות ' הלא - מרוסנת' של השכירים הנוגסים ללא בושה בפריונם . 
הוא לא מנסה לערוך מחקר סוציולוגי שיפרוץ את החזית המצרפית הרשמית ; הוא אינו בודק באופן עצמאי את התפלגות ההכנסות והרכוש בישראל : אלו שכבות צורכות ואלו מייצרות ? 
מה חלקם של ההון והשכר בצריכה ? 
שהרי אלה הם נושאים המצויים , מאז אייזנשטדט ועד היום , מחוץ לתחום הסוציולוגיה הרשמית . 
היעלמותם של הקונפליקטים והסתירות , מאחורי החזית המצרפית , מקלה על הסוציולוג הממוסד לקבל את הקטגוריות הרשמיות שנכפו על החברה כמובנות מאליהן . 
' גבולות המערכת' ( מונח מפתח בלתי - מובן בסוציולוגיה , הגורם לסכסוכים עוד פחות מובנים בין סוציולוגים ) , תמיד חופפים באורח פלא את הקטגוריות הרשמיות של הארגונים המדיניים . 
כך יכול לכתוב יאיר אהרוני , באופן מדעי ביותר : " ... הישראלי המצוי למד כי בזכות השירותים שהוא מספק למדינה במילוי חובותיו ובשירות הצבאי ' מגיע לו ' שכר עבודה גבוה , סיבסוד של מצרכי יסוד , בתי ספר מעולים , חינוך גבוה ברמה גבוהה , שיכון הולם בתנאי מימון שהוא יכול לעמוד בהם , עבודה מתאימה , העלאת רמת החיים , ואפילו אושר ונוחות ... יחד עם זאת הישראלים חוששים שממשלותיהם אינן יעילות די הצורך . 
הם כמהים למנהיג חזק ש ' יעשה סדר ' ... " ( אהרוני , 1991 : ע"ע 95 - 96 ) . ' הישראלי המצוי ' היא דוגמא מובהקת של קטגוריה מצרפית בדוקה , החותרת לאושר ולדיקטטורה . 
נראה שזו תמצית השקפת - עולמו של הסוציולוג הישראלי המצוי . 
יתרונה השלישי של ' המערכת' הוא בדימויה כיחידה ביולוגית המעסיקה עצמה באופן כפייתי בשרידות . 
אין היא מתקדמת למטרה אנושית כלשהי ? לחירות , לדמוקרטיה , לחיים הטובים ? אלא היא ' מסתגלת' כמו חיידק לסביבתו . 
דימוי זה התאים לתפישה השמרנית ' נטולת הערכים ' של מדעי החברה בישראל שהתפתחו בצל המלחמה הקרה . 
משום כך העלו ליסק והורוביץ על נס את יציבותה של המערכת הפוליטית הישראלית ואת שרידותם של מוסדותיה המנדטוריים . 
' המערכת הפוליטית' , כאידיאולוגיה של מנגנון לניטרול ' זעזועים ' ול ' וויסות קונפליקטים ' , נראתה קצת סובלת מתשישות עם עלייתם לשלטון של בגין ו ' הליכוד' . 
היה זה ' זעזוע' עבור הסביבה האקדמית שהורגלה ל ' יציבות פוליטית' . 
יתר על כן : בסוף שנות השמונים התברר לכל משקיף אובייקטיבי שהחברה הישראלית עברה לסדר חדש ; אבל את זאת לא תפשו הסוציולוגים הממוסדים , שדבקו באידיאולוגיות הישנות מעידן המלחמה הקרה . 
הורוביץ וליסק טרחו וחיברו ספר חדש , בו הם ניסו להסביר את סוד התמורות ב ' מערכת הפוליטית' הישראלית . 
השינויים נובעים לדעתם , מהידרדרות הביצועים המצרפיים של הממשלים , מאי הצלחתה של ' המערכת הפוליטית' לעמוד בתביעות מנוגדות היוצרות ' עומס יתר על המערכת' . 
זאת בעצם התזה המרכזית של ספרם : " ... רבות מבעיותיה המרכזיות של החברה הישראלית קשורות בתופעות של עומס יתר . 
בתחום הכלכלי משקפים האינפלציה והגרעון במאזן התשלומים , את חוסר ההצלחה לאזן בין תביעות להעלאת רמת חיים , הרווחה , הביטחון הלאומי והצמיחה הכלכלית ובין היצע המשאבים העומדים לרשות המשק ... " ( הורוביץ וליסק , 1990 : עמ' 278 ) . הקטע המצוטט מופיע בפרק על ' ארבעים שנות ישראל : אוטופיה שנשתבשה ' , והכותרת מייצגת את הנימה השלטת בספר : קינה על הסדר הישן והטוב של מפא"י , אשר ידעה ' לווסת קונפליקטים ' . 
תיאוריית ' עומס יתר ' הינה פשטנית להחריד ; מין סוג של תיאוריית ' עודף ביקוש ' . 
התיאוריה , אם ניתן לכנותה בשם זה , גורסת ש ' המערכת' כורעת תחת נטל ביקושים לעומת היצע מצטמצם של משאבים . 
מדובר כמובן בביקוש מצרפי ובהיצע מצרפי ; כלומר , כלל האוכלוסייה הישראלית ( עשירים ועניים , בעלי - הון ושכירים , אליטה והמון ) מפתחת לה עודף ציפיות ש ' המערכת הפוליטית' אינה מסוגלת לעמוד בהן , נוכח היצע הולך ומצטמצם של המשאבים העומד לרשות האוכלוסייה . 
וכך , שוב מוגשת לנו , במהדורה נוסטלגית , ' החברה הישראלית' של אייזנשטדט , אשר הודאג מצריכת היתר של הישראלים המצויים . 
תיאוריית ' עומס יתר ' ( או בשמה המקורי : overloaded government ) נוצרה בקרב מדעי - החברה השמרניים באמצע שנות השבעים , כתגובה למרד ' השמאל החדש ' בסוף שנות הששים וכהסבר לגל המשברים הסטגפלציוניים שעברו על המשקים המפותחים בעולם בתחילת שנות השבעים . 
הראשונים שהנפיקו תיאוריות מסוג זה היו כלכלנים שמרנים , שהציבו את היסודות האידיאולוגיים לעידן של תאצ'ר ורייגן . 
הצטרפו אליהם מדעני - מדינה שמרנים , אשר טענו כי שנות הששים היו משופעות בעודף דמוקרטיזציה . 
באופן כללי , הם ראו את שורש הרע ב ' ציפיות' הגוברות של ההמון . 
מסתבר , שה ' פרולים ' איבדו את יראת - הכבוד שחשו בעבר כלפי הסמכות . 
הם שוחדו על ידי פוליטיקאים תאבי כסאות , שנטעו בהם הרגלי מחשבה רעים . 
בעיקר הורגלו השכירים והמיעוטים האתניים לקבל כמובנים - מאליהם את מדינת הרווחה והתרחבות השירותים הציבוריים . 
התוצאות של עודף ציפיות אלה היו משבר פיסקלי ומוניטרי , אינפלציה ואבטלה , ובעיקר אובדן ' הכושר - למשול ' ( Governability ) של הממשלים הדמוקרטיים . 
ברור שתיאוריית ' עומס - יתר ' התחבבה ביותר על שומרי החומות של ' המערכת' ; אולי משום שבעיניהם ' הכושר - למשול ' הוא המטרה הסופית של אותו פֶטיש ' המערכת' , או בשמו האמיתי : המדינה . 
לסיכום , המוסכמה הזו – בדבר מרכזיותה של המדינה והדומיננטיות של ' המערכת הפוליטית' ושל ' המנהיגים ' ו ' מקבלי ההחלטות הלאומיים ' – מסייעת לא רק להפריד לחלוטין את ' המערכת הפוליטית' מ ' המערכת הכלכלית' ; אלא מסייעת לאקדמאים להתעלם מהמבנה המעמדי , כלומר מיחסי השליטה בישראל . 
מאחר שהשליטה בארגונים הממשלתיים והצבאיים והמפלגתיים מצויה בידי הפוליטיקאים והביורוקרטים , ומאחר שאלה לא באו בדרך כלל משכבות של בעלי רכוש – ברור שקונפליקט מעמדי אינו רלבנטי לחברה הישראלית . 
יתר על כן : אם נזכור ששיקולי ' הביטחון הלאומי ' הינם כה דומיננטיים – הרי שישראל הינה מקרה מיוחד , חברה אל - מעמדית . 
תהליכים חשובים כמו הצבר ההון , התמסדותו של מעמד שליט , אופי חלוקת ההכנסות , השליטה בנכסי מפתח , השליטה באמצעי הלגיטימציה והאלימות ובשיטות השיכנוע , אינם קשורים לתהליך הכלכלי - פוליטי , כלומר לאופי יחסי השליטה , ובוודאי אין להם זיקה למדיניות החוץ ולעסקי הביטחון הלאומי . 
באופן פרדוקסלי , אם בכלל מוזכר ' מאבק מעמדי ' בישראל – הוא מוגבל לתקופת המנדט . 
על פי כמה תיאוריות פוליטיות , התחולל מאבק בין ' מפלגות פועלים ' ובין ' מפלגות בורגניות' במשק הפרימיטיבי של תקופת המנדט . 
במשק זה , אשר רק התחיל בתהליכי תיעוש והצבר הון , שהורכב בעיקר מעיירות ויישובים חקלאיים , שהקבוצות המאורגנות ביותר בו היו קואופרטיבים חקלאיים ושהכוח הצבאי והמשטרה היה בידי שלטון קולוניאלי , התחולל ' קונפליקט מעמדי ' . 
לעומת זאת , מאז שנות השבעים כבר נמחקו המאפיינים הסקטוריאליים הישנים ; במקומם התגלה מבנה עסקי מגובש , בעל אינטגרציה בינלאומית , המרוכז בידיים מועטות , ושולט יחד עם ממשל מרכזי וצבא גדול על סיסטמה תעשייתית מפותחת של ייצור המוני ועל המון שכירים מצופפים בפרברים עירוניים . 
אולם ' הקונפליקט המעמדי ' נעלם כלא היה . 
קיים , כמובן , שפע של מחקרים ' כלכליים ' על הצמיחה והמיתון , על האינפלציה והאבטלה ; קיימים מחקרים ' פוליטיים ' על נטיות ההצבעה של ' הישראלים המצויים ' בשווקים האלקטורליים ; קיימים אין - ספור מחקרים ' סוציאליים ' על העוני , מחקרים ' תרבותיים ' על השוני , מחקרים על ' השסעים ' האתניים , הדתיים ו ' המגדריים ' ; ואין לשכוח , כמובן , את המחקרים המאלפים על ' הביטחון - הלאומי ' של ישראל . 
משום - מה , אין שום מחקר כלכלי - פוליטי על המעמד השליט של ישראל או על תהליך הצבר ההון . 
הגיעה העת לעבור לתיאוריות אלטרנטיביות בכלכלה - פוליטית . 
הילידים , אלה לא זזים בכלל עד שלא מכים אותם באלות , עד כדי כך עוד יש להם כבוד , 
אבל הלבנים , שמערכת החינוך שיכללה אותם , פועלים מעצמם ... 
( לואי פרדיננד סלין : מסע אל קצה הלילה ) 
פרק שני : הון ותהליך הצבר ההון . 
ניסיון לשבור את הדואליות בין כלכלה לבין פוליטיקה 
א . 
הכלכלה הפוליטית בת זמננו : הבעייתיות 
יש צורך בבסיס חדש לכלכלה - הפוליטית המודרנית . 
מבסיס זה נוכל להציג גישה אלטרנטיבית לחקר החברה הישראלית . 
הנדבך , שננסה להציג כאן , הוא דיון במוסד המרכזי של הקפיטליזם : ההון . 
גישה חדשה זו לבחינת ההון מאפשרת לנו להתבונן בהיסטוריה של החברה הישראלית ממבט כוללני , המקיף נושאים שנחשבים למנותקים אלה מאלה : אינפלציה , ביטחון לאומי , תהליכי ריכוזיות , מפלגות פוליטיות , משקיעים זרים , קונפליקטים במזרח - התיכון ו ' גלובליזציה ' . 
כבר בפרק הראשון , הצבענו על הדואליות הרווחת בין שני תחומים שהם לכאורה אוטונומיים : ' כלכלה ' ו ' פוליטיקה ' . 
בתודעה הקונבנציונלית של החיים המודרניים שוררת הסכמה , שקיים ניגוד בלתי נמנע בין ' עסקים ' לבין ' מדינה ' . 
העסקים נראים כאילו הם פועלים בקונטקסט של תהליכי ייצור וחליפין כלכליים – וכאילו עיקר עיסוקם הוא בתועלת אינדיבידואלית , בטכנולוגיות חדשות ובשיפור רווחתם של בני האדם . 
מצד שני עומדים המדינה והמוסדות הפוליטיים שמבוססים על יחסי עוצמה קבוצתיים . 
הם קשורים במסים , במלחמות , בארגונים פוליטיים וביורוקרטיים . 
הקשר שלהם לייצור ולצריכה הוא חיצוני בלבד ; כלומר , דרך ' התערבות' בספֵרה הכלכלית . 
בדרך כלל , ' התערבות' זאת נחשבת לשלילית , כ ' עיוות' הסדר הכלכלי וכ ' הפרעה ' לתהליך הייצור . 
מקורה של התפישה הדואלית בין הכלכלה והמדינה נעוץ עוד בתקופת צמיחת הקפיטליזם התעשייתי , כאשר התחילה ( בסוף המאה השמונה - עשרה ) להתפתח הכלכלה - הפוליטית הקלאסית . 
הכלכלנים - הפוליטיים הקלאסיים , שביטאו את מאוויי הבורגנות להפלת ' המשטר הישן ' , התמקדו ברעיון חדשני : הצורך בהיפרדותה של ' החברה האזרחית' ממוסדות המשפחה והמדינה . 
מוסד השוק הפך לדגל הפוליטי של הבורגנות . 
השוק , על פי תפישתה , הוא תמצית רוח החופש והשוויון ; בו באים לידי ביטוי הרצונות החופשיים של בני האדם הבודדים , ללא הכפייה הקולקטיבית של המדינה המלוכנית או הרפובליקנית . 
הניגוד הזה בין השוק והמדינה יועד , בעצם , ליצור ' דה - פוליטיזציה ' של המשק , באמצעות קידוש מוסד השוק והאלהת מנגנון ' היד הנעלמה ' . 
וכך , מאז אדם סמית התקדש הניגוד בין המשק והמדינה , והונצח כניגוד בין שתי ספֵרות של יחסים חברתיים : מצד אחד , הספֵרה הכלכלית , בה שורר היחס ' האופקי ' , אשר מתגלה ברצונות החופשיים המחליפים תועלות במוסד השוק . 
מצד שני , הספֵרה הפוליטית , בה בולט היחס ' האנכי ' שמתבטא בשיטות של הפעלת בני האדם באמצעות עוצמה פיקוד וכפייה . 
יחסי הכפייה ' האנכיים ' התקיימו כבר בציביליזציות העתיקות , בעיקר במוסדות המלוכה והעריצות , והם מתקיימים גם בחברות המודרניות , בעיקר בארגונים הפוליטיים והביורוקרטיים . 
מטרת הליברלים החדשים של ימינו , כך מטיפים בכל רחבי העולם , היא לשחרר את המין האנושי מיחסי הכפיה , להחליש את ' הביורוקרטים ' ולהגביר את ' כוחות השוק ' . 
הניגוד הזה בין ' הפוליטיקה ' ו ' הכלכלה ' נעשה מקובע בתוככי הביורוקרטיה האקדמית של ימינו . 
בנוסף להפרדה המוחלטת שבין מחלקות הכלכלה , מדעי הפוליטיקה והסוציולוגיה , הונצח הניגוד באמצעות זיכיון שהוענק למחלקות הכלכלה לעסוק באופן בלעדי במוסד הפוליטי ביותר של הקפיטליזם : ההון . 
ההון , כפי שנראה , הפך על ידי הכלכלנים לקטגוריה ריקה מכל תוכן פוליטי . 
הון בעיניהם , הוא עושר הנצבר ביחידות מוניטריות , הנובע מפעילות כלכלית יצרנית . 
העושר הצבור הזה מקבל את ערכו באמצעות כוחות מאגיים , כמו ' כוחות שוק ' , ' תועלת שולית' ו ' שיווי - משקל ' . 
כוחות אלה , פעמים מגדילים את ערכו של ההון ופעמים מקטינים אותו . 
מולם ניצב עולם פוליטי , לעתים אוהד ובדרך - כלל עוין , אשר פועל על פי המכניזמים והכללים הייחודיים שלו : מנגנוני ויסות ופיקוח , תקנות ממשלתיות , ועדות ציבוריות ורשויות שיפוטיות . 
זוהי תמצית התפישה החברתית הרווחת בימינו . 
הראשון שנלחם בתפישה המפוצלת הזאת , וכבר בכתביו המוקדמים ראה בה ביטוי לניכור ול ' תודעה כוזבת' , היה קרל מרקס . 
מאז הוא בילה את מרבית חייו בחקר מה שהוא כינה ' האנטומיה של החברה האזרחית' , בהסבירו את התרמית החבויה בדואליות הזאת . 
בכל כתביו טרח להדגיש את האופי הכוחני , הדכאני והחמסני של הקפיטליזם , המסתתר מאחרי יחסים חליפוניים חופשיים לכאורה , בין בודדים . 
המניע הבסיסי של שיטת ההצבר הקפיטליסטית הוא המאבק על מיסוד יחסי השליטה ועל חלוקה - מחדש של השליטה בתהליך הייצור החברתי , והאמצעי לכך הוא מוסד ההון . 
ההון הוא המוסד הפוליטי של הסיסטמה הקפיטליסטית . 
כל אותה רשת של מוסדות וארגונים פוליטיים פורמליים שעיצבה הבורגנות ? פרלמנטים , בחירות כלליות ורשויות שלטון דמוקרטיות ? נועדו להנציח את שלטון ההון . 
פוליטיקה בחברה הקפיטליסטית , על פי מרקס , הינה תוצר של תהליך הייצור - החוזר הקפיטליסטי , המביא בהכרח לקונפליקט מעמדי . 
הקונפליקט הזה עשוי לשאת אופי פוליטי מאורגן ומודע לעצמו . 
פעמים רבות הוא איננו מודע לעצמו , ולובש אופי של סכסוך אתני ( כמו מאבק בין שחורים לבין לבנים בארה"ב ) או סכסוך לאומי ( כמו מאבק בין התנועה הלאומית הפלסטינית לבין התנועה הציונית ) . התיווך בין המבנה הכלכלי לבין הפעולה הפוליטית מתהווה בדרך ספקולטיבית , באמצעות הקונפליקט המעמדי . 
המתח בין הכלכלה לבין הפוליטיקה משתקף בהתפתחותה של המדינה הלאומית המודרנית . 
המדינה מעניקה את העיצוב הפוליטי האוניברסלי לאינטרסים הפרטיקולריים והסותרים של בעלי ההון . 
משום כך , המדינה אינה סתם ' מכשיר ' של הבורגנות , אלא יש חשיבות ואפילו הכרחיות , שהמדינה תופיע כמוסד אוטונומי , וכמעצבת המרכזית של תהליך ההצבר . 
גם אם נראה שמרקס וממשיכיו השונים הצליחו לבטל , בהיגיון הגליאני או קונבנציונלי , את הניגוד בין המשק והמוסדות הפוליטיים , בכל - זאת נותרה הבעיה העיקרית בעינה : המוסד המרכזי של הקפיטליזם , ההון , נותר מעוגן בספרת הייצור , ולמעשה , בתהליך ההתחברות של פועלים תעשייתיים למכונות תעשייתיות . 
הסיפור על צמיחתו של משטר ההון ונצחונו באירופה , הלהיב דורות רבים של קוראי ' הקפיטל ' , והוא אכן סיפור טוב . 
לעומת זאת , כאשר מרקס עוסק ברמת ההפשטה של תהליך ההצבר ? דהיינו , במה שהוא מכנה ' סכמת הייצור - החוזר הקפיטליסטית' ? ההון מקולף מכל מחלצותיו ונותר כאוסף של מכונות , מבנים , חומרי גלם וחפצים מטריאליים אחרים , שנכנסים כתשומות לתהליך הייצור החברתי , במונחים של יחידות עבודה . 
התהליך הפוליטי , או יחסי - הקניין והשליטה , נותרים מחוץ למעגל הפנימי של תהליך ההצבר . 
התוצאה : הנצחת הדואליזם הקלאסי בין מוסדות העוצמה הפוליטית מצד אחד , לבין תהליכי הייצור וההצבר מצד שני . 
בתיאוריה המרקסיסטית התגלה הדואליזם הזה בצורות שונות לאורך המאה : בהפרדה בין ' מבנה תשתית' ו ' מבנה על ' ; בוויכוחים על ' האוטונומיה של המדינה ' ; בתיאוריות על תפקיד המדינה , נוכח משברי ביקוש במשטר של ' הון מונופולי ' ; בתיאוריות המבחינות בין הצבר הון לבין לגיטימציה פוליטית . 
דוגמא אופיינית , לקושי בגישור על השניות הזאת , מצויה בקטע מספרו של מרקסיסט המתאר את צמיחתו של הקונצרן הבינלאומי ' אנגלו - אמריקן ' על רקע התפתחות הקפיטליזם המונופולי בדרום - אפריקה : " ... לאחר שזיהינו את עיקר הכוחות המניעים של החברה הקפיטליסטית , הבעיה הבאה היא להסביר את הקשר בין הקונפליקט המעמדי לבין ' הכלכלה ' ו ' הפוליטיקה ' . 
על טיבו של קשר זה התקיימו ויכוחים לוהטים בקרב המרקסיסטים ; הדעות נעות מהתפישה המכנית של ארנסט מנדל , לפיהם היחסים הפוליטיים נקבעים ישירות בידי הכלכלה , ועד לתפישתו של ניקוס פולנצזס , המניחה ' אוטונומיה יחסית' לתחומי הכלכלה והפוליטיקה , תפישה שמתקרבת לפלורליזם . 
כל האינטרפרטציות המרקסיות האלה , לדעתי , אינן מצליחות להתמודד עם הבעיה , ולספק פתרון מניח את הדעת ... " ( Innes , 1984 : p . 
19 ) . 
נראה לנו , שהבעייתיות הזאת מתחילה , מעצם הניתוח האנליטי של תהליך ההצבר אצל מרקס , ובקרב האסכולות המרקסיות הרבות שאחריו . 
ההון ותהליך ההצבר תלויים בשיעור - הרווח , כלומר , ברווח ובקצב צמיחתו , ומוסד הרווח הוא הביטוי המרכזי של מהות יחסי השליטה בחברה הקפיטליסטית . 
מנגד , הרווח , בניגוד לאמונה הרווחת , הן בקרב המרקסיסטים והן בקרב הכלכלנים הקונבנציונליים , אינו בהכרח נובע , מפריון תעשייתי שמוחזק בצורת נכסים של יחידים ופירמות . 
הון אינו תהליך של צבירת חלקי מכונות , חומרי - גלם ויחידות של עבודה מתה . 
צבירת נכסים מטריאליים לשם ייצור , אינה מייחדת את הקפיטליזם מסיסטמות פוליטיות אחרות . 
מה שמאפיין את הקפיטליזם לעומת סיסטמות אחרות , הוא ההגמוניה של המוסד הפוליטי הייחודי שלו : הקפיטל . 
ולכן , מפתיע שלאחר יותר ממאתיים שנה של התפתחות קפיטליסטית נמרצת , והתפתחות אידיאולוגית ביקורתית ערה על מהותו של הקפיטליזם , המושגים ' הון ' ו ' תהליך הצבר הון ' , נותרו מעורפלים ושנויים במחלוקת . 
מצד שני , ברור לנו , שכל תיאוריה העוסקת בהתפתחות הקפיטליזם , זקוקה למושג קוהרנטי של הון . 
התיאוריות הקיימות של ההון ? הן בכלכלה - הפוליטית הקלאסית של המאה התשע - עשרה , הן בכלכלה - הפוליטית הנאו - קלאסית , אשר הפכה לאידיאולוגיה הדומיננטית במאה העשרים , והן בכלכלה - הפוליטית המרקסית ? סובלות מקשיים פילוסופיים ואמפיריים . 
הקושי העיקרי נובע מהיותן לכודות בעולם המטריאלי של הייצור והצריכה . 
מבחינה זאת , אם ננקוט את לשונו של מרקס , התיאוריות הנאו - קלאסיות , ובמידה מסוימת גם המרקסיסטיות , שרויות עדיין , ככל שהדבר נוגע למהות הקפיטל , בעולם הטרום - קפיטליסטי . 
מובן שקיים קשר בין מוסד ההון לבין ייצור וצריכה וחיסכון ; אולם נראה , שקשר זה הינו חיצוני בלבד , ואינו יכול לשמש כבסיס לתיאוריה של הון . 
הפן העיקר של ההון הוא הפן הכוחני , שעד עתה הוזנח , בדרך זאת או אחרת , בכל האסכולות . 
אצל הנאו - קלאסיקנים , ההון נקי משמץ של יחסי עוצמה ; הוא מופיע בלבוש תמים של ' גורם - ייצור ' בעל פריון . 
התיאוריות המרקסיסטיות , אף הן אינן משכילות להופכו לחלק אינטגרלי מהתהליך ההיסטורי חברתי , שבו ההון אמור לקחת חלק מרכזי . 
אין אנו זקוקים לתיאוריה , שמרחיבה את המכונה החברתית של הייצור והחליפין באמצעות הכנסת ' תשומות' פוליטיות ותרבותיות נוספות . 
אין טעם להוסיף לתיאוריה עוד ' משתנים ' כמו ' טכנולוגיה ' , ' ניהול ' , ' אמצעי - תקשורת' וכו ' . 
עלינו לחשוב על דרך אחרת , שבה מלכתחילה , יהיו כרוכים בהון עוצמה פוליטית וייצור חברתי . 
כל ניסיון לפתח תיאוריה קוהרנטית של ההון דורש , קודם כל , הבהרה של מגבלות המחשבה המקובלת . 
דיון ביקורתי באידיאולוגיות הרווחות של ההון יבהיר , שלא מדובר בעיוורון מקרי אלא במחסומי תודעה . 
אפשר אפילו לאמר , בנוסח גיאורג לוקץ' , שמדובר למעשה במחסומי תודעה מעמדיים . 
נלך , אם כן , צעד צעד ונסקור בביקורתיות את התפתחות מושג ההון . 
בהזדמנות זאת , נסקור את עיקרי האידיאולוגיות והדוקטרינות הפוליטיות הרווחות בימינו . 
נתחיל באידיאולוגיה הדומיננטית , המכונה באוניברסיטאות ' מדע הכלכלה ' ( Economics ) , ובלשון יותר מדויקת : הדוקטרינה הנאו - קלאסית - המרג'ינליסטית . 
לאחר מכן נעבור לאסכולות המרקסיסטיות . 
לבסוף נסקור את האסכולה המוסדית ; בעיקר את מייצגה העיקרי , תורסטן ובלן . 
בהמשך , נעקוב אחר עיקרי התיאוריות הפוליטיות והסוציולוגיות הרווחות . 
רובן מסתופפות בתחום שלטונה של הדוקטרינה הנאו - קלאסית , גם אם אינן מודעות לכך . 
הסקירה הזאת באה , לא רק להציג את תלישותן של האידיאולוגיות האקדמיות המקובלות ואת יומרנותן המדעית , אלא גם להצביע על אפשרות לגשר על ההפרדה המנוכרת בין כלכלה ופוליטיקה , באמצעות תיאוריה כלכלית - פוליטית קוהרנטית . 
תיאוריה זאת עשויה גם , במידה מסוימת , להצביע על האפשרות לשפץ את התיאוריה המרקסית של ההון והעבודה , ולהפכה לרלבנטית לקראת המאה העשרים - ואחת . 
ב . 
ההון בדוקטרינה הנאו - קלאסית . 
האידיאולוגיה השלטת של ימינו 
מוסד ההון הוא המוסד המרכזי בסיסטמה הקפיטליסטית . 
משום כך מפתיע שמעט מאוד בני - אדם יודעים , מה הוא הון . 
רוב בני - האדם בימינו סבורים , שהון הוא צבירה מוניטרית של דברים ' ממשיים ' . 
הם מניחים , בדרך כלל , שההון מופיע בצורה פיננסית ושמאחוריו מצוי תוכן מטריאלי הניתן ' למימוש ' . 
מקובל כי יש דברים מטריאליים שמחוללים את ההון , כמו מכונות , ציוד , מבנים וחומרי גלם ; הם נתפשים כבעלי ' פריון ' , שמביאים לצבירה של עושר מוניטרי . 
אם זה אכן כך , מה מייחד את המשטר הקפיטליסטי ממשטרים אחרים ? 
האם אותם דברים ' ממשיים ' כמו מכרות , בניינים וציוד מכני , לא התקיימו לפני העידן הקפיטליסטי ? 
האם הפרעונים והקיסרים הביזנטיים לא היו בעלי ' הון ' מסוג זה ? 
יתר על כן : במשטרים מודרניים לא - קפיטליסטיים , האם לא היה קיים הון ? 
בברית - המועצות ובסין העממית ובקובה של קסטרו פעלה סיסטמה תעשייתית מאורגנת , אולי לא ' יעילה ' ביותר , ואף - על - פי - כן קשה לייחס לה משטר של הון . 
האם מה שהופך את ההון להון קפיטליסטי הוא קיומו של ' שוק חופשי ' או של בנקים ? 
ועוד : ההון מראה לעתים יכולת צמיחה והתרחבות מהירה , גם בלי מכונות וחפצים מטריאליים . 
למשל , פירמת שרותים כמו ' מיקרוסופט ' , המצטיינת במיעוט מכונותיה ובשפע עובדיה , הצמיחה את הונה במהירות ; בשנת 1999 הגיע ערך הונה בבורסה לחמש - מאות מיליארד דולר , כשהיא חולפת על פני ' ג'נראל - אלקטריק ' , פירמה עתירת מכונות , שהייתה עד אז מדורגת כראשונה בבורסה האמריקנית . 
נעזוב לרגע את צד המכונות של ההון ונעבור לצד העסיסי שלו , צד הרווח . 
כל איש עסקים שקול במאה העשרים ואחת יודע שהון הוא , פשוט , השערוך העכשווי של ציפיות לרווחים בעתיד . 
הוא אינו מתעניין במקורם של רווחים מצופים אלה . 
על נושא זה , מופקדים אנשי התיאוריה הכלכלית . 
כפי שנראה , אלו סבורים שהרווחים נובעים מפריונם של מכונות וציוד מטריאלי יצרני המצויים בבעלות יזמים . 
האומנם ? 
נבחן את המשבר של אסיה הדרומית בסוף 1997 : בהתמוטטות הכללית של ניירות - הערך והמטבעות , ירד ערכו של סך ההון באסיה עד למחצית מערכו שלפני המשבר . 
ההסבר המקובל להתמוטטות היה ' עודף השקעות' , שנבעו מהלוואות זולות , שניתנו בגלל ציפיות לצמיחה מהירה של הייצוא מן ' השווקים המתעוררים ' . 
פירמות ויזמים מאסיה המשיכו להשקיע . 
מה פירוש ' להשקיע' ? 
פירושו , שהם המשיכו לרכוש מכונות וציוד תעשייתי הרבה מעבר לכדאיות . 
מה פירוש ' מעבר לכדאיות' ? 
פירושו , מעבר ליכולתם למכור מוצרים ושירותים במחירים שיכסו את מחיר ההלוואות וההשקעות . 
התוצאה הייתה , שעם הסימן הראשון לקשיים , החלה שרשרת של בריחת משקיעים ומלווים , שבסופה באה מפולת , שקברה הון של כמה מאות מיליארדי דולרים . 
לענייננו חשובה הטענה הפרדוקסאלית , שצמיחה מהירה של הון ( בצורת מכונות וציוד תעשייתי ) הובילה למפולת מהירה של הון ( בצורת ערכים כספיים ) . כאן טמונה , למעשה , הבעייתיות המרכזית של ההון . 
כולם מסכימים שהון הוא סוג של עושר מוניטרי . 
המחלוקת היא על זהות הגורם שמצמיח עושר זה ושממוטט אותו . 
כאן צומחים ויכוחים , שמאיימים על הניסיונות לשוות לכלכלה צביון מדעי . 
ג'וזף שומפטר , שניסה לעשות סדר שיטתי בהיסטוריה של החשיבה הכלכלית , נראה אובד - עצות : " ... איזה בליל של ויכוחים נואלים , מביכים וחסרי תועלת היה יכול להיחסך מאיתנו , לו רק היו הכלכלנים מסוגלים להיאחז בעקביות במשמעויות המוניטריות והחשבונאיות של מושג ההון , במקום להמשיך לחפור ו ' להעמיק ' בו ... " ( Schumpeter , 1954 : p . 
323 ) . 
לנו נראה , שהבעיה אינה טמונה ב ' חפירות' שעורכים הכלכלנים בהון , אלא במה שהם מחפשים בחפירות האלה . 
צדק אותו כלכלן , שסיכם את תלאות החיפושים אחר תיאוריית הון מוסכמת , בכותבו כי ברגע שהכלכלנים יגיעו להסכמה על תיאוריה של הון " ... הם כבר יגיעו להסכמה על כל סוגיה כלכלית אחרת ... " ( Bliss,1975: p . 
vii ) . 
מה שמוסכם על מרבית הכלכלנים , הוא אופיו היצרני של ההון ותוכנו המטריאלי . 
הכלכלן המצוי , בבואו לעסוק בהון , רואה בדמיונו החברתי יחידות פיזיקליות או חומריות . 
הון , על פי תמונת עולמו , הוא אוסף של מכונות ומבנים וציוד בעלי כושר ייצור . 
כל אלו מכונים ' מוצרי הון ' ( capital goods ) , והם נכנסים לתהליך הייצור יחד עם תשומות עבודה , תשומות קרקע ותשומות טכנולוגיה . 
הדאגה העיקרית שמטרידה את הכלכלן המצוי , היא מדידת כמויות ההון . 
מדידה זו הביאה למחלוקות קשות בכלכלה הנאו - קלאסית . 
שהרי , כלכלה הוא מדע השואף להפוך למדע ומה שמתיימר להיות מדע , חייב להימדד כמותית . 
מעבר לוויכוחים הרבים על מדידת ההון , משותפת לכל הנאו - קלאסיקנים האמונה המדעית , שהון הינו ' חפצי ' ו ' מוחשי ' ( באנגלית : Tangible ) . 
632 ) . 
אפילו יוג'ין פון בוהם - באוורק , שניסה לעקוף את המכשול ' הפיזי ' או ' החפצי ' של תודעת ההון , לא הצליח לחלץ את ההון מגבולות הייצור החומרי של התודעה . 
בוהם - באוורק ניסה להציג את ההון כעניין טכנולוגי , המאופיין במשך הזמן של תהליכי הייצור , ובאופן ההתפלגות של תשומות העבודה וחומרי הגלם , שנכנסות לאורך תקופת הייצור . 
כלומר , ' כמות ההון ' אינה אובייקט פיזי - מטריאלי , אלא מדד פרופורציונלי של אורך זמן הייצור . 
ככל שמתארך תהליך הייצור , כן עולה ' עתירות' ההון . 
ברור שניסיון זה נכשל . 
ראשית , מדידת ההון על פי משך תהליכי הייצור הינה בעייתית מבחינה טכנית . 
שנית , וזה הטעם החשוב : בוהם - באוורק ניסה להפריך את תיאוריית הערך של מרקס אך בדומה לבלעם , מצא עצמו קרוב יותר למרקס מאשר לנאו - קלאסיקנים . 
בתיאוריה שלו , תשומות הייצור כוללות רק עבודה וחומרי גלם . 
ההון לגביו , הוא עניין חברתי בלבד . 
הגדרה זו אינה רחוקה , בסופו של דבר , מתפישתו של מרקס . 
ברור , שהנאו - קלאסיקנים ראו בתיאוריה כזאת עוד אידיאולוגיה חתרנית . 
מה שחשוב לענייננו הוא , שגם בוהם - באוורק לא חילץ את ההון מתחום תהליך הייצור המטריאלי . 
מה היא הבעייתיות הכרוכה בהשקפה ' חפצית' זו של ההון ? 
הבעייתיות החלה עוד מהניסיונות הראשונים למזג שתי משמעויות סותרות הטמונות במושג ההון . 
האחת רואה בהון ' עושר פיננסי ' ; מין קרן שמצמיחה הכנסות חדשות . 
השנייה רואה בו מלאי פיזי של מוצרים בעלי תכונות יצרניות , או כפי שמכנים זאת : ' מוצרי הון ' . 
מלכתחילה צצה הבעיה : האם , ובאיזו דרך , אותם ' מוצרי הון ' הם בעלי תכונות יצרניות ; ובעיקר כיצד מתגלגלות התכונות היצרניות הללו , ולובשות צורה של ' עושר פיננסי ' . 
בקיצור , כיצד המכונות הללו הופכות להון ? 
במקורו , ההון היה רק בעל משמעות של מידה כספית , וללא שום משמעויות שרומזות על אמצעי - ייצור . 
המיזוג בין תכונותיו הפיננסיות והיצרניות התחיל רק אצל הפיזיוקראטים במאה השמונה - עשרה . 
מאז אדם סמית החל ההון לקבל סגולות פריון , ולהפוך לקטגוריה מרכזית בייצור התעשייתי , שנחשב לציר המרכזי שעליו נסב הקפיטליזם . 
אדם סמית עדיין כתב על " ... מלאים שנצברים לתוך הון , החיוני להמשך שיכלולם של הכוחות היצרנים של העבודה ... " ( Smith , 1776 : pp . 
260 - 261 ) . אחריו , משווה דוד ריקרדו את ההון " ... לאותו חלק מעושר הארץ שמנוצל לייצור , ושמכיל מזון , מכשירים , חומרי גלם , מכונות וכו ' , הנחוץ לייעול העבודה ... " ( Ricardo,1821: p . 
95 ) . אפילו מרקס , שהושפע מסמית ומריקרדו , הגדיר את ה ' הון הקבוע' כאותו " ... חלק ההון המושקע באמצעי ייצור , כלומר בחומרי גלם , חומרי עזר , ואמצעי עבודה ... " ( מרקס , 1867 : עמ' 168 ) . בסך הכל , לפי מרקס " ... רוצים לצבור ? 
מן ההכרח להפוך חלק מעודף הערך להון . 
מצד שני , אין אפשרות להפוך להון , מבלי להיזדקק לנסים , אלא באמצעות חפצים שניתן להשתמש בהם בתהליך ייצור , כלומר : אמצעי - ייצור ... " ( מרקס , 1867 : עמ' 447 ) . 
הכלכלנים - הפוליטיים הקלאסיים , למעט מרקס , שהקדים את זמנו , לא הכירו בשלטונו של ההון . 
ההון אמנם קיבל תכונות יצרניות , אולם הוא נחשב יותר למסייע בייעול תהליך הייצור . 
בעיני סמית וריקרדו , ההון נחשב לתשומה משנית שממריצה את שני גורמי הייצור העיקריים : קרקע ועבודה . 
ההון טרם הופיע כעצמאי ; הבורגנות הייתה מצויה במאבק על ההגמוניה הפוליטית . 
מנגד , הלך והתפשט הרגל - המחשבה בדבר אופיו הכפול של ההון : מצד אחד , מופיע ההון בצורת ערכים מצטברים של כסף ; מצד שני , הופעה זו קשורה בדרך כלשהי לתוכן מטריאלי של ייצור תעשייתי . 
מה שנותר , זה למצוא את הקשר המופלא בין הגידול המתמיד בקרנות כספיות , המוחזקות בידי שכבה חברתית מסוימת , לבין התפשטות הייצור התעשייתי ; או במלים אחרות , להצדיק את המיזוג בין ה ' הון ' לבין ' מוצרי ההון ' . 
את הקשר הזה מצאו , בסוף המאה התשע - עשרה , יורשי הכלכלה - הפוליטית הקלאסית : הנאו - קלאסיקנים . 
אצל הנאו - קלאסיקנים לא נותרו עכבות כלשהן . 
ההון השתחרר מכבליו , והפך לגורם ייצור בלתי - תלוי ובעל סגולות פריון . 
מהותו החפצית , בהופעתו המוניטרית , הפכה למובנת מאליה . 
כך יכול ג'ון קלארק לכתוב כי " ... ההון מורכב ממכשירי ייצור שתמיד מוחשיים ומטריאליים ... ", ושהצורה החיצונית של הון זה היא " ... כמות מופשטת של עושר יצרני ... " ( Clark , 1899 : pp . 
, 116 119 ) . 
הבאים אחריו , כמו ארתור פיגו , יורשו של אלפרד מרשל בקיימברידג' , כבר יכלו למצוא בהון את סגולת " ... היכולת לשמור על הכמות שלו ועם זאת לשנות את צורתו ... " ( Pigou , 1935 : pp . 
239 ) . בקצרה : ההון הפך לקטגוריה מטריאלית , הנושאת תכונות יצרניות עצמאיות , שמתגלגלות בדרך מופלאה , והופכות לעושר אנושי . 
מאז , השתכללו הניסיונות להראות כי המלאים של ' מוצרי - הון ' , אשר הנאו - קלאסיקנים נפחו בהם רוח חיים , הינם אכן בעלי כושר פריון , ושתכונה זאת מתגלגלת בהון , ומופיעה כקרנות פיננסיות שהולכות וגדלות . 
אלא , שכדי להראות זאת , יש צורך להפוך את ההון לקטגוריה כמותית . 
הון כעניין חומרי , מאפשר למדוד אותו , כפי שנוהגים למדוד חומר במדעי הטבע . 
אלא שכאן , שוב טמונה מלכודת : כיצד למדוד באופן אמפירי מושג הנראה כחומר מוצק ומתגלה , כל פעם , כמוסד חברתי חמקמק של יחסי שליטה בין בני תמותה נרפים . 
ההגדרה הנאו - קלאסית של כמות הון מסתכמת בשוויון פשוט : K = ? ? r 
( K ) היא כמות ההון ; ( ? ) מייצג זרם רווחים עתידי ; ( r ) מייצג את שיעור התשואה ' הנורמלי ' , שמשמש לקביעת הערך העכשווי ( present value ) של ההון . 
ההגדרה פשוטה , ומאחדת את הצד החומרי ואת הצד הכספי של ההון : כמות ההון , שהיא גם ערך ההון , נקבעת על פי הרווח הצפוי ביחס לשיעור - הרווח המקובל . 
לדוגמא , אם מכונה מפיקה רווח צפוי של מיליון דולר לשנה , ושיעור - הרווח המקובל הוא % , 5 תהיה כמות ההון 20 מיליון דולר ( 1/0.05 = 20 ) . 
הבעיה היא , שגם לאחר שההון התבצר מאחרי סמלים נייטרליים , החיים החברתיים בכל - זאת ממשיכים לבעוט . 
נקודת - התורפה היא הרווח , שמסתתר מאחרי האות ( ? ) , הידוע כמוסד חברתי רב - יצרים . 
כיצד הוא חדר לפתע באלגנטיות לתוך המשוואה האובייקטיבית הזאת ? 
באידיאולוגיה הנאו - קלאסית , ההון נחשב לסובייקט יצרני בעל תכונות מיוחדות , המקנות לו אותה סגולת פריון נדירה . 
סגולה זאת , היא סוד מקור הרווח , ולמעשה , היא מקור הצדקת הרווח של הקפיטליסט . 
מכאן , ניתן להבין את סיבת התעקשותם של הנאו - קלאסיקנים לראות בהון מהות מטריאלית . 
רק בדרך זאת ניתן להוכיח , כי הרווח וההון מקורם בייצור ובתרומה הייחודית , שההון מעניק לייצור החברתי . 
כך צורפו המכונות אל ההון והפכו ל ' מוצרי הון ' . 
מאוחר יותר , הן הופיעו כ ' גורם - ייצור ' עצמאי , בעל סגולות פריון ייחודיות , המכשיר את הרווח . 
בהעדר אפשרות להראות שבהון קיימות סגולות יצרניות ייחודיות , לא תהיה ההכנסה של הקפיטליסט זכאית להצדקה ליברלית . 
הליברלים טוענים , שהקפיטליזם הוא המשטר , בו הגיעה לשיאה חירותו של המין האנושי . 
רק במשטר זה , יכולים להתמזג הקידמה התעשייתית וזכות הקניין ; או ליתר דיוק , פריון המכונות והזכות לרווח . 
הצדקה כזאת לא תוכל להתקבל אם ההכנסה של הקפיטליסט נובעת מתחום יחסי הכוח , או מבוססת על הזכות המקודשת לחמוס , שאיפיינה את המשטרים הישנים , המלוכניים והנסיכיים . 
כבר בכלכלה הפוליטית הקלאסית מוסד הרווח עורר בעיות . 
הניסיון השיטתי הראשון להצדיק את מקור הרווח , נעשה בתחילת המאה התשע - עשרה על ידי נסאו סניור . 
בספרו ' עקרונות במדע הכלכלה הפוליטית' , טען סניור , כי הרווח הוא פיצוי על ' התאפקות' . 
הקפיטליסט מתאפק מלצרוך מייד את כל הכנסתו , ומשום כך הוא ראוי לפיצוי בצורת רווח . 
כמו שפועל עשוי ' להתאפק ' מלצרוך את כל שכרו על שתייה , ולהניח בצד חלק קטן מפרי עבודתו למען העתיד , כך גם הקפיטליסט עוצר עצמו מליהנות מרכושו בהווה , כדי ליהנות מרכושו המוגדל בעתיד . 
מובן , שטיעוני ' ההתאפקות' עוררו לעג בקרב המרקסיסטים ; הם התאפקו מלהתאבל על הרוקפלרים והמורגנים ' המתאפקים ' מלצרוך מייד את היכטה והפילגש השולית שלהם . 
משום כך , כדי להקנות אופי יותר מכובד ומדעי , הציע אלפרד מרשל , להחליף את הקפיטליסט ' המתאפק ' בקפיטליסט ' הממתין ' . 
על פי מרשל , בעל - ההון ' משאיל ' באופן זמני את הונו , כדי שישמש בתהליך הייצור החברתי . 
בפרק הזמן הזה של ' ההמתנה ' , עד שההון מוחזר ( בצירוף ריבית ) , נמנע מבעל ההון לספק את תועלתו המיידית . 
הדרך היחידה לשכנע אותו להמתין , היא לתת לו פיצוי שהוא יחסי למשך זמן ההמתנה . 
מכאן , שגם שיעור הריבית מוגדר כשיעור גידול ההון לכל יחידת זמן . 
אלא שהבעיה של הצדקת כמות הרווח נותרה בעינה . 
מדוע ששיעור ' הפיצוי ' עבור ה ' המתנה ' יהיה , לדוגמא , % 15 ולא % 2 או % ? 55 מה קובע את גובה ' הפיצוי ' והתנודות שלו ? 
מדוע חלק מהקפיטליסטים זוכים ברווחים גדולים , ואחרים , ש ' ממתינים ' בסבלנות , אינם מרוויחים או אף מפסידים ? 
בקיצור , נותרה הבעיה : מה קובע את שיעור הרווח והריבית ? 
היו ניסיונות בוטים יותר , אם כי לא פחות מדעיים , להקנות צביון של סגולה מיוחדת , לא להון , אלא לבעליו . 
לדוגמא , אידיאולוגים ' אבולוציוניים ' כמו הרברט ספנסר וויליאם סמנר , טענו , כי קיימות תכונות אופי וסגולות מיוחדות בקרב סוג מסוים של חברי המין האנושי , המצדיקות מתן רווחים לבעלי ההון הגדולים . 
האחרונים אהבו את הרעיונות הללו , ותמכו כספית במחברי הרעיונות . 
בעיקר אהבה את הרעיונות האלה האוליגרכיה הפיננסית האמריקנית , שצמחה אחרי מלחמת האזרחים , וניסתה להכחיל את דמה בדרכים דומות לאלה שנקטו הברונים השודדים מהצד השני של האוקיינוס האטלנטי . 
אולם , כל הדרוויניזם הפיננסי הזה החל להדיף ריח רע בשנות השלושים של המאה הנוכחית , עם פרוץ המשבר הגדול ועליית הפאשיזם . 
מכל מקום , באוניברסיטאות האמריקניות מצאו באותה תקופה , תחליפים מעין - דמוקרטיים , שינציחו את שלטונם של ' הבעלים הנפקדים ' . 
לקראת סוף המאה התשע - עשרה , עבר המשק האמריקני גל של מיזוגים ; כוחם של ה ' ביג - ביזנס ' החל לבלוט בפוליטיקה ובמדיניות - החוץ האמריקנית . 
תהליך הריכוזיות המואץ הביא לעלייה חדה בשיעור - הרווח התאגידי , בעיקר בענפי הנפט , חומרי הגלם , מסילות הברזל , תעשיית הפלדה והפיננסים . 
לא עוד ניתן היה להסתיר את שולי הרווח הגבוהים של העסקים הגדולים , שנראו כנובעים מגורמים שונים לגמרי מ ' כוחות שוק ' , ומגורמים ' כלכליים ' למיניהם . 
האידיאולוגים התקשו להסביר את החלום האמריקאי נוכח הקיטוב ההולך וגדל בהכנסות , בין גוש מלוכד של עסקים גדולים מצד אחד , ובין הכנסות העצמאים , החקלאים והפועלים מנגד . 
ברור היה , שאידיאולוגיות של התאפקות והמתנה , טובות לגיבורי הרומנים של בלזק ולבורגנות הסגפנית שעבר זמנה . 
היה צורך דחוף באידיאולוגיה יותר ' מדעית' של הרווח . 
בקונטקסט הזה נכנס מיתוס חדש : ' הפריון השולי של ההון ' . 
מיתוס זה נקלט במהירות במסדרונות האקדמיה האמריקנית , והפך לגרעין הפרדיגמה הנאו - קלאסית . 
הוא מככב בכל ספרי הלימוד של ' מדע הכלכלה ' , ועליו נשענות מיטב התיאוריות הכלכליות בנות - זמננו . 
ממציא המיתוס הזה , בסוף המאה התשע - עשרה , היה ג'ון קלארק . 
הרעיון המרכזי של קלארק , בספרו ' התחלקות העושר ' , היה , שניתן לנסח קשר מתמטי ישיר בין חלוקת ההכנסה לבין תהליך הייצור . 
הסכימה שלו כוללת שתי הנחות : הראשונה , שהתפוקה היא פונקציה של ' גורמי - ייצור ' : קרקע ( חומרי - גלם ) , עבודה והון . 
כל אחד מגורמי ייצור אלו ' תורם ' לתהליך הייצור את סגולותיו הייחודיות , בנפרד ובאופן הניתן למדידה כמותית . 
ההנחה השנייה הייתה , שההכנסות המשולמות לגורמי ייצור אלו הינן פרופורציונליות לתרומה שלהן לתהליך הייצור . 
בניסוח יבש יותר : ההכנסות של גורמי הייצור שוות לתפוקתם השולית . 
לדוגמא , בהנחה שתשומות שאר גורמי הייצור , קרקע ועבודה , נותרו קבועות , הרי ששיעור - הרווח שווה לתוספת הייצור שבאה כתוצאה מתוספת תשומות הון . 
בלשון פשוטה ומדויקת יותר : מי שהכנסתו גבוהה יותר , מן הסתם , תרומתו לתהליך הייצור גדולה יותר . 
מיתוס ' הפריון השולי של ההון ' הפך לדומיננטי ב ' מדע הכלכלה ' ; לא רק משום שהוא מסביר היטב את התחלקות ההכנסות – אלא בעיקר משום שהוא מצדיק את חלוקת ההכנסות באופן הנחשב , משום - מה , למדעי . 
המיתוס המדעי הזה הפך לתשובה מוחצת למיתוס המרקסי , הנשען על תיאוריית הערך של העבודה . 
קלארק , בניגוד למרקס , מסביר שההון אינו טפיל המוצץ את הערך העודף מהעבודה היצרנית . 
כמו לעבודה , יש להון פריון שולי משל עצמו : תשואה החשובה לצמיחת הייצור . 
מעבר למשוואות הפסבדו - מתמטיות המכובדות הללו , מוחדרת ההשקפה , לפיה הבנקאים והקפיטליסטים עובדים קשה ; ובהיותם זן אנושי נדיר , לעומת שפע הפועלים הפשוטים – תפוקתם השולית , ומכאן גם הכנסתם , גבוהה יותר . 
כך הפכו בעלי - ההון , ללא כשל לשון , מטורפים לתורמים . 
תמונת עולם זו הגשימה , סוף - סוף , את השאיפה הנושנה של הנאו - קלאסיקנים לדה - פוליטיזציה של ' החברה האזרחית' : יצירתו של מדע חברתי , שיפרש וינבא את הכוחות ואת המכניזמים הפועלים ב ' מערכת כלכלית' סגורה ( השוק ) בלבד ; וכל השאר הינו פוליטיקה ' חיצונית' . 
עד סוף המאה התשע - עשרה , ראו הכלכלנים - הפוליטיים הקלאסיים בדמיונם החברתי חלוקת - הכנסות מעמדית . 
בעלי האדמות והרכוש הקבוע מקבלים רנטה ; בעלי - ההון מקבלים רווח בעבור השימוש במכונות ותמורת הארגון התעשייתי ; הבנקאים גובים ריבית בתמורה לאספקת האשראי ; הפועלים מקבלים שכר תמורת עבודתם ; והממשלים האידיאליים גובים מינימום מסים , כדי לתת כמות מזערית של שרותים ציבוריים שאין באפשרות היזמים הפרטיים לספק . 
כל סוג הכנסה כזה מייצג מעמד , על מוסדותיו הפוליטיים . 
בדרך כלל , בעלי המכונות או ההון התעשייתי נחשבו למעמד החדש – שבוקע מתוך הסדר הישן ומביא עימו מוסדות פוליטיים חדשים , המייצגים את הקידמה הטכנולוגית והדמוקרטיזציה הפוליטית : רציונליזציה וליברליזם , תחרות , שוק ובחירות כלליות , הפרדת רשויות וזכויות אזרח . 
האסכולה הנאו - קלאסית , שמייצגת כבר אז את הדומיננטיות הפוליטית של בעלי ההון הגדולים במשקים מרוכזים , העדיפה להעלים את תפישת הקונפליקט המעמדי , ולהחביאו מאחורי אידיאת ' התועלת השולית' של היחיד . 
מעתה , מדובר בעולם הדוניסטי שבו אין משמעות לחלוקה המעמדית . 
הכל מסתובב סביב מושג ' המחסור ' . 
כל ' גורם - ייצור ' מספק מחסורים , בהתאם ל ' טעמו של הצרכן ' וההיצע הטכנולוגי . 
כל אחד מציע את סחורתו באופן אינדיבידואלי . 
הפועל מציע את כוח עבודתו , הקפיטליסט את מכונותיו , הרנטייר את קרקעותיו והפיננסייר את כספו . 
כל אחד מקבל ' פיצוי ' בעבור סבלו והימנעותו מהנאה . 
הבנקאי נמנע מליהנות מכספו כאשר הוא מלווה אותו ומשום כך הוא זכאי לריבית , בהתאם לביקוש השולי לכסף . 
הפועל , שהוא בטלן והדוניסט מושבע , נמנע מלא - לעבוד ( ' אבטלה מרצון ' ) , ומשום כך הוא זכאי לפיצוי על עבודתו , בהתאם לביקוש השולי לפועלים בשוק העבודה . 
מיתוס ' הפריון השולי ' הסתדר היטב עם המיתוס של ' התועלת השולית' , אשר ניצב במרכז הדוקטרינה הנאו - קלאסית . 
דוקטרינה זאת , שהפכה לדומיננטית בתודעת בני - האדם בסיסטמה הקפיטליסטית העולמית , הופכת את היחיד ההדוניסטי למרכז היקום . 
היחיד שואף להשיג את מירב התענוג ( יחידות תועלת ) שלו , ולמזער את סבלו ( יחידות עלות ) . מכאן שהיחיד חותר ללא לאות , למלא את מחסוריו המשתנים , תוך שיקול רציונלי של העדפותיו . 
ככל שהקצאת המשאבים המוגבלים מתייעלת , כלומר שיש בה יותר תועלות ליחידים , כך הרווחה הכללית גדלה ומתקרבת לעבר נקודת עונג , מין אורגזמה מצרפית , המכונה ' האופטימום של פארטו ' . 
מיתוס ' הפריון השולי ' הסיר גם את הירושה המעיקה האחרונה שנותרה מהכלכלה - הפוליטית הקלאסית . 
הכלכלנים - הפוליטיים של המאה התשע - עשרה , שמרניים , ליברליים ורדיקליים כאחד , ראו בתהליך הייצור אמצעי בלבד , המשרת מטרה עיקרית : הרווח וחלוקת ההכנסות בחברה . 
קלארק סייע לנאו - קלאסיקנים להפוך את סדר הדברים : מעתה , לא החתירה לחלוקה - מחדש של הכנסות מניעה את הייצור , אלא להיפך , הייצור או הפריון השולי של גורמי - היצור הם שגורמים להתחלקות ההכנסות . 
ואכן מאז תחילת המאה העשרים , חלוקת ההכנסות אינה מעניינת עוד את אנשי הכלכלה - הפוליטית הנאו - קלאסית . 
מאז שהם הפכו למעין - מדענים הקרויים ' כלכלנים ' , הפכה חלוקת - ההכנסות לתוצר לוואי של הייצור . 
הייצור ניצב במרכז המדע החדש הקרוי ' כלכלה ' ; התחלקות ההכנסות היא עניין ' אידיאולוגי ' , הראוי להתעסקותם של כל מיני סוציולוגים ועובדים סוציאליים . 
מאחר שבמציאות הלא - נעימה קיימים כל מיני ' בלמים מוסדיים ' וארגונים פוליטיים , ש ' מתערבים ' במשק ופוגעים ' בהקצאה היעילה של המקורות' , קמו ענפים נחותים , כמו ' כלכלה חברתית' ( Social Economics ) , שעוסקים , בין השאר , בהעברות למשקי בית , במסוי ממשלתי , באבטלה ובסובסידיות , אולם עיקר עניינם בצימצום פגיעתם של ' פוליטיקאים פופוליסטיים ' ביעילות של כוחות השוק . 
החברה שעמדה נגד עיניה של הכלכלה - הפוליטית הקלאסית , אותו גוף מרכזי הנושא בקרבו את הפעילות היצרנית האנושית , הפכה אצל הנאו - קלאסיקנים לגוף משני , המאוכלס ביצורים ' לא - רציונליים ' ; גוף השורץ ' בעיות חברתיות' , שמאיטות את קצב הייצור בהציפן את השוק בתביעות דמגוגיות לשינוי בחלוקת ההכנסות . 
וכך , ברוב המדינות הקפיטליסטיות שלאחר מלחמת - העולם השנייה , השתלטו כלכלני הזרם המרכזי על הארגונים המדיניים של הביטוח החברתי , אגפי התקציבים , המיסוי וההכנסות ; במקביל הם כפו את תודעתם על דרך איסוף הנתונים ועל ארגוני המחקר החברתיים . 
התוצאה היא חזית של ' מדינת רווחה ' לכאורה – ושלטון , למעשה , של נאו - קלאסיקנים ששיתקו כל יוזמה רצינית לרפורמות פוליטיות ולתיכנון כלכלי אלטרנטיבי . 
התקופה של עליית דוקטרינת ' התועלת השולית' והפיכתה לדומיננטית , מעלה חשדות בדבר ' עורמת ההיסטוריה ' , או יותר נכון , בדבר עורמת מעצבי ההיסטוריה . 
סוד הקסם של מיתוס התועלת השולית מצוי בדימויו של עולם קסום , שבו נעלמת החברה ובמקומה ניצבים שני ' שחקנים ' בלבד : היצרן הבודד והצרכן האוטונומי . 
מצד אחד , היצרן אינו יכול להשפיע על הביקוש השולי ; מצד שני , הצרכן הניצב מול עקומת ההיצע , אינו יכול לשלוט בה . 
מעטים שמים לב לכך , אולם התרגיל האלגנטי הוא , שפונקציות הביקוש וההיצע הינן ' אוטונומיות' ואינן משפיעות אחת על השניה . 
' היצרנים ' לא יכולים לקבוע את הצרכים שנוצרים באופן חופשי במוחו של הצרכן , ו ' הצרכנים ' אינם יכולים להשפיע על אופי ועלויות הייצור . 
הניתוק הזה שיצרו הנאו - קלאסיקנים בין פונקציית ההיצע מצד אחד , לבין פונקציית הביקוש והאוטונומיה של הצרכנים הריבוניים , מצד שני – איפשרו להוכיח את העליונות המוסרית של הסיסטמה הקפיטליסטית , בה כולם שווים בפני אמא תחרות ואבא שוק . 
המציאות , כמובן שונה : הדוקטרינה הנאו - קלאסית , עלתה בתקופה של היווצרות הקפיטליזם המונופולי . 
במצב של ' תחרות מושלמת' , התועלת השולית היא רק אידיאה מופשטת . 
השחקנים הבודדים אינם יכולים להשפיע על ' השוליים ' , הם רק יכולים לציית להם . 
אולם , מבחינת קונצרן ענק , השוליים אינם אידיאה מופשטת אלא עניין מאוד מעשי . 
בעיני בעלי הקונצרן , הביקוש השולי הוא הבסיס לתמחיר ולקביעת הרווח השולי ; עקומת הביקוש אינה נתונה כעובדה ואינה תלויה בטעמיהם המשתנים של הצרכנים הבודדים אלא היא חלק ממארג פוליטי שלם של תיכנות ותימרון המוני . 
בקצרה , דוקטרינה בלבוש פסבדו - מדעי מיסדה כנסיות ברחבי העולם , כדי להפיץ את בשורת השוק החופשי והצרכן הפוליטי הריבוני . 
הבשורה , שהופצה באמצעות מיסיונרים קנאים ונמרצים , משמשת כלי בידי אוליגרכיה אשר מימנה ושימנה , בעלות נמוכה יחסית , את חגורת ההגנה האידיאולוגית שלה . 
עד כאן , הכל אידיאולוגיה . 
תלמידי הכלכלה של ימינו , כמו הרוב המכריע של מוריהם , משננים את משנתו של קלארק בדבקות דתית ואין לבם נוטה לדקויות פילוסופיות בלתי - מעשיות . 
הסיבה לכך אינה נעוצה ב ' פרגמטיות' המאפיינת את הכלכלנים ; היא נובעת מכך שהדוקטרינה הנאו - קלאסית בכללותה , נשענת על מיתוס ' הפריון השולי של ההון ' . 
אם הכלכלן המצוי לא יכול לחשב את ' הפריון השולי של ההון ' , נופלת ' פונקציית הייצור ' . 
ללא ' פונקציית הייצור ' , אין בנמצא ' פונקציית עלות' . 
ללא ' פונקציית עלות' , לא תתקיים ' פונקציית היצע' . 
בלי ' פונקציית היצע' , לא יתקיים ' שיווי - המשקל ' הקדוש . 
בהעדר ' שיווי - משקל ' , כל הדוקטרינה הנאו - קלאסית נכשלת במשימה העיקרית , שעליה היא מופקדת מזה כמאה שנה : להסביר , ובעיקר להצדיק , את כמות התפוקה ואת מחיריה , ומעל לכל : להצדיק את פריונו של ההון , כלומר , את קדושתם של הרווח ושל בעליו . 
זאת הסיבה לכך שהכלכלנים ' התיאורטיים ' , המצויים בהיררכיות הגבוהות של הכנסייה , ממהרים לשרבט ( K ) במשוואות – ואת החישובים של כמויות ההון וערכיו , הם מותירים לצבא העוזרים והסטטיסטיקאים , שעוסקים במציאות הלא נעימה של ההונאה העצמית . 
בסופו של דבר , הם מצויים תחת ההגמוניה של ההון . 
ג . 
הביקורת על דוקטרינת הפריון השולי של ההון 
כבר עם הופעתו , מיתוס הפריון השולי של ההון הותקף על ידי אחד מתלמידיו של ג'ון קלארק , תורסטיין ובלן . 
הוא הציע גישה אלטרנטיבית להבנת ההון ולתפישת החברה הקפיטליסטית בכללותה , ואנו נחזור אליו בהמשך . 
אולם הוא הקדים את זמנו , ורעיונותיו לא התקבלו בתקופת חייו . 
התרדמה נמשכה כחמישים שנה , ורק אז היה הזמן בשל להתקפה מחודשת על דוקטרינת הפריון השולי של ההון . 
אחת הבולטות בהתקפה הייתה ג'ואן רובינסון , תלמידתו של קיינס בקיימברידג' , שעמדה יותר מאוחר בראש האסכולה ' הפוסט - קיינסיאנית' . 
רובינסון טענה כי הבעיה העיקרית נובעת מכך ש ' כמות ההון ' אינה ניתנת למדידה , אלא אם מניחים הנחות שרירותיות על מחירים ועל מבנה חלוקת - ההכנסות . 
תשומות חומרי - גלם ושעות עבודה ניתנות , פחות או יותר , למדידה ביחידות סטנדרטיות ; אולם ' מוצרי הון ' , כמו מכונות וציוד , הינם הטרוגניים מדי . 
מכונה לעיבוד שבבי מחשב , מנוע סילון וקו לייצור מזון מוכן הינם בעלי איכויות שונות , ולכן אינם ניתנים למדידה ביחידות סטנדרטיות . 
הדרך היחידה למדוד את חלקי ההון במשותף , היא בערכים כספיים : מודדים את ' כמות ההון ' על ידי חיבור מחירי הסחורות המסווגות כהון . 
אלא שכאן , טוענת רובינסון , טמונה הבעיה : מחיר ההון תלוי בשיעור - הרווח ושיעור - הרווח כבר כולל , במכנה שלו , את כמות ההון . 
כזכור , הרווח לפי התפישה הנאו - קלאסית , תלוי ב ' פריון ההון ' , וזה האחרון הינו פרופורציונלי לכמות ההון . 
הבאנו לעיל דוגמא של חישוב מחיר ההון , ובה הרווח הצפוי ממכונה מסוימת הוא מיליון דולר ובמשק שורר שיעור - רווח ממוצע של חמישה אחוזים . 
על פי החישוב , מחיר ההון , או יותר נכון מחיר המכונה , הוא 20 מיליון דולר ( = 20 1/0.05 ) . מה יקרה אם הציפיות לרווחים בעתיד יעלו ל - מיליון דולר ? 
מחיר ההון יעלה לסך 24 מיליון דולר ( 24 = 1.2/0.05 ) . מכאן , שאותו ' מוצר הון ' הינו בעל יותר מאשר כמות הון אחת . 
על פי הדוקטרינה הנאו - קלאסית , כמות הרווח תלויה בפריון השולי של כמות ההון ; אולם כמות ההון הזאת מוסברת על ידי כמות הרווח , שאותו , למעשה , התיאוריה אמורה להסביר . 
קיבלנו הסבר מעגלי , שבו , על פי ההיגיון הנאו - קלאסי עצמו , כמות ההון תלויה ב ... כמות ההון . 
הביקורת של ג'ואן רובינסון סימנה את ראשיתה של ' מחלוקת קיימברידג' ( Cambridge Controversy ) , אשר פילגה בין אוניברסיטת קיימברידג' האנגלית , שם לימדו רובינסון ותלמידיו של קיינס , לבין העיר קיימברידג' שבמסצ'וסטס בארה"ב , שבה הסתופפו נאו - קלאסיקנים ובראשם פול סמואלסון . 
מכת המוות הסופית הונחתה על הדוקטרינה הנאו - קלאסית ( או ' מדע הכלכלה ' ) , עם הופעת ספרון קטן בן 99 עמודים , שכתב פיירו סרפה , מרצה בקיימברידג' האנגלית . 
בספרו ' ייצור סחורות באמצעות סחורות' , הראה סרפה באופן מתמטי כי ' כמות הון ' הינה קטגוריה פיקטיבית . 
ניתן לדבר על יחידות עבודה או על יחידות קרקע ועל יחידות חומרי גלם , אבל אין ביקום חומר הקרוי ' יחידת הון ' . 
מעל לכל , תרומתם של גורמי ייצור נפרדים אינה ניתנת למדידה , בלי להשיג ידע מוקדם על מחירים ועל יחסי החלוקה בין גורמי הייצור ( דבר שהתיאוריה של קלארק הייתה , למעשה , אמורה להסביר ) . בניגוד למבקרים הקודמים , קיבל סרפה את הנחות היסוד הנאו - קלאסיות והלך עימן עד לקצה הגיונן , כדי להפריך עד היסוד את מיתוס הפריון השולי של ההון . 
כזכור , ' מוצרי ההון ' הם הטרוגניים , והכלכלנים אינם מסוגלים לצרף את יחידות ההון השונות לשם מדידת כמותן . 
הם מסתפקים בחישובים עקיפים , המבוססים על יחידות כספיות . 
כדי לעשות זאת , הם משתמשים בשיעור הריבית . 
מדוע ? 
משום שככל ששיעור הריבית יהיה גבוה יותר , כן הופך ההון ליקר יותר ביחס לעבודה – והנטייה להשתמש בו תהיה פחותה , יחסית לנטייה להשתמש בעבודה . 
על פי היגיון זה , צריך להיות קשר שלילי בין ' עתירות ההון ' לבין שיעור הריבית . 
' עתירות הון ' , של תהליך ייצור כלשהו , מוגדרת כיחס בין כמויות ההון לבין כמויות העבודה שמוכנסות לתהליך הייצור . 
ככל ששיעור הריבית גבוה יותר , כן הולכת ויורדת ' עתירות ההון ' . 
כדי שהיגיון זה יהיה עקבי ובלתי ניתן לסתירה , חייב להתקיים התנאי הבא : הקשר השלילי , בין הריבית לבין כמות ההון ביחס לכמות העבודה , מוכרח להיות ייחודי ; כל מינון מסוים של ' עתירות הון ' חייב לקבל שיעור ריבית אחד בלבד . 
אחרת , פירושו של דבר שההון הינו בעל יותר מאשר ' כמות' אחת של הון . 
בנקודה זו נפלו הנאו - קלאסיקנים למלכודת ' המחלף הכפול ' ( reswitching ) שטמן להם פיירו סרפה . 
סרפה הראה כי בניגוד לדוקטרינה הנאו - קלאסית , אין קשר חד - משמעי בין כמות ההון למועסק לבין שיעור הריבית . 
סרפה נטל כדוגמא משק פשוט הכולל שני תהליכי ייצור : האחד ' עתיר הון ' ( X ) , שבו ' כמות ההון ' למועסק גבוהה ; והשני ' עתיר עבודה ' ( Y ) , בו ' כמות הון ' למועסק נמוכה . 
כאשר עולה שיעור הריבית – קפיטליסטים המשתמשים בתהליך ( X ) ינועו לעבר תהליך ( Y ) שבו כמות ההון יותר קטנה . 
אם שיעור הריבית ימשיך לעלות , הקפיטליסטים ישובו וימירו את תהליך הייצור ( Y ) שהופך ליקר , לתהליך ייצור ( X ) . התוצאה של מחלף כפול זה היא סתירה פנימית בהיגיון הנאו - קלאסי . 
טענת היסוד הנאו - קלאסית היא , ששיעור הריבית הינו המדד הלא - ישיר לאומדן כמות ההון . 
אבל אם ( X ) מופיע פעם כ ' עתיר הון ' ( בשיעור ריבית נמוך ) ופעם כ ' עתיר עבודה ' ( בשיעור ריבית גבוה ) , פירוש הדבר הוא שההיגיון הנאו - קלאסי אינו עקבי : אותה כמות של מוצרי הון עשויה לייצג ' כמויות' שונות של הון . 
המסקנה המביכה היא , שהתשואה על ההון אינה פרופורציונלית לכמות ההון . 
במלים אחרות , הפריון השולי של המכונות אינו קשור לשיעור הרווח . 
יתר על כן : כאשר הקפיטליסט משתמש ב ' יותר ' מכונות ( ' עתיר הון ' ) – אין פירוש הדבר שהוא משתמש ביותר הון , או שכמות ההון גדלה . 
המסקנה הכללית שעולה מספרו של סרפה : מכונות הן עניין פיזי - טכנולוגי המעוגן בתהליך ייצור , בעוד שהון ( שיעור - רווח , שיעור - ריבית , יחס בין רווח לשכר ) אינו קשור ישירות לתהליכי הייצור . 
המסקנה שלנו היא , שההון הוא מוסד תרבותי פוליטי – המהווה בעצם מכשיר כוחני ; הוא מתבטא בהופעתו המיידית , בחלוקת ההכנסות בחברה הקפיטליסטית , אם כי מעטים בלבד מוכנים להודות בכך . 
' מדע הכלכלה ' נראה עגום , לאחר פירסום ספרו של סרפה . 
כוהני הדת נאלצו להודות בתבוסה . 
פול סמואלסון , אחד מהמובילים בתיאולוגיה הכלכלית של המאה - העשרים , הודה בפה מלא , שתיאוריית ההון ותיאוריית פונקציית הייצור הנאו - קלאסית אינן מהוות אמת מדעית ; אך הוא מיהר להוסיף כי מדובר ב ' משלים ' ( parables ) שיועדו להדגים את המציאות . 
עוד תיאולוג בפולחן הנאו - קלאסי , פרגוסון , בחר ניסוח מדעי שונה : מאחר שהתיאוריה הנאו - קלאסית מבוססת " ... על ' הדבר ' הזה הקרוי הון ... " ומאחר שתיאוריה זו אינה ניתנת להוכחה , הרי שאימוצה הוא " ... עניין של אמונה ... " ( Ferguson , 1969 : pp . 
xvii-xviii ) . אין ספק , שאמונה כזאת חיונית ביותר . 
הגדרת ההון כאובייקט יצרני בר - מדידה אינה תרגיל לוגי בעלמא . 
היא מהווה חלק חיוני מהבסיס האידיאולוגי להצדקת השיטה הקפיטליסטית . 
ויתור על מיתוס ' הפריון השולי ' אינו בא בחשבון אפילו במחיר של שקר אינטלקטואלי מתמשך ושיטתי . 
השיטה חייבת להמשיך ולנוע . 
העניינים המשיכו להתנהל , כמו בכנסייה שבה התגלה שכתבי הקודש מזויפים . 
הטקטיקה העיקרית הייתה לטאטא את העניין המביש אל קרן - זווית ולהתעלם ממנו . 
מסתבר שעד עתה , ההשתקה מצליחה לא - רע . 
כמעט כל ספרי היסוד בכלכלה ( כולל המהדורות האינסופיות של סמואלסון ) ממשיכים ' למדוד' כמויות הון ופריונו השולי , ללא שמץ של ספקנות . 
אולי זה הפריון השולי של ' מדע הכלכלה ' : עיצוב וייצוב התודעה החברתית , בעיקר זו שמהווה את חגורת המגן של המעמד השליט , והפצת אמונה כוזבת במסווה של מדע . 
לכן , בין השאר , התפוררה ' מדינת הרווחה ' בלי שתהליך זה נתקל בהתנגדות רצינית ותוך ניצחון מרשים של הנאו - קלאסיקנים , בשני העשורים האחרונים של המאה העשרים , כאילו שנות השלושים לא היו מעולם . 
כפי שציינה ג'ואן רובינסון : ספרי הכלכלה , מהמבואות ועד למאמרים המתקדמים בכתבי - העת האקדמיים , ממשיכים עד היום לבנות תיאוריות " ... במונחים שאינם ניתנים להגדרה , ולחפש תשובות לקושיות שאינן ניתנות לשאלה ... " ( Robinson , 1971 ) . קשר של שתיקה פרוס על התרמית האינטלקטואלית הגדולה של המאה - העשרים : ההון . 
ד . 
תיאוריית הצבר ההון המרקסית 
לאורך שלושת הכרכים של ' הקפיטל ' לא מופיעה הגדרה ' אנליטית' ברורה של ההון , ויש לכך סיבה טובה . 
מרקס , בניגוד לכלכלנים - הפוליטיים הקלאסיים בני זמנו , לא ראה בהון חפץ מוחשי – אלא סוג של מרקם חברתי מתפתח , שאת עלילתו הוא שקד לתאר ואת סתירותיו הפנימיות הוא טרח לחשוף . 
המרקם הזה כולל את תהליך הייצור , חלוקת העבודה , שיפורים טכנולוגיים ; ומעל לכל , אותם ההסדרים המוסדיים של יחסי העוצמה שמעצבים את התודעה החברתית . 
מרקס כינה את כלל המרקם המתפתח הזה בשם ' המשטר הקפיטליסטי ' ( הכינוי ' קפיטליזם ' נטבע על ידי ממשיכיו של מרקס . 
מרקס עצמו דיבר רק על ' קפיטליסטים ' , ' קפיטל ' ו ' הסיסטמה הקפיטליסטית' ) . על פי אריק אולין רייט , הרעיון שלפיו הצבר הון הינו אוסף מתרחב של מכונות , בניינים וחומרי גלם , זר למחשבה המרקסית . 
במקום זאת , " ... יש להבין את הצבר ההון כייצור - חוזר מתמיד של יחסים חברתיים קפיטליסטיים , ההולכים ומתפשטים דרך המרת הערך העודף להון קבוע ולהון משתנה ... " ( Wright , 1977 : p . 
198 ) . גם אנוואר שאייך מדגיש את האספקט הזה : " ... הון אינו חפץ אלא מכלול קבוע של יחסים חברתיים ... ", שכדי להבינו , " ... יש צורך לפענח את תכונותיו כיחסים חברתיים ... " ( Shaikh , 1990 : p . 
73 ) . 
נקודת המוצא של מרקס הייתה , שההיסטוריה האנושית מתחילה במאבק על ניכוס העודף החברתי . 
שנית , אין חשיבות לצורה החברתית המיוחדת של ניכוס העודף וחלוקתו ; מה שחשוב הוא , שהעודף תמיד התחולל באמצעות עבודה אנושית . 
שלישית , אין אבחנה , ולו גם אנליטית , בין ייצור שמחולל עודף לבין מאבק על חלוקת העודף לאחר שהופק . 
מדובר בתהליך סימולטני של מאבק על העודף ועל הפקת העודף . 
אלה כרוכים יחד במיסוד ובמיסוד - מחדש פוליטי של העודף . 
מיסוד זה יכול להופיע בצורות שונות : עבדות , מלוכה , דת , צמיתות , עבודה שכירה או ' הון אנושי ' . 
אלה הם מוסדות דומיננטיים , המונצחים על ידי מעמד שליט בן תקופתו . 
אמרת ' הכנסה ' , אמרת בעצם חלוקת הכנסה . 
אמרת ' עבודה ' , אמרת למעשה סחיטת עבודה עודפת . 
אמרת ' מעמד' , אמרת קונפליקט מעמדי ( זה ההבדל בין התפישה המעמדית , שהיא קונפליקטית וקוהרנטית , לבין התפישה ' הריבודית' , שהיא אינטראקטיבית ומפוצלת ) . 
הניתוח הזה הביא את מרקס לתפישת הדינמיות של ההיסטוריה ושל האופי החולף של המוסדות הפוליטיים , שבעיני בני תקופתם נראים כנצחיים . 
הכלכלנים הפוליטיים הקלאסיים וממשיכיהם , הנאו - קלאסיים , ראו בעיני רוחם חוקי טבע נצחיים ( היצע וביקוש , שיווי - משקל , שוק , יתרון יחסי , תמורה פוחתת , תועלת שולית וכו' ) . מרקס לעומתם ראה זאת כאידיאולוגיות ארעיות , שנועדו להצדיק את תהליך סחיטת העודף ואת השולטים בתהליך אירגון העבודה של תקופתם . 
הקפיטליזם הוא משטר משוכלל וחולף בתוך הזרם ההיסטורי של המאבק על העודף . 
במשטרים שקדמו לקפיטליזם , ניכוס העודף הושג בדרך של בעלות מקודשת על עבודת עבדים ( קיסרויות עתיקות ) , או בדרך של בעלות מקודשת על קרקע ( פאודליזם ) ; בקפיטליזם , השליטה בהפקת העודף וחלוקתו נעשתה דרך בעלות מלוגטמת על ההון . 
מעבר להבדלים ביניהם , המשותף בין המשטרים הוא שהפקת העודף התחוללה דרך תהליך יצרני שמיסד את אירגון העבודה . 
עד כאן נראית תיאוריית משטר ההון של מרקס בהירה וקוהרנטית . 
הבעיה נעוצה בתפישת תהליך העבודה כמקור העודף . 
תפישה זו הביאה אותו לשתי הנחות , שנתגלו כמוטעות ככל שהקפיטליזם התפתח . 
האחת : הוא יצא מהנחה מוטעית , שנלקחה מאדם סמית , לפיה הייצור התעשייתי הוא המפתח להתחוללות תהליך ההצבר הקפיטליסטי . 
הטעות השנייה , שאותה הוא שאל מדויד ריקרדו , הייתה שניתוח המחיר וקביעת המחיר של הסחורות הם הדרך המדעית הראויה להסבר ולניבוי של אירגון תהליך העבודה ושל השליטה בתוצר העודף . 
התוצאה שנבעה משתי נקודות מוצא מוטעות אלה , הובילה את מרקס לערבוב בין צורה לבין תוכן . 
התוכן של הקפיטליזם הוא שיחבור בלתי פוסק של עובדים ומכונות , באמצעות תהליך מתרחב של ייצור וצריכת סחורות , כולל סחורות אדם . 
הצורה של הקפיטליזם היא שליטה מתרחבת של בעלי - ההון , כלומר , שליטה באמצעות מיסוד ומיסוד - מחדש של יחסי הבעלות המופיעים בצורה אבסטרקטית של הצבר הון . 
מרקס ההיסטוריון הדגיש ללא הרף את שתי הפנים האלה של הקפיטליזם ; הדיאלקטיקה המטריאלית סייעה לו בחידוד התהליך הדינמי של הסתירות בין צורה ותוכן , סובייקט ואובייקט , רוח וחומר , אידיאה ומעש . 
אבל כשהוא הגיע לניתוח אנליטי של תהליך ההצבר במונחים מופשטים , הוא לא הצליח להיחלץ מהתודעה הכלכלית - פוליטית בת זמנו . 
סכמות הייצור - החוזר שלו , אותן פיתח מן ' הלוחות' של קניי – ותיאוריית הערך של העבודה , שפיתח מתיאוריית המחירים של ריקרדו – לא הביאו אותו לתיאוריה קוהרנטית של הצבר הון . 
אצל מרקס , הניתוח האנליטי של תהליך ההצבר מתמקד אך ורק בתהליך הייצור ; הוא מזניח את הדינמיות של המאבק למיסוד - מחדש של יחסי הבעלות . 
התוצאה : אף כי מרקס תפש היטב את תהליך הצבר ההון כתהליך כוחני בעל דינמיות פוליטית – הוא נלכד באותה מלכודת ' מטריאלית' , שאליה נפלו יותר מאוחר הנאו - קלאסיקנים . 
התמקדותו בייצור כמקור ההצבר הובילה את מרקס לניסיון של יצירת מודלים של קביעת מחירים בתהליך הייצור , תוך בנייה של תיאוריית מחירים אלטרנטיבית לכלכלה - הפוליטית בת זמנו . 
מרקס העמיד את תיאוריית הערך של העבודה , שהיא בעצם תיאוריית מחירי - ייצור המבוססים על ערך עבודה , במרכז תיאוריית המכניזם הקפיטליסטי . 
בכך , הוא עירבב סיבה בתוצאה : המחיר הינו אמצעי בלבד , ואמצעי אחד מני רבים , לניכוס העודף ; העודף ( דרך מוסד הרווח ) הוא הסיבה והמניע בקפיטליזם ; המיסוד של ניכוס העודף , באמצעות רציונליזציה של מחיר ורווח , הוא שמייחד את הקפיטליזם . 
על תיאוריית מחיר זו , מרקס העמיס את תהליך התשומות - תפוקות של כלל תהליך הייצור - החוזר החברתי . 
הוא אף ניסה להסיק ממנו את מנגנון הפקת העודף , היווי ההון , הרווח , השינויים בשיעור הרווח , השינויים בפריון העבודה , תהליך הפרולטריזציה , תהליך ההתרוששות של השכירים , חלוקת העבודה החברתית , התנודות המחזוריות באבטלה ואפילו את התיאוריות של מחזורי המשברים בקפיטליזם ( בעיקר משברי רווחיות ) . 
בשולי התיאוריה של ערך העבודה , נדחקו ופרצו יותר מאוחר מיגוון של אסכולות ותיאוריות מרקסיסטיות : תיאוריות על האימפריאליזם , על הקפיטליזם - הפיננסי , על הקפיטליזם - המונופולי , על ' הנטייה לתת - צריכה ' , על ' ההתפתחות הבלתי - שווה ' , על ' הפיתוח של תת - הפיתוח ' , על ' התלות של הפריפריה במרכז' , על ' סחיטת - הרווח ' ועוד . 
כל האסכולות הללו נובעות מתיאוריית הערך המרקסית , ומתמודדות איתה במישרין או בעקיפין . 
כולן מחפשות דרך לערוך בה רביזיה ולהתאימה למציאות , בלי לפגוע בגרעין שלה : העבודה התעשייתית כבסיס להצבר ההון . 
הניסיון של מרקס היה ייחודי ; ושאיפותיו להקנות תקפות אוניברסלית לתיאוריית הערך של העבודה לא נבעו רק מיומרנות מדענית . 
מרקס , כנראה , התרשם יתר על המידה מהמהפכה הכימית בת זמנו . 
הוא האמין כנראה שיצליח , כמו שעשו בכימיה , לגלות את היסוד ההיולי ביותר , את יחידת - הערך הבסיסית ( אותו ' מחיר טבעי ' , שהכלכלנים - הפוליטיים סגדו לו ) . השאיפה , למצוא יסוד היולי חדש מהדהדת בכל פריצת דרך מדעית . 
כך קרה בפיזיקה , עם גילוי החלקיקים היסודיים של האטום ; ובביולוגיה עם גילוי ה ' די.אן.איי'. מרקס חשב , אולי , כי יחידת - הערך הבסיסית דומה לאטום של מימן : מזה - האחרון נובעות התרכובות המסובכות ביותר – וכך גם ' העבודה המופשטת' מהווה את היסוד ההיולי של התרכובת החברתית . 
על פי מרקס , תהליך ההצבר נובע מהערך העודף שנוצר בעבודת העובד ומנוכס בכוחו של הקפיטליסט , במהלך של ייצור חברתי הולך ומתרחב . 
בתיאוריה המרקסית , מקורו של הערך העודף הזה תלוי בשתי הנחות . 
האחת : כל הסחורות נמכרות במחירים , שהם פרופורציונליים לערך העבודה שלהן . 
ערך העבודה , מצדו , הוא אקויוולנטי ל ' זמן העבודה החברתי החיוני ' המוחדר לסחורות הללו . 
הפועלים , שמייצרים את הסחורות , מוכרים את כוח - עבודתם תמורת שכר , שהוא פרופורציונלי לזמן הנחוץ כדי למחזר עצמם , או לייצר מחדש את כוח - עבודתם . 
ההנחה השנייה : ערך העבודה של הפועלים , כשהוא נמדד בשעות , הינו קצר יותר מאשר יום עבודה טיפוסי שבו הם מועסקים . 
מבחינת העובד , הוא מייצר את עצמו מחדש בחלק מיום העבודה , וכל השאר הוא ' עודף ' המנוכס בידי הקפיטליסט . 
מכאן , שהעובד חי בספֵרה של ייצור סחורות פשוט ולא מתרחב : C??M??C . 
הוא מוכר את עצמו , כלומר את כוח - עבודתו , כסחורה ( C ) לאחר שקיבל את ערכו בצורת שכר בערכי כסף ( M ) , הוא קונה בכסף זה סחורות צריכה ( C ) החיוניות לקיומו ולמיחזורו ( כולל מזון , דיור , בריאות ותחבורה ) . 
מנקודת - מבטו של הקפיטליסט , הדגש אינו על כסף כאמצעי לקניית סחורות צריכה ; אלא להיפך , על סחורות כאמצעי להשגת עוד כסף . 
הייצור - המתרחב מתאפיין במשפט קצר : ' כסף עושה יותר כסף ' : ( M??C??M * ) . לשם כך , הקפיטליסט מכניס עצמו לספרה של ייצור מתרחב : ( M ? ? c+v ? ? production ? ? c+v+s ? ? M+M ? ? ? M * ) . 
כסף ( M ) ממיר עצמו להון קבוע ( c ) ולהון משתנה ( v ) . ההון הקבוע הוא אותן יחידות - ערך של מכונות , חומרי - גלם ופחת . 
הוא מכונה ' קבוע' , משום שערכיו אינם משתנים במרוצת תהליך הייצור . 
ההון המשתנה הוא הערכים לקניית כוח - עבודה . 
הוא ' משתנה ' , משום שרק העבודה הינה בעלת הסגולה הייחודית ליצור עוד ערכים לאורך תהליך הייצור . 
זאת הסיבה שבתום מחזור הייצור , הסחורה המופקת מכילה לא רק את ערכי ( c+v ) – אלא גם ערכים עודפים ( s ) שנוספו באמצעות העבודה העודפת , שהפכה ליחידות כסף ( M ? ) , שנוספו לכסף בתחילת הייצור ( M+M ? ) ובסך הכל הפכו ( M * ) . הערכים העודפים האלה הם מקור ההצבר הקפיטליסטי . 
הבעיה העיקרית של תיאוריית ההצבר המרקסית נבעה , מלכתחילה , מהקשר הבעייתי שטווה מרקס , בעקבות הכלכלנים - הפוליטיים בני זמנו , בין הערך לבין המחיר . 
מרקס התכוון להסביר באופן אנליטי את הקוד הבסיסי של הקפיטליזם , מוסד הצבר ההון . 
במקום זאת , יצאה לו תיאוריית מחירים משונה ; והוא נאבק בה לאורך עשרות שנים , ללא הצלחה . 
בעייתיותו של הקשר הזה , בין הערך לבין המחיר , נודעת בעגה האקדמית כ ' בעיית המעבר ' ( Transformation Problem ) . הבעייתיות נובעת משני תהליכי מעבר . 
ראשית : מהשלב שבו ערכי תשומות העבודה , הנכנסות לתהליך הייצור , מוסבים למחירי ייצור ( שישררו בתנאים היפותטיים של תחרות מושלמת ) . שנית : מהסבת מחירי הייצור למחירי שוק ( בתנאים ' הלא - מושלמים ' שהמציאות מכתיבה ) . 
שני תהליכי ההסבה היו שנויים במחלוקת מאז זמנו של מרקס . 
ניתן לאמר , שתולדות ההתפתחות של התיאוריה המרקסיסטית מאופיינות בנסיונות מתחדשים לפתרון ' בעיית הטרנספורמציה ' , בטכניקות מתודיות וכמותיות שונות . 
אולם , שתי הבעיות המרכזיות נותרו בעינן : הבעיה הנעוצה בהנחה בדבר מרכזיותו של הייצור התעשייתי , והבעיה הנובעת מ ' הפשטת' תהליך ההצבר וניתוקו ממוסדות הכוח בחברה . 
הבעייתיות מתחילה כבר בשלב הראשון , של הסבת ערכי העבודה למחירי ייצור : בשלב זה מניחים שכל אחד משלושת המרכיבים של משוואת הערך הוא בעל שיעור אחיד לרוחב כל ענפי המשק . 
שלושת המרכיבים הם : שיעור - הרווח , שיעור - הניצול , וההרכב האורגני של ההון . 
שיעור - הרווח ( ? ) מחושב כיחס בין הערך - העודף ( s ) לבין סכום תשומות הייצור של שני מרכיבים : ' ההון הקבוע' ( c ) , הכולל ציוד וחומרים ושרותים שהופקו באמצעות עבודה בעבר , ו ' ההון המשתנה ' ( v ) , שהוא רכישת תשומות של כוח - עבודה חי ; שיעור - הרווח , אם כן , הוא : s ? ( c+v ) = ? . 
שיעור - הניצול ( ? ) , הוא היחס בין ערך העבודה העודפת ( s ) ובין ערך העבודה החיונית ( v ) ; שיעור - הניצול הוא : ( ? = s ? v ) . 
ההרכב האורגני של ההון ( ? ) , הוא היחס בין תשומות ההון הקבוע ובין תשומות ההון המשתנה ; ההרכב האורגני של ההון הוא : c ? v ) = ( ? . 
מכאן מתחילים העניינים להתנהל בכבדות . 
מרקס הניח שעקב אופיו התחרותי של הקפיטליזם , זרימת הון מענפים פחות רווחיים ליותר רווחיים , תגרום לנטייה לשוויון של שיעורי - הרווח ( ? ) בין הענפים . 
הוא גם הניח , ששיעור - הניצול ( ? ) ישתווה באופן דומה בין הענפים בגלל התחרות בין העובדים ובשל הזרימה החופשית שלהם מענף לענף . 
שתי הנחות אלה ( בדבר תחרות ובדבר זרימה נטולת - מעצורים של הון ועבודה בין ענפים ) עשויות להיות שנויות במחלוקת ; אם כי ברור שבתקופתו של מרקס , אשר הכיר את הקפיטליזם בראשית דרכו , הנחות אלה נראו מציאותיות . 
אולם כשמדובר בהנחה השלישית , ברור שכבר בתקופת מרקס לא היה ניתן להתעלם מאי - התאמתה למציאות . 
על פי שתי המשוואות הראשונות , ההרכב האורגני של ההון ( ? ) חייב להשתוות בין הענפים . 
ההרכב האורגני של ההון , שהוא המינון שבין הון קבוע לבין הון משתנה , תלוי , לפי תיאוריית הערך המרקסית , בערכי העבודה ובאופי הטכנולוגי המיוחד של הענף . 
אופי זה שונה מענף לענף , ותלוי מעט מאוד בזרימת ההון או ברצונם של בעלי - ההון . 
למשל : ההרכב האורגני של ההון בענף המחשבים , נוטה להיות נמוך יותר מאשר בענף הפלדה ; בחקלאות – נמוך יותר מאשר בייצור שבבי מחשב ; ובבנייה – נמוך יותר מאשר בייצור מכוניות . 
יוצא , שההרכב האורגני של ההון , להבדיל משיעור - הרווח ומשיעור - הניצול , מאופיין דווקא בנטייה לפיזור בין ענפי , ואין בנמצא כוח פנימי שיביא אותו לשוויון בין ענפי . 
התוצאה פשוטה : כאשר מנסים למדוד את התפוקות במונחי זמן - עבודה , ערכי התפוקות אינם שווים לערכי התשומות שנכנסות לייצור . 
מכאן , שהרווח אינו יכול להשתוות לערך העודף . 
יהיו אשר יהיו הפתרונות – ממבט רטרוספקטיבי שמאז מרקס ועד זמננו , נראה שתיאורטיקנים מרקסיסטים סירבו לנטוש את הנחות היסוד של תיאוריית הערך של העבודה ; ומשום כך חיפשו דרכים שונות ומשונות לפתור את ' בעיית הטרנספורמציה ' . 
בין הדרכים הידועות לפתרון הייתה ' התיאורמה ' של מורשימה , שהיא בעצם פשרה בין התיאוריה ובין המציאות . 
התיאורמה קובעת כי ערך - עודף חיובי גורר רווח חיובי , ולהפך – אף כי שני הגדלים אינם בהכרח שווים . 
בדרך זאת , אף כי תיאוריית הערך המרקסית מתקשה להסביר את קביעת מחירי הסחורות הבודדות , היא עדיין מציעה הסבר כללי לסיבת המחיר . 
אף על פי שערך העבודה הוא הסיבה שעומדת מאחורי הופעתו החברתית של המחיר , אין הכרח שיתקיים קשר כמותי מדויק בין הערך לבין המחיר . 
על פי פתרון זה , המחירים מופיעים כערכים שעברו תהליך שינוי . 
אם נסכים , ששיעור הרווח נוטה להשתוות בין הענפים לרוחב כל המשק – הרי שהערך - העודף , בענפים בעלי הֶרכב אורגני נמוך של הון , חייב להתחלק מחדש , לטובת ענפים בעלי הֶרכב אורגני גבוה של הון . 
כך יוצא , שהרווח אשר מנוכס בידי כל ענף , שונה בדרך כלל מהערך - העודף שהופק על ידי העבודה באותו ענף . 
מסקנת התיאורמה היא שהמחירים בכל ענף חייבים לסטות מהערכים היצרניים שעומדים מאחורי המחירים . 
באמצעות טרנספורמציה כזאת , מערך למחיר – תיאוריית הערך המרקסית עשויה להתקבל כהיגיון כללי של מחירים , אך לא כהיגיון פרטי של כל מחיר בנפרד . 
מחיר בודד ורווח בודד יהיו שונים מהערך ומהערך - העודף שחוללו אותם ; אבל סך כל הרווחים אמור להיוותר שווה לסך כל הערך - העודף במשק , וסך כל המחירים אמור להיוותר שווה לסך כל הערכים במשק . 
מבחינה אמפירית , אף כי ערכי העבודה בפני עצמם אינם מספיקים כדי להסביר מחירים – ניתן בקלות להסב אותם למחירים , בעזרת ידע סטטיסטי על ההרכב האורגני של ההון בכל ענף . 
מבחינה תיאורטית הצליחה ' התיאורמה ' של מורשימה להותיר את תיאוריית הערך המרקסית בגבולות ההיגיון . 
ערך העבודה נותר עדיין הסיבה למחיר , והייצור של הערכים העודפים עדיין נותר המקור לרווח . 
כך היה ניתן לפשר בין תיאוריה מהפכנית ביסודה ובין תהפוכות המציאות . 
ה . 
המפולת של תיאוריית ייצור הרווח המרקסית 
עד לשנות החמישים הוגבל ויכוח ' הטרנספורמציה ' לחוג צר של מרקסיסטים . 
ואז התפרסם מאמר מאת פול סמואלסון , שהרחיב את הוויכוח עד לכלל דיון ברלבנטיות של התיאוריה המרקסית בכלל . 
סמואלסון הראה , לפחות באופן מתמטי , שכל בעיית הטרנספורמציה אינה אלא ' עיקוף מיותר ' . 
מרקס גורס שקיימים שני תהליכים אנליטיים עוקבים : הראשון , שבו תנאי הייצור ( הכוללים את ערך כוח - העבודה ואת שיעור - הרווח ) קובעים את ערכי התפוקה ; והשני , שבו מומרים ערכי התפוקה למחירי התפוקה . 
סמואלסון , לעומת זאת , טען שנדרש תהליך אחד בלבד ; תהליך שבו מחירי הייצור נובעים מפרמטרים ישירים של ייצור , בלי שום צורך בתיווך של ערכי עבודה . 
מכאן מכריז סמואלסון בנימה עוקצנית : " ... על בעלי הפלפול המרקסיסטי לשנן את עיקרי הכלכלה התקפים לכל החברות בכל הזמנים : קצץ בהפסדים וזרוק לפח את תיאוריית הערך של העבודה ... " ( Samuelson , 1957 : p . 
891 - 2 ) . 
אלא שבשנת 1960 התפרסם ספרו הצנוע של פיירו סרפה ' ייצור סחורות באמצעות סחורות' , שהוזכר לעיל . 
הספר לא רק הפריך את תיאוריית המחירים הנאו - קלאסית , אלא גם פגע קשות בתיאוריית הערך המרקסית . 
על פי סכמות התשומות - תפוקות של סרפה , ניתן היה להסיק שתיאוריית הערך של העבודה הינה חסרת ערך הרבה יותר מכפי שניסה סמואלסון להראות . 
כפי שהראו סטידמן ורבים בקרב ממשיכי סרפה , הטרנספורמציה מערכי תשומות לערכי תפוקות לא רק הייתה עיקוף מיותר אלא עיקוף בלתי - אפשרי בכללותו . 
מרגע שהניתוח עבר מייצור פשוט אל ייצור מורכב ומשולב בתהליכי ייצור מצטלבים ( כלומר , תהליכים שבהם תפוקות מגוונות משתלבות בתשומות מגוונות של תהליכי ייצור אחרים ) – ערכי העבודה עשויים להפוך לבלתי - מוגדרים , או אפילו לחסרי - מובן . 
במצבים מסוימים , גם אם נדע את סך כל זמן - העבודה שהוכנס לתהליך הייצור , לא נוכל לקבוע את ערכי העבודה של תפוקות בודדות . 
במצבים אחרים – שבהם קיימים שני תהליכי ייצור בעלי אותה יעילות בייצור תפוקה אחת , אולם בעלי יעילות שונה בייצור תפוקה אחרת – ערך העבודה עשוי להגיע בסיטואציות מסוימות לאפס , או אפילו לקבל ערך שלילי ... 
התאורטיקנים המרקסיסטים נאבקו קשות כדי להתגבר על הקשיים הללו , והפתרונות שהוצעו היו מסובכים ביותר ובעלי הנחות מוצא נוקשות . 
ניתן לאמר שתיאוריית הערך של העבודה איבדה מבחינה אנליטית , ובוודאי מבחינה אמפירית , את משיכתה כתיאוריה הגיונית ופשוטה – המשמשת כנשק פוליטי , מעצם היותה מדריך מהיר להבנת המציאות . 
הסיבה העיקרית לכל הבעיות הללו היא שהמרקסיסטים , בעקבות מרקס , פנו אל הריאליה של הייצור כדי לחפש את המפתח לסוד ההצבר . 
אצל הנאו - קלאסיקנים , ההתרכזות בייצור מוצרים ושירותים נעשית במתכוון ; כך נוצרת אשליה של דה - פוליטיזציה של יחסי - ייצור בחברה האזרחית הפיקטיבית . 
לעומת זאת , המרקסיסטים מלכתחילה ראו בדמיונם את הייצור כחלק ממרקם חברתי של יחסי - סמכות או של קונפליקט מעמדי . 
מרקס עצמו כתב ב ' ביקורת הכלכלה המדינית' : " ... ההון הוא הכוח השליט בחברה הבורגנית . 
עליו להיות הן נקודת מוצא והן תכלית ... "( Marx , 1859a : 303 - 4 ) . אף על פי כן חזרו ונפלו המרקסיסטים לתוך מלכודת של קו - ייצור מופשט , נקי מאמצעי כפייה , מאלימות ומסמכות . 
התפילה המוזרה שמנהלים הנאו - קלאסיקנים בראשית כל ניתוח חברתי הכוללת את המנטרה הידועה : " ... בהנחה של שוק משוכלל ללא בלמים מוסדיים וללא ממשלה ... ", המרקסיסטים חוזרים עליה בדרך המיוחדת להם , בבואם לחפש את היסוד ההיולי , באמצעות ערך העבודה המופשטת , שנכנסת לתהליך הייצור החברתי . 
רוב התיאוריות הנאו - מרקסיסטיות שהתפתחו לאחר הילפרדינג , לנין וקלצקי ( כולל תיאוריות ' האימפריאליזם ' , ' התלות' ו ' הסיסטמה הקפיטליסטית העולמית' ) , אינן מקבלות בפועל את תיאוריית הערך של העבודה . 
הן יוצאות מהנחה שהקפיטליזם העולמי שרוי בסיסטמה של ' הון מונופולי ' ; תיאוריית הערך הופכת למעין טקס פתיחה , וממהרים להיפטר ממנה בהזדמנות הראשונה . 
המציאות של ההון המונופולי , הן בתוך המדינות הקפיטליסטיות המפותחות והן במערכת העולמית , היא שונה : כששיעור השכר סוטה מן העלות החיונית מבחינה חברתית , למיחזור העובדים – ערך כוח - העבודה , שהוא התשומה הבסיסית בכל תהליך ייצור , הופך ל ' נגוע' ביחסי עוצמה פוליטיים . 
חזרנו אפוא , לעולם הדואלי של ערך כלכלי בבסיס מול עולם - על פוליטי של מחירים . 
אין ספק שמרקס צדק כשקבע , שהערך הינו ביטוי של אותו חלק מכלל זמן - העבודה החברתי אשר נדרש כדי לייצר אותו . 
הצרות התחילו כשהוא ניסה ללכת בעקבות הכלכלנים - הפוליטיים הקלאסיים , ולבנות ' מלמטה ' בניין המבוסס על מדידת כמויות של תשומות עבודה בודדות . 
לא רק שהוא הניח , שהייצור מכיל את הצופן לניתוח תהליכי החלוקה וההצבר ( אשר מאז סרפה לפחות , מוטלים בספק ) , אלא גרוע מכך : הוא גם הניח שתהליכי הייצור ניתנים , באופן אובייקטיבי , להגדרות במונחים כמותיים . 
מעניין , שמרקס עצמו היה מודע לבעייתיות הזאת . 
בקטע בעל אופי נבואי , חזה מרקס את התמוטטות תיאוריית ערך הייצור שלו המבוססת על תשומות זמן - עבודה : " ... ככל שמתקדמת תעשיית הייצור ההמוני , כך תהיה יצירת עושר ממשי תלויה פחות בזמן העבודה ובכמות העבודה שמושקעים , ויותר בכוח המכשור הטכנולוגי שפועל בזמן העבודה ... בטרנספורמציה הזאת , פוסקת העבודה הישירה שמבוצעת בידי האדם עצמו מלהיות הציר המרכזי של הייצור והעושר , גם לא זמן העבודה , אלא הצבת כושר ייצורו הכללי . 
כלומר , הידע שלו והתגברותו על הטבע דרך קיומו החברותי . 
בקיצור , התפתחותו של האדם לפרט חברותי ... מאותו זמן שעבודת האדם בצורתה הישירה תחדל להוות את עיקר העושר , זמן העבודה יחדל , והוא חייב לחדול , להיות קנה מידה לעושר . 
ערך החליפין יחדל בהכרח להוות מדד לערך שימוש ומכאן שאופי הייצור הנשען על ערך החליפין יתמוטט ... " ( Marx,1859b, pp . 
592ff מצוטט מתוך : Marcuse , 1964 : pp . 
35 - 36 ) . 
זהו קטע אופייני למרקס , המראה שבתוך תהליך הצבר ההון , הנראה מוצק לכאורה , מבצבצת סתירה פנימית , שמצביעה על חברה אחרת . 
בתשלובת חברתית - טכנולוגית סבוכה , מתמוטטים היחסים הישירים בין תשומות עבודה ומחירי שוק . 
כאשר תתמוטט שיטת הצדקת המחירים , שכאילו נקבעים על ידי כוחות לא אנושיים – קביעת המחירים תהפוך לעניין אנושי , שצביונו הכוחני יהיה גלוי . 
במקביל , יבשיל זמנה של שיטה אלטרנטיבית בחברה אחרת ; אופני הייצור והצריכה בה יהיו לא כוחניים , כלומר הם יהיו חופשיים משלטונו של ההון . 
הוא התבדה , אולי , לגבי שיטה אלטרנטיבית – אך נראה שצדק לגבי אובדן ההצדקות לשיטה הקיימת . 
כעדות להתמוטטות שיטת ערך החליפין של העבודה ניתן להביא קטע ממסמך , שפדרציית האיגודים המקצועיים בארה"ב ( AFL-CIO ) פירסמה ב - , 1958 ושמו ' אוטומציה ושינוי טכנולוגי ' : " ... אוטומציה , במובן הרחב ביותר שלה , הינה בעצם סוף מדידת העבודה ... כשקיימת אוטומציה , אין אפשרות למדוד תפוקה של אדם יחיד , ואין יותר סיבה לשלם לאדם לפי כמות תפוקה או זמן ... " ( מקור : Tsuru,1993: p . 
7 ) . 
עד כה הצבענו על הבעייתיות של השלב הראשון בטרנספורמציה , ההסבה מערכי ייצור למחירי ייצור . 
כשמדובר בשלב השני , שלב ההסבה ממחירי ייצור למחירי שוק , המצב הוא הרבה יותר עגום : כאן כבר מדובר בעולם פיקטיבי לא פחות מהעולם הנאו - קלאסי של הכלכלן המצוי בן זמננו . 
קיומה של תחרות מלאה הוא תנאי הכרחי להסבה . 
פירושו של דבר , שפירמות ועובדים חסרים יכולת כלשהי להשפיע על מחירים ועל שכר – שאם לא כן , לא תהייה התאמה בין מחירי השוק לבין מחירי הייצור . 
מנגד , התנאים של תחרות מושלמת לא התקיימו בזמנו של מרקס , ובודאי שאינם קיימים במציאות של המאה העשרים . 
ניתן אפילו לטעון , שתחרות מושלמת מנוגדת מעצם הגיונה לחברה מעמדית . 
המרקסיזם המודרני טען , שאת הקפיטליזם התחרותי ירשו תופעות מגוונות : משקים ריכוזיים , ממשלים חזקים בעלי יכולת של מיסוי ותיקצוב מסיבי , צבאות המוניים , שוקי עבודה מפוצלים , יחסי מרכז ופריפריה וכו ' . 
מתבקשת המסקנה : אף אם תיאוריית הערך של העבודה מועילה , כנקודת פתיחה ללימוד תולדות הקפיטליזם – היא הופכת לחסרת ערך , ואף מפריעה , למחקר מרקסיסטי רציני על מוסדות הרווח ועל תהליכי ההצבר בחברה הקפיטליסטית של ימינו . 
ו . 
קץ הבסיס המטריאלי של ההון 
עם התמוטטותה של פרדיגמה , עדיין מנסים שומרי החומות בדרך כלל ' למתוח ' את התשבץ המרכזי ולערפל את הקצוות הבולטים בפגיעותם . 
כך אירע ל ' עקומת פיליפס ' בעידן הסטגפלציה ; וכך אירע לפרדיגמה הקיינסיאנית בכללותה עם האינטרנציונליזציה של המשקים . 
התוצאה של התמוטטות תיאוריית ערך העבודה פגעה , ללא ספק , ביכולתה של הפרדיגמה המרקסיסטית להסביר באופן קוהרנטי את תהליך הצבר ההון . 
אבל המרקסיסטים לא ויתרו על פונקציית הייצור המעמדית , שבבסיסה מצוי ערך העבודה . 
בפונקציית ייצור זו נכרכו תוספות חדשות , שאמורות לאשש אותה . 
משום כך עלו לאחרונה אסכולות שמוסיפות ' תשומות' חדשות , תרבותיות , אידיאולוגיות ומדיניות , לתהליך ההצבר . 
עם זאת , גרעין התהליך עדיין מצוי בייצור התעשייתי המטריאלי . 
אף על פי כן זו פרדיגמה שמנסה להתחדש – שהרי בשורשי הגיונה , היא מאז ומתמיד קישרה את תהליך הייצור עם יחסי הכוח בחברה . 
קשה לאמר זאת על הדוקטרינה הנאו - קלאסית . 
הבעיה העיקרית שלה איננה בדברים שהיא מנסה להסביר ולמדוד בעקשנות מזה כמאה שנה ( ' פריונם השולי של מוצרי הון ' ) , אלא בדברים שמהם היא מנסה להתעלם : מוסדות הכוח החברתי של ההון . 
לאחר הקריסה של אידיאולוגיות הפריון השולי של המכונות , התחילו הנאו - קלאסיקנים להכניס ' שחקנים ' חדשים לתוך תהליך הייצור . 
כך הוכנסו לפונקציית הייצור ' גורמי ייצור ' חדשים כמו ' טכנולוגיה ' , ' הון אנושי ' , ' ידע' ולאחרונה אף ' אינפורמציה ' . 
כאן ממשיכים ' למתוח ' את פונקציית הייצור של קלארק עד לקצה היכולת , כדי להסביר את ' תרומתם ' של גורמי הייצור החדשים שהוכנסו כלאחר כבוד , לפונקציית הייצור במאה - העשרים . 
מחקרים אמפיריים מכל הסוגים מנסים להסביר את השינויים בתפוקות ביחס לתשומות . 
בדרך כלל , רק חלק לא - גדול מהתפוקות מוסבר סטטיסטית באמצעות תשומות שנצפו ; והן מותירות מרחב גדול של ' שארית' ( residual ) סטטיסטית , התלויה באוויר . 
כפי שנראה בהמשך , ההסבר העיקרי לכך הוא פשוט ביותר : ייצור הוא תהליך חברתי מקיף , שאינו ניתן להפרדה ולפירוק לגורמי - ייצור בעלי סגולות פריון . 
הכלכלנים אינם מעזים אפילו לחשוב על אפשרות כזאת ; שהרי פירושה של קביעה זו הוא סופה של פונקציית הייצור – וליתר דיוק , קץ הדוקטרינה הדומיננטית של הקפיטליזם וחיסול המחלקות לכלכלה . 
משום כך , נחלצו הכלכלנים בניסיון להציל את הפרדיגמה באמצעות הרחבתה של פונקציית הייצור . 
עתה כוללת התפוקה , בנוסף להכנסות מגורמי הייצור המסורתיים שניתן לצפות בהם ( קרקע , עבודה ומכונות ) , גם ' תשואות' הנמדדות כ ' שארית' . 
ככל שה ' שארית' הזאת גדלה , כן דרך כוכבו של גורם - ייצור חדיש ושמו ' טכנולוגיה ' , שבינתיים הוא הפך למוסכמה במדע הכלכלה . 
הטענה הרווחת היא ש ' השארית' הסטטיסטית של פונקציית הייצור אינה מהווה 
בעיה תיאורטית , אלא פשוט ' מדד לבוּרות שלנו ' . 
הבעיה , כך טוענים הכלכלנים המצויים , שעדיין איננו יודעים כיצד לכַמֵת את גורם - הייצור ' טכנולוגיה ' . 
כשנדע לאמוד את התשומות הטכנולוגיות ולשלבן בפונקציית הייצור – או - אז , ' השארית' תיעלם . 
זאת כמובן טענה מאוד לא מדעית , משום שאין אפשרות להפריכה . 
מאז עידן הרציונליזציה , נהוג לטעון שתיאוריות מוצלחות הן תיאוריות שהמבחנים האמפיריים שלהן מראים מינימום סטיות מהמציאות . 
מדע הכלכלה דווקא מצטיין בהצלחתו לכפות על המין האנושי תיאוריות הנוטות להכחיש את המציאות . 
הרעיון , להוסיף גורם - ייצור רביעי נפרד , הועלה עוד בזמנו של אלפרד מרשל , בשנות העשרים ; הוא קיבל דחף מיסיונרי מאת ג'ון קנת גלבריית , אשר הפך אותו לאבן פינה בספריו הפופולריים . 
מלומדים כמו גלבריית ראו ב ' טכנולוגיה ' תשומה המאפילה על גורמי - הייצור הקלאסיים הישנים : ' קרקע' - ' הון ' - ' עבודה ' . 
הם הסיקו שהקפיטליזם שבק חיים , ושבמקומו עלתה ' חברה - תעשייתית - חדשה ' המאופיינת ביחסי ייצור אל - מעמדיים , והמנוהלת על ידי קטגוריה ושמה ' טכנוסטרוקטורה ' . 
בשנות השמונים המשיכו למחזר את האופנה הזאת מלומדים זריזים כמו אלווין טופלר ודניאל בל , שהמציאו מהפכות ' אינפורמציה ' ומהפכות ' גל שלישי ' . 
נראה לנו שכל גיבוב המלים הזה , על מהפכה ' טכנולוגית' , הינו חסר ערך . 
במסווה של ביקורת על הנאו - קלאסיקנים חוזר גלבריית על אותה טעות נאו - קלאסית , לפיה קיים ' גורם - ייצור ' נפרד בעל סגולות פריון פנימיות . 
כמו קודמיו , הוא מדגיש את הטבע היצרני ואת סגולות הפריון המופלאות של ' הטכנולוגיה ' – תוך כדי הסוואת מבנה הכוח , הכוח המעמדי , שמסתתר מאחוריה . 
מאז ' המהפכה הניהולית' של ג'יימס ברנהם , ניסו גלבריית ודומיו לטעון כי הטכנולוגיה והמנהלים חיסלו את ההון ואת בעלי - ההון , כמרכז הכובד של החברה הקפיטליסטית . 
המשטרים הקפיטליסטיים המודרניים אינם נתונים עוד ל ' מחסור ' ולכוחות שוק עיוורים ; הם נתונים לידם הארוכה והמתכננת של הטכנוקרטים , אשר ' מווסתים ' את המשקים בעזרת תכנון וטכנולוגיה . 
לא נראה שלפולחן הטכנולוגי - ניהולי הזה יש עדיפות על הפולחן הנאו - קלאסי . 
שני הפולחנים כאחד , סוגדים לסגולות הפריון המופלאות של ' גורם ייצור ' זה או אחר ; הם מדגישים את הייצור והטכנולוגיה , כמאפיין עיקרי של החברה המודרנית , ומתעלמים ממרכז הכובד של הקפיטליזם : יחסי השליטה . 
הם מתעלמים מההגמוניה של השולטים – המפעילים את הסיסטמה הקפיטליסטית , באמצעות הניהול הטכנולוגי והשליטה באינפורמציה , נגד מרבית המין האנושי . 
הבעיה המרכזית בכל התיאוריות של הצבר ההון ( או בתחליפיו המודרניים כמו ' טכנולגיה ' , ' ידע' , ' הון אנושי ' , ' אינפורמציה ' וכו' ) , היא חוסר - היכולת שלהן להגדיר : מה בעצם נצבר ? 
ההנחה הסמויה של התיאוריות היא , שהצבר הון ניתן למדידה בדרך כזאת או אחרת במונחים מטריאליים . 
בעולם הנאו - קלאסי , המטרה המקודשת של קפוצי - השפתיים הסגפניים היא ' להרבות הנאה ' ; משום כך , ההון נמדד ביחידות בסיסיות של תענוג או ב ' יחידות תועלת' . 
המרקסיסטים , בעקבות מרקס , טוענים ? ומן הסתם , בהיגיון ? כי הקפיטליסט מוּנע בדחף לא - רצוני , לרדוף אחר זנבו של ההצבר ; או , כפי שמרקס תיאר זאת : " ... הצבירו הצבירו ! 
זאת תורת משה והנביאים ... הצבר למען ההצבר , ייצור למען ייצור ... " ( מרקס , 1867 : עמ' 489 ) . תיאורי ההון של מרקס מנוסחים במונחי כוח ההולך ומתפשט , אשר אין לעמוד בפניו . 
אולם , כשמרקס והמרקסיסטים מגיעים לקטגוריות המופשטות של ההון ולתיאור כמותי של מכניזם ההצבר ? נעלם המשטר הכוחני של ההון , ותחתיו מתגלה ערימה של יחידות מטריאליות של ' עבודה מתה ' . 
מרקס דחה את ההתעסקות של ' הכלכלה הוולגרית' , כלשונו , באידיאולוגיות ערך סובייקטיביות של היצע וביקוש ? לפיהן בני - אדם בודדים מניעים את מנגנון ייצור הסחורות הקפיטליסטי , על בסיס תשוקתם לטעמים מתחלפים של תועלת ( ' ערך שימוש ' ) . אבל ההון , בתיאוריה המרקסית , גם הוא נמדד ביחידות מטריאליות של תועלת ; משום שהוא מבוסס על ערך העבודה , שנמדד אף הוא ביחידות של תועלת ( ' ערכי שימוש ' ) למיחזור כוח העבודה . 
יחידת - עבודה ' פשוטה ' , כיחידה היולית של ערך , אינה יכולה לעמוד במבחן אמפירי . 
קיימים הרבה סוגים של עבודות , אבל קיימת רק דרך אחת להביא אותם אל מכנה משותף של יחידות ' עבודה פשוטה ' : ראשית , להבחין בין איכויות שונות של עבודה ( כמו עבודת ' מהנדס ' , ' נהג משאית' או ' מורה ' ) ; לאחר מכן , לקבוע את העלויות ( על פי חישוב זמן - עבודה מופשט ) הנחוצות למיחזורן ולייצורן - מחדש . 
ברור שהדרך הזאת מבוססת , בסופו של דבר , על קשר בין כמות לבין איכות ; כלומר , על מדידת יחידות ' תועלת' של ייצור ושל צריכה . 
מכאן , שאין אפשרות למדדן באופן אובייקטיבי . 
למשל , האם קיימת משמעות אובייקטיבית לקביעה ולפיה שעת - עבודה של מהנדס בניין שווה לשעה וחצי של עבודת נהג משאית ? 
כל קביעה מסוג זה הינה שרירותית . 
ערכה של העבודה ייקבע בכוח תועלת סובייקטיבית של הקפיטליסטים , או בהתאם לתועלת החברתית שהעבודה עשויה להביא , על פי ההערכות הסובייקטיביות של מתכנני המשק בחברה האלטרנטיבית ( כפי שמתאר המודל שפיתח אוסקר לנגה בשנות השלושים ) . 
הדואליות בין איכות לבין כמות , שאולי הציקה לפילוסופים עתיקים , התגלתה מאז אדם סמית כבעיה מרכזית בניהול ובאירגון העבודה . 
סמית ניסה לפתור אותה על ידי צירוף האיכות ( ' ערך - השימוש ' ) והכמות ( ' ערך - החליפין ' ) בנקודת - מפגש אידיאלית של ' מחיר טבעי ' . 
מרקס דחה את המפגש הזה לעידן של החברה העתידית המשוחררת , שבה תוסר מהמין האנושי קללת הניכור מהעבודה . 
הנאו - קלאסיקנים המודרניים ? המאמינים בדבקות , שהחברה הליברלית כבר שיחררה את המין האנושי מכבליו ? נאלצים להתמודד קשות עם מציאות של טכנולוגיות מתקדמות ושל ייצור בינלאומי סבוך . 
הם מנסים למצוא בדרך אמפירית את החוליה המחברת בין איכויות המוצר ובין מחירו בשוק ; הניסיון שלהם מבוסס על דרך שהיא שונה מההנחה המיסטית של ' המחיר הטבעי ' , שהוא מושג בלתי ניתן להוכחה או להפרכה . 
המתודה הנאו - קלאסית הידועה ביותר היא ' מדד המחירים ההדוניים ' ( Hedonic price indices ) . עשרות מדדים סטטיסטיים פותחו על פיה – בניסיון לתרגם את השפעת השינוי האיכותי , שחל במוצרים במרוצת הזמן , למחירים וכמויות . 
ניתן לאמר על מדדים אלה , בקצרה , שהם ' יישומיים ' ביותר ; עובדה היא , שנסמכים עליהם בסטטיסטיקות רשמיות . 
יש להוסיף , כמובן , כי ההסתמכות נעשית מטעמי אמונה בלבד . 
אם מודדים מוצרים בודדים ופשוטים ( כיכר לחם או עט נובע ) באמצעות הגדרת ה ' איכויות' השונות שלהם , נראה העניין כלא - בעייתי במיוחד . 
הוא מסתבך , כשמנסים למדוד מצרפים גדולים של מוצרים , כגון התפוקה של תעשיית המכוניות או סך - כל התוצר הלאומי . 
כאן יש צורך בסיכומים של מיליונים ( אם לא מיליארדים ) של תכונות ואיכויות שונות ; וכדי להביא את המוצרים השונים לבסיס משותף , יש צורך ביחידה טבעית משותפת שתפשט את המדידה . 
הפתרון המקובל הוא שימוש במחירים של שנת בסיס מסוימת , כיחידת מידה משותפת . 
למשל : אם מחירו של מחשב - כיס בשנת 1971 היה כעשירית ממחירו של מכשיר טלוויזיה , הכלכלן המצוי אמור להניח שמחשב - הכיס אוצר בתוכו עשירית ' כמות' של טלוויזיה . 
אלא שטבלת איכות - כמות כזאת מכילה אותה סתירה פנימית , אשר כבר אדם סמית לא הצליח להתגבר עליה . 
הכלכלן חייב להניח שמחיר יחסי משקף כמות יחסית , ובכך חזרנו שוב אל הפיקציה של ' מחיר טבעי ' , שיכול להתקיים רק בתנאי תחרות מושלמת ושיווי - משקל כללי . 
כל סטייה מתנאים אלה מערערת את הקשר בין האיכות והכמות של המוצר . 
לא מדובר בבעיה תיאורטית גרידא , או בקושי טכני להעריך מוצרים מסובכים במיוחד , אלא בבעיה מציאותית שכיחה ביותר . 
כיצד , לדוגמא , ניתן לשקלל מחיר - איכות של שתי סחורות חיוניות בעולם המודרני : נפט וחיטה . 
נניח שהמחיר היחסי של נפט וחיטה בשנת 1972 היה 1:5 , ונניח שיחס זה אכן יצג את האיכויות היחסיות שלהם . 
לפי חישוב זה , תוספת של טונה נפט תגדיל את התל"ג פי 5 מתוספת של טונה חיטה . 
אך מה יקרה אם שנת שיווי - המשקל מבחינת המחיר היחסי של נפט בחיטה תהיה לא , 1972 אלא , 1973 כאשר מחיר הנפט היה פי 15 מחיטה ? 
במצב זה , חשיבות של טונה נפט בתל"ג תהיה פי 15 מטונה חיטה . 
כלומר , בחירת שנת הבסיס לצורך חישובי תפוקה כללית הינה קריטית . 
הבעיה היא שבחירה כזאת הינה שרירותית ; שום יצור בעולם הזה לא ראה שיווי - משקל , ולא קיים בסיס אובייקטיבי כלשהו לזהותו . 
עצם ההנחה , שהעולם החברתי מצוי מידי פעם בשיווי - משקל תחרותי , היא מופרכת לחלוטין , שכן האידיאה של תחרות משוכללת היא פיקציה . 
שוק הנפט מעולם לא היה נתון ל ' תחרות משוכללת' . 
ייתכן שמחירי הנפט מגיבים למלחמות הפורצות בין קבוצות - הון עולמיות , אך לכל אלה אין קשר למה שמכנים תחרות מחירים בשוק . 
המקרה של הנפט אינו חריג : מבנה הכלכלה הפוליטית העולמית מורכב מפסיפס של תאגידי - ענק בעלי עוצמה פיננסית , שיש להם מאחזים איתנים בצמתים של הייצור והצריכה ההמוניים . 
אם נוסיף לכך את עוצמתן של קואליציות מדיניות , המשלבות ממשלים גדולים וצבאות חזקים בעלי כוח תקציבי וצרכני מרוכז – נמצא שמדדים , המתבססים על החליפין בין כמויות יחסיות של סחורות , אינם משקפים שינויים באיכויות כלשהן . 
הם משקפים אך ורק יחסי כוחות משתנים בתוך מארג פוליטי סבוך . 
רצונו החופשי של הצרכן הוא הנס הפוליטי של הנאו - קלאסיקנים , הדגל הליברלי . 
' התועלת' , ובעיקר ' התועלת השולית' של הצרכן הריבוני , מחברת את חופש הבחירה עם מחירי הסחורות . 
הצרכים של הצרכנים קשורים לכמויות הסחורות ולמחיריהן . 
נניח שהצרכנים אכן אטוּמים ודוגמטיים כמו הנאו - קלאסיקנים . 
נניח שהם אינם משתייכים לשום חברה אנושית , ושאין אפשרות לנטוע בהם צרכים חדשים או כוזבים . 
הבעיה איננה עוד תיאורטית , אלא מעשית : כיצד לחשב את התוצר הלאומי ואת ההכנסה הלאומית . 
כאשר מחשבים את התוצר הלאומי של מדינה קפיטליסטית , לא מצרפים את סך המוצרים והשירותים שנקנו בפרק זמן מסוים , אלא את המחירים שלהם . 
משום כך , מוסיפים את הצריכה הבטחונית לצריכה האזרחית . 
ההנחה הבסיסית היא שדולר של הוצאה בטחונית , המוצא על ידי הממשלה , שווה באיכותו לדולר שמוציא הצרכן הריבוני . 
מניחים משום - מה שדולר אחד המוצא על נשק כימי , הוא בעל אותה ' כמות' של תרופה שקונה הצרכן הבודד בבית - המרקחת . 
מזה כחמישים שנה , נעשה החישוב התמים הזה בחשבונאות הלאומית של המדינות . 
חישוב זה נעשה באמצעות הנחה תמימה לכאורה , לפיה שתי הסחורות ? נשק כימי , ותרופה ? אכן מספקות אותם צרכים אנושיים אמיתיים . 
אילו היו כלכלני הזרם המרכזי עקביים בגישתם ובהטפתם הליברלית כביכול לחירותו של הצרכן הבודד , היה עליהם לחשב את התרופה ככמות חיובית של תועלת שיש להוסיפה לתוצר הלאומי , ואילו את הנשק הכימי היה עליהם לחשב ככמות שלילית של תועלת שיש להפחיתה מהתוצר הלאומי . 
יתר על כן : גם ' הכמויות' העיקריות שמיתוספות לתוצר הלאומי דרך מה שמכנים ' צריכה פרטית' אינן נובעות בהכרח מטעמיהם החופשיים וצורכיהם האמיתיים של הצרכנים הריבוניים . 
סקירה קצרה של סעיף ' צריכה פרטית' – שהוא עיקר התוצר הלאומי – תַראה שחלק לא מבוטל ממנה אינו אלא סוג של התניה כפייתית או , בקצרה , ' צרכים כוזבים ' : סיגריות , אלכוהול , סמים , ניתוחים פלסטיים , מכוניות בעלות פחת מואץ , בגדים שמתיישנים במהירות , מחשבים שמוחלפים כל שנתיים , תוכניות טלוויזיה דביליות , ועוד מיליוני צרכים אחרים . 
המרקסיסטים היו החלוצים בהבהרת המכניזם של ההצבר הקפיטליסטי – זה אשר מקפל בתוכו את הניכור הצרכני , הפטישיזציה של הסחורות , הצרכים הכוזבים והסובלנות המדכאת בחברה המודרנית . 
מכניזם זה נחשב ליעיל ומתוחכם יותר מהשיטות האלימות וממחנות - הריכוז ומהתעמולה הגסה של המשטר הסובייטי . 
אולם , הם נותרו שבויים בבסיס המטריאלי של תהליך הייצור התעשייתי ; ולכן , הם נתקעו אי שם בוויכוח עקר על ערך העבודה ' היצרנית' והעבודה ' הלא - יצרנית' . 
כך הם החמיצו את המטרה של מרקס : להציב תיאוריה כלכלית - פוליטית קוהרנטית במאה העשרים ולהבהיר את האופי הפוליטי של הסחורה . 
תיאוריות הצבר ההון המרקסיסטיות , במאה העשרים , נותרו מבוססות על הנחות של ייצור מטריאלי מתקופת התחלת התיעוש . 
הנחות אלה קרובות , למרבה האבסורד , לדוקטרינה הנאו - קלאסית . 
יש צורך בתיאוריה אלטרנטיבית של הון . 
יש לשחרר את ההון מבסיסו המטריאלי הכלכלי הצר , ולהחזירו למקורותיו החברתיים ; להפקיעו מאת ' מדע הכלכלה ' ולהחזירו אל מרכז הכלכלה - הפוליטית . 
אנו נזקקים לתיאוריה שתיצוק תוכן פוליטי לתוך עצם הניתוח האנליטי של ההון ; תיאוריית הצבר הון , שתחבר את הייצור והעוצמה למקשה אחת . 
מרקס , כאמור , היה הראשון שניסה להכניס את מיסוד העוצמה הפוליטית לתוך תהליך הצבר ההון . 
הוא עשה זאת באמצעות ניתוח שני מחזורי ייצור בסיסיים הפועלים בקפיטליזם : מחזור סחורות פשוט ( C-M-C ) ומחזור סחורות מתרחב ( M - C - M * ) . 
מדובר בשתי ספֵרות מנוגדות ומשלימות . 
הספֵרה האחת היא זו שבה חיים העובדים , והאחרת של הקפיטליסטים . 
בראשונה , המטרה היא למחזר ערכי שימוש למען הקיום האנושי ; בשנייה , המניע והתכלית הם הגדלת הרווח הכספי למען הרווח הכספי . 
מרקס ניסה לבטא את שתי ספֵרות באמצעות יחידות אוניברסליות של עבודה . 
זאת היתה הדרך של המהפכה המדעית מאז המאה השבע עשרה : לגלות ' חוקי תנועה ' אוניברסליים השולטים ביקום האנושי . 
הבעיה היא , שדווקא על פי ההגיון של מרקס לא ניתן לגשר בין שתי אופני החיים . 
הסתירה בין שתי הספֵרות היא מהותית : הראשונה מייצרת למטרות מטריאליות של קיום , ומשום כך מושגיה סובבים סביב יחידות תועלת ושעות - עבודה ; השנייה שולטת ומכוונת את הראשונה באמצעים סימבוליים , וערכיה סובבים אך ורק סביב סמלים כספיים . 
אין מדובר בהבדל שבכמות צריכת סחורות בין שתי שכבות חברתיות , עובדים וקפיטליסטים . 
הקפיטליסט חותר , ומותנה לחתור , להגדלת רווחיו בערכים כספיים ; לא כדי לצרוך יותר מוצרים ושירותים ( גם אם זאת הוא עושה ) אלא כדי להגדיל את הכוח היחסי שלו בחברה . 
מרקס ניסה להראות את הניגוד והסינתיזה שבין תהליך הגידול בפריון שמקורו בעבודה החברתית , לבין תהליך המיסוד של יחסי - הכוח במשטר הקפיטליסטי . 
הניגוד הזה , שבין הפריון המטריאלי והכוח הפוליטי , היה צריך לבוא לידי ביטוי בניגוד שבין המחזור הפשוט של העבודה החברתית לבין המחזור המתרחב של ההון . 
אבל מוקד התהליך ? הצבר ההון ? נותר לכוד בתוך המסגרת התועלתנית של יחידות ערכי שימוש מטריאליות ( C ) , המדודות ביחידות חסרות - פשר של ' זמן עבודה ' . 
כאן מצויה הבעיה העיקרית , שיש לפתור : אין אפשרות לתאר את התפתחות ההון ותהפוכותיו באמצעות יחידות - תועלת של עובדים ( ובוודאי לא באמצעות יחידות תועלת של צרכנים ) . אפילו לפי ההיגיון המרקסי , מדובר בשתי ' שפות' השונות זו מזו במהותן . 
שפה אחת היא שפה של ייצור וסיפוק צרכים ; היא מבטאת את המטרות האוניברסליות של המין האנושי . 
השפה השנייה – שפת ההון , או שפת הביזנס בימינו – היא שפה כוחנית ומנוכרת , המבטאת אינטרסים פרטיקולריים שעומדים בסתירה לקידמה האנושית . 
מרקס חזר ותקף את הכלכלנים - הפוליטיים הקלאסיים ( ולמעשה , את ממשיכיהם הנאו - קלאסיים ) על כך שהם מתארים תמונת - עולם פיקטיבית : קיימים בה צרכנים ויצרנים , שחיים אך ורק למען סיפוק צורכיהם . 
מרקס טען שהקפיטליזם הוא משטר פוליטי המוּנע על ידי רווח ולמען רווח – ומשום כך הוא מחולל , בין השאר , ובהיסח הדעת , עלייה בפריון ובידע הטכנולוגי . 
לעומתו , הכלכלנים הקונבנציונליים של זמננו שבויים בשפה קדם - קפיטליסטית , שפה של סיפוק צרכים במחזור סחורות פשוט . 
הם מתאמצים לתרגם את השפה העסקית למונחים ' ריאליים ' תועלתניים . 
אלא שכאמור , מדובר במאמץ שווא . 
אין אפשרות ליצור שפה אוניברסלית אחת , שתגשר בין האינטרסים הסותרים של שתי השפות . 
על פי ההיגיון של מרקס עצמו , לא רק השפה המטריאלית הנאו - קלאסית ( שפת ' כמות המכונות' ) אינה שפתו האמיתית של ההון – אלא גם השפה של מרקס ( שפת יחידות - הערך האבסולוטיות של העבודה ) אינה יכולה להתמודד עם שפת ההון , משום שההיגיון של ההון מנוגד לה . 
על פי מרקס , התודעה של העובדים – המודעים לעצמם כמעמד – היא ראיית עצמם כסחורת אדם המוכנסת כתשומה למכונה חברתית , אשר פועלת נגד צורכיהם האמיתיים . 
אין הם שולטים בתכנון עבודתם ובפרי עבודתם . 
עבודתם אינה מכוונת לצורכיהם , אלא לצורכי המערכת הקפיטליסטית ; זו מתגלה יום - יום דרך מוסדות השליטה העסקית , הצרכנות , התקשורת , המשפט , המשטרה , הצבא , המדינה והמשטר העולמי . 
כל מה שמעבר לצורכיהם המטריאליים הוא ' עודף ' עבודתם , הנחמס מהם ומופעל נגדם בהצדקות מתוחכמות . 
העובדים שזורים באירגון התעשייתי ומותנים להתקיים תחת ההגמוניה של ההון ועל פי תכתיביו . 
ההון , לעומת זאת , פועל לפי היגיון אחר לחלוטין ; אין אפשרות להעביר אליו את שפת ערכי השימוש של העובדים . 
בעוד ששפת העובדים מובעת ביחידות אבסולוטיות של קיום אנושי מטריאלי , הרי שההון הוא שפת הכוח . 
זהו כוח מאורגן , המבוסס על כניעותם של העובדים . 
ההון אינו נובע מהייצור החומרי : הוא שולט בייצור החומרי , וכופה את תכתיביו וחומס אותו , אבל כוחו אינו מבוסס עליו . 
ההון , גודלו וקצב שינויו תלוי אך ורק בכניעותה של האוכלוסיה המשועבדת לו ולעולם לא לפריון המכונות או לשינויים בו . 
שפת הכוח , לעולם אינה יכולה להתבטא במונחים אבסולוטיים הנשענים על קיום מטריאלי . 
שפת הכוח יכולה להתבטא רק במונחים יחסיים ; כלומר , ביכולת היחסית של קבוצה חברתית אחת לכפות את רצונה , למנוע את שאינה רוצה בו ולהפעיל לצרכיה קבוצה אחרת . 
משום כך , ההון יכול להיות מובע רק בסימבולים יחסיים ; מדידת מנה של כוח יכולה להיעשות רק יחסית לכוח אחר . 
המטרה העיקרית של המחקר הזה היא להחזיר למושג ההון משמעות חברתית , הכוללת גם את התפתחות הייצור התעשייתי וגם את התפתחות מוסדות הכוח הפוליטי . 
במאה העשרים כתוצאה מהקורפורטיזציה והביורוקרטיזציה של האקדמיה , נחטף החלק ' הייצורי ' על ידי מחלקות הכלכלה באוניברסיטאות , והדיון במוסדות הפוליטיים - תרבותיים הועבר למחלקות אחרות . 
אבל המטרה אינה יצירת קשר בין שתי זרועות ביורוקרטיות של אקדמיה , אלא בניית תיאוריה מקיפה אחת של משטר ההון . 
קפיטליזם אינו סיסטמה כלכלית – אלא סדר חברתי מסוים , שהבשיל לפני כמאתיים שנה . 
הוא התחזק במאה העשרים ; ורק בסופה קיבל את האופי הגלובלי , שמרקס תפש כבר במאה התשע - עשרה . 
המוסד הבסיסי של הסדר החברתי הזה הוא ההון . 
כתוצאה מהפיצול התודעתי , התפתחה מאז שנות הששים אופנה אקדמית שטענה כי הקפיטליזם הגיע לקצו : פסו המאבקים המעמדיים , נעלמו האידיאולוגיות המעמדיות . 
' קץ האידיאולוגיות' מסמן את כניסת המין האנושי לעידן של חברה ' פוסט תעשייתית' , ' פוסט קפיטליסטית' – ואפילו , בלי צחוק , ' פוסט מודרנית' . 
אין פלא שקטגוריית ההון היוותה בעיה אשר יש להחביאה , לכלוא אותה בתוך הייצור או בתוך ' המערכת הכלכלית' . 
יש צורך לבטלה כלא - חשובה , מול כוחות העתיד של ' הידע' ו ' התקשורת' וה ' היי - טק ' ו ' הפלורליזם התרבותי ' . 
בקיצור , יש לבטל את הקפיטליזם כלא היה – ולהותירו כמין דימוי מעורפל , בפיהם של דמגוגים ואנשי תקשורת . 
בסופו של דבר , לשם מה קיימים ' מדעני חברה ' ומה מקור השראתם ומימונם ועתיד קיומם . 
ז . 
התיאוריה המוסדית של פריון חברתי וכוח פוליטי 
מי שתפש באורח שיטתי את הדואליות הזאת של ' השפות' היה תורסטיין ובלן , הנחשב למייסדה של האסכולה המוסדית . 
הסקירה שלנו תפתח בנסיונו ליצור תיאוריה מקיפה של הקפיטליזם בתחילת המאה . 
נמשיך עם תלמידו לואיס ממפורד , שהרחיב את היריעה ויצר תיאוריה מקיפה בדבר ציביליזציות כוחניות . 
התפישה של שני הכותבים הללו מבוססת על הניגוד ההיסטורי שהתפתח בחברה האנושית , בין יצירתיות לבין כוח . 
ובלן ראה את השתקפות הניגוד הזה בקשר שבין מוסדות התעשייה לבין העסקים . 
ממפורד , לעומת זאת , ראה את הניגוד כחלק מקונפליקט היסטורי מתמשך בין שני סוגי מרקם טכנולוגי : טוטליטרי ודמוקרטי . 
ובלן נשכח . 
השפעתו על רדיקלים אמריקאים כמו סי רייט מילס , ועל מרקסיסטים כמו פול סוויזי היא ניכרת ; אולם בזמנו , הוא נחשב לנער - שעשועים דקדנטי של מעמד הפנאי , ולא התייחסו אליו ברצינות . 
היה זה עידן שגשוג החלום האמריקני ; ומי ישים לב לדקויות של אדם מסוגו של ובלן , אשר גורש ממרבית האוניברסיטאות הבולטות בארה"ב ( בדרך - כלל , משום שהוא חיבב יתר על המידה אלכוהול ואת נשות הפרופסורים , שהיו אמורים להעניק לו קביעות באקדמיה ) . ספרו הראשון , ' התיאוריה של מעמד הפנאי ' , שהוא יותר ידוע בקרב הדור הישן של הסוציולוגים , היווה פתיחה של התקפה שיטתית על הדוקטרינה הנאו - קלאסית . 
בספריו האחרים , ' היוזמה העסקית' ו ' הבעלות האנונימית' , סיכם ובלן את התיאוריה החברתית שלו על מוסדות ההון . 
הנאו - קלאסיקנים , כזכור , רואים שני מניעים עיקריים המפעילים את החברה האנושית : הרדיפה אחר עונג , שמתבטאת כחתירה מתמדת אחר רווחה חומרית והנטייה של הכוחות החברתיים בכללותם לשיווי - משקל . 
ובלן , לעומתם , משקיף על ההיסטוריה האנושית כהתפתחות מוסדית של הקונפליקט בין יצירתיות לבין כוח . 
בסדר החברתי הקפיטליסטי , משתקף הקונפליקט הזה בניגוד שבין מוסד התעשייה לבין מוסד העסקים . 
תעשייה ועסקים הן שתי ספֵרות שונות במהותן . 
המובן של ' תעשייה ' , אצל ובלן , הוא כְּלל התהליך החברתי של הייצור . 
התהליך מכיל את היווצרות הידע האנושי , הכולל את התפתחות המדעים , הטכנולוגיות והמרקם התרבותי . 
התעשייה אמנם מעוגנת בקונטקסט המטריאלי של הקפיטליזם , אלא שהיא קדמה לו – ומן הסתם תמשיך להתקיים גם כשהקפיטליזם יחלוף מן העולם . 
תעשייה קיימת במשטרים קיסריים , קומוניסטיים וקהילתיים . 
היא איננה ייחודית לליברליזם ולכלכלת שוק . 
במהותה , המניע הבסיסי של התעשייה הוא לייצר ביעילות הולכת וגדלה מוצרים ושירותים בעלי איכות . 
האמצעי העיקרי שלה הוא , בלשונו של ובלן , ' תהליך המכונָה' . 
לא מדובר דווקא במכונות , אלא באירגון שיטתי של הייצור ובשימוש מושכל של ידע . 
מעל לכל , מדגיש ובלן את האופי הלא מפוצל והקבוצתי של הפעילות התעשייתית . 
הנאו - קלאסיקנים מדגישים את הפעילות האינדיבידואלית שהיא לכאורה יסוד החירות והקידמה . 
הם מעלים על נס את אופיו הרובינסון - קרוזואי של ' היזם ' , ' איש - העסקים ' , ' הצרכן הרציונלי ' . 
ובלן גורס שמדובר בהבלים : הפריון התעשייתי נובע משיתוף - פעולה ואינטגרציה . 
אמנם מכונות מופעלות על ידי מועסקים נפרדים בבעלות פירמות נפרדות ; אך ' התהליך המכני ' בכללותו , נובע מפעילות שיתופית . 
הסיבות לכך : ראשית , תלותו של הייצור התעשייתי באותה ' המורשת הטכנולוגית' של החברה האנושית . 
ידע טכנולוגי אמנם נרקם על ידי יחידים , אבל היחידים האלה ספגו ממרקם קבוצתי ומחוכמה מצטברת של העבר . 
שנית , התקדמות הידע הנצבר הופכת את הייצור ליותר מורכב ומסובך , וכך גוברת התלות ההדדית . 
זו האחרונה גורמת לכך , שיעילות הייצור התעשייתי הולכת ונשענת יותר ויותר על סינכרוניזציה ועל סטנדרטיזציה . 
קיים לחץ גובר להתאמה תעשייתית , הן של הייצור והן של הצריכה . 
תפישה זו , בדבר אינטגרציה וסינכרוניזציה של הידע והייצור , נראית אולי מובנת מאליה ; אולם עובדה היא שמדע הכלכלה שוקד להתעלם ממנה , ובעיקר משתי תוצאות הגיוניות שעולות מתפישה זו : האחת , שחלוקת ההכנסות בחברה אינה יכולה לנבוע מפריונם של ' גורמי ייצור ' נפרדים . 
השנייה , שחלוקת ההכנסות נובעת לא מייצור ומיֶדע חברתי – אלא מחלוּקת העוצמה החברתית . 
כאן אנו מגיעים לעסקים . 
מוסד העסקים שונה מהתעשייה גם באמצעים וגם במטרות . 
היוזמה העסקית מכוונת לרווח . 
היא מתנהלת באמצעות קנייה ומכירה , ומטרתה היא הוספת עושר כספי נצבר . 
בעוד שהתעשייה , במהותה , היא תהליך מתמשך ורציף של ייצור התלוי ב ' אינסטינקט האוּמנות' , העסקים הם התפרצויות מקוטעות של חתירה לשליטה ולעוצמה . 
בעוד שהתעשייה זקוקה לאינטגרציה , לשיתוף - פעולה ולתכנון – הרי שהעסקים מנתבים דרכם בהמולה עצבנית באמצעות קונפליקטים , יריבויות וסכסוכים בין הבעלויות . 
עם השתרשות מוסד העסקיות , הולך ונפער השסע בין האינטרסים של העסקים לבין הצרכים של מרבית אוכלוסיית הצרכנים השכירים . 
ככל שהלך והתגבש הניגוד בין שני המוסדות , כן הלכו והתגבשו שתי ' שפות' נבדלות . 
השפה התעשייתית שהיא שפת התכנון המטריאלי , ומולה שפת העסקים המנוסחת בסמלים כספיים . 
הכלכלנים מתעקשים להפוך את הסמלים העסקיים ליחידות ' ריאליות' של תועלת , אבל , על פי ובלן , טרנספורמציה זו היא חסרת תועלת . 
לדוגמא , השימוש בטכניקה הסטנדרטית המקובלת , שבה הופכים רווח ל ' רווח ריאלי ' : מחלקים את הרווח השוטף במדד המחירים לצרכן . 
הסיבה לכך היא אמונתם של הכלכלנים , שהרווח ניתן למדידה במונחים של יחידות תענוג ; שניתן למדוד את הרווח על פי ' כוח הקנייה של הרווח ' . 
קשה לדמיין את קבוצות ' פורד' או ' ג'נראל מוטורס ' חותרות להרחיב את נכסיהן , כדי למקסם את ' כוח הקנייה ' של הונם . 
בספֵרה העסקית פועמת שפה אחרת , שאין לה דבר משותף עם תועלת או עם ' ריאליות' כלשהי . 
" ... בעולם המשתנה הזה , בני אדם החלו להשתכנע שערכים כספיים הינם יותר ריאליים ואמיתיים מכל עובדה מטריאלית ... וכך יוצא , שכאשר אדם מכר את מוצריו , ובכך בעצם הפך למחזיק בכסף , הוא נחשב דווקא לאחד ש ' מימש ' את עושרו או ש ' מימש ' את רכושו . 
יוצא , שבעולם העסקי מחיר החפצים הופך ליותר אמיתי מאשר החפצים עצמם ... " ( Veblen , 1923 : pp . 
88 - 9 ) . 
האבחנה של ובלן , בין תעשייה לבין עסקים , נראית ממבט ראשון מקבילה לניגוד בין עבודה לבין הון ; או לאבחנה , שערך מרקס , בין מחזור סחורות פשוט לבין מחזור מתרחב . 
אלא שמרקס כפה על שני המוסדות ' שפה ' אוניברסלית אחת , היא שפת ערכי השימוש של העבודה ; וזאת , בעיקר , כדי לאמוד את פעילות ההון . 
לעומתו , השכיל ובלן להפריד בין שני העולמות הפועלים בקונפליקט : שפה מטריאלית לתעשייה ולעבודה , ושפה סימבולית - כספית להון ולעסקים . 
באמצעות הדואליות הזאת פתר ובלן את ' בעיית הטרנספורמציה ' : המחירים וההצבר משתייכים לעולם העסקים – ומכאן שאין לחפש את סיבותיהם , ולא את אופי קביעתם , בחילוף החומרים של האירגון התעשייתי . 
מנגד , התעשייה במשטר הקפיטליסטי כפופה , בהיבטים די מכריעים לאינטרסים שמכתיבים העסקים . 
בתנאי הקפיטליזם , התעשייה מתנהלת לא למען רווחת המין האנושי וקיומו , אלא למען האינטרס העסקי , שמייצג חלק קטן מהמין האנושי . 
אמנם טענות אלה אינן מפתיעות במיוחד , אך ובלן , למעשה , מעמיד את ההיגיון הכלכלי המקובל על ראשו . 
משמעות החתירה המתמדת של היזם העסקי להשגת רווח , הינה תביעה בלתי פוסקת לבעלות על הכנסות . 
במהותה , הפעילות הזאת הינה הליך של חלוקה - מחדש ; אין בה אף שמץ של ייצור . 
הסחורות , שעליהן מתבססת התביעה ' הריאלית' לרווח , מיוצרות במקום אחר : בספֵרה התעשייתית . 
במשטר הקפיטליסטי , התעשייה מתנהלת למען מטרות העסקים , מכאן נובע , לפי ובלן , שבניגוד לאמונה הרווחת , האקדמית וההמונית , הקשר הסיבתי אינו נע מהייצור אל חלוקת ההכנסות , אלא להפך : הוא נע מחלוּקת - ההכנסות אל הייצור . 
מכאן , שניתוח המשטר הקפיטליסטי אינו צריך להתחיל מחֵקר הייצור התעשייתי , אלא להתמקד בחקר ההתארגנות העסקית . 
נקל להבין את הסיבה לכך שוובלן שלל את ' פונקציית הייצור ' הנאו - קלאסית , המבוססת על הטענה שהפריון של הייצור קובע את חלוקת - ההכנסות : הרי כל המיתוס של הפריון השולי הינו חסר אחיזה במציאות . 
בקונטקסט חברתי , לא קיימים גורמי - ייצור נפרדים ובלתי תלויים . 
נכון , אומר ובלן , אנו מכנים פועלים בשם ' כוח עבודה ' , לחומרי - גלם אנו קוראים ' קרקע' ולמכונות אנו מדביקים תווית של ' הון ' ; אך לכל אחד מהמרכיבים הללו אין משמעות יצרנית , אלא בקונטקסט טכנולוגי חברתי כולל . 
המערכת התעשייתית היא מרקם חברתי ולא אוסף של חלקי מכונות , גושי מינרלים ושברי עבודה . 
המרקם יכול להתקיים רק בחברותיות אוניברסלית ; מכאן , שכל רעיון הפריון של גורם ייצור אינדיבידואלי הוא שטות , שבאה לשרת אינטרסים פרטיקולריים . 
מאז שנות הששים שוקדים הכלכלנים להוסיף גורם - ייצור חדש ושמו ' טכנולוגיה ' לתוך ' פונקציית הייצור ' המפורסמת ( הכוללת קרקע , עבודה והון ) . ובלן הסביר , כבר בתחילת המאה העשרים , כי לא רק שהייצור החברתי אינו ניתן לפירוק לגורמי - ייצור נפרדים – אלא שהייצור החברתי מבוסס אך ורק על ' המורשת הטכנולוגית' של החברה . 
טכנולוגיה , לפי ובלן , אינה גורם ייצור . 
אם בכלל קיימים תהליכי ייצור , הם נובעים אך ורק מטכנולוגיה . 
היא התשתית התרבותית , שמאפשרת לארגן את כלל הייצור החברתי ; הטכנולוגיה היא ' הציוד הלא - חומרי ' הכולל , בין השאר , עירבוב יעיל של חומרי גלם , עבודה וציוד מכני . 
בלי ' הציוד הלא - חומרי ' – כל הגורמים הפיזיים בייצור הינם אוסף חפצים חסרי משמעות כלכלית . 
אם ניקח איכר חרוץ ממסופוטמיה של האלף השני לפנה"ס ונציבו בקו - הייצור במפעל שבבעלות ' פורד' במאה העשרים , הוא יהפוך לחסר תועלת ; לא משום שאין ביכולתו ללחוץ על מתג ולהרים מפסק , אלא משום שהוא יהיה אובד - עצות . 
הוא לא ימצא את מקומו במרחב התרבותי של הציביליזציה הפורדיסטית . 
במצב דומה היה מוצא עצמו מהנדס מחשבים של ' אי.בי.אם', שנקלע ליער באמזונס . 
הוא לא היה מצליח להתקיים שם תקופה ארוכה : לא בגלל חוסר יכולתו הפיזית , שהיא כנראה משובחת מזאת של אינדיאני עני , אלא משום שהוא זר לחלוטין לתשתית התרבותית של יושבי האמזונס . 
עד לפני כחמשת אלפים שנה , האבן הייתה חומר - הגלם העיקרי בבניית מכשירי העבודה לצורך הייצור החומרי . 
האבן נחשבת לחסרת תועלת , בקונטקסט של ייצור מכשירים מודרניים ; לעומת זאת , חומר הגלם החיוני ביותר במאה העשרים , הנפט , נחשב לחסר תועלת בתרבויות החקלאיות של העבר . 
למכונות אין שום פריון משלהן . 
' פריונן ' תלוי לגמרי במרקם הטכנולוגי . 
כל אימת שמגיע גל טכנולוגי חדש , מכונות ' חכמות' , אם נשתמש בלשון הפרסומת , מוצאות דרכן לזבל . 
דבר לא השתנה במכונות אלה , אך הן פוסקות לפתע מלהיות ' מוצרי הון ' . 
אותו היגיון תקף גם אם נהפוך את הכיוון ההיסטורי . 
ציוד של מפעל מודרני המייצר מוליכים - למחצה היה שיא הטכנולוגיה בשנות השמונים ; הוא היה נחשב , בזמנו של ובלן , לאוסף של חפצים חסרי ערך – ובעצם , חסרי משמעות תרבותית . 
מכאן , שהגלגול שמדמיינים הנאו - קלאסיקנים , לפיו הופכים חפצים פיזיים ל ' מוצרי - הון ' בעלי סגולות פריון כלכליות , משתייך לתורת הנסתר בלבד . 
קרקע , מוצרי - הון ועבודה אכן חשובים לייצור , אבל רק כשהם מופיעים כחלק מתהליך חברתי - תרבותי שלם . 
' הציוד הלא - חומרי ' הזה הוא שנופח בהם תכונות פריון . 
בקצרה , ובלן טוען שהאידיאולוגיה המרכזית של הכלכלה בת זמננו ? המתארת תהליך של תשומות - תפוקות נפרדות , הנכנסות לתהליכי ייצור וקובעות את חלוקת ההכנסות בחברה ? היא אידיאולוגיה כוזבת . 
היא מתמקדת בעירבוב כמויות נצפות , כביכול , של חומרים , אך מתעלמת מן העיקר הבלתי נראה : ' המורשת הטכנולוגית' של החברה האנושית . 
המשמעות התיאורטית של טיעונים מסוג זה נחשבה , ונחשבת כיום , למסוכנת ביותר . 
אבל המשמעות החריפה ביותר נובעת מניתוק חלוקת - ההכנסה מהייצור . 
משמעות זו הופכת את התיאוריה של ובלן בהכרח לפוליטית – על כל ההשלכות החברתיות , שהכלכלנים שוקדים להסתיר מזה כמאה שנה . 
אם לא קיימים יותר גורמי - ייצור נפרדים , נשמטה האפשרות להשתמש בהם כדי להסביר ולהצדיק את חלוקת ההכנסות והרכוש בחברה ; ובעיקר , לא תהיה יכולת להסביר ולהצדיק את המשך תהליך ההתחלקות - מחדש . 
סוד מנגנון החלוקה החברתית אינו טמון בייצור . 
החלוקה שייכת לתחום הפוליטי , כלומר למרקם יחסי השליטה ולאירגון המנגנון של יחסי העוצמה . 
ובטיבו של מנגנון זה נעסוק עתה . 
ח . 
מוסד הבעלות ובלימת הייצור 
במבט היסטורי ארוך - טווח , כותב ובלן , אפשר להסיק כי גודלה של התפוקה החברתית תלוי בגודל האוכלוסייה ובמצב הידע הטכנולוגי . 
הציוד , המבנים , המכונות ושאר ' נכסים מוחשיים ' – אינם חשובים . 
מלחמות הרסו לא - פעם מכונות וציוד ; ואף על פי כן , כושר התפוקה חזר לעוצמתו במהירות . 
במלחמת - העולם השנייה איבדו יפאן וגרמניה חלק משמעותי מהציוד המטריאלי שלהן , אך תוך שנים מועטות נחשבו ל ' נס כלכלי ' . 
לעומת זאת , אירלנד הוכתה מכה שלא הצליחה להירפא ממנה עד היום ; וזאת , משום שהכיבוש האנגלי , במאה השבע - עשרה , גרם לה לא רק להרס פיזי , אלא גם השליט במכוון אנלאפבתיות שנמשכה דורות רבים . 
באמצעים דומים הצליחו הבריטים להפוך את פאראגואי , שהייתה המדינה המשגשגת ביותר באמריקה הלטינית במאה התשע - עשרה , לאחד האזורים העניים בעולם . 
מה שחשוב , לטווח - ארוך , אינו קיומם של המכונות והציוד המוחשי , אלא אופן פעולת המארג החברתי של הייצור . 
חשיבותו של הציוד החומרי , לעומת זאת , בולטת בטווח קצר . 
כאן נכנס מוסד הבעלות לתוך התמונה : " ... מצב העניינים בזמנים המודרניים הוא , שכל אדם המחזיק בזכות הלגלית למנוע מחלק כלשהו של הציוד או של החומרים הנחוצים , להשתלב בפעילות השוטפת של הייצור , אותו אדם מצוי בעמדה המאפשרת לו לכפות תנאים וציות , באיימו להפוך חלק מהמלאי החברתי המשותף של טכנולוגיה לחסר שימוש . 
בעלות על ציוד תעשייתי ומקורות טבעיים , מעניקה זכות ליגלית לכפות אבטלה , ולהפוך עמל ומיומנויות חברתיות למיותרים . 
וזאת הזכות הטבעית של ההשקעה ... " ( Veblen , 1923 : p . 
65 ) . 
על פי אורח המחשבה המקובל , הקשר הסיבתי מוביל מהיצירתיות והיוזמה של איש העסקים , אשר מייצר רווחים שמקנים לו זכות לבעלות על נכסים . 
לא כך סבור ובלן . 
הקשר הוא הפוך : הזכות לבעלות היא שמקנה את הזכות להשתלטות על הכנסות . 
זה מסביר את הסיבה לכך ש ' סחורות - הון ' נושאות רווח : לא משום סגולת הפריון הייחודית שלהן , הנתרמת לחברה ? אלא , משום שסחורות אלה מוחזקות בבעלות פרטיקולרית 
נגד כלל החברה . 
יוזמה עסקית אינה מתבססת על תרומה יצרנית למארג הייצור החברתי ; היא מבוססת על מנה מסוימת של איום מוסווה , הטמון במוסד הבעלות העסקית . 
היכולת של הבעלים להרוויח אינה קשורה בכושר הייצור שלהם אלא אך ורק בכושרם לאיים בפגיעה בייצור החברתי . 
במשטר הקפיטליסטי , הצורות השונות של הרווח ( מניירות - ערך , ממקרקעין , ממכונות ) , אינן מהוות פיצוי לבעלות על נכסים היצרניים שתורמים לחברה – אלא פשוט דמי - חסות שהבעלים תובעים , באופן ליגלי , כדי שיניחו לארגון היצרני להמשיך ולתפקד . 
בלשונו של ובלן : " ... לבעלות אין שום ערך בלי הזכות הליגלית לסבוטז' . 
בלי האיום החוקי הזה , להשבית את העבודה ולא לאפשר לסחורות להגיע לשוק , כל מוסדות ההשקעה והיוזמה העסקית לא יתקיימו לרגע ... " ( Veblen , 1923 : pp . 
66 - 67 ) . 
הצורות המוסדיות האלה של הבעלות הפרטית ? הרווח , ההשקעה , ניירות - הערך והיוזמה העסקית ? מאפיינות בעיקר את הקפיטליזם ; אולם כל הצורות המוסדיות של הבעלות , בכל סוגי המשטרים , התבססו על עיקרון משותף : עקרון הניכוס בכפייה . 
עיקרון זה היה קיים עוד בשלב קדום של החברות האנושיות . 
כבר שם ניתן לגלות את צמיחתם של נוהגים חמסניים אלה , שהפכו במרוצת הזמן לטבעיים . 
הצורה הראשונה של זכויות טבעיות על רכוש הייתה בעלות על בני - אדם , ובעיקר בעלות על נשים ( ' בעל ' בעברית ו - ‘ husband ’ באנגלית אצרו , במקורם , משמעות כפולה של רכוש ונישואין ) . במרוצת הזמן שינה מוסד הבעלות את תכניו : לעתים הוא התמקד בעבדים , לעתים התכוון לבהמות ולעתים התבסס על קרקע ; תלוי בהתפתחות הטכנולוגית . 
רק במאתיים השנים האחרונות התחיל מוסד הבעלות להתמקד ב ' סחורות הון ' . 
והנה , הבעלות על עבדים או על רכוש קרקעי מעולם לא הוצדקה במושגים של תרומה יצרנית . 
אחזקת עבדים והשתלטות על אדמות מוסדו ולוגטמו כ ' זכות' ; זכות שבאה מכוחות אלוהיים או מאלימות מקודשת בצורת מלוכה או אצולה או כהונה . 
בעלות על הון אינה שונה במהותה מבעלות על עבדים , על אדמות או על מקנה ; מכאן תמוהה התעקשותם של הכלכלנים ללגטם את הבעלות על ההון , במושגים של תרומה יצרנית . 
ובלן סבור , שבמקורה , צמחה ההצדקה הזאת בעידן המעבר מהפאודליזם לקפיטליזם . 
בתקופה של צמיחת הערים החופשיות ראה עצמו האוּמן העצמאי כמי ששולט בגורלו באמצעות מיומנותו ומכשירי עבודתו . 
האומן תיעב את המוסדות הפאודליים החמסניים , וסבר שיש לו ' זכות טבעית' להיות הבעלים היחידים של תוצרתו . 
המסחר הזעיר , שאף הוא פרח באותה תקופה , סייע למסד את העיקרון לפיו הכנסה כספית , שמקורה במכירה וקנייה של תוצרת , הינה הרחבה טבעית של בעלות באמצעות יצרנות . 
לאט לאט התגבש הרגל - המחשבה : מכירות וקניות הן חלק מ ' זכות טבעית לבעלות' , והכנסות מהן מהוות הוכחה ליצרנות . 
במרוצת הזמן פינו המסחר הזעיר והאומנויות את מקומם למהפכה התעשייתית . 
זו - האחרונה הצמיחה את הייצור הסטנדרטי וההמוני , שמטבעו כולל תלות הדדית , שבו הופך ' היצרן ' לתשומה בתוך מערכת גדולה . 
הדימוי של היצרן הבודד , המוכר את תוצרתו הגמורה בשוק קטן של קונים , הלך ונשחק . 
בנוסף , המהפכה התעשייתית נשאה בחובה את ההתחלה של הפרדת הבעלות מהייצור . 
בראשית הקפיטליזם היו הייצור והעסקים כרוכים עדיין זה בזה . 
' בעל - הבית' , ' הפטרון ' , היה בקי באומנותו ושימש כמפקח וכמבצע ישיר של הייצור . 
אפילו בארה"ב של סוף המאה התשע - עשרה , שבה צמחו יחידות ענקיות של בעלות , עדיין שרר הדימוי של ' מנהיג תעשייה ' , שהוצמד לבעלי - הון גדולים מסוגם של קורנליוס ונדרבילט ואנדרו קרנג'י . 
הם נחשבו ליצרנים בעלי תעוזה עסקית . 
התעשרותם המהירה תאמה את הדימוי של יכולת יצרנית טובה , המשולבת בזריזות מסחרית ובמוסר פרוטסטנטי חסכני . 
אולם ככל שהעסקים נפרדו מהתעשייה , כן שקע הדימוי . 
הקפיטליזם איבד בהדרגה את המשמעות של צבירת ' מוצרי - הון ' ו ' אמצעי - ייצור ' כרכוש פרטי ; מרכז הכובד של הבעלות עבר אל מוסד ' הבעלות האנונימית' , אל ' הבעלים הנפקדים ' . 
אלה האחרונים הם ששינו לא רק את אופיו של הקפיטליזם , אלא גם את משמעות ' ההון ' . 
בעל - ההון המודרני הפך למשקיע ב ' קרנות' ; כלומר הוא הפך לבעלים סמוי של עושר כספי , אשר לפעילותו אין עוד זיקה ישירה לריאליה התעשייתית . 
' השקעה ' אינה עוד שייכת לספֵרה של ייצור ' סחורות הון ' . 
ההשקעות הפכו לחליפין עסקיים , שבהן המשקיעים תובעים חזקה על זרם הכנסות כספיות עתידיות . 
כך גם פסק תהליך ההצבר מלהיות איסוף של אמצעי ייצור או של טכנולוגיה , והפך להיות התרחבות של ערכים פיננסיים . 
במשטר של בעלות סמויה , הופשט ההון לחלוטין מחיצוניותו המטריאלית ומכסותו היצרנית , וחשף את מהותו האבסטרקטית המושלמת , שמובעת ביחידות כספיות אוניברסליות . 
מרקס , כאמור , תפש את השלב ' התעשייתי ' של תהליך ההצבר . 
הוא תיאר את הפרדת אמצעי המחייה מאמצעי הייצור , מושגים ששאל מאדם סמית . 
בכרך השני של ' הקפיטל ' , הוא אף תיאר היטב את גלגולו ' הפיננסי ' של ההון . 
אלא שהגלגול הפיננסי של ההון התנגש בניתוח הערך העודף של ' ההון הקבוע' ; מרקס העדיף לסלק את המעבר הפיננסי של ההון , ולהופכו ל ' הון סיבוב ' שהוא חיצוני לתיאוריית הערך המטריאלית . 
בעיניהם של בעלי - ההון , המכונים בימינו ' אנשי עסקים ' , משמעות ההון היא שונה לגמרי : בעיניהם , הון פירושו כושר רווחיות משוערך . 
מבחינתם , ההון אינו יחידות של בתי - חרושת , קווי - ייצור , מפעלים , מכרות , חומרי - גלם , מטוסים , או מחסנים המלאים בסחורות שבבעלותם . 
ההון הוא הערך הנוכחי של הרווחים שהם מצפים להרוויח , בכוח הבעלות המוקנית להם . 
הרעיון כשלעצמו , ולפיו ערך ההון מיוצג על ידי ערך נוכחי של רווחים עתידיים , אינו מהווה בעיה בעיני הנאו - קלאסיקנים : מאז ג'ון קלארק , נראו מחיר ההון וערך ' מוצר ההון ' כשני צדדיו של אותו מטבע . 
ההיצע והביקוש נתפשו ככוחות הגורמים לתשואה המצטברת על ההון להפוך בטווח - הארוך לשווה לעלות הייצור של אותו מוצר הון ( כמובן , בהנחה של שוק תחרותי מושלם , של אינפורמציה מלאה ושאר מיני פיקציות ) . 
ובלן , לעומת זאת , היקשה : אם ההון ו ' מוצר ההון ' הינם אותו ' דבר ' , לא ייתכן כי ההון ינוע בקלילות מענף לענף ומפירמה לפירמה , בעוד ש ' מוצרי ההון ' ? אותו בסיס מטריאלי של ההון ? נותרים תקועים באותו מרחב פיזי . 
ובלן גם תהה : כיצד זה שמשבר עסקים עשוי למוטט את ערך ההון , בעוד שאותם מבנים ממשיכים לעמוד על מקומם ואותן מכונות ממשיכות לפעול ? 
כיצד יכול הון קיים לקבל ערך כמותי ביחידות של פריון ותפוקה ? ומצד שני , כל חידוש טכנולוגי מאיים להרוס את הערך הכספי שלו . 
מסקנתו של ובלן הייתה : הון אינו אמצעי - ייצור מוחשיים ; הוא אינו יֶדע וגם אינו טכנולוגיה בלתי מוחשית בעלת סגולות פריון , שמתגלגלת בדרך מופלאה והופכת לרווח כספי . 
ההון הוא גודל כספי בלבד . 
הערך של ההון תלוי אך ורק ברווח הכספי ; הרווח הכספי אינו תלוי בתרומה היצרנית של מוצר הון בבעלות כלשהי , ואף אינו תלוי בביצועים התעשייתיים של כלל הפירמות , שמחזיקות בציוד תעשייתי . 
ובלן טוען , אם כן , שההון והרווח הכספי תלויים ביכולת הממוסדת של יחידת בעלות לגלית ( פירמה ) , הפועלת בסביבה עסקית ( ולאו דווקא כיחידת ייצור ) , לנכס לעצמה מנה מסוימת מהמורשת הטכנולוגית ומהידע של החברה בה היא מצויה . 
במילים אחרות : היכולת של קבוצות בני - אדם , להרוויח , אינה נובעת מכושרם לייצר כי אם מכוחם לנכס ( להפקיע ) . 
בתקופות קדומות , הזכות לנַכס לא הוצדקה כתרומה יצרנית ; הזכות קודשה בדרכים נשגבות , ובדרך - כלל אלימות . 
בקפיטליזם , האלימות מוסווית תחת כסות של רצונות חופשיים ושל יחסי רכוש יצרניים . 
בקפיטליזם המבוגר , הזכות הטבעית לרווח הפכה לנורמה לגלית של מוסד היוזמה העסקית . 
האלימות הגלויה פינתה מקומה לאלימות הלא - ספונטנית , ' הרציונלית' ; תוצאותיה משתקפות בבתי - הכלא המלאים עד אפס מקום , בחרדות הקיום האופפות את יושבי הערים הצפופות , בכמויות ההולכות וגדלות של פירסום ושל הוצאות משפטיות ובתקציבי הענק המופנים ל ' ביטחון ' מכל הסוגים . 
מאז המאה השבע - עשרה הלך מוסד הרווח והתחזק ? ככל שזכות הקניין הטבעי , שהתחברה אל הייצור התעשייתי , הפכה לטבעית . 
מה שהפך את הרווח למוצק , לאבן היסוד של המשטר הפוליטי הנוכחי , הוא תוצאה של שני תהליכים סימולטניים שהפכו אף הם לטבעיים : ראשית , התמסדות השליטה של העסקים על התעשייה . 
שנית , עלייתה של המדינה המודרנית . 
התפתחות זאת הביאה להנצחת השליטה של העסקים על הייצור באמצעים שונים , כולל אלימות עירומה כמוצא אחרון . 
במובן המשפטי הצר , המדינה הביאה להנצחת השליטה של הפירמות והבעלים הנעדרים על הארגון התעשייתי . 
המפתח לתהליך ההצבר הוא המנגנון שמאפשר לרווחים אלה לגדול באופן מתמיד ולזרום באופן קבוע . 
מנגנון זה אינו קשור לייצור , אלא לשליטה בייצור . 
מרבית בני - האדם מורגלים לחשוב , שקיים קשר חזק ומובן - מאליו בין התעשייה לבין הביזנס ( וכמו כן , שקיימת הפרדה בין מוסדות ה ' שוק ' ובין מוסדות הפוליטיקה ) ; קל להטעות אותם בגלל השליטה הישירה של הביזנס על התעשייה והכפפת הסדר התעשייתי והמדיני לתכתיבים ולצרכים של המעמד המלוכד של ההון . 
כיצד מאפשרת השליטה בארגון התעשייתי להשיג באופן מתמיד את הרווחים האלה ? 
מהו המנגנון החברתי שמאפשר זאת ? 
ברור שאין הדבר מושג על ידי ארגון תעשייתי יותר יעיל ; גם לא באמצעות תפוקה תעשייתית יותר גדולה שהולכת ומשתפרת . 
המנגנון שמחולל את הרווחים האלה , מכונה בפי ובלן ' בלימה אסטרטגית' של הפעילות היצרנית . 
במשטר היוזמה העסקית המשוחררת , הבלמים האסטרטגיים או ’ הסבוטז' ’ של הבעלים הנעדרים , הופכים לביטוי המרכזי של העוצמה הקפיטליסטית . 
מבנה הכוח הפוליטי טבוע במבנה אסטרטגי זה , ומשובץ בו ללא הפרדה . 
זאת משמעות ההון : החיבור האורגני בין מבנה הכוח ובין תהליך הייצור . 
אבל מה היא מטרת הסבוטז' ? 
הרי כל אדם החי במשטר קפיטליסטי לומד , מאז ילדותו , שכדי להרוויח יש ' להשקיע' ויש ' ליזום ' . 
האם אין התהליך העסקי מעודד , בסופו של דבר , חדשנות טכנולוגית ושינויים בייצור ? 
תשובתו של ובלן : אכן ? אך רק עד לנקודה מסוימת , ובתנאים נדירים למדי . 
אמנם קיים קשר בין רווחים לבין תפוקה , אולם הקשר הינו לא - לינֵארי . 
שרטוט ב ' מדגים בקצרה את הסברו של ובלן . 
ההסבר הוא היפותטי , אבל קל להוכיח אותו באופן אמפירי . 
השרטוט מציב את ' התעשייה ' מול ' העסקים ' ; התעשייה מיוצגת באמצעות מדד אחוז הניצולת של כושר הייצור התעשייתי ( על הציר האופקי ) . מולה מיוצגים העסקים , באמצעות מדד אחוז ההכנסות - מהון מתוך סך כל ההכנסות בחברה ( על הציר האנכי ) . 
שרטוט ב ' 
עסקים מול ייצור חברתי 
עד לנקודה מסוימת צומחים שני הגדלים יחד . 
מעבר לנקודה זאת , היחס ביניהם הופך לשלילי . 
כלומר : אם התעשייה תיבלם , עד כדי שיתוק מלא , יטו הרווחים לאפס ( הנקודה השמאלית התחתונה ) . מנגד , ישובו הרווחים ויצנחו מטה ככל שהתעשייה תשוחרר ; הרווחים יגיעו לאפס אם היא תופעל במלוא הכושר החברתי - טכנולוגי שהוא האפשרי לאותו זמן ולאותו מקום ( הנקודה הימנית התחתונה ) . 
במשטר קפיטליסטי , המצב ' עסקים כרגיל ' הוא בעל משמעות מיוחדת : היחסים בין העסקים ובין התעשייה נעים בין שני הקצוות ההיפותטיים שבשרטוט ; הם נעים בתוך טווח היכולת של הבעלים הנפקדים , לשלוט בפעילות התעשייתית ולבלום אותה . 
כאשר יכולת הסבוטז' גדלה במהירות רבה מדי , ביחס לפריון התעשייתי ? היא גולשת לעבר האטת התפוקה , שמובילה למיתון ולירידה ברווחים . 
מצד שני , כשיכולת הסבוטז' של הבעלים אינה מדביקה את כושר הפריון התעשייתי , והתעשייה מתרחבת אל עבר מלוא הפוטנציאל החברתי שלה , מאבדים העסקים את אחיזתם בתעשייה והרווחים נופלים . 
מבחינת בעלי ההון , המצב ' הנורמלי ' של העסקים ? המתואר בקשת העליונה של השרטוט ? הוא המצב הטוב ביותר . 
הביטוי ' עסקים כרגיל ' מתייחס למצב של רווחים גבוהים בתעשייה שפועלת ? אולם מייצרת תמיד פחות מאשר מלוא הפוטנציאל שלה . 
ניתן לסכם בקיצור את שתי הטענות העיקריות של ובלן . 
האחת : הרווח אינו קשור לייצור כשלעצמו , אלא לשליטה בו . 
השנייה : כמות הרווח תלויה בעוצמה של היכולת להפעיל בלימה אסטרטגית ( שיטתית ) על הייצור . 
המשטר הקפיטליסטי כרוך בכושר - ייצור שהוא ללא תקדים , בהשוואה לציביליזציות אחרות ( כגון אימפריות אינדיאניות באמריקה , ערי מסחר באירופה או חליפויות מוסלמיות במזרח - התיכון ) ; אך בעיני ובלן , כל ההתפתחות היצרנית הזו הינה תופעה תעשייתית מעיקרה ולא התפתחות עסקית . 
היוזמה העסקית התפתחה כתוצאה מהייצור התעשייתי ההמוני . 
ומנגד : כושר - הייצור התעשייתי התפתח במהירות , למרות היוזמה העסקית . 
גם פירמות ' מתקדמות' , הנחשבות לפורצות דרך בהתקדמות הטכנולוגית , אינן מעודדות חדשנות תעשייתית . 
לכל היותר , הן מסירות חלק מהבלמים , אשר בדרך כלל עוצרים את החדשנות . 
ברור שפירמות רבות מנסות לשלב בייצור שלהן שיטות חדשות או מוצרים חדשים ; אבל הן עושות זאת , רק אם הן חושבות כי אלה יאפשרו להן השגת יתרון דיפרנציאלי . 
מעבדות המחקר והפיתוח של ' סוני ' ושל ' אינטל ' הפיקו חידושים רבים מדי וטובים מכדי לשמש למטרות רווחיות . 
לכן , הפירמות עיכבו את ייצורם . 
למשל : ייצור הטייפ הדיגיטלי ( DAT ) עוכב בתחילת שנות התשעים , משום שכמה פירמות גדולות לא הגיעו להסכמה על הרווחיות מהשימוש בטכנולוגיה זאת . 
' סוני ' עמדה להרוויח מפיתוח מכשירי DAT , אבל פחות ממה שהייתה עשויה להפסיד מההשפעה שתהיה לטכנולוגיה זו על תקליטים מסוג CBS שגם אותם היא מכרה . 
דוגמא אחרת : קיים פער זמן מתוכנן , הנשמר בין מועד הפיתוח לבין מועד המכירות של מודלים חדשים של המיקרופרוססורים שמפתחת ' אינטל ' . 
תכנון פער הזמן מבוסס , על היחס בין גידול המכירות של המודל הקיים ובין האיום שהמתחרים יציגו מודל יותר חדש . 
דוגמאות אלה הן סוג של סבוטז' המיועד לבלימה מתוכננת של חדשנות תעשייתית . 
אך קיימת שאלה יותר חשובה : אלו טכנולוגיות , אלו מוצרים ושרותים נמנעים מן החברה האנושית ואף מסולקים מתודעתה ? 
פירמות עשויות לחתור לפיתוח סוגים של טכנולוגיה אשר מתנגשים ברווחת כלל החברה , אולם משרתים את אינטרס הרווח של הבעלים . 
למשל : קבוצות הנפט הגדולות , אשר ידועות כמממנות חשובות של קרנות מחקר ושל פעילויות אקדמיות , תַראנה עניין רב בטכנולוגיות חדשות של הקידוח והזיקוק . 
לעומת זאת , הן תַפעלנה כוח רב , כפי שאכן אירע בשנות השבעים והשמונים , נגד פיתוח של מקור אנרגיה אלטרנטיבי ובלתי מזהם כתחליף לנפט . 
בעלי פירמות המכוניות יראו עניין בפיתוח רובוטים תעשייתיים , שיתחרו בכוח עבודה אנושי מאורגן . 
לעומת זאת , הם יתנגדו לחדשנות טכנולוגית וארגונית בתחבורה הציבורית . 
דוגמא מתחילת המאה - העשרים : קבוצות בעלים של פירמות מכוניות ונפט חברו יחד כדי להביא לחיסולה של התחבורה הציבורית בארה"ב , שהייתה ידועה באותה עת כיעילה ביותר . 
' גנראל מוטורס ' , ' גודייר ' , ' פיירסטון ' , ' אקסון ' , ' שברון ' ואחרות , השתמשו בתככים פוליטיים ושוחד , כדי לרכוש ולחסל כמאה קווי רכבות חשמליות בארבעים - וחמש ערים . 
נוכח דוגמאות אלה המסקנה היא פשוטה : היוזמה העסקית יכולה להרוויח , והיא אכן מרוויחה , מהתפתחות כושר הייצור והחדשנות התעשייתית . 
אלא שהיא יכולה לעשות זאת רק באמצעות הגבלתם ודחיקתם אל הגבולות , שאותם מציבים האינטרסים העסקיים . 
אם העסקים לא יגבילו , באופן אסטרטגי , את כושר הייצור והחדשנות ? הרווחים יפלו לאפס . 
אין מדובר בהיפותיזה תיאורטית . 
מדובר במציאות : כל קבוצות הבעלות המרכזיות אשר שולטות בתעשיות החיוניות בעולם ? מנפט ומינרלים , דרך אלקטרוניקה ומזון מעובד , ועד לטלקומוניקציה וקולנוע ? משגיחות שהייצור יפעל הרבה מתחת ליכולת הטכנולוגית המלאה שלו . 
בלשונו של ובלן : " ... הרווח וערך ההון נקבעים במידה מסוימת על - פי מה שמיוצר , אבל בעיקר הם נקבעים על - פי מה שלא מיוצר ... " ( Veblen , 1923 : p . 
66 ) . 
אילו היה ניתן לשחרר את הייצור התעשייתי מלפיתת העסקים , החידושים המהירים וזרם המוצרים הזולים היו ממוטטים תוך זמן קצר את כל המערך האסטרטגי שעליו בנויה היוזמה החופשית . 
עימו היה קורס המבנה הקשיח לכאורה של יחסי הסמכות ושל המוסדות הפוליטיים . 
מסקנה : הרווח אולי תלוי בייצור , אולם הרווח של היוזמה החופשית יתמוטט בתנאים של ייצור חופשי . 
תפישה כזאת של מוסד ההון עומדת בניגוד גמור לתפישתו של מרקס . 
זה האחרון מבחין בין כמה סוגי הון , שמייצגים שכבות מנוגדות של בעלי - הון : הון ' יצרני ' , שהוא תעשייתי בעיקרו , והון ' לא - יצרני ' , שהוא מסחרי ופיננסי . 
על פי מרקס , ההון נצבר בדרך מחזורית של M?C?P?P ’ ? C ’ ? M ? M ? . 
הון פיננסי ( M ) מתגלגל להון מסחרי ( C ) אשר מחבר תהליכי עבודה והופך להון תעשייתי ( P ) ; האחרון , בהיותו ' יצרני ' , מפיק כמות נוספת של הון תעשייתי ( P ’ ) וזו מוסבת לכמות נוספת של הון מסחרי ( C ’ ) ; ולבסוף מושלם המחזור , כשהוא מופיע כתוספת הון פיננסי ( M?M ? ) . 
אמנם מחזור ההון על כל גלגוליו מתואר כתהליך אחד , אך הוא משקף בכל אחד מגלגוליו מעמד חברתי מיוחד , על פי תמונת העולם של המאה התשע - עשרה . 
מכל ' הגלגולים ' זכה ' ההון התעשייתי ' לתואר ' יצרן ' ; הוא הוכתר כמפיק הערך - העודף ( באמצעות שליטתו הישירה בעבודה ובטכנולוגיה ) , ומכאן , כמקורו של הצבר ההון . 
הסקטורים הפיננסיים והמסחריים הוכרזו כנחוצים במידת - מה ; אולם הם נחשבו כ ' לא יצרניים ' במהותם ? מעין שיירים מחוּדשים , מימי צמיחת הבורגנות בערים החופשיות . 
הפיננסיירים והסוחרים , לפי תפישה זו , אינם מייצרים ערכים עודפים אלא נאבקים בתעשיינים על חלוקתם מחדש של ערכים אלה . 
סכמה כזאת מעלה קשיים תיאורטיים , בעיקר מבחינת הקשר הסיבתי בין החלוקה להצבר . 
מחזור ההון שניסח מרקס מתאר הצבר כהשתקפות של פעילות בעבר . 
הרווחים הם תוצאה של ייצור , ורק בסוף המחזור הם הופכים להצבר , שנמדד ביחידות של ' עבודה מתה ' . 
תיאוריה של הון אשר עוסקת במציאות של המאה העשרים - ואחת , חייבת להפוך את סדר הדברים : להתייחס להצבר כאל מיסוד כוונות לעתיד . 
ערך ההון או מחיר הפירמה נמדד באמצעות שיערוך מניות הפירמה ואיגרות - החוב שלה ; מכאן , הוא אינו משקף את רווחיה בעבר , אלא את הציפיות לרווחים ממנה בעתיד . 
כלומר , ההצבר התחולל לפני תהליך הייצור ולא אחריו . 
אופיו ' העתידני ' של ההון , למעשה מנתק את הקשר בין ההצבר ובין מחזור הייצור . 
בניגוד למחזור ההון בתיאורו של מרקס , הון הפירמה אינו מעורב ב ' מחזור ' כלשהו . 
הוא אינו אלא סימבול של כוונות וציפיות , או ' ערך עכשווי ' של רווחים עתידיים . 
משום כך , הוא אינו יכול להיכנס אל מחזור ייצור סחורות . 
מה שממוחזר , זה המקורות אשר בבעלותה של הפירמה : כסף , חומרי - גלם , מוצרים חצי - מוגמרים , מלאי , מבנים וציוד . 
הערך של המקורות הללו אינו קשור , בדרך כלל , ליכולת השיערוך שלה , כלומר למחיר ההון שלה . 
הבעייתיות בתיאוריית הערך של מרקס , אם כן , אינה מסתכמת ב ' בעיית הטרנספורמציה ' מן הערך אל המחיר , או במעבר מייצור אל חלוקת - הכנסות , אלא גם בעצם העובדה המביכה , שקיים נתק בין מוסד ההון לבין מחזור ייצור תעשייתי . 
והנה , אם קיים נתק בין ההון לבין מחזור הייצור , הרי לא ניתן לזהות את מרכיביו המעמדיים של ההון ? המרכיבים ' היצרניים ' , ' המסחריים ' ו ' הפיננסיים ' . 
סכמת הגלגולים השונים של מחזור ההון שניסח מרקס , היא בעייתית גם מבחינה היסטורית . 
מסתבר , שמאז עליית מוסד הבעלות האנונימית בקפיטליזם , גם משקיעים קטנים יכולים להיות בעלי יחידות - בעלות השולטות במיגוון ענפים בתעשייה , בבניין , בשירותים ובפיננסים . 
מסקנה : ככל שהתפתח הקפיטליזם במרוצת המאה העשרים , הסיווג והזיהוי של מרכיבי ההון , ובעיקר של מרכיביו החברתיים , הפכו לבעייתיים . 
לדוגמא : כיצד לסווג קונגלומרטים כמו ' ג'נראל - אלקטריק ' , ' דיימלר - קרייזלר ' או ' פיליפ - מוריס ' ? 
כולם מעורבים במאות ענפים ותת - ענפים , מפיננסים דרך פרסום ומסחר ועד לייצור תעשייתי . 
יתר על כן : פיזור הבעלויות ומיגוון האחזקות שיבשו את הקשר הקלאסי בין הרווח , המופיע בדו " חות הכספיים של הפירמות , ובין הסיווג התעשייתי , שמבוסס על סוג הייצור ( או התוצר ) שפירמות אלה שולטות בו . 
התוצאה היא , שמשמעות המושגים של רווח ' תעשייתי ' או רווח ' מסחרי ' או רווח ' פיננסי ' אינה ברורה כפי שנתפשה בקפיטליזם הקלאסי . 
מסקנה : חלוקת ההון על - פי מחזורי ייצור ומכירה , לא רק שאינה מעשית , אלא שהיא אינה משקפת את תהליך הצבר ההון , בעולם של אשראי ושל קונגלומרטים . 
מבחינתו של ובלן , לא קיים הון יצרני . 
' ג'נראל - מוטורס ' אינה מייצרת מכוניות . 
היא יחידת - בעלות השולטת , בין השאר , בחלק מהייצור הכללי של מכוניות בעולם . 
' ג'נראל - מוטורס ' אינה שונה מ ' דויטשה - בנק ' : שתיהן יחידות - בעלות , השולטות בצמתים אסטרטגיים , של ייצור המכוניות . 
השליטה מאפשרת לכל אחת מהן לפקח על חלק מהרווח העולמי . 
הדרך להבחין בין חלקים שונים של הון או בין פירמה לפירמה , אם כן , אינה עוברת דרך סיווג צר של ענפי ייצור , אלא דרך התבוננות מקיפה על מבנה הכוח החברתי . 
ט . 
הגבלת הייצור ושיעור הרווח הנורמלי 
ניתן להרחיב את התיאוריה של ובלן , שנכתבה בתחילת המאה העשרים , ולסגל אותה למשטר של תחילת המאה העשרים - ואחת . 
במשטר הנוכחי אפשר להבחין בין שתי שיטות של הגבלות בתעשייה : הראשונה , האוניברסלית , נהוגה באופן שיגרתי בכל הפירמות . 
זאת שיטת ' עסקים כרגיל ' , שהחלה להשתרש מאז תחילת התפתחות הקפיטליזם . 
השיטה השנייה של הגבלת התעשייה , הדיפרנציאלית , נהוגה בפירמות מסוימות , או בקבוצות מסוימות של פירמות . 
זוהי שיטה שהחלה להתפתח כאסטרטגיה רק בתחילת המאה העשרים . 
ההגבלה מהסוג הראשון , הסוג האוניברסלי , אינה גלויה לעין ; ובדרך כלל , אינה מודעת לבעלי הפירמות . 
מבט שטחי יראה , שהחתירה האובססיבית של הפירמות , להגביר את המכירות , מצביעה על כך שבעלי הפירמות עושים את ההיפך מבלימת הייצור והגבלת התעשייה . 
אלא שמראית - עין אינה בהכרח אמיתית . 
הנוהל הסטנדרטי בפירמה מודרנית , שפקידיה הפנימו את מוסר המחירים ואת נורמות ' הניהול העסקי ' , הינו : קודם - כל לקבוע מחיר , ואז למכור עד כמה שניתן , כדי לספק את כמות הצריכה המאורגנת . 
מעטים שמים לב לעובדה , שהפכה למובנת מאליה בתודעה ההמונית : המחיר כבר מותנה למטרות הרווח של הפירמה . 
המשמעות הפחות מובנת מאליה היא , שמלכתחילה , התפוקה חייבת לפעול מתחת לפוטנציאל המלא שלה . 
כך שבמצב הנורמלי של ' עסקים כרגיל ' , התפוקה מנוהלת מלכתחילה בתנאי סבוטז' . 
כלומר , היא מתנהלת בהגבלה אסטרטגית על פי תכתיבי הרווח . 
אפשר לדייק עוד יותר ולקבוע : מצב נורמלי של ' עסקים כרגיל ' , פירושו תפוקה מוגבלת על פי תכתיבי שיעור הרווח ' הנורמלי ' . 
היכולת של פירמה לקבוע מחירים רווחיים , מתבטאת לא רק ביכולתה להגביל את התפוקה באופן שיטתי , אלא גם בכך שהיא נושאת בחובה מנה מסוימת של כוח מונופוליסטי . 
לכן , עצם המושג של ' תחרות מושלמת' בשוק מחירים , הינו כוזב . 
בעולם הנאו - קלאסי פירמה המצויה ב ' תחרות מושלמת' משיגה שיעור - רווח נורמלי , כאשר רווח זה משתווה להכנסה מהתפוקה השולית של ההון . 
כך , מכל מקום , כתוב בספרי מדע - הכלכלה . 
זהו מכניזם המבטיח את ' ההקצאה היעילה של המקורות' . 
גם זה כתוב בספרי הקודש . 
לעומת זאת , בעולמו של ובלן ? המפריד בין תעשייה לבין עסקים ובין ייצור לבין רווח ? המשמעות של סירוב הפירמה למכור כמות תפוקה , שתישא פחות מרווח ' נורמלי ' , הוא בהכרח ההיפך מהקצאה יעילה של מקורות . 
מסקנה : אפילו אם בעולם התחרותי המושלם , הפירמה הקטנה אינה קובעת מחירים ? עדיין הפעילות היצרנית של פירמה בודדת , ושל כלל הפירמות , מוגבלת לתכתיבי שיעור - הרווח ' הנורמלי ' . 
לא נותר אלא לחקור , מה הוא אותו שיעור - רווח נורמלי ? 
זהו גודל או כמות מסוימת , לא ברורה , שהופכת למוסכמה או להרגל מחשבה גמיש , המתפשטת בתודעת בעלי - העסקים ומשתנה תדיר מתקופה לתקופה . 
גודל זה , הוא שקובע את הפעילות היצרנית , כלומר , את גבולותיה . 
ככל שהמוסדות הקפיטליסטיים מתפשטים בעולם , כן אנשי היוזמה העסקית נוטים להאמין כי זרם הרווחים הינו טבעי , קבוע ומובן מאליו ; תופעה שאין עליה עוררין , כאילו הייתה אחד מחוקי הטבע . 
לפי ובלן , האמונה הזאת אינה מובנת מאליה , ובוודאי אינה חוק טבע . 
עד לפני כמה מאות שנים נחשב הרווח לעניין של מזל ומקריות . 
המטרה העיקרית הייתה להחזיק ברכוש . 
בעלים של אדמות , של עבדים או של זהב לא ציפו שנכסיהם ' יצמחו מעצמם ' . 
לעומת זאת , בכל מקום שחדר אליו המשטר הקפיטליסטי ושבו אסטרטגיית הבלימה העסקית של התעשייה הפכה לאוניברסלית – זרם הרווחים הקבוע החל להיחשב ל ' טבעי ' , ושיעור הגידול של זרם זה ( ' שיעור - הרווח ' ) התחיל להפוך ל ' נורמלי ' . 
' הטבעיות' של זרם הרווחים הקבוע ו ' הנורמליות' של שיעור - הרווח השתרשו כה עמוק בתודעה העסקית ? עד שההגבלה השיטתית על הייצור הפכה מובנת מאליה , ולפיכך , לבלתי נראית . 
' טבעיות' זאת מסבירה מדוע נזקק הקפיטליזם ? וכמובן ' היוזמה הפרטית' ו ' הכלכלה החופשית' ? למדינה חזקה ( בניגוד לטענות הרשמיות של הקפיטליסטים ונושאי כליהם ) . פשוט משום שהזכות הזאת , חייבת להיות ממוסדת בחוזקה ובדרך כפיה ; רק בדרך זאת ניתן לכפות על מרבית בני האדם הלכודים במשטר הקפיטליסטי החפשי להאמין שבדרך ' טבעית' כלשהי , בעזרת מנגנוני אל - אדם , ניתן לחלק - מחדש הכנסות בחברה ובאופן קבוע . 
שיעור - רווח של % 7 נראה טבעי , רק בגלל סיבה אחת : רוב בני האדם המדיניים של ימינו נכפו להאמין שקיים מנגנון מסתורי אשר מצמיח באורח פלא תוספת של % 7 לנכסים . 
המתוחכמים ביניהם אף הותנו להאמין שהסיבה נעוצה בתוספת פריון של ההון , בזריזות ' היוזמה הפרטית' שמצליחה להתגבר על ' מכשלות הביורוקרטיה ' המדינית ועוד מיני הבלים מסובסדים ( על ידי המדינה ) . בקצרה : הזכות לבעלות הופכת לטבעית עד כדי יכולת לעצב ' שיעור רווח נורמלי ' יציב רק תודות למדינה חזקה . 
' שוק חפשי ' ושאר אידיאולוגיות - על , התפתחו והתקבעו יחד עם צמיחתה של המדינה התאגידית של ימינו . 
אחד מהגילויים של ההגבלה על הייצור , הנראים היטב לעין , הוא שיעור האבטלה . 
במרוצת מאה השנים האחרונות שיעור האבטלה הממוצע בארה"ב היה % 7 ( או 5.7 % אם לא נכלול את תקופת המשבר הגדול של שנות השלושים ) . 
שיעור אבטלה זה היה מלווה בצמיחה מתמדת של נכסים , כלומר מצב של ' עסקים כרגיל ' . 
לכן , רוב הכלכלנים המצויים רואים בגודל הזה של שיעור האבטלה , מצב נורמלי ואף מכנים אותו בשם ' השיעור הטבעי של האבטלה ' . 
הטבעיות הזאת של הבלימה האסטרטגית השתרשה עד כדי כך , שניתן למצוא בספרי מבוא לכלכלה מטבעות לשון אורווליאניות בנוסח : ' שיעור אבטלה של תעסוקה מלאה ' , ' אבטלה של שיווי - משקל ' , ואפילו ' תעסוקת - יתר מלאה ' . 
ביטויים אלה נכתבים בכובד ראש , וללא מרכאות . 
קרלייל לא תפש כי עגום הוא מצבה של חברה , בה השתרר מדע הכלכלה . 
מה הוא מקורה של אותה מוסכמה טבעית בדבר שיעור - רווח נורמלי ? 
שיעור - הרווח הנורמלי מתקבע , באופן פרדוקסלי , ככל שהתודעה העסקית אינה מסתפקת בו . 
הדחף הבסיסי של היוזמה העסקית אינו להסתפק ברווח כלשהו , אלא ' לרדוף - להדביק - ולהכות את הממוצע' . 
הקפיטליסט המודרני , הפועל בתנאים של ייצור וצריכה המוניים , מותנה לחשב מטרותיו לא בכמויות אבסולוטיות אלא במונחים יחסיים . 
יש הסבורים , כמו פול ג'ונסון , שתודעה יחסית זו ? השלטת במאה העשרים ? נובעת מוולגריזציה של תיאוריית האנרגיה - מסה שניסח איינשטיין . 
תיאוריה זו גרמה , לדעתו של ג'ונסון , להתמוססות כללית של הערכים האבסולוטיים , הדתיים והאתיים , של המאה התשע - עשרה . 
מכל מקום , בריאליה העסקית ? המותנית לערכים כספיים אוניברסליים ? לא ניתן למצוא ערך סגולי אבסולוטי , כפי שבעבר ניסו למצוא בזהב , או ב ' מחיר הטבעי ' או ביחידת - עבודה . 
הקפיטליסט המתקדם מחשב דרכו ביחידות התייחסות בלבד . 
יחידות התייחסות אלה הינן חברתיות במהותן , אולם הן מופיעות בצורה המנוכרת של גדלים וכמויות אריתמטיות , בעלות צביון אבסולוטי לכאורה . 
יהיה אשר יהיה מקורה של האנתרופולוגיה העסקית הזאת , המציאות ברורה : שוררת תשוקה כפייתית בקרב הטיפוס האנושי בן המאה העשרים , המכונה ' איש עסקים ' , אשר תמציתה היא לקחת יותר , לגדול יותר , ולהתרחב מהר יותר מאשר בני - דמותו האחרים . 
זה כנראה הדחף המסתתר מאחורי התואר ' תחרות' ; יותר סביר , שזה הדחף המסתתר מאחורי קואליציות עסקיות , אוליגופולים ובריתות פוליטיות אחרות . 
זאת השיטה השנייה , הדיפרנציאלית , של הגבלת הייצור על ידי העסקים . 
זהו גם העיקרון הדיפרנציאלי של ההצבר בכלל ? והוא לב התיאוריה החדשה של ההון המוצגת בספר זה . 
כיצד מעצבת ההגבלה הדיפרנציאלית של התעשייה את ' שיעור הרווח הנורמלי ' ? 
בעל - הון שהשיג שיעור - רווח דיפרנציאלי , הוא בעל - הון שהצליח להרחיב את נכסיו מהר יותר מאשר קצב ההתרחבות ' הנורמלית' ; כלומר , זו המקובלת במקום ובזמן שבו הוא מצוי . 
אבל מצב נדיר הוא , שבעל ההון ישיג מטרה זו ? בלי לבלום , בדרך זאת או אחרת , את שיעור הגידול הממוצע של הרווח במשק . 
כדי להסביר זאת נשתמש בסמלים : רווח ( ? ) הוא מכפלה של מכירות ( S ) באחוז הרווח למכירה ( U ) ; כלומר : ? = S ? U 
פירמה בודדת יכולה לנסות ולהגדיל את מכירותיה מהר יותר מאשר הממוצע ? אבל זה , כשלעצמו , אינו מבטיח שהרווח יגדל יותר מהר מהממוצע . 
הסיבה היא שהמרכיבים של הרווח , המכירות ( S ) ואחוז הרווח למכירה ( U ) אינם מרכיבים עצמאיים . 
אם כל הפירמות במשק יגדילו את מכירותיהן , התוצאה תהיה אובדן כללי של שליטת העסקים בתעשייה , ומכאן ? נפילה כללית של ( U ) וירידה כללית של הרווח בסך ההכנסה במשק . 
המסקנה המתבקשת , מבחינת הקפיטליסטים , היא התפתחות השיטה השנייה של הגבלת התעשייה : ההגבלה הדיפרנציאלית . 
מסקנה זאת אינה תיאורטית בלבד . 
היא ידועה עוד מתקופות קדומות בהיסטוריה , אף שהיא קיבלה את צורתה המוסדית הטבעית רק בתחילת המאה העשרים . 
מדובר בהסדר מוסדי , המגביל את יכולתם של חלקים מסוימים מקבוצות בעלי - ההון לטובת אחרים . 
כדי למסד את המכניזם הדיפרנציאלי הזה , היה צורך בהקמת מבנה הרבה יותר עמוק מאשר ' כלכלת שוק ' , שמיסדה את הסוג ' האוניברסלי ' של הגבלת הייצור . 
יותר מכל , היה צורך להחליף את המוסר הליברלי ? זה שתבע מדינה רופפת ? ולמסד מדינה תאגידית חזקה , אשר תבטיח את שיטות ' היוזמה העסקית' . 
זוהי שיטה בעייתית יותר מאשר השיטה הליברלית הישנה , השיטה האוניברסלית של השוק , המפרידה בין עסקים לבין מדינה . 
כאן כבר יש צורך בהפעלת כוח פוליטי גלוי , כדי להעלים את המיזוג האורגני בין מוסדות העסקים ומוסדות המדינה בשם ' כלכלת השוק ' . 
עיקרם של האמצעים להפעלת המכניזם הדיפרנציאלי , בין השאר : בלמים ' מעין עסקיים ' , שמתפשטים לאורך ולרוחב המוסדות החברתיים ? מהאדם הבודד , ועד לספֵרה העולמית ; מהמציאות היום - יומית , ועד לעיצוב החלומות והתקוות . 
בין התופעות הגלויות של מיזוג הפוליטיקה והעסקים : מיסוד ' ההגבלים העסקיים ' , מחירים המוכתבים באמצעות רשויות ציבוריות , רשיונות עסקיים , חוזי קנייה ממשלתיים , סיוע תקציבי - ממשלתי , חוקי פטנטים והגנה ממשלתית על ' רכוש אינטלקטואלי ' , זכיונות ממשלתיים לעסקים נבחרים , הגבלות על ייבוא ועל ייצוא , מכסים , סובסידיות לייצוא ולייבוא ; ואחרון חביב : הוצאות צבאיות ופיתוח נשק ( פרקים ג' , ו' להלן ) . 
בדרך כלל , ההשפעה השלילית של השיטה הדיפרנציאלית על התעשייה הינה עקיפה . 
בעל - הון , או קבוצת בעלי - הון , המצליחים להפעיל את השיטה הזאת , משיגים את הרווח הדיפרנציאלי , בעיקר משום שההגבלות הדיפרנציאליות הנכפות על התעשייה מועמסות על בעלי - הון אחרים . 
למשל : פירמות הנפט הגדולות השיגו רווחים גבוהים יותר מהממוצע , בעקבות התרחבות הצריכה העולמית ? משום שהן הצליחו , באופן פוליטי , להרחיק את הפירמות היותר קטנות ( ' העצמאיות' ) , אל מחוץ למעגל ההתרחבות . 
גם חלק מהרווחים של ' כור ' בעקבות התרחבות הצריכה בבנייה ( בשנות החמישים ועד שנות השבעים ) נבע , במידה רבה , מיכולתה להרחיק מתחרים מתעשיית המלט . 
לעומת זאת , כשהרחקת המתחרים אינה מובטחת ? כפי שאכן אירע בשנות השמונים , בתעשיית שבבי המחשב ? הופך הייצור לפתע ל ' רווי ' , הענף סובל מ ' עודף כושר ייצור ' , והרווחים הולכים ונופלים . 
מסקנה : בדרך כלל , הרווחים הינם בעלי קשר חיובי לייצור שבשליטת בעל - הון אחד ; אבל הקשר החיובי הזה יכול להחזיק מעמד , מעבר לנקודה מסוימת , רק אם מוגבל הייצור שבשליטת בעלי - ההון האחרים . 
שוב קיבלנו את הקשר הלא - לינארי . 
לסיכום : קיימת מוסכמה , שנשתרשה בקרב ההמון , לפיה הרווח , הזורם בקביעות אל הבעלים , הוא מוסד המעוגן בחוקי הטבע הנצחיים . 
המוסכמה הזאת אפשרית , משום שלבעלים הנעדרים יש יכולת אסטרטגית להגביל באופן שיטתי ( ' רציונלי ' ) את הייצור התעשייתי ולכוונו למטרותיהם . 
מטרות אלה , בדרך כלל , מנוגדות למטרות הקהילה האנושית בכללה . 
השליטה הזאת על תהליכי הייצור , והיכולת לפקח על אופי החידושים ועל הצרכים החברתיים , ממוסדת היטב בתוך המבנה של המדינה המודרנית . 
מבנה זה מעגן בתוכו את שתי השיטות העיקריות להגבלת התעשייה . 
השיטה הראשונה היא קביעת המחירים ' התחרותיים ' , שנעשית באחת משתי דרכים : האחת היא קביעה - מראש של שיעור - רווח רצוי בעבור ' כושר ייצור ' מוסכם ; השנייה היא התניית הפעילות התעשייתית לתכתיבים של השגת ' שיעור הרווח הנורמלי ' . 
מעל למבנה האוניברסלי ' התחרותי ' הזה , מתנשא מבנה פחות יציב , אך יותר גלוי , הפועל בעיקר באמצעות השיטה השנייה , הדיפרנציאלית . 
כאן מעורבים בעלי - הון גדולים וקבוצות - בעלות דומיננטיות , נבחרות וזכייניות . 
הם חותרים , בעיקר , לחלק מחדש את רווחי ההגבלה התעשייתית ' האוניברסלית' . 
הם עושים זאת באמצעות נסיונות לשנות את הסביבה המוסדית שהם פועלים בה . 
המטרה של רוב הטקטיקות הדיפרנציאליות היא , לבלום את הפעילות התעשייתית של היריבים הקיימים או הפוטנציאליים ; הכותרת המשותפת של כל האמצעים הללו היא ' להכות את הממוצע' . 
במצב זה , כמובן , ל ' רווח הממוצע' אין זיקה כלשהי ל ' תחרות' . 
להיפך : ' הרווח הממוצע' הוא , בעצם , ממוצע של השיטות הדיפרנציאליות השונות ; לפיכך , הוא משקף את ממוצע הסבוטז' אשר מובנֶה לרוחב החברה . 
כך מתחולל שיעור - הרווח - ' הנורמלי ' . 
קיים קשר בין שני סוגי השליטה ? האוניברסלי והדיפרנציאלי ? ובין שני סוגי השסעים העיקריים אשר שוררים בקפיטליזם המודרני . 
סוג השליטה האוניברסלי חופף את השסע , שמתפתח בין האינטרסים של הבעלים הנעדרים לבין צורכי הקהילה התעשייתית . 
השסע הזה גם מקביל , במידה מסוימת , לקונפליקט המעמדי , שתיאר מרקס , בין בעלי - ההון בכללותם ובין כלל העובדים היצרניים . 
הסוג הדיפרנציאלי מייצג את השסע אשר שורר בקרב הבעלים הנעדרים , והוא בדרך כלל מכונה ' תחרות' . 
תמציתו של השסע הוא המאבק שמנהלים הבעלים על רווחים כספיים דיפרנציאליים , באמצעות סבוטז' תעשייתי הדדי . 
ניתן להקביל את השסע הזה , במידה מסוימת , לתהליך אשר נאו - מרקסיסטים שונים ניסו לתאר : קונפליקט בין ' הון מונופולי ' לבין ' הון תחרותי ' , או בין ' עסקים גדולים ' לבין ' עסקים קטנים ' . 
ברמת הסקטור העסקי , החלוקה - מחדש של הרווחים בין הבעלים תלויה במאזן כוח ההרס העסקי שהבעלים מצליחים להפעיל זה על זה . 
ברמה המצרפית , לעומת זאת , סך - כל חלוקת הרווח של הבעלים בתוך ההכנסה הלאומית תלוי ( אם כי לא בקשר לינארי ) בסך - כל הנזק התעשייתי , שמחוללות המלחמות העסקיות לאורכו ולרוחבו של המשק . 
י . 
ההון והתאגיד המודרני 
עליית ההון , והופעתו כהסדר מוסדי להגבלה עסקית של התעשייה , קשורות לשינויים שחלו באופי המשטר הקפיטליסטי מסוף המאה התשע - עשרה . 
בתקופה זאת עלה גם אחד מהמוסדות הבולטים , שהבטיחו את השליטה והגבלת התעשייה באורח שיטתי : מוסד התאגיד ( corporation ) המודרני . 
עם התאגיד בא גם השימוש הנרחב באשראי כמכשיר לשליטה על התעשייה . 
ההשקפה הרווחת בקרב מדעני הכלכלה היא , שהקורפורציה הינה מוסד שנוצר עם ההתפתחות הטכנולוגית ; מוסד זה איפשר לבעלי - ההון ליזום את טכניקות הייצור בקנה מידה גדול ולארגן את מוסדות הצריכה ההמונית . 
לפי השקפה זאת , הקורפורציה היא הצורה היעילה ביותר של הארגון העסקי ; היא מאפשרת לחברה האנושית לזכות בהנאות שמספק הייצור ההמוני . 
וכך , אופייני למצוא בספר - לימוד רב - המכר של סמואלסון ושות' בע"מ טענה כי " ... ייצור בסדרות גדולות הוא יעיל טכנית , וקורפורציה גדולה היא אמצעי המקנה יתרון למשקיעים , הרוצים לקזז מהסיכונים הכרוכים בחיי העסקים . 
בלי ההסדר של ערבויות מוגבלות של פירמה בע"מ , פשוט לא יתאפשר לכלכלת שוק כלשהי , לגרוף את התגמולים שיזרמו אליה , כשהיצעים גדולים של הון צריכים להיות מבוקשים על ידי קורפורציות יעילות בקנה מידה גדול ... " ( Samuelson et al . 
1988 : p . 
453 ) . השקפה זו טבועה היטב בעגה העסקית המשומשת בעיתונות היום - יומית . 
היא מסבירה את הרווחיות הגבוהה של תאגידי - הענק , בכך שהיא מייחסת את גודלם העסקי ל ' תחרותיות' הטכנולוגית שלהם ולתושייתם העסקית . 
כך מתאפשר להם ' לפרוץ דרך בנתיבי ההיי - טק ' . 
מנקודת מבטו של ובלן , פשוט מדובר בהבלים . 
הקורפורציה היא מוסד עסקי המעוגן בנהלים משפטיים ובתשתית מדינתית . 
היא אינה יחידת - ייצור תעשייתי ; וכשלעצמה , אינה מפיקה חדשנות טכנולוגית . 
הסיבות לצמיחת הקורפורציה לפני כמאה שנה , ולהתבססותה הגוברת במאה העשרים , אינן קשורות ליתרון שמקנות סדרות ייצור גדולות . 
מרבית בני - האדם בימינו סבורים , שהייצור ההמוני בסדרות גדולות הומצא על - ידי היוזמה העסקית . 
אלא שהמציאות שונה : הקשר , בין עליית העסקים הגדולים ובין צמיחת הייצור ההמוני , נבע מסיבות אחרות . 
מאז סוף המאה התשע - עשרה צמחה הקורפורציה המודרנית במהירות , וחרגה במידה רבה אל מעבר לגודל היחידות התעשייתיות שבשליטתה . 
למעשה , כבר אז התחילו לגלות שהייצור בסדרות גדולות אינו קובע את הגודל העסקי . 
הגירסאות האידיאולוגיות של אירגון הייצור הידני על פי שיטת טיילור , ושל אירגון הייצור האוטומטי - למחצה בשיטת פורד , היו בעצם ניסיונות להתאים את הגידול המהיר של הקורפורציה אל הגידול המהיר של יחידות הייצור ההמוני . 
שיטות אלה שיקפו את היחסים ההדוקים בין העסקים ובין התעשייה , שתמציתם הייתה פיקוח ישיר , על פי מיטב השיטות הישנות , של הקורפורציה על הייצור . 
כיום , פירמה מודרנית טיפוסית עשויה לשלוט באלפי יחידות - ייצור ובמפעלים גדולים וקטנים , המפוזרים בענפים שונים . 
יתר על כן : הקורפורציה המשיכה לצמוח , בממדיה העסקיים ; אולם באותה עת , היחידות התעשייתיות שבשליטתה הפסיקו לגדול . 
מדובר גם בענפים ותיקים , בעלי מסורת של ייצור בקנה - מידה גדול , כמו ענף המכוניות . 
למשל : ההכנסות ממכירות של ' ג'נראל - מוטורס ' עברו בשנים האחרונות את התוצר המקומי הגולמי של דנמרק ; אלא שהכנסות אלה נבעו מבעלות על מספר הולך וגדל של מפעלים לא - גדולים , ולא נבעו מבעלות על מפעלים קיימים שהרחיבו את ייצורם . 
העובדה שהיקף הייצור התעשייתי אינו חיוני לגידול הרווחים העסקיים , החלה לחלחל לתודעה בצורות שונות מאז שנות השבעים . 
אז התחילו להשמיע יותר ויותר סיסמאות חדשות , מטעם האידיאולוגים של הביזנס כגון : ' קטן הוא יפה ' . 
הכיוון היה ' לייעל ' את העסק באמצעות הגדלת הרווח ליחידת מכירה , תוך הקטנה של יחידת הייצור . 
אז התחילו לבלוט גם השיטות החדשות של ‘ outsourcing ’ ; ורבים מתאגידי הענק של ימינו החיו מחדש את שיטות ‘ putting out ’ , שמשמעותן היא העלאת הרווח , תוך כדי הפחתת השליטה הישירה בעובדים . 
אידיאולוגיות ניהול מודרניות , בנוסח T.Q.M וגישות ' ביזוריות' למיניהן שהלכו והתפשטו , משקפות את ניתוק הקשר שהתקיים בעבר , למראית עין , בין התפתחות הייצור התעשייתי ההמוני ובין הגידול בהון . 
מבחינה היסטורית , אכן היה קשר בין עלייתה של הקורפורציה ובין התפתחות הייצור התעשייתי בסדרות גדולות . 
אבל קשר זה הינו הפוך מזה שמופיע בטענות של אנשי הכלכלה והניהול העסקי . 
מוסד הקורפורציה צמח , לא כדי ליזום ולתכנן את הייצור התעשייתי בסדרות גדולות – אלא כדי למנוע את הייצור התעשייתי מהפיכתו ליצרני יתר על המידה . 
ההיסטוריה של ארה"ב ממחישה היטב את טיב הקשר הזה . 
שרטוט ב ' מתאר את שני התהליכים העיקריים שחוללו את ' הנס האמריקני ' : הגידול באוכלוסייה ועליית הפריון התעשייתי . 
בין מלחמת - העצמאות בסוף המאה השמונה - עשרה לבין מלחמת - האזרחים בשנות הששים של המאה התשע - עשרה , גדלה האוכלוסייה בשיעור ממוצע של % 3 לשנה . 
עם הפריצה מערבה ועד למרד הפופוליסטי , בשנות התשעים של המאה התשע - עשרה , הגידול הממוצע של האוכלוסייה פחת ל - % 2.2 בממוצע ; ומאז כיבוש הפיליפינים בתחילת המאה - העשרים ועד למשבר הגדול של שנות השלושים הממוצע קטן והגיע ל - % 1.6 בערך . 
שרטוט ב ' 
האיום היצרני : פריון מול אוכלוסייה 
התהליך החשוב השני , שהתחיל לאחר מלחמת האזרחים , היה הגידול המהיר בפריון של הענפים התעשייתיים : שיעור הצמיחה של התפוקה למועסק , שהייתה פחות מאשר 0.5 % בשנת , 1860 גדלה במהירות והגיעה ליותר מאשר % 3 בתחילת המאה - העשרים . 
היפוך הכיוון בין שני התהליכים התחיל בעשור האחרון של המאה התשע - עשרה . 
עד אז , קצב גידול האוכלוסייה היה מהיר יותר מאשר קצב גידול כושר - הייצור ; התחרות העיקרית בין העסקים הייתה , כיצד לספק את הביקוש המתרחב . 
זה היה תור הזהב של ' התחרות החופשית' , שחתרה ללכת מערבה ולהרחיב אופקים עד שרק ' השמים היו הגבול ' . 
כל המצאה , שהגדילה את כמות התפוקה הפיזית לעובד , נקלטה במהירות ; מקטיף טבק ועד לייצור סבון . 
כל אמצעי שהחיש את קצב החיים נספג בשוק הענקי , מחשמלית ועד למכונית . 
המכירות יכלו לגדול עד לפוטנציאל המרבי של הייצור , בלי לאיים על הרווחיות . 
ואז , בתחילת המאה העשרים , נוצר הקשר השלילי בין שני התהליכים . 
בעוד ששיעור הגידול של האוכלוסייה התחיל לִפחות , הפריון המשיך לעלות במהירות . 
הביטוי המוסדי הגלוי להיפוך זה היה חוקי ' האנטי - טראסט ' של אותה תקופה . 
מבחינתם של ' קברניטי התעשייה ' , כפי שכונו בעלי - ההון הגדולים , הדבר היווה איום : אם הפריון והייצור התעשייתי ימשיכו להתנהל בתנאי תחרות ? התעשייה תייצר , בקצב הולך וגובר , יותר מוצרים ושירותים יעילים וזולים , במחירים שהם רווחיים פחות מכפי שהארגון העסקי של אותה תקופה יוכל לשאת . 
זה היה המפנה שהביא לצמיחת התאגיד העסקי המודרני , כפי שהוא מוכר כיום . 
התשלובות העסקיות הקודמות , שיועדו לווסת את תפוקה במחירים רווחיים , הוקמו בעיקר בענפי ' ההיי - טק ' של אותה תקופה : הנפט ומסילות - הברזל . 
היו אלה צירופי שיטות של ' פּוּל' ו ' טראסט ' , והם נחשבו לבלתי יציבים : בתיאוריות של פעילות תועלתנית רוֹוחת ההשקפה , שכיבוד הסכמי - פעולה , בקבוצה של יחידים אינדיבידואליסטיים ' רציונליים ' , הופכת למשימה קשה יותר , ככל שגדל מספר המשתתפים . 
ואכן , ההדלפות והשערוריות בקרב שותפי הטראסטים חיסלו לבסוף את המוסד העסקי הזה , ששימש בעיקר , את האליטה העסקית האמריקנית , שהחלה להתגבש בעשור האחרון של המאה התשע - עשרה . 
הפתרון היעיל לבלימת הפריון התעשייתי , למען בריאותם העסקית של הבעלים , היה להקטין את כמות המשתתפים בקואליציות : כלומר , להפחית את מספרן של הפירמות אשר שולטות בייצור . 
במקביל פחת הצורך בהסדרי - גומלין מסובכים של תפוקה , מחירים , החזרים , תעריפים מיוחדים ושאר מיני קנוניות . 
כך בא לעולם גל המיזוגים הידוע של תחילת המאה , שהיה המיזוג המשמעותי הראשון של בעלויות בקפיטליזם . 
המיזוגים היו לא רק שינוי במבנה הארגוני והמשפטי של העסקים ; אלא קודם - כל , היוו טרנסקציות פיננסיות . 
הם כללו קנייה ומכירה של בעלויות , כלומר קנייה ומכירה של הון . 
פירושו של דבר , שהפירמה נזקקה לאמץ לעצמה ערך כספי . 
כלומר : מוסד העסקיות עבר תהליך של סטנדרטיזציה . 
הפירמות מתייצבות לפי סדר אוניברסלי של ' שווי - שוק ' . 
זוהי המשמעות של אובדן ' המשפחתיות' של ההון . 
עד אז , הטרנסקציות הכספיות היו בעיקר של מוצרים ושירותים . 
עתה החל להתגבש הנוהג לסחור בחלקי בעלויות , ולכן ההון הייה חייב להופיע כסחיר . 
וכך , מאז סוף שנות התשעים של המאה התשע - עשרה עבר המשק האמריקני תהליך כפול : מצד אחד בא גל של התארגנות מחדש של עסקים , שהפכו לקורפורציות ( חברות בע"מ ) ; מצד שני החלה צמיחה מהירה של שוקי ניירות - הערך ושל השימוש הנרחב באשראי . 
זו הייתה התקופה שבה הושלמה ההפרדה הסופית בין העסקים לבין התעשייה . 
המפעלים הופרדו מהבעלים , ונשלטו באמצעות מבנה משפטי של פירמה ; היזמים והסוחרים הפכו לבעלים נעדרים , המחזיקים במניות ובאג"ח מסוגים שונים . 
מאז ואילך , הסיסמא של עודף כושר - ייצור , שלא הייתה מוכרת במאה התשע - עשרה , הפכה לסימן ההיכר של הקפיטליזם האמריקני . 
רק באותה עת נכנס המונח ' אבטלה ' ( unemployment ) לשימוש יום - יומי . 
יותר מאוחר ? ככל שפירמות אמריקניות ופוליטיקאים אמריקאים וצבאות אמריקניים פשטו ברחבי העולם ? התפשטה תופעת עודף כושר הייצור בצורותיה המגוונות , והפכה למוכרת גם לתושבי חלקים אחרים בכדור - הארץ . 
התהליך , שמתואר בשרטוט ב ' , 2 לא פסק : קצב צמיחת הפריון המשיך להיות גבוה יותר מאשר צמיחת האוכלוסייה , לאורך כל המאה העשרים ( מלבד עשור המשבר הגדול ) . בלימת התעשייה הפכה לאסטרטגיה העיקרית של ההתארגנות העסקית ; היא נתמכה באידיאולוגיות ייצור וניהול , ה ' מקדמות' כביכול את התפוקה והמכירות וה ' מייעלות' כביכול את הארגון העסקי שהלך ותפח ככל שהבלימה צלחה . 
ההגבלה השיטתית של התעשייה לוּותה , לאורך המאה , בכמה גלים של מיזוגים ובשינויים מבניים בלתי פוסקים במוסדות הפוליטיים והעסקיים אשר הלכו והתקרבו אלה לאלה במטרות ובאמצעים . 
י"א . 
עושר חומרי מול מימון תאגידי 
א . 
מניות מול אג " חים 
זה המקום לטפל בכמה מהספיחים המעשיים שמתבססים על תיאוריות ההון הקיימות . 
מדובר בספיחים רווחיים ביותר ? ניירות - ערך ומאזני הפירמות ? הנשענים על שרידי ההיגיון המדעי כביכול שנותרו בארסנל העסקי . 
משום כך , שני הסעיפים הבאים מיועדים בעיקר לעיונם של שכירי החרב הנוקשים ביותר בשירות ההון : אלה האמונים על רזי המימון ותעלולי החשבונאות של הפירמה המודרנית , אשר ניירותיה נסחרים בשוקי ההון . 
הקורא המשכיל יכול בקלות לדלג על הפרק בלי להפסיד מאומה . 
עם עליית מוסד הפירמה המודרנית ? כאמצעי עיקרי לבלימת הפעילות התעשייתית , בעבור המטרות העסקיות ? לא ניתן עוד להבין את תהליך ההצבר במונחים של מלאי פיזי . 
בניגוד לתהליך הייצור , ההצבר מכוון לעתיד בלבד . 
ההון , בהיותו תיק רכישות של ניירות - ערך , מציין את הערך הנוכחי של ציפיות הבעלים להכנסות עתידיות . 
כלומר , ההצבר מתחולל לפני שהרווח ' מתממש ' ; ובדרך - כלל , עוד לפני שנוצר ציוד מטריאלי כלשהו ( ' סחורת הון ' ) . 
הנכסים של פירמות כמו ' לוקהיד - מרטין ' , ' שברון ' או ' פיליפ - מוריס ' , נוטים להתרחב באמצעות הנפקת מניות ואג " חים . 
אלה נמכרות לא על בסיס ציפיות לקניית ציוד חדש לייצור מטוסים או לקידוח נפט , או לקניית אדמות חדשות לגידול טבק . 
הן נמכרות על בסיס ציפיות לעלייה בכושר הרווחיות העתידית שלהן . 
כלומר , על סמך ציפיות לגידול הרווח בעתיד . 
כדי להגדיל את התזרים ? די ל ' שברון ' בהודעה לבורסה על פרוייקט נפט חדש , כדי שתגרה את הציפיות לעלייה במחירי הנפט . 
כדי ללוות כספים באמצעות הנפקת אג " חים ? אין ' פיליפ - מוריס ' זקוקה להגדיל את חלקה בשוק או ברווח ; אלא , עליה לשכנע את קוני האג " חים שהיא תעשה זאת בעתיד . 
גם ' ג'נראל דיינמיקס ' אינה צריכה לייצר ולמכור מטוסים חדשים לפני שהיא מנפיקה מניות ואג " חים ; די שהציפיות לחוזים חדשים עם הפנטגון תעלֵנה – או די בטיפול יעיל , ברשתות התקשורת ההמונית , על הקונפליקט הקרוב במזרח - התיכון . 
אלה מספיקים כדי לחמם את הקונים , כדי שירכשו את ניירות - הערך שלה במחיר גבוה . 
היחסים הפרברטיים בין ההצבר ובין הייצור משתקפים , בחשבונאות הפירמה , באבחנה המקובלת בין הון מניות לבין התחייבויות לטווח ארוך . 
בעיניהם של ' קברניטי התעשייה ' של המאה התשע - עשרה , הון היה רכוש עצמי . 
התחייבויות לא סיפקו את השליטה הישירה בפעילות התעשייתית , משום שרוב ההתחייבויות נבעו מאשראי בנקאי . 
אך ככל שהקפיטליזם התפתח , ומוסד הבעלות הפך בהדרגה ליחידות - אחזקה אנונימיות – האבחנה בין הון מניות ואג " חים איבדה את משמעותה . 
כיום , בעיני הבעלים הנעדרים של קבוצות - ההון הגדולות , מניות ואג " חים אינם שונים מהותית זה מזה . 
שניהם מייצגים תביעת בעלות על רווחים עתידיים , בצד הנכסים של המאזן . 
שניהם מהווים הון ; ההבדל בין סוגי הנייר מתמצה בהבדלי היחס שבין סיכון ותגמול . 
ידוע שסעיפים שונים בצד ההתחייבויות של המאזן , אינם מכסים במדויק סעיפים מקבילים בצד הנכסים ; המוסכמה הכללית היא , שמניות הבעלים משקפות את יכולת השיערוך של ' הנכסים הלא - חומריים ' של הפירמה – ואילו חובות הפירמה למחזיקי האג " חים משקפים את יכולת השיערוך של נכסיה ' החומריים ' . 
מוסכמה חשבונאית זו משקפת למעשה את האידיאולוגיה הדומיננטית : ' הערך הפיננסי ' משתווה תמיד ל ' ערך החומרי ' ; שהרי בסופו של דבר , הון משתווה ל ' מוצר הון ' – ורווח הוא יחידה מוניטרית שמשתווה ליחידת פריון מטריאלי . 
שני סוגי ' הנכסים ' הללו , על - פי המוסכמה , הינם בעלי סגולות פריון . 
הון מניות מייצג ? כך אומרים ? את הידע הייחודי של הפירמה , את נאמנות הלקוחות ואת מה שמכנים ' מוניטין ' . 
' הנכס ' השני מייצג את ההון ' החומרי ' של הפירמה : את הציוד , המבנים והמלאי שלה . 
אין צורך להיות מומחה גדול , כדי להבחין שהמוסכמה הזאת מבוססת על אמונה בלבד . 
קשה להבחין בקשר כלשהו בין ' הנכסים הרוחניים ' של הפירמה ? ' הידע המיוחד' ו ' המוניטין ' שלה ? ובין הפריון של הציוד התעשייתי שבבעלותה . 
אולם , האם לקונצרן ענק , כמו ' באייר ' למשל , אין המצאות וחידושים בענף התרופות המהווים ' נכס לא - מטריאלי ' שנושא רווחים בעתיד ? 
ללא ספק . 
עובדי הקונצרן מפתחים תרופות חדשות ; אבל מאזן הקונצרן משערך לא את ההמצאות והחידושים של העובדים , אלא את זכויות ההגנה של הבעלים על החידושים . 
מניעת השימוש בחידושים , היא שמאפשרת את שיערוך הנכסים . 
מסקנה : ידע יכול לחולל רווחים דיפרנציאליים , רק אם ניתן למנוע אחרים מהשימוש בו . 
הידע עצמו אינו יכול להיות משוערך כ ' נכס רוחני ' , הגדל והמתרחב מכוח עצמו . 
מאותו רגע שעסקי התוכנה בסין מעתיקים במרץ חידושים , יכולת השיערוך של נכסי ' מיקרוסופט ' עומדת במבחן מתמיד . 
המוניטין של חדשנותה של ' אלביט ' בשנות השמונים , התבסס לכאורה על עסקי ' גאווה לאומית' ; אולם הוא נשען בעיקר על מרכיבים אחרים אשר שררו במזרח - התיכון : על הציפיות שהסיוע האמריקני , הממשל הישראלי , והפטרו - דולרים , ימשיכו להרחיב את כושר השיערוך של מניותיה . 
אם חיל - האוויר הישראלי יעדיף פירמה אחרת , או אם הפנטגון יבטל את הסכמי הגומלין ? הנכסים האווריריים של ' אלביט ' יפקעו כבועת אוויר . 
מנקודת ראות אובייקטיבית , תרומת הפירמה המודרנית לידע האנושי הינה אפסית ; או במקרה הטוב , מזערית . 
כל ידע חדש , ולו ּ מהפכני ביותר , מתבסס על שרשרת של כתפיים איתנות שקדמו לו . 
תיאוריית הקוואנטום לא הייתה יכולה לפרוץ לפני עשרת אלפים שנה , כשם שהאלגברה לא פותחה בתקופת אויקלידס . 
אופנהיימר נשען על איינשטיין , וזה האחרון עמד על כתפיהם האיתנות של ניוטון ומאך . 
אף על פי כן , טוען ביל גייטס , שבזכות חדשנותו הגאונית , ' מיקרוסופט ' שבבעלותו הייתה ' שווה ' בשנת 2000 חמש מאות מיליארד דולר . 
אבל ' הנכסים הרוחניים ' של ' מיקרוסופט ' דלים ביותר ברוחם . 
הם מבוססים על תשתית ענקית של ידע מצטבר : בין השאר , המצאת המחשב , המוליך - למחצה , ' השבב ' , הפוזיטיביזם - הלוגי , השפה הבינארית , שפות מחשב , מתמטיקה , פיזיקה , כימיה , שלא לדבר על המצאת הכתב האלף - ביתי , הנייר , הדפוס , שיטות העברת הידע מדור לדור , ועוד . 
מסתבר כי בחברה האמריקנית , שבה גדל ביל גייטס , כל מרכיבי הידע הללו היו נפוצים ולא מוגנים בשום זיכיון ; כלומר הם היו ' בחינם ' . 
ביל גייטס נטל , אפוא , את הידע הזה כמובן - מאליו , ושיערך אותו . 
אילו בעלי ' מיקרוסופט ' היו עקביים בהשקפתם על הידע , ומקבלים על עצמם את עיקרי האמונה של דוקטרינת הפריון של ההון ? היה עליהם לשלם תמלוגים על כל הצבר הידע החברתי הזה . 
ניתן להניח בביטחון רב , מה יקרה אז : לא רק שנכסיו של ביל גייטס היו שווים אפס , אלא שהוא היה מבלה את שארית חייו במנוסה מפני נושיו ההיסטוריים . 
מנגד , גם אם חלק מעובדי ' מיקרוסופט ' תרמו תוספת כלשהי לידע האנושי או לרווחה האנושית , עדיין אין שום קשר ? מכל מקום , קשר שאינו נוגע לנכלולי החשבונאות ? בין תהליך ייצור הידע שבשליטת הבעלים ובין תהליך הצבר ההון של הבעלים . 
מכאן ניתן להבין , מדוע חדשנות וטכנולוגיות חדשות הינן אמצעי חשוב בתהליך ההצבר הדיפרנציאלי . 
כדי להדביק את הממוצע וכדי להדביר את האחרים , חייבים בעלי הפירמה לא רק להשיג יתרון על קבוצת ההתייחסות שלהם אלא גם למנוע יתרון זה מהאחרים . 
ואכן , זו המטרה המיידית של רוב השיטות המודרניות בתחום ההגבלה האסטרטגית : לא רק לפגוע ישירות בפריון התעשייתי של האחרים , אלא לכרסם בכושר העסקי שלהם . 
אלו הן השיטות להשגת יתרון דיפרנציאלי ? 
אחד האמצעים להשגת יתרון כזה הוא ' החדשנות' . 
כאן משחק היתרון הדיפרנציאלי של הפטנט . 
מאות הפטנטים שרשמה ' זרוקס ' כחלק משיפור מכונות - הצילום שלה , או הפטנטים שרשמה ' באייר ' בתרופות , הביאו לפירמות אלה יתרון בכך שהפירמות האחרות היו מנועות מן השימוש בידע זה . 
אמצעי חשוב אחר , הדומה מאוד לפטנטים , הוא הזכיונות . 
הזכיונות המיוחדים שהעניקו ' קוקה קולה ' ו ' פפסי קולה ' עד סוף שנות השבעים , יועדו להגביל את מספר המשתתפים בענף . 
הזיכיון המונופולי של שרותי הטלפונים , אשר ‘ A.T.&T ’ נהנתה ממנו עד , 1984 מנע מפירמות אחרות לספק את השרותים הללו . 
אמצעי יותר מסוכן , בגלל פירסומו ונוכח אי - יציבותו , הוא הזיכיון הפוליטי הישיר . 
רוב הפירמות המשיגות יתרון זה משקיעות עלויות גבוהות בהשתקת פרסומו , או בשיפור המוניטין שלהן על ידי כך שהן משוות לו סטטוס של פטנט מסובך . 
כזה היה הזיכיון הפוליטי של השותפות ב ' ערמקו ' ( פירמות הנפט ' אקסון ' , ' טקסקו ' , ' מוביל ' ו ' שברון ' ) בשדות הנפט של ערב - הסעודית , זיכיון שסגר את המקור הזה בפני פירמות נפט אחרות ( פרק ו' להלן ) . כך סייעה הפעילות הענפה , שניהלה ' בכטל ' בקרב חברי הוועדה לאנרגיה אטומית , כדי להשיג חוזים בלעדיים לבניית כורים אטומים על חשבון פירמות תשתית אחרות . 
היכולת של ' ג'נראל דיינמיקס ' להשתמט לחלוטין מתשלום מסים פדרליים במרוצת 1975 - 1984 ( אף שהיא עצמה דיווחה על רווחים בתשע מתוך אותן עשר שנים ) , העניקה לה יתרון דיפרנציאלי על פני פירמות נשק יריבות , שלא השכילו להשיג זיכיון פוליטי כזה . 
אחד האמצעים הדרמטיים של שיערוך ' נכסים לא - חומריים ' הוא המיזוג . 
מיזוגים בין פירמות , כלומר מיזוגי בעלויות , הם עסק עסיסי – גם בלי להיכנס לפרטי ההמולה של הרצת מחירי מניות , כששני קונצרנים ' עתירי - ידע' מתמזגים ברעש של התנגשות קרחונים המלאים באוויר . 
ה ' מוניטין ' המשותף הרב של הקונצרנים יכול להוות הסבר חלקי מאד לשיערוך המהיר של ההון . 
קשה להאמין , שחיבור המכונות , המבנים ומעבדות - המחקר של שני התאגידים למיקשה חשבונאית אחת , מעלה במהירות כזאת את ערך ההון של התאגיד הממוזג . 
אבל , סיפורי ' המוניטין ' פעלו כקסם על הקונים , בעת הגיאות הגדולה של ההשתלטויות והמיזוגים בארה"ב של שנות השמונים , כאשר ' אג"ח זבל ' הונפקו כנגד ציפיות גדולות לרווח של הפירמות המתמזגות . 
הסבר יותר סביר הוא , שמקור תוספת השיערוך הפתאומית הזאת נעוץ בתוספת כוח ? כוח שוק או כוח פוליטי . 
ואכן , ל ' מוניטין ' ( goodwill ) הייתה בעבר משמעות של איכות ייצור וידע ייחודי . 
משמעות זו הוסבה , בקפיטליזם המודרני , למידת ההכרה בכושר של הפירמה לבלום את התעשייה למען רווחיה ולמנוע מן האחרים לעשות זאת . 
המסקנה פשוטה : הצבר הון מניות ? המייצג במאזן הפירמה , כביכול , את ' הנכסים הרוחניים ' שלה כגון ידע ומוניטין ? הולך ומתרחב לא מכוח הפריון המתרחב של הפירמה , אלא מתוספת הכוח שלה ביחס לאחרים ; כלומר , מעלייה בעוצמתה הדיפרנציאלית . 
כל ההסדרים המוסדיים , שמכוונים לציפיות גבוהות יותר לרווח ( ' הפרטה ' , זיכיון לתחנת רדיו , זיכיון לרשת טלפון סלולרי , הסדרי צנזורה עם עורכי עיתונים והסכמי הסיוע האמריקני לישראל ) , מובילים במוקדם או במאוחר לערך גבוה יותר של הון המניות . 
הסדרים אלה מופיעים במאזני הפירמות כתוספת טרייה של ' מוניטין ' . 
עד כאן , צד המניות והנכסים האווריריים . 
אבל , מה בדבר חובות הפירמה ? 
האין מידה מסוימת של אמת במוסכמה , שמאחורי האג " חים שמנפיקה הפירמה , ניצבים ציוד מטריאלי ומלאי פיזי שיש להם פוטנציאל יצרני ? 
האם ניתן לשלול לחלוטין את הקשר בין ההכנסה מהון ובין הפריון של ציוד הפירמה ? 
התשובה היא שוב הפוכה למוסכמות . 
ציוד ומכונות ו ' נכסים חומריים ' הינם בעלי פריון , כשהם מצויים במרקם כוללני של תרבות תעשייתית . 
בתרבות כזאת , ניתן להפיק , לעתים יותר ולעתים פחות , מוצרים ושרותים ? תלוי במרקם הטכנולוגי . 
אולם מכונות וציוד וקווי - ייצור אינם מחזיקים בסגולות של יכולת שיערוך עצמי . 
ניתן אמנם לכוונם כך שיפיקו יותר מוצרים ושרותים בפחות חומרים ובפחות זמן , אבל לשינוי הטכני הזה אין שום קשר עם השינוי בערכי ההון . 
ההסבר לעליית ערכם של האג " חים הוא אחר : במשטר קפיטליסטי , המחזיקים בבעלות על חלקים מהמכונות ומקווי הייצור התעשייתיים , הם בעלי הזכות לנכס חלק מסך הכל התפוקה החברתית . 
הזכות תלויה בכוחם הפוליטי של הבעלים , ביחס לקבוצות חברתיות אחרות . 
מכאן , שתהליך השיערוך אינו של המכונות , אלא של יחסי - הבעלות על המכונות , כלומר : הכוח היחסי של הבעלים לכפות שיערוך זה . 
כוח זה נובע ממיסוד יכולת האיום שלהם , להגדיל את כמות הנזק שהם יכולים לחולל לתרבות התעשייתית בכללותה . 
נתאר לנו ספינת מכלית , שכושרה , להוביל יותר נפט ביותר מהירות התפתח מאז תחילת המאה בהדרגה , בהתאם להתפתחותו של המרקם הטכנולוגי הכללי . 
ערך ' ההון ' שלה , לעומת זאת , מראה תנודות ; לעתים , תנודות דרמטיות . 
לתנודות בערך ההון אין קשר למצב הטכנולוגיה בעולם , אלא למצב המחירים של הנפט בעולם . 
מחירי הנפט מצידם , מתנודדים על - פי נסיבות הקשורות ליחסי הכוח בעולם . 
יחסים אלה קשורים אך ורק למרקם הפוליטי בעולם . 
המרקם הפוליטי כולל הסכמים ובריתות וקואליציות בין פירמות נפט גדולות ' אופ"ק' והממשלים במדינות המפותחות ; הוא כולל קונפליקטים ומלחמות במזרח - התיכון , חסימת נתיבים אסטרטגיים ועוד . 
אם מחירי הנפט יורדים , פוחת ערך ' ההון החומרי ' של הפירמה בעלת המכלית ; גם אם מדובר במכלית בעלת כושר טכנולוגי גבוה , שזה עתה יצאה מהמספנה המשוכללת ביותר בדרום - קוריאה . 
אותו תהליך קורה בכל אותם פריטים ' חומריים ' , ממטוסים וחלליות ועד לבתי - חרושת ומשרדים , הנחשבים ל ' מוצרי הון ' , ומכסים את התחייבויות הפירמה . 
נניח שמחירי ההון אכן מתנודדים על - פי נסיבות פוליטיות . 
למרות זאת , האם ניתן לפסול כליל את חישוב ערכם של מכונות וציוד תעשייתי ? 
כלום אין משהו ' ממשי ' מאחורי הנכסים הפיזיים הללו ? 
הרי מקובל , שבמאזן הפירמה רשומים כל אותם נכסים פיזיים ? לא על - פי מחיריהם בשוק , אלא על פי עלותם ההיסטורית . 
משמע , שגם אם הון הפירמה מלא בנכסים ' אווריריים ' , בכל - זאת הציוד והמכונות נרכשו בערך ' ממשי ' ; ולכן , יש להם ' ערך כלכלי ' מסוים . 
אכן ? באופן מודע או שלא במודע ? החשבים של הפירמות מפרידים במאזניהם בין החלק המשתייך לכוח השוק של הפירמה ( עסקי ' המוניטין ' ) , לבין מה שמכנים ' הערך הכלכלי ' או ' הערך האמיתי ' של הנכסים . 
ערך זה נמדד על פי עלותם ההיסטורית של הנכסים . 
אלא ש ' ערך כלכלי ' זה , גם הוא חסר קשר לפריון של הציוד התעשייתי שבבעלות הפירמה . 
הסיבה לכך היא , שגם ' עלות' המכונות והציוד אינה מנותקת מהקונטקסט העסקי ? כלומר ממנגנון השיערוך . 
לדוגמא : בעלי פירמה קנו מכלית חדישה מתוך ציפייה לרווחים , משום שהם ציפו לעלייה ברווחי נפט . 
חלק מציפיות אלה כבר נספגו במחיר המתייקר שקבעו הפירמות , שמכרו להן את המכלית . 
העלייה הכללית בציפיות לרווח נרשמת במאזן הפירמה , כעלייה במחירי הציוד שהפירמה רכשה . 
אבל גם בנסיבות רגילות ? ללא ציפיות משתנות לרווח ובלי נסיונות של קונים ומוכרים לחלוקה - מחדש של הרווח , שעומדים ביסוד השיטה הדיפרנציאלית ? גם אז , מחיר קניית הציוד כבר מעוגן בקונטקסט של ' שיעור רווח נורמלי ' , העומד ביסוד השיטה האוניברסלית של ההצבר . 
כאשר החשבים של הפירמה מצמידים במאזן את עלות המכלית לאינדקס מחירים כלשהו , פירושו של דבר שהם מנתקים את הציוד הפיזי מפריונו התעשייתי הייחודי לפירמה . 
הם מקנים לציוד כושר שיערוך עסקי ממוצע , על - פי ' שיעור הרווח הנורמלי ' השורר באותה תקופה . 
כושר זה משקף , בעצם , את יכולת הבלימה התעשייתית הממוצעת שהצליחו להשיג כלל הפירמות במשק . 
סיכום : האבחנה בין מניות ואג " חים נובעת לא מהאופי התעשייתי השונה שלהם , אלא מההסדרים המוסדיים השונים של הרווח . 
הסדרים אלה נשענים על שתי שיטות ממוסדות של יחסי - כוח . 
השיטה האחת ? המופיעה בהון מניות של פירמה ? משערכת את היכולת הדיפרנציאלית של הפירמה , להגביל את התעשייה לטובת בעלי אותה פירמה . 
השיטה השנייה ? המתגלה בחובות הפירמה והאג " חים שלה ? משערכת את היכולת הממוצעת של כלל בעלי הפירמות להגביל ולכוון את התעשייה בכללותה . 
ב . 
רווח מול ריבית 
ניתן להתייחס אל ההבדל בין המניות לבין האג " חים מנקודת - מבט אחרת ; להשקיף עליהן כעל שני סוגי הכנסה מהון : רווח שמקנה הבעלות הישירה , וריבית שמוקנית למחזיקים בחובות הפירמה . 
בחינה של התנודות לאורך זמן , ביחסים שבין הריבית והרווח , יכולה להוות מדד לא - רע ל ' בשלותו ' של הקפיטליזם . 
ה ' בשלות' עשויה להשתקף בשינויים שחלו במיסוד הציפיות לרווח ובצורות השערוך הנלוות אליהן . 
קיימים מלומדים כמו הרברט פרנקל , שרואים את ההבדל , בין הון מניות לבין אג " חים , כביטוי להבדל במידת האמון שרוכשים לשני סוגי הנייר האלה : הון מניות משקף ציפיות לתשואה , ואילו האג " חים משקפים הבטחות לתשואה . 
על - פי ההיגיון הזה , אפשר לצפות שככל שהקפיטליזם ' מבשיל ' , וככל שמתמסדת שליטתם של העסקים בפעילות התעשייתית והמדינית , הדאגה מ ' סיכונים ' יורדת וה ' אמון ' עולה . 
מכאן שהאג " חים אמורים להפוך יותר ויותר לצורה המקובלת של ההון . 
אם המצב הפוך , ומתפתחים תנאים של ' קפיטליזם פרוע' ? כשהמוסכמות המעמדיות החדשות טרם התקבעו , או המוסכמות המעמדיות הישנות עומדות להתפורר ( כמו ב ' שווקים המתעוררים ' ) ? הצבר באמצעות הנפקת חובות הוא כמעט בלתי - אפשרי . 
במצב זה , השקעה באמצעות מניות ' נושאות סיכונים ' הופכת למנוע העיקרי של שיערוך הנכסים . 
' בשלות' הקפיטליזם , אם כן , ניתנת להימדד , במקרה זה , באמצעות היחסים המשתנים לאורך - זמן בין הריבית והרווח בתוך סך ההכנסה מהון . 
על פי מדד זה , אפשר לצפות שבשלותו של הקפיטליזם ( הנאמדת על - פי חלקה של ההכנסה מריבית בתוך סך ההכנסה מהון ) תהיה בעלת קשר חיובי עם יכולת הבלימה התעשייתית של הבעלים . 
יכולת בלימה אסטרטגית זו תימדד על - פי רמת האבטלה במשק . 
במלים אחרות : יש לצפות שהשינויים בחלקה היחסי של ההכנסה מריבית יהיו בעלי קשר חיובי לשינויים בשיעור האבטלה . 
ואכן , נראה מתוך שרטוט ב ' שזה המצב בארה"ב . 
השרטוט מציב את רמת האבטלה ( אחוזי הסקלה השמאלית ) מול חלקה של ההכנסה מריבית מתוך סך ההכנסות מהון ( אחוזי הסקלה הימנית ) . 
מאז שנות השלושים המוקדמות , מדד הבשלות היה קשור בקשר הדוק לשיעור האבטלה . 
ממבט ראשון , נראה הקשר אינטואיטיבי ולא ברור : אחרי הכל , ניתן לטעון שהמגמות הכלל - משקיות משפיעות על הרווחים יותר מאשר על הריבית : אם המשק שקע במיתון ? עלתה האבטלה באופן טבעי , הרווחים ירדו מהר יותר מהריבית ; וכתוצאה מכך נוצר הרושם , שהגידול בחלקן של ההכנסות מריבית קשור לגידול באבטלה . 
הטיעון הזה היה עשוי להיות נכון , אילו המגמה הזאת הייתה שוררת לטווח - קצר בלבד . 
במגמות ארוכות - טווח , לעומת זאת , תשלומי הריבית הינם גמישים ביותר ; משום כך אין שום סיבה טכנית להניח שחלקה של ההכנסה מריבית בתוך סך ההכנסה מהון , תראה לאורך זמן קשר חיובי עם שיעור האבטלה במשק . 
מסקנה : אם קיים קשר כזה ? הוא מאוד משמעותי , ובכלל אינו מובן מאליו . 
שרטוט ב ' מראה כי שנות השלושים והארבעים היו בסימן של תהפוכות . 
בתחילת התקופה גרמה שליטת העסקים בתעשייה להשבתת חלקים הולכים וגדלים ממנה , עד לשיתוקה החלקי . 
בשנים שלאחר - מכן השתנה המצב : כניסתה של ארה"ב למלחמת - העולם השנייה , מעורבותו הגוברת של הממשל הפדרלי במשק , והתחזקותו של הצבא ככל שגברה מעורבותה הגוברת של ארה"ב בקונפליקטים בינלאומיים ? הביאו להתרופפות השליטה הבלעדית של העסקים בתעשייה . 
תקופת 1950 - 1980 הייתה יותר יציבה : זאת הייתה תקופת ההתנערות ממגמת הרפורמות של ' הניו - דיל ' ? תקופת החזרה ההדרגתית לשמרנות ; העסקים השיבו לעצמם בהתמדה את השליטה בתעשייה , ואת הביטחון בהמשך זרימתם הקבועה של הרווחים . 
למן ראשית שנות השבעים , הם אף הצליחו לזכות ב ' אמון ' הקבוע שבין לווים ומלווים . 
התוצאה של החזרה לימי השמרנות הטובים הייתה עלייה מתמדת ברמת האבטלה מצד אחד , ומעבר מן הרווח אל ההכנסה הקבועה מצד שני . 
שרטוט ב ' 
עוצמה עסקית מול בלימה תעשייתית בארה"ב 
באמצע שנות השמונים , החלה הגלובליזציה של מוסד היוזמה העסקית ; המשק האמריקני הלך ונפתח , והמגמה התהפכה שוב . 
המוסדות העסקיים מצויים באיום מחוּדש : היכולת לשלוט בתעשייה למען מטרות העסקים , הפכה לבעייתית בגלל פתיחת המשק . 
התוצאה הייתה נפילה ברמת האבטלה , שלוותה בירידת חלקה של ההכנסה מריבית בתוך ההכנסות מהון . 
תהליך זה משקף את נפילתו החוזרת של מוסד ' ההבטחה ' לתשואה של האג " חים , לעומת העלייה המהירה של מוסד ' הציפיות' לתשואה של המניות . 
סיכום פרשת האג " חים והמניות : תהליך ההתמזגות למעשה ? שהתפתח בין הון המניות של הפירמה ובין ההתחייבויות שלה לטווח - ארוך ? הינו השתקפות השינוי המהותי שעבר הקפיטליזם מאז תחילת המאה . 
השינוי מתבטא בעיקר בעלייתם של מוסדות האשראי , כמכשיר העיקרי של ההצבר . 
בקפיטליזם הישן נתפש תהליך ההצבר כאילו הוא מתגלגל מ ' השקעה ריאלית' , דרך ייצור , מכירות , רווח ולבסוף הצבר מוניטרי . 
על פי ההיגיון השליט של אז , ההצבר נעשה דרך הסתכלות מהעבר אל ההווה . 
בקפיטליזם החדש של המאה העשרים ( שמכוּנה לעתים , בטעות , ' קפיטליזם בוגר ' או ' בשל ' ) – ערך ההון נקבע על - פי הסתכלות עתידית בהווה , וההצבר נקבע בכל רגע של הסתכלות עתידית כזאת . 
מה שסייע להתפתחות זאת היה התפשטות מוסדות האשראי על צורותיהם השונות . 
במילים אחרות : אם ערך ההון אינו עוד נקבע על - פי התפוקה הפיזית אשר הצטברה מהעבר ? אלא תלוי בתיק ניירות - הערך המשקף את הערך העכשוי של הציפיות לרווח בעתיד ? הרי שתהליך ההצבר מתחולל עוד לפני שהרווח ' התממש ' , ועוד לפני שציוד וחפץ מטריאלי כלשהו מתחיל לפעול . 
בכך מוסטת כל נקודת - הכובד של הקפיטליזם . 
הוא פסק מלהיות מנגנון של ייצור סחורות למען רווח וצבירתו , והפך למנגנון של ציפיות לשיערוך יכולת רווחיות . 
עם התמסדות הצורות השונות של האשראי , לקפיטליסטים אין עוד צורך באיצטלה של ייצור סחורות למען הצבר סחורות . 
כמעט מיותר לציין , שההיפוך הזה באוריינטציה של ההצבר נובע מביטחון ומאמונה עצמית של הקפיטליסטים בחוסנו של המשטר : כדי שתהליך השיערוך יפעל על בסיס ציפיות לרווח עתידי ? יש צורך באמונה חזקה ביותר , שהנכסים יצמחו מעצמם ושזרם הרווחים יהיה קבוע ושגידולו יהיה ' נורמלי ' . 
אמונה כזו לא התקיימה לפני כמאה שנה . 
הקפיטליזם התחזק מאז ; וכפי שנראה בהמשך , הוא עדיין רחוק משיאו . 
מסקנה : ההתמזגות למעשה של הנכסים ' הרוחניים ' עם ההתחייבויות ' המטריאליות' , משני צידי המאזן של הפירמה , משקפת את הביטחון והאמון העצמי של בעלי ההון , ואת האיחוד בין ' הציפייה ' ובין ה ' הבטחה ' של תהליך ההצבר . 
בלשונו של ובלן : " ... בעידן התבונה העסקית , כל צורות ההון [ מניות ואג " חים ] אינן אלא ציפיות לכושר רווחיות משוערך ... " ( Veblen , 1904 : p . 
127 ) . 
י"ב . 
הון ככוח : מכונת - העל החברתית . 
עד כה התברר , כי ההון אינו צבירת מכונות או אמצעי - ייצור בבעלות פרטית , אלא חתירה למיסוד של יחסי שליטה השוררים במשטר הקפיטליסטי . 
אחד האמצעים המרכזיים של השליטה הוא הבלימה השיטתית של מכלול הייצור החברתי ומניעת השימוש המלא והחופשי בידע האנושי . 
הדיון התרכז במיסוד הכוח , על צורותיו העסקיות והמדיניות כאמצעי להצבר . 
זה המקום לדון בחתירה לכוח כמטרה הסופית של תהליך ההצבר . 
כיצד מופעלת השליטה על כלל תהליך הייצור החברתי , וכיצד היא התפתחה עד לצורה המזוקקת של הצבר ההון . 
אחד העיונים המקיפים והמבריקים בנושא נכתב על ידי לואיס ממפורד . 
הוא התמקד בחקר שורשי הקשר ההיסטורי שבין מוסדות הכוח ובין הטכנולוגיה , וסיכם את ממצאיו בתיאוריה היסטורית מקיפה . 
ממפורד , כמו ובלן , כמעט שאינו נקרא כיום . 
הייתה לכתביו פריחה קצרה בעידן הסיקסטיז אך מאז הוא נשכח . 
בספריו ' העיר בהיסטוריה ' ו ' המיתוס של המכונה ' , ביקר ממפורד את המוסכמות לגבי התפתחותה של הטכנולוגיה ואופייה . 
תמצית טענתו היא שהמטרה הסופית של הטכנולוגיה , מאז שחר התרבות , אינה שינוי ועיבוד של הטבע אלא שינוי ועיצוב מחדש של בני - האדם . 
המכונות המורכבות ביותר שפותחו היו לא חומריות , אלא חברתיות . 
ובלן מדגיש את הניגוד המתפתח בין האספקט החיובי של הטכנולוגיה החומרית לבין האופי השלילי של הכוח החברתי ; ממפורד , שהושפע במידה רבה מרעיונותיו של ובלן , מתמקד בהתפתחות הניגוד שבין טכנולוגיה דמוקרטית לבין טכנולוגיה אותוריטרית . 
הטכנולוגיה הדמוקרטית מכוונת לפיתוח הקידמה האנושית , בעוד שהטכנולוגיה האותוריטרית מתמקדת בשליטה על האנושות . 
בעיני ובלן , מוסדות הכוח החברתיים הם אזיקים הבולמים את הקידמה הטכנולוגית ; בעיני ממפורד , מיסוד העוצמה ואירגונה הם סוג של טכנולוגיה . 
ממפורד ממשיך את קו מחשבתו של ובלן לגבי הטכנולוגיה , כמרקם של תרבות חברתית לא - מטריאלית . 
לדידו , אין בנמצא ' תרבות חומרית' ; הארכיאולוגים וההיסטוריונים משליכים את התודעה הקפיטליסטית על תרבויות עתיקות . 
בהיותם שבויים בתודעה חומרית , הם מזהים את ההתפתחות האנושית דרך הממצאים החומריים שהתרבויות הותירו אחריהן . 
אבל הכלים החומריים , שנותרו , בנויים על מסורת סימבולית ארוכה , והיא נותרה ללא עקבות . 
הטכנולוגיה האנושית הינה מרקם סימבולי . 
הטכנולוגיה החשובה ביותר , עד להמצאת הכתב ? ואשר הארכיאולוגיה אינה יכולה לפענחה ? היא השפה . 
מקובל שהתרבויות הפלאוליתית והנאוליטית נחשבות לנחותות , בגלל התוצרים החומריים הפשוטים שהותירו אחריהן ; אבל השפות , שהתפתחו בתרבויות אלה , מפתיעות במורכבותן ובהיגיון העשיר שלהן . 
אין זה ברור , כמה זמן נדרש להתפתחותה של שפה ; אולם ברור כי ההתפתחויות היותר - מאוחרות , לא היו ניתנות להשגה , ללא המבנה הקדום של הטכנולוגיה הסימבולית הזאת . 
יתר על כן , לא נראה שהתפתחות זו נבעה מצרכי הקיום היום - יומי ; שהרי חבורה של ציידים ומלקטים אינה זקוקה למבנים לוגיים מורכבים , שמצויים עד עצם היום הזה בקרב חברות לא מפותחות . 
המניע לפיתוח הטכנולוגיה , לפי ממפורד , הוא השאיפה לגילוי העצמי . 
יחד עם שאיפה זאת ? מאחורי פיתוח השפה , הטקסים והטאבו , הדומים לפיתוח המדע והשכלולים הטכניים ? מסתתרת שאיפה סמויה לשליטה , לטוב ולרע , באנרגיה הרוחנית והרגשית של בני האדם . 
הטכנולוגיה של השפה העניקה שליטה זאת . 
פיתוח הטכנולוגיה של השפה , היא שאיפשרה את צמיחת הטכנולוגיות ' החומריות' המאוחרות יותר . 
ממפורד מבחין בין שתי שיטות טכנולוגיות : האחת , הדמוקרטית , שיוצגה בעיקר בתרבות הנאוליטית . 
השנייה , הכוחנית , שיוצגה ושמיוצגת עד היום בחברות ה ' מתורבתות' : אלה החברות שעברו עיור ומלוכה . 
ההבדל המהותי בין שתי התרבויות הטכנולוגיות מתגלה בגישה שלהן למוות : הטכנולוגיה הנאוליטית נטתה לנתיב ' הביולוגי ' ? תוך חיפוש חיים טובים והשלמה עם המוות , כבלתי נמנע . 
הטכנולוגיות הכוחניות , לעומת זאת , משתמשות בנתיב ' המכני ' של האלימות והשררה ? מתוך תקווה להשיג חיי נצח . 
התרבות הנאוליטית לא ראתה בעבודה סבל וניכור , אלא תהליך קהילתי המשתלב בסביבה הטבעית . 
בתרבות זו , חיי המשפחה מילאו מקום מרכזי . 
לא הייתה בה התמחות , ורוב העבודות נעשו במשותף . 
הידע לא הוחזק כזיכיון בידי קבוצה צרה נגד שאר החברה . 
הסמכות הושתתה , לרוב , על גיל ולא על אלימות או על פחד מהמוות . 
התרבות הנאוליטית מיסדה לראשונה את ערכי המוסר , המשמעת העצמית , מוסדות דמוקרטיים ומוצרים ציבוריים משותפים . 
הרבה מהאספקטים של התרבות הנאוליטית נטמעו בתרבויות היותר - מאוחרות . 
חלק ממוסדותיה וערכיה חבויים בחברה המודרנית ; הם נחשבים ל ' טבעיים ' ולכאורה בני - האדם ' נולדים עימם ' : חוש צדק , סולידריות , אנושיות , ושאר מיני ערכים ' אי - רציונליים ' . 
אבל התרבות הנאוליטית לא הייתה מסוגלת להחזיק מעמד לנצח . 
היא הייתה מותאמת לקהילות קטנות ; לאחר תקופה קצרה של חידושים ושותפות יצירתית ? מוסדותיה התאבנו ונסתגרו ברשת של מסורות מגבילות , צרוּת - אופק ושמרנות . 
מול התרבות הקהילתית הזאת צמחו ציביליזציות כוחניות , שהערך העליון שלהן היה חתירה לכוח אבסולוטי . 
מיסוד הכוח היה באמצעות המלוכה השושלתית . 
הבולטות בהן היו הציביליזציות של הדֶלתות במצרים , במסופוטמיה , בהודו ובסין . 
ציביליזציות אלה התבססו על ניכוס שיטתי של העודפים המטריאליים , שנוצרו כתוצאה מחלוּקת עבודה ומאירגון עבודת כפייה . 
השפע היחסי של התוצר וריכוז העושר החומרי היו רק חלק מההוויה . 
השינוי במבנה הסימבולי היה העיקר . 
עליית ציביליזציות הכוח לוּותה בהשתלטות הפולחן של אלי השמיים , שהחליפו את אלי האדמה הנאוליטיים . 
בעוד שהאחרונים היו מושרשים היטב במחזור החיים האנושי של כלכלת - קיום פשוטה ? אלי השמים יצגו סדר קוסמולוגי וחברתי חדש , של שליטת מלכים וכוהנים בנתינים ועבדים . 
שליטה זו , בריכוז של עודפי ייצור ובאוכלוסיות גדולות , הייתה מלווה באיום הולך וגדל של התמוטטות פתאומית כתוצאה ממשבר או מפלישה או ממרד . 
ככל שגדלו העושר והסיכון , כן התקדשו שיטות של סדר אלים ושל פולחנים ; אלה ניסו להרחיק את המוות , באמצעות הפיכת המלכים עצמם לאלי שמש . 
הפולחן שקידש את הסדר הכוחני , התערבב עם התחלות המדע : בעיקר הכתב , האסטרונומיה והמתמטיקה , שהוחזקו בידי קבוצות נבחרות , שהקיפו את המלכים . 
ציביליזציות הכוח הופיעו עם הגידול בפריון החקלאי ; הוא איפשר , לראשונה , ריכוז שיטתי של העודפים בידי הקבוצות ששלטו באמצעי האלימות , בפולחן ובמדע . 
עם הופעת המלוכה והכהונה והריכוז השיטתי של העודף ? הוסבו כלי - הציד לשעבר , והפכו לכלי - נשק מאורגנים נגד בני אדם ; פולחן המלחמה הטוטלית התחיל להתקבע , וכך גם שיטות ההגליה ההמונית , בתי - הסוהר , העינויים וההוצאה להורג בפומבי . 
אז התגלתה לראשונה , במלוא עוצמתה הדורסנית , טכנולוגיית הכוח ? אותה מכונת - העל . 
המכונות הראשונות שהשליטים האבסולוטיים עשו בהן שימוש , היו בני האדם . 
טכנולוגיית הכוח , בהיותה סימבולית , אינה מבחינה בין ' טבע' לבין ' אדם ' . 
שניהם מותכים לתרכובת אחת , כאמצעי להרחבת הכוח ולהרחקת אימת המוות מבעלי המכונה . 
השאיפה לשליטה אבסולוטית בסדר הקוסמי והחברתי דחפה את המלכים , אלי השמש , לשכלל את מכונת - העל האנושית , להופכה לעל - טבעית , לאלמותית . 
תוצאות השאיפה שרדו עד ימינו : הקברים והמקדשים המגלומניים של הפרעונים , האשורים , בני המאיה והאצטקים . 
בכל אימפריות השמש התפתחו טקסים של הוצאות - להורג המוניות , שיועדו לסלול את דרכם של מלכי השמש אל עבר האלמוות . 
מכונות - העל , שהתפתחו בתחילת מיסוד המלוכה , היו בעלות שלושה מאפיינים בסיסיים ? שנותרו עד לציביליזציות הכוח המשוכללות של ימינו : מכונת העבודה , שיועדה לגיוס המוני איכרים לעבודות - כפייה ציבוריות ( ' מס עובד' ) ; המכונה הצבאית , שיועדה להטלת משמעת פנימית ולמלחמה חיצונית ולגיוס - בכפייה של משאבים ובני - אדם ; המכונה הביורוקרטית , שיועדה לאירגון הסדר החברתי וחשבונאות המלוכה . 
השליטה הוחזקה בידי קואליציה של פקידי הארמון וכוהני המקדש . 
הראשונים החזיקו במונופול על הכוח הפיזי והאלימות , והאחרונים שלטו בידע ובאידיאולוגיה הדומיננטית . 
בציביליזציות אלה התפתחה חלוקת עבודה היררכית והתמחות ביורוקרטית , בעיקר במכרות המלכותיים , בצבא ובפקידות . 
שם גם התפתחו נוהלי המשמעת הקשה והעונשים הכבדים . 
שיטות אירגוניות אלה הפכו את העובדים , החיילים והפקידים לחלקים מכניים במכונת - העל . 
מכונת - העל הביאה להתפתחות הידע והפריון , שבאמצעותם בנו את הפירמידות והקימו ערים ; אולם המטרה הסופית של הארגון האנושי המכני בסדרות גדולות , נותרה עד היום : הרחבת הכוח של השליטים . 
השימוש השיטתי בכוח אלים יועד כמובן לכפות צייתנות וסטנדרטיות , אבל הוא יועד בעיקר כדי להציג לראווה את הסדר הכוחני השליט . 
משום כך מוסדו , עד כדי פולחן , אורגיות של קורבנות אדם . 
באופן בלתי מודע , הביטוי של פולחן זה , בציביליזציות הכוח של ימינו , הוא העיסוק הכפייתי במלחמות . 
בשיאם , טוען ממפורד , הפכו מוסדות המלוכה ל" ... קנוניה מאורגנת לזלילת אדם ... " ( Mumford , 1967 : p . 
184 ) . 
סיכום : מודל מכונת - העל עומד בניגוד חד לאפיונים הדמוקרטיים של החברה הנאוליטית . 
הקהילה הקטנה והמבוזרת , פינתה מקומה לערים מוקפות חומה וצפופות . 
במקום העבודה , המשתלבת בסביבה הטבעית , בא הארגון המכני ; מגוון המיומנויות הוחלף בהתמחות לכל החיים ; האיכרים העצמאיים הפכו לעבדים , והאלימות האקראית של יחידים הלכה והתמסדה למלחמה הטוטלית . 
י"ג . 
גלגולה המודרני של מכונת - העל : שיעור - הרווח - הנורמלי 
אלי השמש וציביליזציות הדלתא שקעו , אולם ' מיתוס המכונה ' נותר אלמותי והוא חזר למרכז התודעה במאה השש - עשרה . 
הסימן הבולט ביותר הייתה התפשטות המכניזציה של הסדר הקוסמי , על פי תמונת - העולם של גליליאו . 
אותו רציונליזם מכני , שהתפתח בתקופת הבארוק , והתפשט מן המוזיקה הוונציאנית דרך הדיפלומטיה הצרפתית ועד לפיזיקה הניוטונית ולפוליטיקה של הובס . 
שיא ביטויו של הרציונליזם המכני התגלה לממפורד ביריד העולמי בשיקגו בשנת 1933 . 
בכניסה ליריד התנוססה בגאווה סיסמת ענק : " ... המדע מגלה ; הטכנולוגיה מיישמת ; האדם מציית ... " ( Mumford , 1970 : p . 
213 ) . סיסמה זאת השתלבה היטב בכותרת היריד , " המאה של הקידמה " . 
זה היה האות לניצחון המחודש של ' מיתוס המכונה ' . 
ממפורד התמקד בעיקר בגלגול המחודש של מוסדות המלוכה ואלי השמים , דרך ממשיכו במאה העשרים : מוסד המדינה הריבונית . 
אם נרחיב את עיונו ההיסטורי , ונצרפו לאנתרופולוגיה הפוליטית של ובלן , יתאפשר ניסוח תיאוריה חדשה של המוסד הדומיננטי בחיים המודרניים : מוסד ההון . 
ההון אינו יחידות נפרדות של חומרים שמייצרים חומרים ; ההון הוא התגבשות של כוח מרוכז , המופעל על ידי השליטים המודרניים כנגד החברה . 
מוסדות הכוח האלה הם , בעצם , מבנה סימבולי משוכלל , שעליו מבוססים הציביליזציה הקפיטליסטית ותוצריה החומריים . 
אפשר לאסוף את קווי המיתאר של אפיוני ההון ולצרף אותם לכלל תמונה אחת ; נקבל מין תבנית מטושטשת של מכונת - על חובקת עולם . 
ההון , מבחינה זאת , הוא מכונת - העל המשוכללת ביותר בתולדות האנושות . 
היא מתוחכמת הרבה יותר מזאת שאלדוס האקסלי ניסה לתאר ב ' עולם אמיץ חדש ' , ובוודאי שהיא חזקה יותר מתמונת העולם שג'ורג' אורוול ניסה לחזות ב ' ' . 1984 
ראשית : האמונה המלכדת בפולחן המאגי של ' שיעור הרווח הנורמלי ' יוצרת את הגיבוש הסימבולי של הכוח . 
כוח זה מפעיל ושולט בארגוני ענק אנושיים , המופיעים תחת כותרות שונות : ' מדינה ' , ' עסקים ' , ו ' תקשורת - המונית' . 
זהו המבנה הסימבולי , שבאמצעותו שולטות קבוצות קטנות של בני אדם ? אותם ' הבעלים הנעדרים ' של ובלן ? במצבורי ענק של בני אדם מאורגנים . 
שנית : העוצמה של ההון כמכונת - על בלתי - מודעת מתבטאת גם בלכידותו האוניברסלית , למרות הופעתו המבוזרת לכאורה . 
מוסד היוזמה העסקית ? שהוא התצורה הליגלית והגלויה של הצבר ההון ? מופרד לכאורה לשרשרות מצטלבות של חלקי בעלויות ( המסתתרות , לכאורה , מאחורי שרשרות מצטלבות של תשומות - תפוקות של מוצרים ) ; אולם ההון בכללותו , כמניע וכתוצאה , מתאחד לתהליך שליטה מתפשט , אחיד ואוניברסלי . 
שלישית : העוצמה האוניברסלית המתפשטת נעשית דרך אופיו הסחיר ( vendible ) של ההון . 
אופי זה מאפשר להפוך את מכונת - העל החדשה למבנה חזק , המתפשט הרבה יותר ממכונות - העל הקדומות ? מוסדות המלוכה והמדינה הריבונית לסוגיהם . 
הסיבה הראשונה לכך : בניגוד לסיסטמות הישנות , העוצמה החברתית ניתנת לקנייה ולמכירה . 
הסיבה השנייה : בגלל אופיה הסחיר , העוצמה יכולה להתפשט ולצמוח בקצב בלתי פוסק . 
בעוד שההתפשטות של מבני הכוח הישנים נסמכה על אלימות בלבד , הרי מבנה הכוח החדש , של ההון , מתפשט בעיקר בדרכים שלוות . 
הולכת ופוחתת חשיבותן של שיטות הכפייה , העונשים , הטרור , מחנות - הריכוז ושיטות לדיכוי החיצוני של נפש האדם , אשר היו הטכנולוגיה העיקרית של משטרי הכוח הישנים . 
במקומן בא מוסד ההון ? והוא מחלחל ומתפשט כמעין וירוס פעיל , תוך שהוא משנה את המבנה הסימבולי של כל תא במרקם החברתי . 
רביעית : כוח החדירה של מכונות - העל הישנות הוגבל להנצחת סימבולים פיזיים של רהב : סמלי עוצמה מוחשיים כגון פירמידות , מקדשים , תעלות ואסטלות ; הפגנת עוצמה מרוכזת באמצעות תהלוכות ניצחון של שבויים , ובאמצעות צבאות וציי ענק . 
מכונת - העל החדשה , ההון , הינה כוח אבסטרקטי לחלוטין ; ותהליך ההצבר הינו חסר גבולות . 
חתירתם של מלכי השמש הישנים להרחיק את אימת המוות , התגלגלה לסיסמת הרהב המודרנית של אלי ההון : " ... השמים הם הגבול ... "; כפי שטראוון מעיד על איל הנפט מיסטר קולינס , גיבור סיפורו ' רוזה בלאנקה ' : " ... קרקע שאני רוצה בה ואפילו היא על כוכב צדק , אשיגנה , בטוח כמוות ... " ( טראוון , 1962 : עמ' 36 ) . 
חמישית : שלא כמו מוסדות הכוח הישנים ? עוצמתו המרוכזת של ההון אינה מתגלמת בסימבולים שהם ייחודיים לאישיותו של מלך , לדגליה של אימפריה או לתכונותיו של גזע עליון . 
ההון הוא כוח נטול ייחודיות . 
בכל מקום בעולם ? בארה"ב וביפאן , בהודו ובברזיל , בדרום - אפריקה ובישראל ? הוא מופיע בסימן משותף אחיד : צמיחה של ערכים כספיים . 
בראשית המאה העשרים - ואחת , האוניברסליות הזאת של ההון מגיעה לשלב שבו הסימבולים של יחסי הסמכות מופשטים לתוויות אלקטרוניות מרצדות על מסכי מחשבים מצטלבים ברשת עולמית . 
זוהי שיא ההפשטה של הטכנולוגיה הבסיסית ביותר המשמשת לשליטה בבני - האדם : השפה . 
הפעם מדובר בשפה המופשטת ביותר של ‘ bits and bytes ’ . 
ששית : התכונה האבסטרקטית של ההון מאפשרת לו את גמישותו . 
בניגוד למכונות - העל הישנות ? כמו נסיכויות ואימפריות , שנהרסו בגלל אירגונן החברתי הנוקשה ? ההון פושט צורה ומשנה צורה , בקלות יחסית . 
בגלל אופיו האבסטרקטי והמבוזר - לכאורה , משברים מביאים דווקא לחיזוק כוחו . 
למרות גל של פשיטות - רגל והפסדים כלליים וקריסת מניות , ההון משקם עצמו דרך מיזוגים והיערכויות מוסדיות חדשות . 
שינויים טכנולוגיים , כמו בתחומי המחשבים והגנטיקה , ממריצים את התחזקותו ; ושינויים מדיניים , כמו נפילת ברית - המועצות ופתיחת גוש הרובל , הביאו לפריצתו המהירה אל עבר טריטוריות חדשות . 
גמישותו של ההון , בהיותו ארגון חברתי , היא שמאפשרת את ' הצבר ההון ' . 
אם כלכלני הזרם המרכזי צודקים ? וההון הוא אכן אוסף של מכונות וקווי - ייצור ? תהליך הצבר ההון היה בלתי - אפשרי : מכונות אינן לובשות צורה ופושטות צורה . 
הן אינן יכולות לעבור מענף הטקסטיל לענף הפרסומת . 
אבל ההון יכול גם יכול לנוע . 
הוא מכונת - על אנושית , מבנה רב - ממדי של יחסי - שליטה חברתיים ; על כן , תהליך השיערוך המתמיד הופך לאפשרי . 
שיערוך ותנועה חסרת - מנוח מתאפשרים ככל שהמוסדות העסקיים , הפירמות והארגונים המדינתיים מסגלים עצמם למציאות המשתנה . 
ואכן , עיקר עיסוקם הוא חתירה למיסוד יחסי - השליטה המשתנים . 
בקצרה : הון יכול להיצבר , לא משום שהוא מהווה יחסים בין יחידות ייצור פיזיות ? אלא משום שהוא מבנה סימבולי גמיש של כוח חברתי מופשט . 
' המיתוס של המכונה ' התפתח ועבר גלגולים אחדים , שהפכו אותו ליותר ויותר מופשט : ממשטרי מלוכה , הנשענים על שילוב של פולחן אלי שמש ושל תפוקת עבדים , דרך משטרים מדינתיים - טריטוריאליים הנסמכים על סדר כנסייתי ועל מסי איכרים ; ועד למשטרים קפיטליסטיים , המבוססים על הצבר הון ועל אירגון מכני של בני - האדם בסדרות ענק . 
מיתוס המכונה נספג , והאופי המכני של האירגון החברתי משתקף בפולחן ' שיעור הרווח הנורמלי ' . 
' שיעור הרווח הנורמלי ' הוא הפֶטיש , שסביבו סובב הייצור והמיחזור של בני - האדם . 
זוהי האמונה , שהתפשטות הכוח השליט של מכונת - העל היא טבעית ובלתי נמנעת . 
החתירה לכוח והשליטה בבני אדם הינה סימבולית במהותה ; ולכן , ההון הינו הצורה האבסטרקטית ביותר של יחסי השליטה : הוא השלב הגבוה ביותר בהיסטוריה של מכונת - העל האנושית . 
מנגנון מכונת - העל ראוי לניסוח יותר בהיר . 
יש להגדיר את תהליך ההצבר במושגי אירגון העוצמה הפוליטית . 
י"ד . 
מנגנון מכונת - העל : ההצבר הדיפרנציאלי 
בקרב הכלכלנים האורתודוקסים והמרקסיסטים , שוררת האמונה שלפיה הרווח וההצבר מתייחסים אחד לשני באמצעות ייצור . 
הם סבורים שההצבר מתרחש , רק אם הרווח ' מושקע' מחדש בציוד ובתהליכי ייצור חדשים . 
מנגד קיימת השקפה כמו שלנו , הרואה בהון צורה סימבולית של התגבשות יחסי שליטה . 
השקפה מסוג זה אינה יכולה לקבל , כמובן - מאליו , את הקשר בין הצבר הון ובין מה שמכנים ' השקעה ריאלית' . 
הצבר הון הינו , כאמור , תהליך המוכוון לעתיד . 
מה שנצבר ? או יותר נכון מה ששוערך ? הינו תביעת השתלטות עכשווית על זרם רווחים עתידי . 
מכאן , שקצב ההצבר תלוי בשני גורמים : בהסדרים המוסדיים , שמעצבים את הציפיות לרווח ( כלומר את הציפיות לחלוקת ההכנסות בחברה ) ; ובשיעור - הרווח , הנחשב באותה עת כנורמלי . 
שיעור - הרווח הנורמלי הוא הסימבול של מיסוד יחסי - השליטה . 
אליו מתכוונת , ואליו סוגדת התודעה העסקית , בבואה להכניס את זרם הרווחים העתידי אל תוך תבנית ' הערך הנוכחי ' ( present value ) . שני הגורמים הללו הם , כמובן , חסרים כל קשר הכרחי לעלייה או לירידה בכושר הייצור התעשייתי . 
אם קיים קשר כלשהו בין קווי - ייצור ובין מחירי הון ? הרי הוא נובע מכך , שהשינויים במחירי הציוד המטריאלי משתנים בהתאם לתכתיבי שיעור הרווח הנורמלי . 
נותרה , אם כן , השאלה המכרעת : אם ההון אינו יכול לקבל החצנה של חפצים פיזיים , אם הוא כוח חברתי מופשט ? כיצד ניתן למדדו ? 
ניתן , כמובן , להתעלם מהמדידה הכמותית ? ולהתרכז , כפי שאכן עושים מרקסיסטים רבים , באופיו האיכותי של הצבר ההון : במוסדות הכוח , בעיצוב הייצור החברתי , בתודעה העסקית , בקונפליקטים מעמדיים , באופיה של תרבות הפנאי הקפיטליסטית , וכו ' . 
אבל ברור שזה לא מספיק . 
הקפיטליזם , מעצם מהותו , כפי שטען מרקס , חותר להמיר את היחסים האיכותיים ל ' רציונליים ' : להופכם לסדר כמותי , באמצעות הצגתם כיחסים מנוכרים בין ' אובייקטים ' , המותנים לפעול על פי ' חוקי טבע' . 
משום כך מתחיל ניתוחו של מרקס במושג ' סחורה ' , שהוא המיקרוקוסמוס של הקפיטליזם . 
המושג ' סחורה ' אוצֵר בתוכו סדר כמותי של יחסי שליטה איכותיים . 
לכן , לא ניתן להבין את המשטר הקפיטליסטי על סתירותיו , ללא פיצוח הסדר הכמותי שהוא משליט . 
הסדר הכמותי ' האובייקטיבי ' של היחסים החברתיים האיכותיים מתגלה במלואו באמצעות השילוב בין השינוי האיכותי של מוסדות ההון ובין צמיחתו הכמותית של הצבר ההון . 
כך , למעשה , מותכות שתי התודעות המנוכרות ? ' כלכלה ' ו ' פוליטיקה ' ? למִקשה איכותית : הכלכלה - הפוליטית . 
מדידה כמותית , איפוא , נעוצה באופיו היחסי של הכוח . 
הקפיטליזם מבוסס על כוחם היחסי של הבעלים הנעדרים , לשלוט באירגון התהליכים החברתיים . 
השליטה החברתית מקבלת משמעות , רק כשקבוצה חברתית אחת מתייחסת לקבוצה חברתית אחרת . 
האופי היחסי של הכוח החברתי אינו ייחודי לקפיטליזם . 
מלכים התפארו , בתארם על גבי האנאלים שבארמונותיהם , כיצד הדבירו מלכים ואלים אחרים . 
בריטניה וצרפת מדדו את עוצמתן האימפריאלית היחסית , באמצעות מאבק בלתי - פוסק על שטחים ברחבי העולם . 
בריטניה של המאה התשע - עשרה מדדה את עוצמתה הימית על פי היחס הכמותי בין ספינות - המלחמה שלה לבין אלה של גרמניה . 
אבל במכונות - העל הישנות , האופי היחסי של העוצמה היה עדיין בעיקרו סובייקטיבי ומטריאלי . 
רק בקפיטליזם ? הכוח החברתי הוא מנוכר , לא אישי ; הוא נמדד ביחידות כמותיות ' אובייקטיביות' ומיוחס לסימבולים של יחידות כספיות אוניברסליות . 
במשטר הקפיטליסטי , הכוח היחסי מוטבע כבר בעצם קביעת המחירים והמירווחים ' המקובלים ' ; דהיינו , בכוח לחלק - מחדש את ההכנסות בין הון ושכר . 
כוח זה תלוי בכושרם של כלל בעלי - ההון לבלום באופן אוניברסלי את כושר הייצור התעשייתי . 
אבל הכוח המרכזי , שמניע את תהליך ההצבר , הוא החתירה של קבוצות בעלי - הון לחלק - מחדש את שליטתם בייצור החברתי ביחס לבעלי - הון אחרים . 
ניתן לטעון , כי מרקס העריך את הכוח היחסי של הקפיטליסטים באמצעות חתירתם להגדלת הערך העודף ביחס לעבודה החיונית ( ' שיעור הרווח ' המרקסי ) . לאחרונה , ניסו כמה כלכלנים - פוליטיים מרקסיסטים להעריך את הכוח הזה באופן יותר נרחב . 
הם הציעו , למשל , למדוד את הכוח הקפיטליסטי ביחס לעובדים , לייבואנים ולאיכרים . 
אומדנים אלה של כוח הון , שונים משלנו : ראשית , הם עוסקים בכלל ההון , ואינם מבחינים במבנה ההיררכי של הבעלויות ; כלומר , הם אינם מזהים את התחלקות הכוח בין הקפיטליסטים עצמם . 
שנית , מאחר שהם שבויים בעולם הדואלי של ייצור - פוליטיקה ? הם ממשיכים להפריד בין כוח ( פוליטי ) והצבר ( כלכלי ) . 
הגישה שלנו , לעומת זאת , גורסת שהכוח החברתי הוא מהות ההצבר ; שהשליטה בייצור החברתי היא רק אחד האמצעים של תהליך ההצבר . 
האנתרופולוגיה העסקית שלנו מניחה , כי כל אחד מבעלי - ההון רואה את שיעור ההצבר בהתייחסות לסימבול מרכזי , המשקף את יחסי - העוצמה הנהוגים בחברה ? כלומר , בהתייחסות לשיעור הרווח הנורמלי . 
בקפיטליזם נהוגים גם סימבולים אחרים ; מייחסים להם , בעקיפין , חשיבות מרכזית . 
לדוגמא : הכלכלנים הקונבנציונליים נוהגים להשתמש במדד - מחירים כסמל התייחסות מרכזי ; באמצעותו הם מבטאים את ההצבר , במונחים שהם מכנים ' ריאליים ' ( ' רווח ריאלי ' , ' השקעה ריאלית' וכו' ) . 
בין אם הם מודעים לכך ובין אם לאו , בסיס להתייחסות זו היא האמונה שהמטרה הסופית של הקפיטליסט היא להגיע אל מְרב התענוג האפשרי , ושהרווח של הקפיטליסט הינו בעצם כמויות של יחידות תענוג ( תועלת ) . הקפיטליסט ? כך כתוב בספרי הפולחן ? לא נח לרגע . 
אין זה משנה , כמה הוא צורך או חוסך ( למען צריכה בעתיד ) ? לעולם הוא נידון לחתור להביא ל ' מקסימום ' את רווחיו , כדי להביא את הנאותיו לסיפוק מְרבי . 
הבעיה באמונה זאת , היא כפולה . 
ראשית : הקפיטליסט , כמובן , מרבה לדאוג לסיפוק צרכיו ? אבל אין לזה קשר רב לתהליך ההצבר . 
מעבר לרמת צריכה מסוימת של תפנוקים , שהעושר יכול להביא ? תהליך ההצבר מושפע רק מעט מאוד מהתאווה לצרוך . 
תאוות הצריכה , שמזינה את הדחף לרווח של בעלי - ההון הגדולים משתייכת בדרך - כלל לסוג של ' צריכת מותרות' או ' צריכת ראווה ' ; כלומר , לצריכה החותרת לסטטוס חברתי דיפרנציאלי ( יכולת בזבוז שהיא גבוהה יותר מזו של המתחרים ) . 
מסקנה : כל מושג ' הרווח הריאלי ' אינו יכול להיות מיוחס למדד - מחירים . 
על - פי התפישה הסגפנית - תועלתנית של הכלכלנים ? מחירים יותר גבוהים בסקטור של סחורות המוֹתרות גורעים מהכנסות הקפיטליסט , משום שבזבוז זה נותן לו פחות תועלת . 
אלא שאין זאת המציאות : ' צריכת ראווה ' במחירים גבוהים יותר , דווקא מביאה לקפיטליסט יותר ' סטטוס ' , ולכן יותר תועלת . 
הפגם השני באמונה זו : למרות אינספור ויכוחים אקדמיים , איש לא הצליח עדיין להבהיר את הכוונה שבמושג ' מקסימיזציה של הרווח ' . 
קפיטליסט אולי מעוניין להרוויח ' יותר ככל האפשר ' – או , בלשון היומיומית , ' כמה שיותר ' . 
למרבית המבוכה , אף כלכלן לא הצליח עדיין להגדיר מהו בדיוק אותו ' מקסימום ' שניתן להרוויח , וכמה זה ' יותר ' . 
מסקנה : מדד - מחירים , כסימבול התייחסות למדידת רווח או הון , הינו מופרך . 
במציאות , ההצבר אינו מיוחס למדד מחירים כלשהו ? אלא לממוצע של קצב ההצבר בכללותו , כלומר ל ' שיעור הרווח הנורמלי ' . 
הקפיטליסטים מתמקדים בהצבר הדיפרנציאלי . 
הם אינם חושבים במושגים אבסולוטיים ( כמו ' מקסימיזציה של רווח ' ) , אלא סוגדים לסימבול המרכזי של ההצבר : ' להכות את הממוצע' . 
כי רק אם הקפיטליסט ירדוף וידביק את ' שיעור הרווח הנורמלי ' , הוא יוכל לחלק - מחדש את השלל . 
יוצא שבעוד שהתודעה העסקית אימצה את הסדר הניוטוני , הרי האידיאולוגיה הפוליטית של ההון ( ' מדע הכלכלה ' ) שרויה עדיין בעולם האבסולוטי של ארכימדס . 
כיצד מתנהל הפולחן הלכה למעשה ? 
כיצד סוגדים הקפיטליסטים לפֶטיש ? 
כיצד הם מייחסים את עצמם , באופן מעשי , להצבר הדיפרנציאלי ? 
נניח שבעלי - הון מאמינים , על פי אותות שונים , ששיעור - הרווח ' המקובל ' במקום מסוים ובתקופה מסוימת , הוא עשרה אחוזים . 
אם הם הרוויחו % , 15 פירושו של דבר שהם הצליחו ' להכות את הממוצע' ? להגדיל את כוחם ביחס למרבית הקפיטליסטים האחרים . 
אם , למרות הקורבנות שהועלו , הפֶטיש לא התרצה , והם הרוויחו % 9 בלבד ? פירושו של דבר , ששיעור - הרווח שלהם נפל מתחת ל ' נורמלי ' ; ומבחינתם הם נחלו כישלון עסקי , אף כי ' הרווח הריאלי ' שלהם , במונחים אבסולוטיים , עשוי להיות חיובי . 
מנגד , ירידה ברווח ב - 10 % במצב של שפל עסקי כללי ? עשויה להיחשב להצלחה , אם שיעור - הרווח הנורמלי נפל בעשרים אחוז . 
הצבר הון הוא , אפוא , מסע מתמיד ' להכות את הממוצע' ולהדביק את שיעור הרווח הנורמלי . 
ניתן להציג באופן מופשט את הצבר ההון : נתחיל שוב ממשוואה ( 1 ) שהוצגה בתחילת הפרק , ובה הוצג ערך ההון ( K ) כיחס בין הציפיות לרווח ( ? ) לבין שיעור הרווח הנורמלי ( R ) . 
משוואה ( 1 ) : K = ? ? R 
אלא שהקפיטליזם הוא דינמי ומתמקד בשינוי , וסיסמתו היא : ‘ new and different ’ . מכאן , שאין להתמקד בסימבולים סטטיים של ערכים , אלא בשינויים בערך ההון ובקצב השינויים של הערכים . 
שיעור ההצבר ( k ) הוא ההפרש בין שיעור השינוי בציפיות לרווח ( ? ) לבין שיעור השינוי בשיעור - הרווח הנורמלי ( r ) . 
משוואה ( 2 ) : k = ? - r 
בין רכיבי ההצבר שבמשוואה , בולט שיעור - הרווח הנורמלי . 
זהו כאמור הסימבול המרכזי , אבן הכעבה של הקפיטליזם . 
אבל כיצד קובעים אותו ? 
האמונה בשיעור הרווח הנורמלי נקבעת , בחלקה , על - פי הרווחים בעבר ; ובעיקר על - פי אמונות וטקסים , הסובבים סביב אותות וסימנים שמעידים על העתיד . 
באמונה זו מטפלים כוהנים ומכשפים מזנים שונים , המתמחים בעסקי עתיד ; הם מכונים בשם הכללי ' אנליסטים ' . 
הם שוכנים בהיכלות הקרויים בשמות מאגיים : ' מחלקות - מחקר ' של בנקים מרכזיים ובנקים פחות מרכזיים , ' מכוני - מחקר ' אקדמיים ומעין - אקדמיים , ' בנקים - להשקעות' ופירמות ברוקרים . 
שם הם חוזים בעתיד , בעזרת סימנים ואותות מתוחכמים ? ועושים זאת בהצלחה לא פחותה מזו של עמיתיהם , שקראו באומן במקדשים העתיקים . 
הקפיטליסט המצוי מגלה עניין בקצב השינוי של ההון שבבעלותו ( k ) . הוא מעוניין כמובן לדעת אם נכסיו גדלו ב - 10 % או ב - % ; 20 אולם יותר מכל הוא מתעניין ביחס שבין ( k ) לבין קצב השינוי ' הנורמלי ' של ההון ( ka ) . במילים אחרות : הקפיטליסט מהרהר בדבקות רק על קצב ההצבר הדיפרנציאלי . 
שיעור ההצבר הדיפרנציאלי יסומן באות ( d ) , והוא המרכיב העיקרי של משוואת ההצבר . 
משוואה ( 3 ) : d = k - ka 
קצב צמיחת ההון , לפי משוואה ( 2 ) , נקבע בשני גורמים : קצב צמיחת הרווח ( ? ) וקצב השינוי בשיעור - הרווח הנורמלי ( r ) . מאחר שקצב השינוי בשיעור - הרווח הנורמלי הינו זהה בדרך - כלל בין יחידות - ההון השונות ? יוצא , ששיעור הרווח הדיפרנציאלי של קבוצות ההון הדומיננטיות ( d ) הוא שווה להפרש בין שיעור השינוי בציפיות לרווח של ההון הדומיננטי ( ? ) לבין שיעור השינוי בציפיות לרווח הממוצע ( ? a ) . 
משוואה ( 4 ) : d = ? ? ? a 
במציאות העסקית , ' הרווח - הממוצע' ( הנורמלי ) אינו ממוצע אריתמטי או אחר ; זה סימבול השולט בתודעה של בעלי - ההון , ומייצג ' נורמליות' , שאליה מתייחסות קבוצות הבעלות השונות . 
בכל מוסדות הכוח של הציביליזציה הקפיטליסטית , ההצבר הדיפרנציאלי התפתח לפולחן מקיף של סימבולים יחסיים : מדירוג מכפילים של מניות , ועד לדירוג סיכונים של מדינות לוות . 
פירמות גדולות מציגות את הביצועים היחסיים שלהן בדירוגים עונתיים . 
אלה מופיעים כטקס פולחני בכתבי - עת כמו ' פורצ'ן' , ' ביזנסוויק ' , ' יורומני ' ו ' פורבס ' . 
מנהלי קרנות מתמנים ומפוטרים , על בסיס הביצועים הדיפרנציאליים שלהם : כלומר האם הדביקו את הרווחים הממוצעים של הקרנות האחרות או שמא כשלו במרוץ . 
למעשה , ההתייחסות הזו אל ה ' נורמלי ' כסימבול מפתח בפולחן ההצבר ? הלכה והתפשטה גם אל חלקים ' לא - עסקיים ' , כביכול , של המשטר הקפיטליסטי . 
כך הוא עקרון ' ההישגיות' והדירוג בחינוך , ובעיקר בחינוך הגבוה , וכך גם בעסקי ' הרייטינג' של הבידור והספורט . 
כך גם בספֵרה הציבורית : פולחן ההצבר הדיפרנציאלי מסתתר מאחורי הפעילות המפלגתית , בסקרי דעת - קהל , ובפעילות של הפקידים הבכירים בממשל . 
ברמה המדינתית , הפולחן הדיפרנציאלי חדר עוד בתחילת המאה אל הפעילות הצבאית ואל ההתייחסות הבינלאומית . 
זו סיבת קיומם של מדדים העוסקים בדירוג הכוח המדיני והצבאי ( כמו גידול התוצר המקומי לנפש ) ביחס לממוצע אזורי או עולמי , או של מדדים המתארים ' מרוצי - חימוש ' ( כמו גידול ' הסד"כ' ) . זאת תמצית הגישה העסקית ביחסים הבינלאומיים , המכונה ביומרנות משהו , ' נאו - ריאליזם ' . 
ט"ו . 
הצבר דיפרנציאלי וריכוזיות ההון 
הפן השני של הצבר ההון הדיפרנציאלי , הוא התהליך של ריכוזיות ההון . 
קבוצת הבעלים חותרת לרדוף ולהדביק את קצב ההצבר הממוצע ; זאת באמצעות השגת נתח יותר גדול ברווח העסקי , שמשמעותו נתח גדול יותר בתהליך שיערוך ההון . 
זה פשר תהליך ריכוזיות ההון . 
הצבר דיפרנציאלי הוא , אפוא , היכולת לכפות תהליך ריכוזיות של ההון , ומכאן , גם ריכוז השליטה בתהליך החברתי בכללותו . 
מסקנה : הצבר - דיפרנציאלי וריכוזיות ההון יכולים להתחולל רק באמצעות פעילות מעמדית של קבוצות מאורגנות של בעלי - הון , המתחברות יחד כדי לשלוט בפעילות החברתית . 
אין מדובר בהרכב קבוע של בעלי - הון . 
ההפך הוא הנכון . 
הצביון הקונפליקטי של ההצבר הדיפרנציאלי דוחף לשינויים בלתי פוסקים בהרכב הקבוצות השליטות ? הנלחמות על הרחבה ומיסוד השליטה בייצור - מחדש החברתי ; כפי שג'ורג' אורוול ניסח זאת בספרו ' : 1984 " ... קבוצה שליטה היא קבוצה שליטה , כל עוד אפשר לה לקבוע מי ירש את מקומה ... לא חשוב מי המחזיק ברסן השלטון , כל עוד המבנה ההיררכי עומד בעינו ... " ( ע"ע 168 - 169 ) . 
בניגוד לתפישה הנאו - קלאסית – הדגש עובר מהיזם הבודד שממרב תועלת , אל עבר פעילות קבוצתית של בעלי - הון החותרים להרחיב את שליטתם . 
הסיבה : האופי הסחיר של הבעלויות יוצר כוחות צנטריפוגליים וצנטריפטליים , שמגבילים את כוחו של כל בעל - הון בודד . 
ההיגיון כופה פעילות קבוצתית , כדי להקהות את הכוח הצנטריפוגלי . 
האמצעי הבסיסי לפעילות זאת הוא עצם הקמת מוסד הקורפורציה ( הפירמה ) בתחילת המאה העשרים . 
הקורפורציה , במקורה , הינה קואליציה של בעלים נעדרים אשר חותרים יחדיו להגדלת רווחיהם המשותפים . 
אבל מעבר להיגיון הפשוט ? הצורך של העסקים , להפעיל שליטה אסטרטגית על כלל הייצור התעשייתי , מחייב פעילות קולקטיבית , שגולשת אל מעבר לגבולות הפורמליים של הפירמה . 
מדובר בהתאגדות בלתי - ישירה , המופיעות בצורות מוסדיות אחידות : שוק ניירות - הערך , קרנות משקיעים מוסדיים , התאחדויות עסקיות פורמליות , ופריסת רשת של ארגונים ומוסדות שמהווים את מרכז ההוויה של המדינה הקפיטליסטית . 
כמו כן מדובר בהתחברות ישירה באמצעות קואליציות עסקיות , מיזוגים , השתלטויות , ויוזמות משותפות . 
ככל שהקפיטליזם התפתח ? כך גם תהליך ההצבר הדיפרנציאלי התבסס על פעילות מדינית מאורגנת וישירה של קבוצות כוח מרכזיות . 
מדוע על תהליך ההצבר להתבסס על קבוצות הון גדולות בעלות כוח מרוכז יחסי ? 
מדוע מחייב המנגנון הדיפרנציאלי שתהליך ההצבר יהיה בשליטת מוסדות כוחניים ? 
הרי מקובל לחשוב שהיוזמה והתחרות , הם שמצמיחים את הקפיטליזם כנגד כוחות גדולים , מדינתיים ולא יעילים . 
הסיבה לכך נעוצה במנגנון חברתי שעליו מבוססות חברות כוחניות . 
בקפיטליזם , שהוא הסדר של ההון , זהו מנגנון ממוסד של ' דחיקה - החוצה ' או של ' הרחקה ' . 
בציביליזציות לא - קפיטליסטיות , מנגנוני הדחיקה - החוצה מבוססים על מוסדות קשוחים , והאמצעים היו תערובת של קדושה ואלימות . 
אמצעים אלה יועדו לא רק כדי להנציח סדר קיים ? אלא גם למנוע מוביליות חברתית ; כזאת , שתעורר את העבד להשתחרר ואת הצמית לנטוש את האחוזה ואת הטמא להפוך לברהמין . 
מנגד , בקפיטליזם קיימת מוביליזציה ; ולכאורה אין מוסדות שימנעו מאת בנו של רוכל נודד להפוך לבעלי ' סטנדרד אויל אוף ניו - ג'רסי ' , ומאת סטודנט שנושר מהאוניברסיטה לייסד את ' מיקרוסופט ' . 
אולם , כדי שג'ון ד . 
רוקפלר ושוויליאם ( ביל ) גייטס ישיגו את כוחם היחסי , חייבים היו אחרים להיפלט החוצה . 
עקרון ' שוויון ההזדמנויות' , אם כן , מהווה איום קבוע על יחסי - השליטה הקפיטליסטיים ; הוא מוביל אל ניסיונות בלתי פוסקים למסד מנגנוני הרחקה אבסולוטיים ? עד כדי יצירת ' הזכות השווה להרחקה ' . 
לכן , צדק מרקס , בייחסו חשיבות מרכזית למנגנון ' הגידור ' ( enclosure ) , או ההרחקה בכוח של האיכרים החופשיים מאדמותיהם על ידי האצולה האנגלית , בתקופת ' ההצבר הראשוני ' של הקפיטליזם . 
עם זאת , קיים הבדל מהותי בין הקפיטליזם לבין ציביליזציות כוחניות אחרות : באלה , קיבוע שליטתן של קבוצות סגורות - יחסית , נעשה באמצעות מנגנוני הרחקה סטטיים וטבועים עמוקות בקודים החברתיים ; ואילו בקפיטליזם , כתוצאה מן ' הפתיחות' הפורמלית , תהליך ההרחקה הוא דינמי . 
זו סידרה בלתי - פוסקת של ניסיונות וניסיונות - נגד , למסֵד ולשנות ולמסֵד - מחדש את יחסי ההרחקה . 
מכאן נובעת הנחת - היסוד : תהליך הצבר ההון בכללותו נשלט על - ידי קבוצת ציר מרכזית , המחוללת את תהליך ההצבר הדיפרנציאלי . 
קבוצה זאת עומדת במרכז תהליך הריכוזיות של ההון . 
אנו נכנה קבוצה זאת מכאן ואילך : ' הון דומיננטי ' . 
ההרכב המדויק והגבולות החותכים של ' ההון הדומיננטי ' אינם נתונים לחוקיות אובייקטיבית , משום שהם משתנים ללא הרף . 
מנגד , ברור שמדובר בקואליציה רחבה של קבוצות עסקיות גדולות ושל ארגונים מדיניים ובינלאומיים , המהווים את גרעין תהליך ההצבר . 
ההון הפריפריאלי , בניסיונותיו הבלתי פוסקים להרחיב את הייצור החברתי , משבש את כושר הבלימה האסטרטגית של ההון הדומיננטי ? ולפיכך , מהווה איום מתמיד על המשך תהליך ההצבר . 
כושר השיערוך הדיפרנציאלי של ההון הדומיננטי תלוי , אפוא , בכושרו למסד את יחסי ההרחקה . 
תנודות בשיעורי הרווח הנורמלי מעידות על שינוי ועל מיסוד - מחדש של יחסי הכוח במרכז . 
כיצד פועלות קבוצות ההון הדומיננטי להרחבת שליטתן היחסית בתהליך החברתי ? 
הדרך שבה הלכנו היתה : תחילה לחפש מדד , או אומדן , שישקף את ביצועי ההון הדומיננטי . 
לאחר - מכן ניסינו לזהות את קבוצת ' הגרעין ' המרכזית , אשר ביצועיה שיקפו את תהליך ההצבר הדיפרנציאלי . 
שיעור ההצבר הדיפרנציאלי הוא שיעור השינוי ברווחיה של קבוצת ' ההון הדומיננטי ' , יחסית לשיעור השינוי בהכנסה הממוצעת מהון במשק . 
מחיר הנכסים משקף את הערך העכשווי של הציפיות לרווחים עתידיים ; זהו הבסיס לאומדן של שיעור ההצבר הדיפרנציאלי : האומדן יהיה ההפרש בין שיעור צמיחת הרווח ( כולל ריבית ) של ' ההון הדומיננטי ' , לבין שיעור צמיחת הרווח הממוצע ( לאורך זמן , הציפיות לרווח נוטות לנוע במחזורים סביב למגמת הרווחים המדווחים על ידי הפירמות ) . 
קיים מדד רחב יותר לכוח הכולל של ההון : זהו חלקם של בעלי - ההון בסך ההכנסה הלאומית ; כלומר , היחס בין סך הרווח והריבית לבין כלל ההכנסות במשק . 
המדד הראשון מייצג את כוחן היחסי של קבוצות - ההון הדומיננטיות ואת יכולתן למסד כוח זה לאורך השנים . 
המדד השני מייצג את כוחו המוסדי של ההון בכללו , נגד שאר החברה . 
באופן מעשי ( או ' אופרטיבי ' כפי שמכנים זאת במתודה הנהוגה במדעי החברה ) , מחירם של נכסי הפירמות ניתן לאומדן באמצעות שתי שיטות עיקריות : הראשונה , באמצעות הבורסה והשנייה , באמצעות הדו " חות הכספיים של הפירמות . 
אנו העדפנו להשתמש בשיטה השניה , כלומר , במחירי הנכסים המופיעים בדו " חות הכספיים . 
זהו הבסיס לבחינת המשק של ארה"ב ? מרכז הקפיטליזם העולמי עד לא מכבר . 
שרטוט ב ' מתאר שני תהליכים : ראשית , את תהליך ההצבר ( כושר השיערוך ) בקורפורציה ' טיפוסית' , המשתייכת לקבוצת ' ההון הדומיננטי ' . 
שנית , את תהליך ההצבר בפירמה ממוצעת . 
קבוצת ' ההון הדומיננטי ' מיוצגת באמצעות רשימת 500 הפירמות האמריקניות המובילות ( הדירוג השנתי שמפרסם ה ' פורצ'ן' מאז 1954 ) . 
שרטוט ב ' 
מבנה העוצמה של ההון : צמיחת הנכסים בהיררכיה העסקית 
שרטוט ב ' 
הצבר דיפרנציאלי בארה"ב 
סדרת הנתונים של ה ' פורצ'ן' מספקת את קטגוריית סך הנכסים של קבוצת ' ההון הדומיננטי ' . 
מכאן ניתן לחשב את כושר השיערוך הממוצע , או ' הטיפוסי ' , של ' ההון הדומיננטי ' באמצעות חלוקת סך הנכסים של הקבוצה ב - 500 ( מספר הפירמות ) . 
מול ' ההון הדומיננטי ' , מוצגים שני אומדנים לממוצעי ההכנסה המשוערכת בכלל המשק האמריקני : האומדן הראשון מתקבל מחלוקת סך הנכסים של כלל הפירמות בארה"ב בסך כל מספר הפירמות . 
האומדן השני מתקבל מחלוקת סך הנכסים של הפירמות בענפי התעשייה והמכרות במספר של הפירמות בענפים אלה . 
לצורך ההשוואה בין כל האינדיקטורים , כל סדרות הנתונים הובאו לבסיס שנתי משותף ( = 1954 100 ) . 
בשרטוט ב ' ניתן לראות כי מאז שנות החמישים , קצב התרחבות הנכסים היחסי של קורפורציה טיפוסית ( ברשימת 500 הגדולות ) היה מהיר ביותר . 
בכל התקופה חוץ מאשר תחילת שנות השמונים , התהליך התנהל כמעט ללא הפרעות . 
נכסי קורפורציה טיפוסית גדלו מ - 274 מיליון דולר בשנת , 1954 והגיעו ל - מיליארד דולר ב - 1993 ( גידול של יותר מ - % 1,600 ) . נכסי פירמה ממוצעת ( בכלל המשק האמריקני ) , לעומת זאת , גדלו מ - מיליון דולר ל - מיליון דולר ( גידול של % 400 בלבד ) . נכסי פירמה ממוצעת בענפי התעשייה והמכרות גדלו מ - מיליון דולר ל - 13 מיליון דולר ( גידול של % 750 ) . 
שרטוט ב ' מחדד יותר את התמונה , ומעניק לה את המימד הדיפרנציאלי . 
בשרטוט מופיעים שני מדדים של ההצבר הדיפרנציאלי . 
המדד הראשון , הוא היחס בין נכסי קורפורציה ' טיפוסית' ( מתוך 500 המובילות של ה ' פורצ'ן' ) לבין נכסי פירמה ממוצעת בכלל המשק האמריקני . 
המדד השני , הוא היחס בין נכסי קורפורציה דומיננטית ' טיפוסית' לבין פירמה ממוצעת בענפי התעשייה והמכרות . 
סדרות הנתונים מוצבות בסולם לוגריתמי , אשר שיפוע העקומה בו הוא פרופורציונלי לשיעור הגידול שלה ( כדי לחדד את המדדים ) . מתקבלות שתי סדרות , הנוטות מעלה מאז שנות החמישים . 
אלה הם אומדני התנודות בשיעור ההצבר הדיפרנציאלי , שחולל ' ההון הדומיננטי ' במשק האמריקני מזה ארבעה עשורים . 
במשך תקופה זו , ההצבר הדיפרנציאלי ביחס לכלל המשק היה 3.8 % בשנה ; וביחס לענפי התעשייה והמכרות כ - 2 % לשנה ( בשרטוט ב ' מתחוור הדבר על - פי שיפועי הקווים הישרים , אשר מתארים את המגמות הממוצעות ) . 
יש לציין , שמדובר באומדנים המוטים כלפי מטה ; ומן הסתם , קצב ההצבר הדיפרנציאלי היה גבוה יותר . 
למסקנה הזאת יש משמעות מרחיקת לכת . 
ההצבר איננו ערמות הולכות וגדלות של ציוד תעשייתי , אלא הוא תהליך בלתי פוסק של מיסוד - מחדש ביחסי - השליטה בחברה התעשייתית , המתורגמים לסימבולים מוניטריים . 
אם שרטוט ב ' ושרטוט ב ' מתארים נכונה את המציאות ההיסטורית ? הרי שבארה"ב התחולל תהליך ההצבר בקצב יציב , שהלך והתחזק מאז מלחמת - העולם השנייה ; זאת בניגוד לתהפוכות ולתנודות שליוו אותו בעבר , בעיקר בסוף המאה התשע - עשרה ובשנות השלושים של המאה העשרים . 
תהפוכות אלה הביאו מרקסיסטים רבים למסקנה , שמדובר במשברי הצבר ' מחזוריים ' . 
המסקנה העולה מהתיאור שלנו שונה מהמקובל בקרב רוב המרקסיסטים , הסבורים שמאז שנות השבעים של המאה העשרים נקלע הקפיטליזם למשבר הצבר . 
למשל אנשי אסכולת ' הוויסות' הצרפתית ( Regulation school ) ? וממשיכיהם האמריקאים , כמו אנשי אסכולת ' המבנה החברתי של ההצבר ' ( Social Structure of Accumulation ) ? גורסים שארה"ב החלה לסבול ממשבר של הצבר הון מאז סוף שנות הששים . 
כיצד , אפוא , ייתכן הבדל כזה במסקנות ובממצאים האמפיריים ? 
האם ארה"ב עברה משבר של הצבר בשנות השבעים ? 
או שבאותה תקופה , היא דווקא נהנתה מפריחה של הצבר דיפרנציאלי ? 
נראה , כי ההבדל נעוץ בהבדלי ההשקפה על מהותו של הצבר ההון . 
בעיני המרקסיסטים , הון הוא תוצר של עבודה עודפת המשולבת בתהליכי ייצור ; לכן , הם התמקדו בתנודות של שיעורי - הרווח התאגידי בענפים התעשייתיים . 
ואכן , כפי שניתן לראות בשרטוט ב ' , 6 הייתה מגמה ברורה של ירידה כללית ברווחיות התעשייתית בארה"ב בשנות השבעים , עד כדי משבר רווחיות . 
השרטוט מתאר שני מדדים מקובלים של רווחיות והצבר . 
הראשון הוא הרווח הנקי של הסקטור העסקי , כאחוז מההכנסה הלאומית האמריקנית . 
השני הוא ההשקעה הנקייה , כאחוז מהתוצר המקומי הגולמי האמריקני . 
ואכן , על פי שרטוט ב ' , 6 אפשר לראות שהרווח הנקי כחלק מההכנסה הלאומית בארה"ב היה במגמת ירידה מאז שנות הששים ועד אמצע שנות השמונים : שיא של כמעט % 10 בתחילת שנות החמישים ורק % 4 בתחילת שנות השמונים . 
אם נוסיף לכך את הדעה המקובלת ? שהרווח מהווה מניע ומקור עיקרי של מימון ההשקעה , ושההשקעה נחשבת למקור העיקרי של ההצבר המטריאלי אשר מוטבע במכונות ובציוד תעשייתי ? נראה כי אך טבעי הוא לסבור , שהקפיטליזם האמריקני מצוי במשבר הצבר ; וזו אכן נראית המגמה המתמשכת של הירידה בחלקה של ההשקעה בתוך התוצר המקומי של ארה"ב : שיא של כמעט % 10 בתחילת שנות החמישים , ושפל של % 3 בתחילת שנות התשעים . 
שרטוט ב ' 
רווח תאגידי מול השקעה נקייה : לכאורה משבר ... 
זוהי דוגמא להבדל בין תפישת ההון המנוסחת במושגים מטריאליים אבסולוטיים , לבין תפישת ההון כמוסד של יחסי - כוח המנוסחת במושגים יחסיים . 
על - פי התפישה שלנו , אין סינכרוניזציה מובנת מאליה בין מיסוד יחסי הכוח העסקי - מדינתי לבין אירגון התפוקה התעשייתית - מטריאלית . 
גידול במלאי המטריאלי עשוי לעמוד בניגוד גמור לתהליך ההצבר הדיפרנציאלי . 
זאת מדגים שרטוט ב ' . 7 
שרטוט ב ' 
הצבר דיפרנציאלי : למעשה שגשוג 
השרטוט מציג את כלל ההכנסה מהון במשק האמריקני ולא את הרווח הנקי של הפירמות בלבד . 
ההכנסה - מהון כוללת גם את הרווח התאגידי שלפני מס ( כולל פחת ) וגם את ההכנסות הנקיות מריבית . 
בשרטוט מוצגים שני מדדי עוצמה של ההון : הראשון מודד את סך ההכנסה הנקייה מהון כאחוז מסך ההכנסה הלאומית . 
זוהי העוצמה האוניברסלית של ההון ( אחוזים בסקלה השמאלית ) . המדד השני משקף את ההצבר הדיפרנציאלי . 
זהו היחס בין מחיר הנכסים הממוצע של פירמה מקבוצת ' ההון הדומיננטי ' ( 500 המובילות של ה ' פורצ'ן' ) , לבין מחיר הנכסים של פירמה ממוצעת מכלל הפירמות בארה"ב ( יחידות - מנה בסקלה הימנית ) . 
בשני המדדים נטתה ההכנסה - מהון לעלות מאז מלחמת - העולם השנייה אלא שהמדד הדיפרנציאלי ( שיעור ההצבר של ההון הדומיננטי ביחס לשאר הפירמות ) נטה לעלות באופן עקבי ויציב למדי , להוציא ירידה קצרה במחצית שנות השמונים ; המדד האוניברסלי ( שיעור ההצבר הכללי ביחס לכלל ההכנסה הלאומית ) עלה תוך כדי תנודות , שהגדולות היו בתחילת שנות השבעים ובאמצע שנות השמונים . 
ובכן , במקום משבר הצבר , אנו מקבלים תמונה הפוכה המתארת שגשוג קפיטליסטי בתקופת רייגן ובוש ( האב ) . 
מבחינתן של הגישות המקובלות והמרקסיסטיות , דרך הצגת הנתונים בשרטוט ב ' היא פגומה מבחינה תיאורטית : אם ההכנסה - מהון אכן עלתה , כיצד ייתכן שההשקעה ' הריאלית' במשק האמריקני לא הרקיעה לשחקים במקביל ? 
כאמור , הסתירה מצויה בתפישת - העולם לגבי טבעו של הצבר ההון . 
ההכנסה - מהון , על פי התיאוריה שלנו , אינה תלויה בצמיחת הפריון או בתפוקה התעשייתית . 
היא תלויה בגידול השליטה האסטרטגית בחברה התעשייתית . 
אם במצבים מסוימים , נחלשת לפיתת ההון , והתעשייה מצליחה להשתחרר מהבלמים המוסדיים של ההון ולהעלות את כושר הייצור ? התוצאה תהיה ' עודף כושר ייצור ' ; ומן הסתם ? ירידה בחלקה של ההכנסה - מהון בתוך ההכנסה הלאומית . 
מצדו השני של אותה המטבע ניתן להבין , שחלקו של ההון בתוך ההכנסה הלאומית בארה"ב עלה בשנות השבעים והשמונים ? דווקא משום שההשקעות ' הריאליות' שקעו באותה תקופה . 
מסקנה נוספת עולה מתוך שרטוט ב ' : 7 מגמת העלייה בחלקו של ההון בתוך ההכנסה הלאומית מאז סוף מלחמת - העולם השנייה , מתקשרת היטב לעלייה המקבילה בהצבר הדיפרנציאלי ? הנשלט על - ידי קבוצת ' ההון הדומיננטי ' . 
קשר זה אינו מקובל בשום תיאוריה כלכלית או פוליטית קונבנציונלית . 
ראוי לציין , שגם היסודות התיאורטיים וגם דרך הצגתם האמפירית ? שניהם עומדים בניגוד , הן לדוקטרינה הנאו - קלאסיות והן להנחות היסוד המרקסיות . 
הדוקטרינה הנאו - קלאסית קובעת כי תשואה פוחתת מביאה לכך שההצבר ( המוגדר כעלייה במוצרי הון לנפש ) יהיה מלווה בירידה בשיעורי - הרווח ; ומכאן , בנטייה לירידת חלקן של ההכנסות - מהון . 
הניתוח המרקסי הינו יותר אמביוולנטי . 
מצד אחד , התיאוריות המרקסיסטיות השונות פותחות בהנחה שחלוקת - ההכנסות תלויה במבנה הכוח ובמיסוד הפוליטי בחברה ; מצד שני , אותן תיאוריות גורסות שבהתאם לתיאוריית הערך של העבודה ? עלייה בהרכב האורגני של ההון מפחיתה ברוב המקרים משיעור הרווח . 
כלומר , התיאוריות הללו שוב מניחות קשר בין תהליך חלוקת - ההכנסות ובין רמת הפריון של הייצור המטריאלי . 
במילים אחרות : שתי השיטות השונות ? גם הכלכלה הפוליטית המקובלת וגם המרקסית ? רואות בחלוקת - ההכנסות אמצעי להצבר . 
התפישה שלנו גורסת , שיחסי - הכוח בחברה ( המתבטאים , בין השאר , בחלוקת - ההכנסות ) היא המטרה היחידה של ההצבר . 
הכלכלה - הפוליטית המקובלת והמרקסית רואות ברווח ובהצבר שתי קטגוריות נפרדות : ההצבר הוא תוצאה של הרווח ; ולחילופין , הרווח משמש כמקור להצבר בעתיד . 
מכאן גם נובעת ההצגה החשבונאית של ההון , הרשומה במונחים סטטיים של ' מלאי ' מצטבר בנקודת - זמן , לעומת הצגת הרווח במונחים של ' זרם ' . 
לעומת זאת , התיאוריה האלטרנטיבית שלנו מפקיעה את הייצור המטריאלי ממוסדות השליטה ? ולפיכך רואה בהצבר תהליך של מיסוד - מחדש ביחסי השליטה , ולא תהליך מטריאלי . 
ערך ההון מייצג יחסי שליטה חברתיים , שמהם נובעת האמונה המוצקה ברווחים הצפויים בעתיד . 
מסקנות : ראשית , ההצבר אינו עלייה ב ' עושר ' , אלא שליטה בזרם גובר של רווחים . 
במובן זה , רווח והצבר הינם שני צדדיו של אותו תהליך . 
במונחים של כוח יחסי , ההצבר הוא , מעל לכל , גידול הכוח היחסי של קבוצות השליטה המרכזיות במשק . 
שנית , שיעור ההצבר הדיפרנציאלי ( כלומר , חלוקת ההכנסות בין בעלי - ההון ) , קשור למאזן הנזק ההדדי העסקי , שקבוצות - ההון עשויות לגרום כל אחת לאויבתה ; ושיעור ההצבר האוניברסלי ( חלקם של רווחי בעלי ההון מסך ההכנסות משק ) קשור ( אם כי לא באופן ליניארי ) לסך הנזק התעשייתי , שנגרם לכלל החברה , על - ידי כושר הבלימה האסטרטגית של כלל העסקים . 
שלישית , היגיון זה מאפשר להניח ( שרטוט ב ' ) , כי בתנאים מסוימים של יחסי - שליטה ממוסדים היטב , יתקיים קשר חיובי בין חלקם של הרווחים - מהון בכלל החברה ( ובעיקר בין התרחבות השליטה הדיפרנציאלית של ' ההון הדומיננטי ' ) , ובין התרחבות שיעור האבטלה הכללית במשק . 
יישומים והמלצות : 
בדרך - כלל , תיאוריות אקדמאיות כוללות ' יישומים ' ו ' המלצות' ( policy implications ) . זהו מין פולחן , אשר משמש להצדקת מימון האקדמאים ; למעשה , הוא משקף את חדירת התודעה העסקית אל הארגונים האקדמיים , ואת שליטת בעלי - ההון בתהליך המדעי , עד להגבלה אסטרטגית על חשיבה חדשנית . 
לספר זה אין נגיעה לעסקים האקדמיים המאורגנים ; אולם אין בכך כדי להפריע להסקת כמה מסקנות יישומיות , העולות מתיאוריית ההצבר החדשה . 
השאלה ' היישומית' , שמעניינת את הקפיטליסט הנבון , היא : מה הם התנאים להמשך יציבותו של המשטר ? 
ומה הם האותות למשבר עתידי של הקפיטליזם ? 
התנאי הראשון ליציבותו של משטר הצבר ההון , הוא המשכו של שיעור הצבר דיפרנציאלי חיובי ( או לא - שלילי ) ; כלומר , שהעוצמה היחסית של קבוצות - הבעלות הגדולות תתרחב ( או לפחות תיוותר בעינה ) . המשמעות היא , גידול בכושר השליטה האסטרטגית על הידע האנושי ועל כלל הייצור החברתי . 
התנאי השני הוא גידול בחלקה של ההכנסה - מהון מתוך סך ההכנסות בחברה או לפחות שמירה על חלק זה ; כלומר , גידול בהצבר האוניברסלי . 
התנאי השני נובע בעקיפין מהתנאי הראשון ; שהרי פירושו של הצבר דיפרנציאלי הוא יכולת מוסדית לכפות חלוקה - מחדש של הכנסות בין בעלי - ההון ; כדי שיישמר תהליך הצבר ההון ? חייבות סך ההכנסות מהון מתוך כלל ההכנסות במשק לעלות באופן רצוף , או לפחות לא לרדת . 
התנאי השני משקף את מאזן יחסי הכוח בין כלל קבוצות ההון ובין שאר הקבוצות החברתיות . 
כל זמן ששני תנאים אלה מתקיימים , מוסד הצבר ההון ימשיך להתחולל . 
אם חל שיבוש באחד מהם , או בשניהם יחד , עשוי להתחולל משבר של הצבר הון . 
על פי ההיגיון של ההצבר , רק כוח שהוא חיצוני לסדר הפוליטי של ההון יכול לחולל משבר בתהליך הצבר ההון ? שהוא , בעצם , משבר ביחסי - השליטה השוררים במשטר הקפיטליסטי בעולם . 
י"ז . 
שני משטרי הצבר : הרחבת הצבר מול העמקת הצבר 
מוקד הצבר ההון במאה העשרים טבוע בתהליך הדיפרנציאלי . 
גבולותיו של תהליך זה נקבעים על ידי קבוצות - ההון הדומיננטיות , החותרות להרחיב את שליטתן בחברה ? באמצעות חלוקה - מחדש של הרווחים ? תוך כדי מיסוד - מחדש של יחסי השליטה . 
מאחר שיחסי השליטה בחברה הקפיטליסטית נקבעים על - פי יחסי חלוקת הרווח ? הכוח היחסי של ההון הדומיננטי מתבטא ביחס שבין השינוי ברווחיה של קבוצת ההון הדומיננטי ובין השינוי ברווחיהן של שאר יחידות ההון במשק . 
המאבק להעלאת יחס זה , הוא תמצית המאבק על יחסי השליטה הקפיטליסטים ; והוא מתנהל בשתי דרכים עיקריות : האחת נעשית באמצעות ' הרחבת ההצבר ' , כלומר באמצעות הגדלת מספר העובדים שבשליטת ההון הדומיננטי ביחס לשאר העובדים במשק . 
השנייה נעשית , באמצעות ' העמקת ההצבר ' , כלומר , על - ידי הגדלה יחסית של הרווח לעובד שבשליטת ההון הדומיננטי . 
ניתן להשתמש בשתי הדרכים יחד ; אולם מאחר שהן סותרות זו את זו ? הולכת ומשתלטת אחת מהן , עד שהיא מאפיינת תקופה מסוימת . 
דרך זו קובעת את אופי המשטר , עד שניתן לדבר על משטר של הצבר . 
המשטר הזה קובע גם את קצב ההצבר וגם את גבולותיו . 
כל אחד משני משטרי ההצבר פונה לאחד משני הנתיבים : או לשינוי פנימי במבנה הכוחות , או לשינוי חיצוני של המבנה . 
מכאן , שבסך - הכל קיימות ארבע אסטרטגיות של הצבר . 
' הרחבת ההצבר ' : מכוונת להרחבת השליטה בייצור ובצריכה . 
האסטרטגיה ' החיצונית' פועלת לחלוקה - מחדש של תוספת ייצור וצריכה , שנוצרה כתוצאה מתוספות של אוכלוסיות חדשות לשוק הקפיטליסטי . 
תוספות אלה באות כתוצאה משינוי דמוגרפי או מתהליכי פרולטריזציה ועיור . 
על פי אסטרטגיה זאת , קבוצות ההון הדומיננטיות מרחיבות את חלקן היחסי במכירות ; הן עושות זאת באמצעות השתלטות מהירה יותר מזו של בעלי - הון אחרים על תהליכי ייצור וצריכה חדשים . 
מאחר שגם בעלי - הון אחרים נהנים מהתרחבות כללית של הפעילות במשק , הרי שבטווח - הקצר התחושה היא ש ' כולם מרוויחים ' ושוררת אווירה של שגשוג . 
בתקופה זו גדל השוק במהירות גדולה יותר מאשר הפריון , כך שהרווחים גדלים , בלי שיש צורך בבלימה מוסדית של הייצור . 
משום כך , תקופה כזאת מאופיינת במדיניות של ' דלת פתוחה ' ביחסי חוץ , ובהסרת מחסומים בפני השקעות זרות ; בתקופה זו מרבים לכרוך דמוקרטיה עם ממשל חלש , ואף מזהים את החופש עם תחרות ועם כלכלת שוק . 
' הרחבת ההצבר ' יכולה גם לפעול דרך אסטרטגיה ' פנימית' : רווחי ההון הדומיננטי גדלים במהירות יותר גדולה יחסית , באמצעות חלוקה - מחדש של השליטה הקיימת בתפוקה ; כלומר , דרך השתלטות על מצבורי בני - אדם נוספים ( ' נתחי שוק ' בעגה העסקית השלטת בתודעה הכללית ) ובלי לשנות את רמת המכירות הכללית במשק . 
האסטרטגיה העיקרית היא של מיזוגים ורכישת בעלויות בידי קבוצות - ההון הדומיננטיות ; אלה משתלטות ישירות על חלקים נוספים של ייצור וצריכה , ובכך משתלטות על חלקים יותר גדולים מזרם הרווחים הקיים . 
זוהי תקופה של צמיחה משקית מתונה . 
בתקופה זאת הולכות ומתמסדות ההגבלות האסטרטגיות על הייצור , ויחסי השליטה מקבלים אופי טבעי ; מתקבעים היחסים בשוק העבודה , והממשלה נראית כגורם מרכזי וכמווסת ראשי של המשק . 
' העמקת ההצבר ' : מוכוונת בעיקר לשליטה בשולי הרווח . 
המטרה היא להגדיל את הרווח לעובד מהר יותר מאשר הממוצע . 
האסטרטגיה ' הפנימית' חותרת לקיצוץ עלויות . 
זאת ניתן להשיג באמצעות שיפור היעילות ביחס ליעילות הממוצעת , או באמצעות הורדת מחירי התשומות . 
דרכים אלה , המהוות חלק בלתי - נפרד מהפולחן העסקי הנפוץ , נחשבות לאסטרטגיה דפנסיבית ; היא אינה מביאה , בטווח - הארוך , לשליטה דיפרנציאלית ? אבל מאפשרת להישאר בתחום ' שיעור הרווח הנורמלי ' . 
שיפור היעילות כרוך בהכנסת שיטות טכנולוגיות חדשות ; אך אלה מביאות יתרונות דיפרנציאליים , רק אם ניתן למנוע אותם משימושם של אחרים ? דבר שאינו פשוט . 
אפילו קואליציות - הון מקומיות חזקות מתקשות לשלוט במחירי תשומות , כמו נפט וחומרי גלם אחרים , הנתונים בידי קואליציות - הון בינלאומיות החזקות מהן . 
אפילו במצב של מיתון ? שהוא מסימניה של ' העמקת ההצבר ' ? קואליציות - הון מתקשות לנהל , לאורך זמן , קונפליקטים בלתי - פוסקים עם מחירי תשומות העבודה . 
אסטרטגיה זאת מובילה ברוב המקרים לקונפליקטים חברתיים חריפים ( אתניים , דתיים , אזוריים , וביטויים חלוקתיים אחרים , בהתאם לרמת המיסוד הפוליטי ) . לרוב , התוצאה של קונפליקטים אלה היא התפתחותה של תרבות פוליטית אלימה . 
בתקופה כזאת נראה הממשל כמאבד את מקומו המרכזי במשק , והציפיות ממנו נוגעות בעיקר לריכוך מוקדי קונפליקט חברתי ( ' ויסות קונפליקטים ' ) . 
' העמקת ההצבר ' יכולה לפעול באמצעות אסטרטגיה ' חיצונית' . 
כמו באסטרטגיה ' הפנימית' , המטרה היא להעמיק את שולי הרווח מהר יותר מהממוצע ; אבל כאן , המכשיר אינו עלויות ? אלא חתירה לשליטה במחירים . 
בדרך - כלל , מוכר בודד בשוק אינו נוקט באסטרטגיה של העלאת מחירים משום שהוא עשוי להפסיד בסך מכירותיו יותר מאשר היה מרוויח על - ידי העלאת הרווח ליחידת מכירה . 
לא כך המצב לגבי קואליציה של מוכרים בעלי אחיזה חזקה בשוק . 
התאגדויות מסוגים שונים , בין מוכרים בעלי כוח שוק , עשויות להביא לשולי רווח מונופוליים ; שהרי , עד לנקודה מסוימת , הרווח שהיתוסף ליחידת מכירה יהיה גבוה יותר מהפסד שנובע מירידה כללית בסך המכירות . 
אסטרטגיה זו ננקטת , לרוב , כאשר תמה ההתרחבות ' החיצונית' שלוּותה בצמיחה כללית במשק ? וההתרחבות ' הפנימית' הגיעה לשיאה , עם המיזוגים וההתארגנויות העסקיות האפשריות האחרונות . 
אז נפתח הנתיב האינפלציוני . 
היכולת להעלות מחירים תוך ירידה איטית יותר של המכירות , יוצרת את ההצבר הדיפרנציאלי . 
אסטרטגיה זו כרוכה , מצד אחד , במאבק גלוי של קבוצות - הון גדולות נגד עסקים קטנים ; מצד שני , היא מחוללת מאבק משותף של קבוצות - ההון הגדולות בקבוצות מאורגנות של עובדים . 
אסטרטגיה זאת ננקטת , בדרך - כלל , על רקע ממשלים חלשים ביותר , בעלי מעורבות תקציבית גבוהה והוצאות לגיטימציה גבוהות . 
כדי להמשיך ולהעמיק את שולי הרווח , התפוקה הכללית חייבת להיות הרבה מתחת לכושר הייצור ; וכך ככל שהאינפלציה הולכת ומתגברת ? כן היא מופיעה כסטגפלציה לא - מובנת . 
אינפלציה גוברת מקשה לא רק על תיקצוב הארגונים הממשלתיים והציבוריים , אלא גם על תיכנון הרווחים העתידיים וכן על יציבותו של שיעור - הרווח הנורמלי . 
משום כך , שלב זה מסתיים לרוב בהתארגנות פוליטית - כלכלית חדשה , שמלוּוה במחזור חדש של הצבר . 
י"ח . 
אספקטים מסוימים בהיסטוריה של מחזורי ההצבר הדיפרנציאלי 
ההצבר הדיפרנציאלי הינו מנגנון חדש יחסית בהיסטוריה של ההתפתחות הקפיטליסטית . 
הוא התגלה רק בסוף המאה התשע - עשרה . 
התגלותו באה במקביל לעליית הקורפורציה והפיכתה למוסד דומיננטי בקפיטליזם . 
יחד עמם התחילה התפשטותו המהירה של מוסר ' שיעור הרווח הנורמלי ' . 
בתחילתו , ההצבר הדיפרנציאלי היה שליט בתודעה באזורים הקפיטליסטיים המובילים ; בעיקר במרכזים העירוניים הגדולים של ארה"ב ובריטניה . 
רק לאחר מלחמת - העולם השנייה , הוא התחיל ללבוש את צביונו הגלובלי . 
ניתן לעקוב אחר כחמישה גלים של משטרי הצבר : הרחבת ההצבר למן שנות התשעים של המאה התשע - עשרה ועד אמצע העשור השני של המאה העשרים ; העמקת ההצבר , בשנות העשרים והשלושים ; הרחבת ההצבר , בין שנות הארבעים לסוף שנות הששים ; חזרתו של משטר העמקת ההצבר , בשנות השבעים והשמונים ; צמיחתו הנוכחית של גל הרחבת ההצבר , מאז שנות התשעים של המאה העשרים . 
אחד האספקטים הבולטים בהיסטוריה של ההצבר הדיפרנציאלי הוא הקשר ההפוך שבין צמיחה כלכלית ובין אינפלציה ? קשר שעומד בסתירה מוחלטת למחשבה המקובלת . 
המבחן העיקרי של היפותזה הוא ביכולתה לצפות תופעות מסוימות , שמשתלבות בהיגיון הסיבתי של התיאוריה הכללית . 
המחשבה המקובלת , הנסמכת על הדוֹגמה של מדע הכלכלה , מאמינה כי קיים קשר חיובי בין צמיחה כלכלית ובין אינפלציה . 
זאת אמונה הנסמכת על טיעון מעגלי של ' ביקושי - יתר ' ו ' בלמי - היצע' , המסיטים את התופעות מהמציאות , כפי שהייתה צריכה להיות , על פי ההיגיון הקונבנציונלי . 
תיאוריית ההצבר הדיפרנציאלי טוענת , לעומת זאת , כי בטווח - הארוך יש לצפות שיהיה קשר שלילי בין אינפלציה ובין צמיחה . 
משטר , שבו ההון הדומיננטי מתבסס על הרחבת ההצבר ? בעיקר באמצעות השתלטות על אוכלוסיות צרכנים חדשות ? יהיה מאופיין בצמיחה מהירה ובאינפלציה מזערית . 
מאידך גיסא , במשטר שבו קבוצות הכוח המרכזיות נסמכות על העמקת ההצבר ? בעיקר באמצעות העלאת מחירים מהירה יחסית ? תהיינה התופעות המקרו - כלכליות הפוכות : מיתון מעמיק ואינפלציה דוהרת . 
נהוג לחשוב כי כוחה של תיאוריה מדעית נסמך על חקירה אמפירית ועל ניסיון היסטורי . 
והנה , ככל שהדבר יישמע תמוה , התיאוריה הכלכלית המקובלת נמצאת מופרכת ; ולעומתה התיאוריה של משטרי ההצבר ? לפחות כהסבר בעל יכולת ניבוי לתופעה מקרו - כלכלית זאת ? נמצאת תקפה . 
הניסיון ההיסטורי שנצבר במחצית השנייה של המאה העשרים , במדינות הקפיטליסטיות המפותחות , הראה קשר שלילי חזק לטווח ארוך בין צמיחה כלכלית ובין אינפלציה . 
בתקופה שלאחר מלחמת - העולם השנייה התחוללו משטרי הצבר שונים . 
התוצאות המקרו - כלכליות שלהם מוצגות בשרטוט ב ' . 8 
שרטוט ב ' 
אינפלציה וצמיחה במדינות המתועשות 
השרטוט מציג את הקשר בין הצמיחה הכלכלית ( כאחוז השינוי השנתי בתוצר המקומי הגולמי ) ובין האינפלציה ( כאחוז השינוי השנתי במחירים לצרכן ) במדינות המתועשות . 
שנות החמישים והששים של המאה העשרים היו תקופת השיקום של אירופה ויפאן . 
ההצבר התחולל בעיקר דרך התרחבותו המהירה של הביקוש ; הוא ניזון מהשיקום הכללי של המשקים ההרוסים ומהגידול הדמוגרפי המהיר ( ‘ baby boom ’ ) . התהליך הזכיר את הפרולטריזציה שהתרחשה במאה התשע - עשרה באירופה . 
במשך שני עשורים אלה , הצמיחה הממוצעת במדינות התעשייתיות הייתה מהירה ( % 6 לשנה ) ולוותה באינפלציה ממוצעת נמוכה ( פחות מ - 3 % לשנה ) . ההצבר הדיפרנציאלי היטיב בעיקר עם הקורפורציות הגדולות שבסיסן היה בארה"ב , אשר רווחיהן היחסיים הגיעו לשיא . 
זה היה עידן ' ההגמוניה האמריקנית' . 
התמונה התהפכה בסוף שנות הששים : אפילו במשקים משגשגים , כמו גרמניה ויפאן , הואטה הצמיחה . 
קבוצות - ההון הדומיננטיות במדינות המתועשות , הגיבו בניסיונות לחדור למדינות פריפריאליות , אולם נבלמו ברובן על ידי משטרים אנטי - מערביים ואֶטטיסטיים . 
תוך זמן קצר שינו תהליכי ההצבר את כיוונם , וההון הדומיננטי במדינות המתועשות החל לחתור להעמקת ההצבר . 
הצמיחה נבלמה וירדה לממוצע של % 3 לשנה , בעוד שהאינפלציה קפצה לשיעור של % 8 לשנה . 
הסטגפלציה של שנות השבעים ושל המחצית הראשונה של שנות השמונים היוותה אולי ' משבר ' לכלל המשקים , אולם לא בעבור הקבוצות הדומיננטיות ? ובעיקר לא לאלה ששלטו , ולו ּ בעקיפין , בצמתים האסטרטגיים של האנרגיה , חומרי הגלם , הנשק והפיננסים . 
צמתים אלה השיגו שיעורי - רווח דיפרנציאליים גבוהים ביותר ( פרק ו' להלן ) . 
לקראת סוף שנות השמונים , החל המעבר למשטר חדש . 
האינפלציה במדינות המתועשות התחילה לרדת ; אולם הצמיחה , לא רק שלא חודשה ? אלא אף ירדה לשיעורים שהזכירו את שנות השבעים . 
ההאטה של הצמיחה במדינות המתועשות , למרות הירידה באינפלציה , נעוצה בתהליך שמכנים כיום ' גלובליזציה ' . 
המשמעות העיקרית של התהליך , היא חריגתו של ההון אל מעבר לגבולות המדינתיים . 
זוהי היכולת לקנות ולמכור יחידות בעלות בכל רחבי העולם . 
זהו תהליך חדש , אשר נמנע מקבוצות - ההון הגדולות בתקופת המלחמה הקרה . 
התהליך קיבל תמריצים רבים : נפילתה של ברית - המועצות ; שקיעת האידיאולוגיות האטטיסטיות במדינות הפריפריאליות ? שנקטו עד סוף שנות השמונים שיטות שונות למניעת השקעות זרות , והפעילו מדיניות לעידוד ' תחליפי - ייבוא ' . 
בסופו של דבר , העולם נפתח מחדש להתפשטות של הסיסטמה הקפיטליסטית . 
הצמיחה התחוללה בקרב קבוצות - ההון הדומיננטיות במדינות התעשייתיות , אך גם דילגה אל מעבר לגבולותיהן . 
קבוצות - ההון הדומיננטיות , במרכזי התעשייה לשעבר , פנו אל עבר הפריפריה ; הן הפכו את ' השווקים המתעוררים ' , ובעיקר את ' השווקים המתעוררים הגדולים ' ? הודו , סין , אינדונזיה , ברזיל ורוסיה ? ליעד העיקרי שלהן . 
לשם כוונו הציפיות לשיעורי - הרווח הדיפרנציאלי בעתיד . 
כבר באמצע שנות התשעים , הרווחים מהעולם הפריפריאלי היוו יותר מ - 20 % מסך הרווחים של הפירמות הטרנסלאומיות שבסיסן בארה"ב ; גידול דרמטי בהשוואה לרווח של % 10 בלבד בעשור הקודם . 
השווקים העסיסיים הללו הינם בעלי פוטנציאל להתעוררות של ביקוש חדש ; לא רק בגלל הגידול המהיר של אוכלוסייתם ? אלא בעיקר בגלל תהליך הפרולטריזציה המהיר , שעוברות האוכלוסיות הכפריות שבהם . 
יתר על כן : החדירה של ההון הקפיטליסטי באזורים אלה מצויה בשלבים הראשונים בלבד . 
הפוטנציאל של מדינות אלה , בעבור ההון הדומיננטי הטרנסלאומי , להמשיך בהרחבת ההצבר הדיפרנציאלי ? כלומר , להמשיך ולהשתלט על ביקושים חדשים ביחס ליחידות הון קטנות ו ' לאומיות' ? רחוק מאוד מסיומו . 
במקביל , תהליך הליברליזציה של הסחר העולמי ? המתלווה לעלויות נמוכות של ייצור זול מהעולם הפריפריאלי ? פועל כבלם נגד נטיות אינפלציוניות במדינות התעשייתיות המרכזיות , למרות ירידת הצמיחה הכלכלית בהן . 
לסיום , ראוי להדגיש : תהליך ההצבר , על אופניו ומשטריו , אינו תהליך ' כלכלי ' ? אלא כלכלי - פוליטי . 
התפשטות של מנגנון ההצבר הדיפרנציאלי פירושה , התרכזות הכוח בידי קבוצה מלוכדת של בעלי ההון הדומיננטי . 
האינטגרציה של הצבר ההון בשטחים ' החדשים ' בעולם , הופכת את הקבוצה הזאת למעמד שליט חדש . 
לא מעמד של בעלי - הון חזקים , שפועלים באופן בינלאומי מבסיסים של מדינות לאומיות חזקות ( מגמה שהמרקסיסטים כינו בתחילת המאה העשרים בשם ' אימפריאליזם ' ) , אלא קבוצה מלוכדת , בעלת תודעה מעמדית חדשה , טרנסלאומית , השולטת ומפקחת על ההצבר העולמי בכללותו . 
בקונטקסט עולמי זה , נקל לסקור את ההיסטוריה הכלכלית - פוליטית הקצרה של ישראל . 
י"ט . 
הצבר ההון בישראל : עיקרי ההתפתחות 
התחלת הקפיטליזם בישראל הייתה שונה מזו שעברו אזורים אחרים בעולם ? אזורים תעשייתיים או קולוניאליים . 
שרטוט ב ' מציג את שני המדדים המרכזיים של ההתפתחות הקפיטליסטית : גידול האוכלוסייה וצמיחת הפריון ( גידול התוצר המקומי הגולמי לנפש במחירים קבועים ) . 
למן שנות העשרים של המאה העשרים ועד לשנות הששים , המשק של פלסטינה ( ומאז , 1948 המשק הישראלי ) אופיין בגידול מהיר של האוכלוסייה ( % 3 לשנה בממוצע ) ובגידול מהיר יותר של הפריון ( 5.4 % לשנה בממוצע ) . 
מצב זה אינו אופייני למשקים קולוניאליים . 
אפילו המשק האמריקני , במאה השנים שלאחר העצמאות , הצטיין בגידול דמוגרפי מהיר ? אולם בצמיחת פריון איטית באופן יחסי ( שרטוט ב ' וסעיף י"א לעיל ) . 
גם באסיה המודרנית , שלאחר מלחמת - העולם השנייה , שררה מציאות דומה : שם נבעה הצמיחה המשקית עד לאחרונה , יותר מתהליך פרולטריזציה ומתוספות בכושר הייצור , ופחות מעלייה בפריון . 
הסיבה העיקרית להבדלים הללו בהתפתחות : גלי ההגירה בארה"ב נספגו בעיקר בסקטור החקלאי ; ואילו ההגירה היהודית בפלסטינה , ומאוחר יותר בישראל , הייתה בעלת אופי עירוני . 
גם הסקטור החקלאי היהודי , שנחשב למרכזי בזמנו , קיבל מלכתחילה צביון תעשייתי מאורגן . 
המשק הישראלי , מבחינה זאת , כנראה ' קפץ שלב ' : הוא לא עבר את שלב ' ההצבר הראשוני ' של גידול הפריון החקלאי ( ' המודרניזציה ' , כפי שכינו זאת עד לא מזמן ) ולא היה עליו לחוות את כל הסבל הכרוך בעיור מהיר ובפרולטריזציה . 
שרטוט ב ' 
התפתחות קפיטליסטית בישראל : גידול אוכלוסייה מול צמיחת הפיריון 
זאת הסיבה לכך שבישראל , לא התפתחה תודעה מעמדית ? ושקונפליקטים של הצבר הופיעו בצורות לאומניות ואתניות בלבד . 
אמנם , הקולוניזציה הציונית התחוללה בתוך המשק הפלסטיני ; אבל הצמיחה המהירה בתוצר המקומי לא נבעה מסחיטת העודף הכלכלי של הסקטור החקלאי ומהעברתו אל הסקטור התעשייתי . 
תהליך תיעוש מסוג זה נחשב לנדיר ; אם כי הוא מוכר , בשנים האחרונות , גם מהונג - קונג ומסינגפור . 
בכל המקרים האלה , התיעוש התחולל ללא העברת עודף מהסקטור החקלאי ? אלא בגלל זרימת הון מסיבית מן החוץ . 
התוצאה של ' קפיצת - שלב ' זאת , הקפיטליזם בישראל הראה סימנים של בשלות , כבר בתקופה מוקדמת יחסית ? וכמעט מלכתחילה , הוא סבל מעודף כושר - ייצור . 
הפריון התעשייתי בישראל גדל במהירות גדולה , יחסית לגידול האוכלוסייה , גם כתוצאה מאופיו הריכוזי של ייבוא ההון ? ובעיקר , כתוצאה מהשליטה הציבורית בתהליך ההשקעות . 
בדומה למצב בארה"ב של המאה העשרים , הצבר ההון ( ' הרווחיות' ) הפך לתלוי ביכולת הפוליטית למסד ולקבע את גבולות הייצור החברתי ( סעיף י"א לעיל ) . 
בארה"ב בעלת המרחבים הגדולים והמשק המבוזר , ההשתלטות של ההון הדומיננטי נתקלה בהתנגדות קשה , ותהליך ההצבר עבר תהפוכות מוסדיות ומשברים . 
בישראל , שהייתה מלכתחילה בעלת משק מצומצם וייבוא ההון נשלט באופן מרוכז על - ידי ארגונים פוליטיים , היה קל לשלוט בתהליך ההצבר באמצעים מדינתיים וצבאיים . 
בניגוד למחזורים של משטרי ההצבר שעברו אירופה וארה"ב במרוצת שנות העשרים והשלושים ? ישראל הייתה פריפריאלית ומנותקת עדיין ממרכזי הקפיטליזם ; ולכן נהנתה ממחזור ארוך וכמעט רצוף של צמיחה חסרת אינפלציה , משנות העשרים ועד סוף שנות הששים . 
משום כך נחשבת תקופה זאת , עד היום , לתור הזהב בעיני ילידי ישראל היהודים של אותה תקופה . 
זאת הסיבה שישראל נחשבה אז ל ' דמוקרטית' ול ' שיתופית' ; כלומר , נעדרת קונפליקטים חלוקתיים . 
מצב זה השתנה לקראת סוף שנות הששים , כשיחסי השליטה בחברה כבר התקבעו , וההון הדומיננטי הופיע בצורת קואליציה מדינית - צבאית - עסקית חזקה . 
לאחר גל קצר של הפרטה ומיזוגים , בתחילת שנות השבעים , פנה ההון הדומיננטי אל עבר העמקת ההצבר . 
במשטר הזה , אשר שרר למן שנות השבעים ועד לסוף שנות השמונים , התפתחו אינפלציה גבוהה והוצאות ביטחון גדולות . 
לראשונה מאז שנות העשרים , ירד הפריון ביחס לגידול האוכלוסייה ( שרטוט ב ' ) . רק בשנות התשעים , עם ההגירה המהירה מבריה"מ לשעבר , שהגדילה את האוכלוסייה בכחמישית תוך פרק - זמן קצר ? ובעיקר , עם השינוי המבני הדרסטי שהתחולל בקפיטליזם העולמי ( ' גלובליזציה ' ) ? נדחף ההון הדומיננטי של ישראל לעבור שוב למשטר של הרחבת ההצבר . 
אלא שהפעם , מיסוד יחסי הכוח השתנה לחלוטין . 
עתה מדובר בקבוצות - כוח שמצויות ברחבי העולם : אלה הם ' הבעלים הנעדרים ' אשר ובלן תיאר לפני כמאה שנה . 
האחרונים אינם מתעניינים בפעילות המקומית , והאינטרסים שלהם אינם חופפים את מה שכונה עד לא מזמן ' אינטרס לאומי ' . 
הם מתייחסים אך ורק לרווחים , כלומר להצבר ההון העולמי . 
במובן זה , המעמד השליט של ישראל , שהתגבש בסוף שנות הששים , אינו משתייך עוד להתארגנויות הפוליטיות של בורגנויות לאומיות בנוסח הישן . 
הוא גם אינו בינלאומי ; לא במובן האימפריליסטי הישן . 
הוא טרנסלאומי . 
" ... כי גזע צאצאים שנידון למאה שנות בדידות , אין ניתנת לו הזדמנות שנייה על האדמה ... " 
מתוך ' מאה שנים של בדידות' , גבריאל גרסיה מרקס 
פרק שלישי : היסטוריה כלכלית פוליטית של ישראל . 
מסקטורים פוליטיים לקבוצות הון טרנסלאומיות 
אחרי שנים רבות הגיע הניצחון הגדול . 
המשק השתחרר סוף - סוף מידם העריצה של הפוליטיקאים והביורוקרטים . 
סוף - סוף ניתן לחיות בארץ הזאת . 
כוחות השוק החופשיים מנצחים בכל מקום . 
" ... השווקים הרבה יותר חכמים משניתן לחשוב ... " ? מסביר לנו יעקב פרנקל , כהן שווקים ידוע , בארשת חמורת - סבר . 
פרנקל הגיע היישר מהבנק העולמי ( דרך שהייה קצרה באוניברסיטת שיקגו ) כדי לגלות בפני הילידים את סודות השוק החופשי . 
" ... החוכמה היא לדבר עימם ... " ? אומר פרנקל לשטרסלרים ולפלוצקרים , הדרוכים למוצא פיו . 
וכך , ממש לפני שעזב את בנק - ישראל לטובת מעסיקיו האמיתיים ? הוא גילה את סוד אדוניו : " ... אנו העברנו את הכוח מהפוליטיקאים לשווקים , שהם הגורם המרתיע והשופט של מדיניות גרועה ... " ( הארץ , 2.1.2000 ) . 
מי הם כוחות השוק החופשיים הללו ? 
מי הם המנצחים החדשים ? 
האומנם חדשים הם ? 
ומה הוא סוד נצחונם ? 
תשובות על שאלות אלה , הן בעצם הסיפור של החברה הישראלית ? ולמעשה סיפורו של המעמד השליט בישראל . 
ונתחיל היישר ממבנה יחסי - הכוחות העכשווי . 
א . 
האליטה התאגידית של ישראל בסוף המאה העשרים 
התיאור הממצה ביותר של מבנה הכוח בישראל של שנת אלפיים , מסתכם בשתי מילים : בעלות נעדרת . 
האיפיון המרכזי של מבנה כוח זה הוא ריכוזיות תאגידית , הגבוהה ביותר שהתקיימה אי - פעם בישראל או בפלסטינה . 
במרכז כוחות השוק החופשיים של ישראל ניצבת ' הכלכלה הגדולה ' . 
היא מורכבת מקונגלומרטים אחדים ועוד כמה עשרות פירמות גדולות ? השולטים , לבד או במשותף , בענפים מרכזיים . 
אליהם מצטרפת קבוצה מבוזרת של פירמות ממשלתיות גדולות , העומדות להימכר לבעלים הנעדרים . 
במוקד השליטה של ' הכלכלה הגדולה ' מצויה קבוצת ' גרעין ' של חמש קבוצות - הון דומיננטיות . 
עד לשנות התשעים היה קל יחסית למפות את מבנה השליטה במשק ; אולם כיום קשה לקבוע , מה הם גבולות ' הכלכלה הגדולה ' ? ובעיקר , קשה לקבוע את גבולות קבוצת ' הגרעין ' אשר ניצבת במרכזה . 
סיבה אחת היא , שקשה לעקוב אחר סבך הקשרים והבעלויות של מאות הפירמות , אשר בחלקן מצויות בתרכובת בעלויות מצטלבות והדדיות ; לעתים קרובות מסתיימת שרשרת הבעלויות בפירמות - קש הרשומות אי - שם במרכזים פיננסיים שמחוץ לפיקוח ( offshore ) כמו קיימן וג'רסי . 
הסיבה השנייה היא , שהבעלויות משתנות במהירות כה גדולה ? עד שהקפאת תמונה בזמן מסוים , עשויה להטעות . 
בכל - זאת , ניתן לשרטט פחות או יותר את קווי - המיתאר העיקריים של קבוצת ההון הדומיננטי בישראל לשנת 1999 . 
בטבלה ג' מופיעות קבוצות הבעלות הגדולות בישראל . 
אליהן מצורפת לצורך השוואה ' קבוצת הממשלה ' ? אם ניתן לראות בזו האחרונה קבוצה . 
הדירוג הזמני הוא על - פי כושר שיערוך הנכסים שלהן ( ' שווי - שוק ' ) . 
בראש ניצבת קבוצת אי.די.בי הנשלטת בעיקר על - ידי משפחות רקנאטי וקרסו ובעלי - הון זרים אשר נכנסו בעשור האחרון , שהבולטים ביניהם היו גולדמן - זקס וויליאם דוידסון . 
במרס 1999 מחיר נכסיה של אי.די.בי בבורסה היה 11 מיליארד דולר ; הם תפסו % 22 מהערך הכללי של שוק המניות התל - אביבי . 
הקבוצה החזיקה בשליטה מרבית או חלקית , במאות פירמות העוסקות במגוון נרחב של ענפים : בנקים , מימון , ביטוח , היי - טק , תעשיה , קרקעות , בנייה , רשתות שיווק וייבוא , שירותי תיירות ומלונאות והובלה . 
חלק ניכר מהשליטה נעשה באמצעות שתי פירמות האחזקה הגדולות של הקבוצה : ' אי.די.בי פיתוח ' ו ' כלל ' . 
השנייה בדירוג , קבוצת עופר , הייתה ' שווה ' בתקופה זאת כ - מיליארד דולר ותפסה 7.4 % ממחיר הבורסה . 
אחזקותיה כללו מספר רב של פירמות שעסקו בבנקאות , מימון , חומרי - גלם , היי - טק , נדל"ן והובלה . 
לקבוצת עופר היה חלק מיעוט בקבוצת - ההון השלישית בגודלה , קבוצת כור , אשר בעליה העיקריים באותה תקופה היו משפחת ברונפמן ומשפחת קולבר . 
עימם החזיקו ב ' כור ' ? דרך שליטתן ב ' בנק הפועלים ' ? משפחות אריסון , נחמה ודנקנר ; וכן גולדמן - זקס . 
מחירה של ' כור ' בבורסה היה באותה תקופה כ - מיליארד דולר או % 6 מהבורסה התל - אביבית . 
עד לפני כחמש - עשרה שנה הייתה ' כור ' הקבוצה הגדולה והמגוונת ביותר בפעילותה במשק הישראלי ; אבל לאחר שֶעטו עליה טורפים ותורמים שונים ? היא נותרה ממוקדת בעיקר בענפי ההיי - טק , חומרי גלם , נדל"ן , ולאחרונה אף בתקשורת . 
קבוצת דנקנר , הרביעית בדירוג , נשלטת על - ידי משפחת דנקנר ; היא בעלת כוח שיערוך של 1.2 מיליארד דולר , שהם 2.6 % מהבורסה . 
עיקר עוצמתה בא לה מהשתלטותה על ' בנק הפועלים ' . 
הקבוצה שולטת בפירמות של היי - טק , כימיקלים , דלק ונדל"ן . 
שלוחותיה מגיעות לאחזקות מיעוט ב ' כור ' וב ' כלל ' ( הנשלטת ברובה , כאמור , על ידי קבוצת אי.די.בי ) . 
קבוצת אריסון , החמישית בדירוג , מורכבת ממשפחות אריסון ונחמה ; מחירה היה 1.1 מיליארד דולר שהם 2.3 % מהבורסה . 
הנכסים העיקריים שלה הם ' בנק הפועלים ' ופירמות בעלות כושר שיערוך גבוה בהיי - טק , בנדל"ן ובבנייה . 
הקבוצה הששית בטבלה מופיעה תחת כותרת ' קבוצת הממשלה ' . 
אבל זאת רחוקה מלהוות קבוצה : קשה לראות ב ' ממשלה ' גוף מלוכד בעל אינטרסים משותפים שפועל כ ' קבוצת הון ' . 
היא נראית יותר כסוכנות אחזקה הפועלת זמנית בנאמנות בעבור ההון הדומיננטי ? מעין אפוטרופוס לנכסים העתידיים של הבעלים הנפקדים . 
מדובר נכבדות במלאי אחזקות של בנקים ופירמות השולטות בתחומי מפתח של טלקומוניקציה , ייצור צבאי , אנרגיה , תשתית והובלה . 
אילו היה ניתן לאמוד בשנות השבעים , את כושר השיערוך או את יכולת השליטה של הממשלה ? אין ספק שהיא הייתה ניצבת בראש הרשימה , הרחק משאר קבוצות ההון . 
בסוף 1999 הידלדלו נכסיה עד ל - מיליארד דולר והיוו 14.8 % מהבורסה . 
חלק מנכסיה ? כגון שאריות מ ' התעשייה - האוירית' , ' תע " ש ' , ' רפא " ל ' , ' מע " ץ' , ' מקורות' , ' מנהל מקרקעי ישראל ' ואחרים ? עדיין לא שוערכו , אבל הם בדרך המנצחת אל החופש . 
אף כי קבוצת הממשלה מדורגת לכאורה כשנייה ברשימה מבחינת מחיר נכסיה , היא מופיעה בנפרד בתחתית הרשימה . 
לא רק שזהו אוסף מקרי של נכסים , העומדים לחלוקה ? אלא שגם מדובר במנהלי נכסים , שאיבדו זה מכבר את האינטרס הקבוצתי המלכד ואת האמונה העצמית המשותפת . 
מדובר בעצם , בסוס מת . 
מתוך 652 הפירמות שהיו רשומות בבורסה התל - אביבית עד מרס , 1999 היו 82 בשליטה , מלאה או חלקית , של חמש הקבוצות ( 92 פירמות , אם לוקחים בחשבון את הממשלה ) . אם מסכמים את הנכסים הללו , מגיע ערכם ל - 41 % מערך הבורסה ; ואם מצרפים גם את האחזקות הממשלתיות ? מגיע ערכם ל - 55 % מהבורסה . 
גם שאר הפירמות הרשומות בבורסה התל - אביבית מצויות בשליטה מרוכזת ביותר . 
חמש הקבוצות , המדורגות מייד לאחר חמש קבוצות ' הגרעין ' , תופסות % 7 מערך הבורסה . 
הקבוצות הללו כוללות את קבוצת פישמן ( 1.8 % ) , את קבוצת מגדל שנשלטה על ידי קבוצת ג'נרלי האיטלקית ( 1.6 % ) , את משפחת תשובה ( 1.3 % ) , את קבוצת אלקו שנשלטה על ידי משפחת זלקינד ( 1.3 % ) ואת קבוצת הכשרת הישוב שנשלטה על ידי משפחת נמרודי ( % 1 ) . 
A 
A 
A 
A 
גם שאר הפירמות הרשומות בבורסה התל - אביבית מצויות בשליטה מרוכזת ביותר . 
חמש הקבוצות , המדורגות מייד לאחר חמש קבוצות ' הגרעין ' , תופסות % 7 מערך הבורסה . 
הקבוצות הללו כוללות את קבוצת פישמן ( 1.8 % ) , את קבוצת מגדל שנשלטה על ידי קבוצת ג'נרלי האיטלקית ( 1.6 % ) , את משפחת תשובה ( 1.3 % ) , את קבוצת אלקו שנשלטה על ידי משפחת זלקינד ( 1.3 % ) ואת קבוצת הכשרת הישוב שנשלטה על ידי משפחת נמרודי ( % 1 ) . 
במבט מקיף אם כי זמני , ניתן לאמר כי גבולותיה של ' הכלכלה הגדולה ' הכילו 34 קבוצות - הון ששלטו ב - 77 % מערך הנכסים שנרשמו בבורסה . 
אליהן ניתן להוסיף עוד פירמות גדולות בעלות כוח שליטה בענפים בודדים ; לדוגמא : ' טבע' ( שנשלטה בעיקר על - ידי בעלי - הון אמריקאים ) , ' הריבוע הכחול ' ( קואופרטיב שהפך בהדרגה לנכס בעל כושר שיערוך ) , ' אוסם ' ( שנשלטה על ידי ' נסטלה ' ומשפחת פרופר ) , ' עלית' ( שהייתה בידי משפחות פדרמן ושטראוס ) , ' דלתא ' ( של לאוטמן ואחרים ) ? ופירמות אחרות בעלות כוח שיערוך רב בעיקר בתחום התוכנה . 
טבלה ג' מספקת מדדים אחדים לעוצמה היחסית של חמש קבוצות ' הגרעין ' בתוך ה ' כלכלה הגדולה ' של ישראל . 
בטבלה מופיעים ( מצד ימין ) נתונים על מספרן הכולל של הפירמות המובילות בענפים ובסיווגים שונים ; כמו - כן מובאים נתונים על השליטה 
היחסית של קבוצת ' הגרעין ' כחלק מן השלם : במספר הפירמות , בכלל המכירות , בכלל הרווחים - הנקיים ובכלל המועסקים . 
לדוגמא : מתוך 100 הפירמות המסווגות כתעשייתיות , המובילות במשק הישראלי ? שלטו חמש קבוצות ' הגרעין ' ב - 30 ( בצירוף הממשל , הן שלטו ב - 31 מהפירמות ) . הן שלטו ב - 38 % מהמכירות של התעשיות המובילות ( בצירוף הממשל הן שלטו ב - 52 % ) ; ב - 33 % מהרווחים הנקיים ( % 45 יחד עם הממשל ) ; וכן ב - 32 % מהמועסקים ( ויחד עם ' קבוצת הממשלה ' הן שלטו במחצית המועסקים ) . 
בולטת העובדה שמתוך 17 הקונגלומרטים בישראל נשלטו 12 על ידי קבוצת ' הגרעין ' . 
הקבוצה שלטה ב - 79 % ממכירות הקונגלומרטים , שהסתכמו ב - מיליארד דולר ? סכום שהיקפו היה כעשירית מהתוצר המקומי הגולמי של המשק הישראלי . 
עוצמתה היחסית של הקבוצה מתגלית בעובדה שבשליטתה היו % 89 מהרווחים הנקיים של הקונגלומרטים . 
סך הכל מגלה הטבלה שחמש הגדולות שולטות בחלק הארי של המשק על מרכיביו האסטרטגיים : קונגלומרטים , בנקאות , מימון ותעשייה . 
שליטתן נראית יותר חלשה בענפי השירותים ; שם היא מגיעה רק לחמישית מהמכירות ולשמינית מהרווחים . 
זה נובע , כנראה , מעוצמתם של הארגונים שרידי העבר , החולשים עדיין על נתחים מהשיווק ההמוני ( מסוגם של ' תנובה ' ו ' הריבוע הכחול ' ) וכן מעוצמתן של פירמות ממשלתיות כמו ' חברת - החשמל ' . 
אולם אין לדאוג : במוקדם או במאוחר , גם אלה יפלו לידיהם החמדניות של השליטים החדשים ; גורלם יהיה דומה ל ' כי " ל ' , ' שק " ם ' , ' צים ' , ' המשביר ' ו ' בזק ' ? שהיו , עד לא - מכבר ארגונים ממשלתיים והסתדרותיים . 
מספר גדול של פירמות שבסיסן בישראל , בעיקר בתחומי ההיי - טק , רשומות בארה"ב ובאירופה . 
אמנם , יש מספר גדול לכאורה של בעלי - מניות לא גדולים ( בערך % 77 ממספר הפירמות אינם בשליטה ישירה של קבוצת ' הגרעין ' ) ? אבל השליטה היחסית של קבוצת ' הגרעין ' , בצמתים האסטרטגיים של ההצבר , גבוהה ביותר : כמחצית מן המכירות וכרבע מן ההכנסות של הפירמות הללו מצויות בשליטת קבוצת ' הגרעין ' . 
מעל לכל , בולטת שליטתו הדלה של הממשל ; הדבר בולט בסעיף הרווח של הקונגלומרטים . 
נוכחותו של הממשל בולטת בעיקר בסעיף התעסוקה ? ובענפים שהקפיטליסטים מעדיפים להותירם בידי הממשל , כמו קרנות - פנסיה וקופות - גמל המסובכות בהתחייבויות מהעבר . 
במיוחד בולטת מוגבלותו לחרוג מעבר לגבולות הטריטוריאליים , בעידן הטרנסלאומי של ההון . 
איפיון חשוב אחר של מבנה הכוח התאגידי בישראל הוא התגברות תהליך הטרנסלאומיות העסקית . 
ב - 1998 הגיעו הבעלויות הזרות בישראל לשיעור של 14.4 % מערך הבורסה התל - אביבית . 
התהליך התרחש במהירות ? אם נזכור שכחמש שנים קודם לכן ( ב - 1993 ) , הבעלויות הזרות תפסו % 3 בלבד . 
מאז מלחמת - המפרץ פשטו על ישראל בעלי - הון זרים , פרטיים ומוסדיים , הרפתקנים ושמרנים , בעלי כרטיסי ביקור שונים ומשונים , מבנקאים מהונג - קונג דרך מנהלי קרנות סיכון מניו - יורק ועד לאילי פשע מאורגן ממוסקבה . 
כולם להוטים לגבות דיבידנדים של שלום , מוזנים בשמועות על מכרות הזהב בבורסה התל - אביבית הפטורה ממס ? וחמושים בידע עדכני על המחירים המצחיקים של הנכסים הממשלתיים והציבוריים , על רשויות - השלטון עוצמות - העיניים ועל תעריפי השוחד הזולים של העסקנים הפוליטיים . 
הם חלפו בקלות מעל שרידי הגבולות שנפרצו , ושינו באחת את מבנה הכוח בישראל . 
השינוי הראשון הקופץ - לעין הוא התזוזה הגדולה בהרכב הבעלויות במרכז המשק הישראלי . 
הקונגלומרטים וקבוצות - ההון המובילות במשק והפירמות בענפי המפתח , כמעט כולם נשלטים ? מי ברוב ומי במיעוט ? על - ידי בעלי - הון זרים . 
השליטה נעשית באחת משתי דרכים : או קניייה ישירה של מניות , או שותפויות אסטרטגיות או אחרות , שמקנות שליטה לבעלויות זרות . 
טבלה ג' מציגה תמונה חלקית ביותר של פירמות ישראליות חשובות , הנשלטות על - ידי קבוצות - בעלות זרות . 
בנוסף לשליטה ישירה , התגברה בעשור האחרון מגמת השליטה העקיפה : זו מושגת באמצעות תיקי השקעות של קרנות - פנסיה , קופות - גמל וקרנות - נאמנות זרות . 
רבות מהפירמות הגדולות שנוסדו בישראל , אשר הונן גדל במהירות ? בעיקר פירמות המסווגות כ ' היי - טק ' ? נרשמו מחוץ לישראל ( רובן בדלוואר שבארה"ב ) . השליטה , ברוב המקרים , מצויה בידי בעלי - מניות זרים . 
הידועה מכולן הייתה מונופול התרופות הישראלי ' טבע' . 
בעידן ' המשטר הישן ' , כאשר נשלטה על - ידי קבוצות ' כור ' ו ' לאומי ' , זכתה הפירמה לשפע של הגנה מהממשל . 
בשנת , 1999 בהיותה קונצרן טרנסלאומי לא גדול בבעלות זרה , הגיעו מכירותיה ל - מיליארד דולר , רווחיה הנקיים היו 134 מיליון דולר , ומחיר מניותיה בבורסה היה 3.5 מיליארד דולר . 
עוד פירמה טרנסלאומית ידועה שבסיסה המקורי היה בישראל היא ' קומברס ' : היא הצליחה להשיג יתרון דיפרנציאלי עולמי כשתפסה יותר משליש מהמכירות העולמיות של תאי - קול סלולריים , והייתה הפירמה הישראלית הראשונה שזכתה להיכלל ברשימת החמש - מאות של ' סטנדרד אנד פור ' ס ' . כבוד זה הוענק לה בגלל ביצועים דיפרנציאליים מרשימים : 850 מיליון דולר מכירות , 150 מיליון דולר רווחים נקיים ומחיר מניות של יותר מ - 10 מיליארד דולר , המצביע על ציפיות - לרווח גבוהות ביותר . 
כך גם המקרה של ' אמדוקס ' : פירמה שבסיסה המקורי היה בישראל והפכה לטרנסלאומית לאחר שהשיגה יתרון דיפרנציאלי בעסקי גבייה ממוחשבים . 
גם ביצועיה היו מרשימים : 620 מיליון דולר מכירות , 97 מיליון דולר רווחים נקיים ומחיר מניות של יותר מ - 7 מיליארד דולר . 
גם ' צ'ק - פוינט ' הישראלית לשעבר השיגה מוניטין דיפרנציאלי בעסקי הגנת מחשבים ובשנת 1999 הראתה ביצועים דיפרנציאליים של 215 מיליון דולר מכירות , 92 מיליון דולר רווחים נקיים ומחיר מניות של 4.5 מיליארד דולר . 
שתיים מתוך חמש קבוצות ' הגרעין ' ? אריסון ו ' כור ' ? הן למעשה בידי בעלי - הון זרים . 
קבוצת אריסון נוסדה בידי טד אריסון , מהגר ישראלי ( ' יורד' בלשון המשטר הישן ) אשר צבר את נכסיו הראשונים בעסקי פנאי , באמצעות שליטה בפירמה ' Carnival Cruise ' , הנחשבת לגדולה בעולם בעסקי ספינות נופש ושעשועים . 
בשנת 1999 הסתכמו מכירותיה ב - מיליארד דולר , רווחיה הנקיים היו 992 מיליון דולר ומחיר מניותיה היה 27 מיליארד דולר . 
קבוצת ' כור ' נשלטה על ידי צ'רלס ברונפמן ויונתן קולבר . 
ברונפמן היה בשנת 1999 מבעלי ' Seagram ' , אחד מהענקים בעסקי משקאות אלכוהוליים בעולם וכן בעסקי בידור והשקעות , שמאז התמזגה עם ' Vivendi ' הצרפתית . 
באותה שנה השיגה ' סיגראם ' מכירות בסך 15.3 מיליארד דולר ומחיר מניות של 16 מיליארד דולר . 
טבלה ג' : רשימה חלקית של פירמות מקומיות בבעלות זרה 
פירמה מקומית בעלות זרה 
Sprint , Deutsche Telekom , 
France Telecom ברק 
Bell South סלקום 
Cisco דטה 
Cisco אינפוגיר 
Cisco קרן סקוייה 
Coca Cola קוקה קולה 
Lucent כרומטיס 
Lucent אלרון 
ספרא עד מותו ועתה HSBC פי.בי. 
פולקסווגן תעשיות מגנזיום ים המלח 
ג'נראל אלקטריק , מיקרוסופט גילת 
חברה ממשלתית איטלקית Stet , 
SBC Communication ערוצי זהב 
ג'ורג' סורוס אינדיגו 
ג'ורג' סורוס גיאוטק 
ג'ורג' סורוס סייטקס 
Intel אינטל ישראל 
Bear Stern החברה הכלכלית ירושלים 
Texas Instruments ליבית 
Boston Scientific מדינול 
Johnson & Johnson ביוסנס 
AOL מירביליס 
NewsCorp 
בבעלות רופרט מורדוק אנ.די.אס 
3COM ניסקום 
Applied Materials אורבוטק 
Applied Materials אופאל 
Simmens אורנט 
Nestle אוסם 
Hutchison Whampoa 
בבעלות לי קה - שינג פרטנר 
משפחת ליברמן מאוסטרליה פז 
Nortel טלרד 
בהשוואה לבעלי - הון זרים כמו ברונפמן , קולבר ואריסון ? נראית קבוצת עופר כקבוצה ישראלית מקומית שצמחה מתוככי המשק הישראלי , ואשר השכילה לזלול את הנתחים הנכונים עם קריסת המשטר הישן . 
אולם זהו רושם בלבד . 
העופרים צברו נכסיהם בעיקר מחוץ לישראל ובעיקר ... מעסקי פנאי . 
מסתבר שההון העיקרי שלהם הוא שליטתם ב - 20 % מפירמת ' Royal Caribbean Cruise ' , שהיא עוד פירמה עולמית בענף ספינות שעשועים . 
ב - 1999 השיגה הפירמה מכירות של 2.6 מיליארד דולר ורווחים נקיים של 384 מיליון דולר . 
מחירה בבורסה נאמד ב - מיליארד דולר . 
משפחת עופר חולקת את השליטה המלכותית בקונצרן השעשועים הקריבי יחד עם משפחת פריצקר , בעלת רשת מלונות ' הייאט ' , וכן עם Wilhelmsen , פירמת ספנות שבסיסה בנורבגיה . 
ב - 1997 העופרים והאריסונים התחרו על רכישת הפירמה השלישית של עסקי פנאי וספינות שעשועים , ' Celebrity Cruise ' , ולבסוף זכו בה העופרים ומיזגו אותה לתוך הקריביים המלכותיים שבבעלותם . 
מי שמכר לעופרים את השליטה בחברת ' Celebrity Cruise ' היו ... משפחת רקנאטי , הבעלים העיקריים של קבוצת ' אי.די.בי', אשר החזיקו במחצית מניות השליטה בחברת Celebrity באמצעות קבוצת האחזקה ' Overseas Shipholding ' . כמו העופרים ? הרקנאטים החלו דרכם בפלסטינה - ישראל , וכבר בראשית דרכם השכילו לצרף אליהם משקיעים זרים . 
הקפיטליזם העולמי קיבל את תנופתו הראשונית במאה השש - עשרה משוד הזהב של הפיראטים בקריביים . 
הקפיטליזם הטרנסלאומי של ישראל קיבל את תנופתו מבעלי ספינות השעשועים הרשומות בקריביים וממבריחי המשקאות הקנדיים . 
אין מה להתבייש : הקפיטליזם האמריקני עמד בשיאו כשהנשיא בבית - הלבן היה נציג משפחה שצברה את הונה משליטתה בהברחת משקאות בחוף המזרחי של ארה"ב . 
כיוון אחר בתהליך הטרנסנסיונליזציה של הבעלויות , הוא מה שהיה מכונה עד לא מזמן בשפה האֶטטיסטית ' ייצוא הון ' . 
ללא ספק חל שינוי משמעותי בייצוא ההון של קבוצות ההון הדומיננטי הישראלי . 
במרוצת העשור האחרון , הלא - אבוד , מנקודת ראותם של שליטי הקפיטליזם הישראלי ? ייצוא ההון הרשמי ( כלומר הרשום בחשבונות המדינתיים ) עלה עד מעל לאחוז אחד מהתוצר המקומי הגולמי של ישראל . 
הנתון מרשים בהשוואה לייצוא הון הרשמי שנטה לאפס בשנות השמונים , מה עוד שהתמ"ג של 1999 היה כפול בהשוואה לתמ"ג של אמצע שנות השמונים . 
יש להדגיש , שמדובר בנתונים רשמיים בלבד ; אלה כמובן אינם כוללים הברחות הון לחו"ל , אישיות ומוסדיות ? בהיקף אדיר אך קשה לאומדן בעיקר בשנות השבעים והשמונים . 
בהברחות אלה הייתה שותפה , ישירות ובעקיפין , אליטת הכוח של המשטר הישן . 
מאז תחילת שנות התשעים החלה אינטגרציה עולמית של שוקי ההון , ו ' הכלכלה הגדולה ' של ישראל החלה להשתלב במגמה זאת . 
בין קבוצות ההון הדומיננטיות , הייתה קבוצת ' כור ' לסנונית הראשונה שניצלה את פריצת גבולות האשראי עם תחילת ' הרפורמה במבנה המשק ' בישראל ; היא יצאה באופן רשמי להתפשטות ולרכישת נכסים ברחבי העולם בתחומי התשתית , חומרי הגלם והכימיקלים . 
קבוצות הון גדולות אחרות בישראל הלכו עד מהרה בעקבותיה . 
יש לציין שכבר בשנות השבעים והשמונים היו בעלי הון רבים בישראל שקנו נכסים בחו"ל , כולל קווי - ייצור , רשתות - שיווק ובעלויות . 
לרוב הם עשו זאת באופן לא רשמי , ובדרך כלל באופן לא לגלי . 
בשנות התשעים לא רק מדובר בפעילות רשמית ? אלא שפעילות זאת מהווה חלק חיוני בפעילות הקפיטליסטית , כלומר : להדביק את שיעור - הרווח הנורמלי ולחלק - מחדש שלל דיפרנציאלי . 
וכך , שני התהליכים , הריכוזיות התאגידית והאינטגרציה הטרנסלאומית , עיצבו מחדש את ההון הדומיננטי הישראלי והיקנו לו את המראה הדינמי החדש . 
כאן מגיע האיפיון השלישי של מבנה הכוח התאגידי בישראל : תהליך העיצוב מחדש , והניסיונות הבלתי פוסקים למסד מחדש את מבנה הכוח בישראל . 
בשנות התשעים התמוטט משטר ההצבר הישן , שאופיין ביחסי שליטה מקובעים והסדרים מוסדיים נוקשים . 
במקומו צץ משטר שקיבל את האופי הקפיטליסטי הזורם בשצף קצף ללא כיוון ? של מבנה ' נטול מבניות' , בעל קצב עצבני ( ' דינמי ' ) , חסר מנוח וחסר גבולות טריטוריאליים ברורים . 
נראה שבישראל כמו בכל מקום בעולם הקפיטליסטי מתהווה המבנה החדש : ככל שמבנה העוצמה מתגמש , כך הסיסטמה שלו ? הקוד המרכזי שעליו נשענים יחסי הסמכות ? הופך לבלתי מנוצח . 
אם נשקיף במבט לאחור על ' כור תעשיות' של סוף שנות החמישים , נגלה קונצרן לאומי הפועל בגבולות סקטוריאליים מקובעים ומתפתח באמצעות הסדרים מוסדיים שהתקבעו עוד בתקופת המנדט . 
השליטה בקונצרן הייתה עילה למלחמות בלתי פוסקות במשך כארבעים שנה : מלחמות בין קבוצות עסקנים מפלגתיים , בין קבוצות טכנוקרטים , בין קבוצות מנהלים , בין קונצרנים הסתדרותיים ועוד . 
לדוגמא , פרשת פיצולה של ' כור ' ( אז ' סולל בונה ' ) לשלוש קבוצות נפרדות בסוף שנות החמישים . 
הפרשה עוררה שערוריה לאומית , שנחשבה לזעזוע פוליטי אשר בישר את קרבות הירושה שהתנהלו בין קבוצות עסקנים לקראת פרישתו של בן - גוריון . 
במשטר החדש , המצב השתנה לחלוטין : מאז שנות התשעים ' כור ' נמכרה ונקנתה מספר פעמים בלי שמישהו הניד עפעף , להוציא הדלפות לעיתונים מטעם קבוצה קפיטליסטית כזאת או אחרת שנחלה כישלון בניסיון ההשתלטות . 
' כור ' הועברה לשמרוק , זרוע ההשקעות של קבוצת דיסני , שנפטרה ממנה וגלגלה אותו לברונפמן וקולבר , שעסקו בקילוף והרצת מחיר נכסיה ומכירתם ( במסגרת מה שכינו ' הבראה ' ) . 
במקביל לפירוק נכסי ההסתדרות לשעבר , בעזרתם הנלהבת עד לחשד של עסקניה , החלו במכירת חיסול של המלאי הממשלתי ומכירתו וקנייתו בין משקיעים זרים ( ' הפרטה ' אף היא במסגרת ' הבראה ' ) . ' החברה לישראל ' ו ' כי"ל' ( הקונצרן הגדול ביותר והרווחי ביותר של הממשלה ) נמכרו לשאול אייזנברג , בעל ההון הזר המשמעותי הראשון שנחת באופן מסתורי בישראל עוד בסוף שנות הששים . 
כאשר אייזנברג מת בשנת , 1997 המשפחה , שנקלעה לריב קולני אופייני על הירושה , מכרה את הקונצרנים הללו למשפחת עופר ואלו מימנו את הקנייה בהשבחתם ובמכירת נתחים מהם . 
' כלל ישראל ' הייתה מסוף שנות הששים לקונצרן המשקף את מבנה יחסי העוצמה של ישראל , בהיותה בשליטת קבוצות ' הפועלים ' , ' אי.די.בי' ו ' לאומי ' . 
בסוף שנות התשעים היא מוזגה ב ' אי.די.בי' לאחר שקבוצת ' הפועלים ' עברה תהליך הרזיה חפוז על ידי רוכשיה מההסתדרות . 
מבנה יחסי - הכוח הפך לריכוזי ביותר ובעל קשרי גומלין ענפים ? אם כי מבנה זה של בעלויות , שליטה , הפעלה וקשרים ? משתנה ללא הרף בגבולותיו ובצורתו . 
מה היא משמעות התהליכים הללו ? 
מה הם צופנים ? 
נראה , שהבנת תהליכים אלו אינה יכולה להקנות תועלת רבה ליליד הישראלי המצוי . 
תבונה אינה נכס סחיר . 
היסטוריה נחשבת באוניברסיטאות הישראליות לתחום בעל רייטינג נמוך . 
אין גם טעם לצפות באומן ההיסטורי ? ונדיר שניתן ללמוד לקח כלשהו לעתיד , לפחות לא באופן אישי . 
אבל בכל - זאת כדאי לעצור לרגע את המרוץ , ולסקור את הדרך שבה השתנתה החברה הישראלית . 
מדוע חברה קולוניאלית קטנה בפאתי המזרח - הקרוב , השתנתה במהירות ? ועברה ממבנה של קפיטליזם אטטיסטי קשיח לקפיטליזם דינמי של בעלויות נפקדות וטרנסלאומיות ? 
האם מדובר בתקרית היסטורית ? 
האם מדובר במקריות קטלנית שרקחה תרכובת של עסקנים פוליטיים וצבאיים קטנים וחסרי - מעוף שפעלו נוכח המון אדיש של מהגרים חסרי חוט - שדרה מוראלי ? 
ואולי מדובר בהתפתחות קפיטליסטית חסרת מעצורים ובלתי - נמנעת , מעין אותם ' חוקי תנועה ' שהחל לטוות מרקס לפני כמאה חמישים שנה ? 
נתחיל לעקוב מבראשית אחר ההיסטוריה הקצרה והבנלית למדי של הקפיטליזם הישראלי . 
ב . 
עידן הדומיננטיות המפלגתית - סקטוריאלית 
עד 1948 צמח המשק היהודי כשהוא הולך ומתפשט וחותר להיפרדות מהמשק הפלסטיני , אשר נעלם כלֹא היה לאחר שנה זאת . 
החברה הישראלית שלאחר 1948 הייתה חברה יהודית - ציונית , המורכבת ברובה ממהגרים שיובאו לאחר שנה זאת . 
לידה התקיימה שארית הפליטה הפלסטינית . 
איננו דנים במשק הפלסטיני שצמח במהירות מאז תחילת הקולוניזציה הציונית ועד לחורבנו המדיני . 
עם זאת יש לזכור שהחברה הישראלית על מוסדותיה הפוליטיים לא צמחה בתקופת המנדט בחלל ריק אלא הייתה שזורה בתוך משק פלסטיני תוסס , שהחל לעבור תיעוש ומודרניזציה בעיקר מאז שנות השלושים . 
אולי משום כך , תראה הסקירה הקצרה שלנו לעתים כתיאור של בועה המנותקת מסביבתה . 
ואולי זאת תמצית ההיסטוריה של הקולוניזציה הציונית , היסטוריה 
של בועה המנסה להשלות עצמה שהיא מנותקת מתהליכים היסטוריים ששיחקו תפקיד חשוב במאה הנוכחית . 
מכל - מקום , אנו משקיפים על הכלכלה הפוליטית של ישראל ממרומי סוף שנות התשעים ; אנו מתרכזים בתהליכים אחדים שלא היו נראים חשובים בעבר – אולם במבט רטרוספקטיבי הם דומיננטיים כיום לא רק בישראל , אלא בכל מקום שבו נגע הקפיטליזם . 
החברה הישראלית צמחה בתוך המסגרת ' הפלורליסטית' של שנות העשרים , שבה שימשו הארגונים הפוליטיים בסיס להתהוות ' סקטורים ' כלכליים , שריכזו פעילות של מעין ' קבוצות תרבות' . 
המשטר הזה אופיין בקואליציות בין אליטות סקטוריאליות שנשענו על בסיס ארגוני של מפלגות . 
ארגון סקטוריאלי זה התקיים באוטונומיה היהודית ( ' היישוב ' בלשון הממסדית ) תחת מטריית משטר המנדט הבריטי , עד סוף שנות השלושים . 
שלוש סיבות היו לצביונה הפלורליסטי של המסגרת הכלכלית - פוליטית : ראשית , משום שתהליך הצבר ההון היה איטי ומבוזר . 
התשתית למיסוד יחסי הכוח העסקיים עדיין לא התפתחה . 
פירמות היו קטנות וחסרות אינטגרציה בין - ענפית ושווקים פיננסיים לא הוקמו ; כך שהון לא היה ' סחיר ' ומרבית הקפיטליסטים לא היו ' בעלים נעדרים ' , אלא בקושי ' יזמים ' ובעלי ' בתי - חרושת' משפחתיים . 
שנית , אמצעי הכפייה והאלימות היו בידי האימפריה הבריטית . 
שלישית , ההתאגדויות החברתיות החשובות היו עדיין וולונטריות , כך שכוחות די חזקים היו בידי קואופרטיבים חקלאיים , אגודות אשראי משותפות , עיריות וקבוצות - אינטרס שונות . 
מאידך , עליונותם של הארגונים המפלגתיים הייתה ברורה , בעיקר בגלל העדר יכולת הצבר הון מקומי , ברמה שיכולה להבטיח התעצמות סקטור עסקי וצמיחת בורגנות לאומית חזקה . 
וכך התפתחו דפוסי הקצאה , בעיקר בתשתית ובענפים חדשים , שנקבעו על ידי מנהלי הארגונים המפלגתיים , זאת משום שליטתם הישירה והעקיפה בייבוא הון ובחלק גדול של מיכסות ההגירה . 
הארגונים הצבאיים והמיליציות המקומיות היו חלשים וכפופים להנהלות הארגונים הפוליטיים . 
ארגונים אלה יצגו ובדרך כלל שלטו ב ' סקטורים ' , אותה רשת של ארגונים , התאחדויות ושירותים ציבוריים . 
עד שנות השבעים נהגו לחלק את המשק לשלושה סקטורים עיקריים . 
חלוקה זאת הייתה אמורה לשקף את ההיערכות הכלכלית - פוליטית , אם כי מאז שנות החמישים הפכה לפחות ופחות מציאותית . 
המגובש ביותר בין הסקטורים היה זה שכונה עד לאחרונה ' הסקטור ההסתדרותי ' ( או ' ההסתדרות' ) . בראשו עמדו עסקני שתי מפלגות : ' אחדות העבודה ' ו ' הפועל הצעיר ' ( שהתמזגו מאוחר יותר למפא"י , הלא היא ' המערך ' שהפכה ל ' עבודה ' ששבקה חיים כ ' ישראל אחת' ) . בעבר המנדטורי הייתה חפיפה די הדוקה בין הארגונים המפלגתיים לבין הארגונים הכלכליים שהסתופפו תחת ארגון - על רופף שבמרכזו ניצב ' הועד הפועל של ההסתדרות' . 
סביב להסתדרות התגבשה ' קבוצת תרבות' – אוסף של מהגרים שנקשרו והיו תלויים ברשת הזאת בתהליכי ייצור וצריכה של מוצרים ושרותים . 
הקבוצה הזאת התכנתה אז בכינויים שונים , בהתאם לרוח התקופה ולצרכים הפוליטיים של העסקנים , והכינויים הידועים ביותר היו ' מעמד עובדים ' ו ' ארץ ישראל העובדת' . 
בפלסטינה הציונית של שנות העשרים והשלושים היה נהוג לדבר על ' סקטור אזרחי ' שהיווה מעין גוש פוליטי ליברלי . 
סקטור זה לא היה מלוכד באופן פוליטי , ובראשו ניצבו בעלי מטעים , ייבואנים , בעלי מלאכה , בעלי - בתים וראשי עיריות . 
הסקטור השלישי היה מה שיהפוך בעתיד לסקטור הממשלתי : צירוף של מה שכינו ' המוסדות הלאומיים ' וגופים של הממשל המנדטורי . 
הסקטור ' הלאומי ' הכיל את כל אותה רשת של ארגונים פיננסיים , פוליטיים וקולוניאליים שהוקמו מאז תחילת המאה על ידי הארגונים הציוניים המרכזיים בגרמניה , בבריטניה ובארה"ב . 
בין הארגונים והפירמות החשובים של אותה עת פעלו ' אוצר התיישבות היהודים ' , ' הכשרת הישוב ' , ' אפ " ק ' , ' רסקו ' , ' קרן היסוד' ועוד ; ' הסוכנות היהודית' הייתה ארגון - העל הפוליטי . 
ליד שלושת הסקטורים הללו פעלו קבוצות משקיעים זרים , שבדרך כלל שיתפו פעולה עם ' המוסדות הלאומיים ' , לעתים קרובות תוך קשרים אישיים עם הנהלות ' המוסדות הלאומיים ' . 
בין המשקיעים ידועים רוטשילד ( ' פיק"א' ) , רוטנברג ( ' חברת החשמל ' ) , פולאק ( ' נשר ' ) וכן קבוצות כמו ' פי.אי.סי', ' פי . 
סי ' ו ' אפריקה א"י' . 
באופן נפרד פעלו קונצרנים בינלאומיים שהיו קשורים בעיקר בממשל הבריטי כמו ' ברקליס בנק ' , ' של ' ו ' אי.סי.אי'. 
' הסקטורים ' התגבשו , החל מאמצע שנות העשרים , סביב לקונפליקט על השגת זכיונות ועבודות קבלניות מהצבא הבריטי , וכן מסביב לחלוקת ההון הציבורי הציוני . 
משום כך הארגונים הפוליטיים החשובים , שחלקם קיימים עד היום , הוקמו במקורם במתכונת של קבוצות לחץ , צורה המאפיינת משק מבוזר בעל יחידות כלכליות קטנות . 
כך לדוגמא , ' המשרד לעבודות ציבוריות' ( סולל - בונה ) הוקם במקור כדי להשיג עבודות ציבוריות בקבלנות מהממשל הבריטי . 
ההסתדרות ורשת ארגוניה כמו , ' חברת העובדים ' , ' בנק הפועלים ' , ' ניר ' ו ' המרכז החקלאי ' קמו כקבוצות לחץ להקצאת ייבוא ההון מ ' הסוכנות היהודית' . 
במקביל להקמת הארגונים ההסתדרותיים , קמו במהירות קבוצות לחץ של ' הסקטור האזרחי ' , שעל פי שמותיהן קל להבין את פעילותן : ' התאחדות בעלי התעשייה ונותני העבודה בתל - אביב יפו ' ( 1921 ) , ' התאחדות האיכרים ' ( 1922 ) , ' התאחדות הסוחרים הכללית והמעמד הבינוני ' ( 1925 ) . מטרתה המוצהרת של האחרונה הייתה לקבל נתח מרשיונות הייבוא ופתיחת בתי עסק מהממשל הבריטי . 
בין הסקטורים התנהלו בשנות העשרים מאבקים אידיאולוגיים מרשימים , בעלי פראזות ' מעמדיות' שיובאו מאירופה מוכת האינפלציה שלאחר מלחמת - העולם הראשונה ורוסיה שלאחר המהפכה . 
הנושא העיקרי של ' המעמדיות' הזאת נע סביב השאלה ' מי תורם יותר ' למטרות הלאומיות - ציוניות , שאף הן היו שנויות במחלוקת . 
כך או אחרת , נקבע ' ההסדר המוסדי ' הראשון שהחזיק מעמד במרוצת עשרים השנים הבאות : הייתה זאת עסקת חליפין , לפיה ההסתדרות הציונית מייבאת הון , ואילו הסתדרות העובדים דואגת לייבוא כוח - עבודה יהודי צייתן ומאורגן , בעיקר מהמאגר הגדול של מזרח אירופה , שיעמוד בפרוייקטים הקולוניאליים . 
זה הסדר שהיה נהוג באופן דומה , אם כי בשמות אחרים , במפעלים קולוניאליים בארה"ב ובקנדה של המאה השמונה עשרה . 
מכאן גם מובנת מסורת התודעה הריכוזית - היררכית של עסקני מפא " י - ההסתדרות , שנאבקו לרכז בידיהם את השליטה על הנהלות רשת הארגונים החקלאיים , הקבלניים והכספיים ; כל זאת כדי למנוע הקמת ארגונים מתחרים שישברו את הזיכיון הבלעדי שלהם על שוק העבודה היהודי . 
שיטות הפעולה של עסקנים אלה כללו מצד אחד כפייה , השמצות וחנק כספי , כפי שעשו למתחריהם משמאל – ' גדוד העבודה ' ו ' סיעה ב ' , ומצד שני מיזוג ( ' קופטציה ' ) ומתן טובות הנאה כפי שעשו למתחרים הדתיים , ' הפועל המזרחי ' . 
זאת גם הייתה הסיבה העיקרית למלחמתם נגד המיליציה הלאומנית של ז'בוטינסקי , אשר הקים הסתדרות מקבילה ולשכות עבודה מתחרות , תוך כדי ברית עם חלק מבעלי המפעלים ומטעי הפרדסים . 
גם הדחף הבלתי נלאה והבזבזני של עסקני מפא " י - ההסתדרות להיכנס ליוזמות חדשות , בלי לתת משקל מינימלי לרווחיות ( ' כיבוש ' בעגה הציונית - הסתדרותית ) , נבע מרצונם שלא לתת לגופים קולוניזטוריים אחרים לזכות בתקציבי פיתוח של ' הסוכנות היהודית' . 
ולבסוף , הסיכוי להשתלט על ' הסוכנות היהודית' הביא לצעדי מיזוג בין ' הפועל הצעיר ' ובין ' אחדות העבודה ' ( שהיא כשלעצמה הייתה במקורה מיזוג בין ' פועלי ציון ' ובין ' הבלתי מפלגתיים ' ) , מייד עם הכיבוש הבריטי . 
המיזוג , שהחל בהקמה משותפת של ' ההסתדרות' על ידי שתי המפלגות , נועד לסכל השתלטות ( ' סידור ' בעגה ההסתדרותית ) מתחרה על המוני הפועלים שהיו אמורים לזרום לפלסטינה עם הקמת המנדט . 
לאחר תקופה של מאבקים ומיזוגים בין ארגונים מפלגתיים שונים , שבמיתולוגיה הציונית רואים בה תקופה הירואית , החל להתגבש שיתוף פעולה בין האליטות הסקטוריאליות . 
שיתוף הפעולה הלך והתהדק במרוצת שנות השלושים דרך הנהלות הארגונים המשותפים ' הלאומיים ' , כולל הסדרי שליטה משותפת במיליציות הצבאיות , דרך תהליך ההחלטות על הקצאות ההון הציבורי המיובא , ועד לתיווך ונציגות משותפת בארגוני האוטונומיה היהודית כלפי הממשל הבריטי . 
ניתן לאמר , שאז החל להתמסד דגם ' המשק המעורב ' , שבקונטקסט הישראלי הביא לניהול ושליטה במשק אטטיסטי גדול על ידי ' המעמד החדש ' : אותה אליטה ביורוקרטית שצמחה מהארגונים הסקטוריאליים , מעמד שהחל להתגבש לצד הבורגנות ולהשתלב במטרות ההצבר הקפיטליסטי . 
מה שהידק במיוחד את הקשרים בין האליטות הסקטוריאליות ואת שיתוף הפעולה שבין הקפיטליסטים ובין ' המעמד החדש ' , היה המשבר שהחל בשנת . 1937 בעקבות משבר זה הסלים הקונפליקט בין הפלסטינים והיהודים מצד אחד , ובין שניהם והבריטים מצד שני . 
המשבר הגביר את הסולידריות בין האליטות הסקטוריאליות וגיבש את הארגון המדינתי בעל המבנה הקואליציוני המוכר של שנות החמישים עד לשנות השבעים . 
התבנית הייתה ' הגמוניה ' של המפלגה הלאומית מפא " י - העבודה , עם קואליציה קבועה של חלוקת שלל שהורכבה בעיקר מליברלים ודתיים . 
התגבשות קואליציונית זאת נוצרה , גם בגלל ירידת כוחם של בעלי מטעי הפרדסים , שהיוו עד אז סקטור אופוזיציוני מובהק של הבורגנות הלאומית . 
ירידת כוחם של האחרונים נבעה מהמשבר של 1937 שהביא להתמוטטות ייצוא ההדרים , אשר היה עד אז ענף הייצוא העיקרי של פלסטינה והפך את בעלי המטעים לאוטונומיים יחסית מבחינה פוליטית ולבלתי תלויים בייבוא ההון הציבורי . 
ירידת כמות ייבוא ההון העסקי , הידלדלות ההגירה של יזמים פרטיים לפלסטינה ( בניגוד למצב של ראשית שנות השלושים ) , התמוטטות שורה של פירמות וארגונים כספיים ( בעיקר ארגוני אשראי קטנים ) וסגירת שוקי המזרח - התיכון מאז פלישת איטליה לאתיופיה ; כל המשברים האלה הביאו להיערכות חדשה של המשק והארגונים הפוליטיים . 
כך נוצקה התבנית הקואליציונית של ' המשק המעורב ' . 
מלחמת - העולם השנייה האיצה את תהליך הריכוזיות במשק : הממשל הבריטי – שעד אז נקט מדיניות קולוניאלית טיפוסית , של הקפדה על מינימום התערבות כלכלית ישירה ואיזון קפדני של התקציב – החל לפעול במרץ לתכנון הייצור והצריכה במשק , כדי להבטיח אספקה לצבא הגדול שחנה במזרח - התיכון . 
דגם ' מוצרי תועלת' של הממשל הבריטי בפלסטינה , שימש חזרה כללית למדיניות ' הצנע' , שהתנהלה עשור מאוחר יותר בישראל . 
כבר אז , מחיר מוצרי ה ' תועלת' שבפיקוח נקבע על פי אומדן עלויות ( לרוב מנופח ) פלוס רווח מאושר . 
מאליו מובן , שפיקוח על ייצור ומיכסות על תשומות גלם , מהווים מכרה זהב למקורבים . 
כך לדוגמא החלה הפריצה הגדולה של ' סולל - בונה ' ( כור ) . למרות השלומיאליות האופיינית של הנהלתו , ' סולל - בונה ' הצליח להרוויח בכל אשר פנה . 
גאון אחד בשם הלל דן , אחד ממנהלי ' סולל - בונה ' , סבור שההצלחה נזקפת לזכות ההנהלה הנמרצת וגודל חזונו . 
לעומתו גורס מנהל ידוע אחר , דוד הכהן , שדווקא קשריו הטובים עם פקידי הממשל וקציני הצבא הבריטי , אשר רכשו את תוצרת מפעלי ' סולל - בונה ' בכל מחיר , הם שהפכו את הקבוצה תוך תקופה קצרה לקונצרן הגדול במזרח - התיכון . 
גם הלל דן מודה בכך : " ... יותר משביקשנו לייצר זכוכית ולמכרה , ניזקק לה הצבא לצרכיו הדוחקים . 
לשוק המקומי לא נודעה חשיבות באותם ימים . 
הצבא הבריטי כאמור , היה הצרכן העיקרי . 
אפשרנו לשלטונות הצבא לקנות את כל הדרוש להם ישר מן המפעל . 
הקימונו ארבע חברות שיווק בחו"ל , בשותפות עם סוחרים מבני המקום . 
אנו מכרנו לחברות השיווק מטר מרובע זכוכית ב - לירות א"י . 
החברות מכרו את המוצר ב - 7 לירות א"י ... תוך פחות משלוש שנים כיסו רווחינו את כל ההשקעה ואף נותר לנו רווח נקי של 75 אלף לירות ... " ( דן , 1963 : עמ' 188 ) . 
אחת מקבוצות - ההון הבולטות ביותר שצמחה אז במהירות תוך שיתוף פעולה הדוק עם הממשל הבריטי ו ' סולל - בונה ' הייתה ' החברה המרכזית למסחר והשקעות' ( לימים הפכה ל ' כלל תעשיות' ) . פירמה זאת קמה ב - 1944 לאחר שמייסדיה , ייבואנים וספקים של הצבא הבריטי , נוכחו לדעת שניתן להרוויח עוד יותר כשמקימים קרטל במסווה של חברה להשקעות . 
החברה איגדה את כל סוחרי העץ והברזל הגדולים , אבל בעיקר חילקה את השוק עם ' סולל - בונה ' . 
וכך , מלחמת - העולם השנייה ומדיניות ' הצנע' של הממשל הבריטי האיצו תהליך זה של ארגון - מחדש , שלווה במעורבות גדולה של הממשל במשק , ושכלל ביקוש ממשלתי - צבאי גבוה , פיקוח הדוק על הייבוא , אינפלציה וחלוקה - מחדש של הכנסות . 
אלה היו התהליכים המרכזיים שהתחוללו למן סוף שנות השלושים ועד סוף שנות הארבעים . 
תהליכים אלה של ' בום ' כלכלי , תוך שינוי חריף במבנה חלוקת - ההכנסות , אירעו סימולטנית ברחבי הקולוניות הבריטיות ואזורי התלות בעולם , בעיקר באמריקה הלטינית , אפריקה הדרומית והמזרח - התיכון . 
בכולם נוצרו תנאי חממה להשקעות נוכח קריסת המשקים האירופיים וירידת שיעורי - הרווח במשבר המתמשך של שנות השלושים והמלחמה של שנות הארבעים . 
כתוצאה מרווחי המלחמה החלו להסתמן בענפים שונים התחלות של פירמות מובילות שנהנות מביצועים דיפרנציאליים , ובמקביל , התחלות של קבוצות - הון העוסקות במִגוון השקעות בענפים שונים תוך רכישה ומיזוג של מפעלים קיימים . 
הרחבת ההצבר הדיפרנציאלי לא רק יצרה עסקים גדולים כמו ' סולל - בונה ' , ' המשביר ' , ' נשר ' , ' החברה המרכזית למסחר והשקעות' , ' אפ"ק' ( בנק לאומי ) , ו ' בנק דיסקונט ' ( אשר הונו העצמי גדל בתקופת המלחמה בכאלף אחוזים ! 
! 
על פי עדות בעליו ) , אלא גם שינתה את יחסי השליטה : פחתה התלות של קבוצות אלה במנהלי הארגונים המפלגתיים ; ומאידך , נוצרו קשרי גומלין עסקיים בין הנהלות הקבוצות . 
החל להסתמן קיטוב הכנסות ברור בין רובד המנהלים בפירמות ההסתדרותיות ובין השכירים בסקטור ההסתדרות ובמשק בכלל . 
החלוקה - מחדש של ההכנסות במשק השתקפה בכל הסקטורים : בסקטור ההסתדרותי בלטה תחילת השקיעה של המשק הקואופרטיבי שפרח בשנות השלושים ובמקביל הפיצול הפוליטי ששיקף תהליך זה עם הקמת ' סיעה ב ' ' ( שהפכה בשנות החמישים למפלגת ' אחדות העבודה ' ) . במקביל להיחלשות הקואופרטיבים , החלה הירידה של הבורגנות הקטנה , בעיקר של שכבת הרנטיירים שנפגעה במלחמה מהקפאת מחירי הדירות . 
יחד עם התחזקותן של המיליציות הצבאיות לקראת העצמאות , הוכן הרקע לעלייתו של המשטר המדיני החדש . 
לאחר העצמאות בשנת , 1948 גירושם ובריחתם של מרבית הפלסטינים וההגירה המהירה של מאות אלפי יהודים לישראל , הגיעה לסופה שיטת המשק הסקטוריאלי ' המעורב ' והחל עידן המשק האֶטטיסטי . 
ג . 
עידן הצמיחה המהירה והתגבשות המשק 
גרעין קבוצות - ההון הגדולות , שכיום מהוות את מוקד ' הכלכלה הגדולה ' של ישראל , צמח לאחר שקיעת המשטר הסקטוריאלי ועליית המשטר האטטיסטי שלאחר 1948 . 
היה זה משטר שבו שלט הממשל , על שלוחותיו האזרחיות והצבאיות , במרבית ההשקעות במשק . 
הממשל שלט כמעט בלעדית בייבוא ההון החד - צדדי , אשר בשנות החמישים היווה את עיקר היווי ההון . 
עד סוף שנות הששים הלכה והתגבשה ' הכלכלה הגדולה ' כשבמרכזה שלטו כמה קבוצות - הון שפעילותן הלכה והפכה למשולבת זו בזו . 
עד אז פעלו קבוצות אלה תחת הגנה מתמדת של הממשלה , שהפכה אותן , מטעמים עסקיים או בשל קשרי גומלין פוליטיים או יחסים משפחתיים , למעין ' סוכנים לאומיים ' בלעדיים עבורה . 
השתלבות זאת החלה מייד לאחר 1948 עם חלוקת השלל , האדמות והנכסים של הפלסטינים אשר גלו , גורשו או נושלו , ובעיקר בתקופת ' הצנע' של תחילת שנות החמישים . 
אז חולקו זיכיונות לקבוצות מקורבות לפי מפתח סקטוריאלי , פוליטי ומפלגתי ( בדרך כלל תוך שיתוף עם משקיעים זרים מקורבים ) . היו אלה זכיונות להקמת תעשיות מפתח שקיבלו מעמד מוגן מפני תחרות מבחוץ . 
מאוחר יותר חולקו בדרך דומה השילומים מגרמניה . 
הזרימה האדירה של מהגרים יהודים מאירופה , אסיה ואפריקה הגדילה את מספר התושבים פי שלושה תוך כעשור ; היא העלתה את רמת הביקוש המצרפי באופן רצוף . 
תוך כדי כך עלתה השליטה הריכוזית בנכסי המפתח במשק . 
כך נוצר הקיטוב הסמוי שהחל להסתמן בין שני התהליכים המרכזיים של ההצבר : מצד אחד , ההגירה ההמונית שהייתה מנוף להצמחת המשק , ומצד שני , תהליך מיסוד יחסי השליטה במשק . 
אפשר לאמר שבתקופה קצרה יחסית , בשנים - 1954 , 1951 או במלים אחרות , בין תקופת ' הצנע' ובין התחלת זרם סחורות השילומים מגרמניה , נוצקה תבנית יחסי הקניין הנהוגים בחלקם עד היום , ונחשבים ל ' טבעיים ' בעיני הנתינים הישראלים , היהודים והערבים . 
בתקופת ' הצנע' התקיים משק בו הממשלה פיקחה על % 80 מהיווי ההון והפעילה פיקוח הדוק על הייבוא , מטבע - החוץ , המחירים והשכר . 
בתקופה זאת נקבעו ' ההסדרים המוסדיים ' הראשונים שהביאו לזינוק בריכוזיות השליטה על הנכסים החשובים במשק . 
אם נהוג לדבר על שלושה גורמי ייצור בסיסיים בחברה – קרקע , הון ועבודה – בתקופת ' הצנע' נקבעו ההסדרים לחלוקתם . 
נקבעו אז ' מפתחות' ( הסדרי חלוקה קבועים ) להקצאת אדמות ורכוש שנלקחו מהפלסטינים , להקצאת ייבוא ההון , ומעל לכל , להקצאת כוח העבודה המהגר , שרובו היה נטול אמצעים . 
לגבי חלוקת השלל הפלסטיני ידוע מעט מאוד . 
העובדות הבסיסיות הידועות הן שבשנת 1949 נחתמו הסכמי שביתת נשק , שעל פיהם סופחו למדינת ישראל קרוב לששת אלפים קמ"ר מעבר לשטחים שהקצה האו"ם ב - 1947 . 
כשבע - מאות אלף פלסטינים נמלטו או הוגלו . 
הם הותירו אחריהם שטחי קרקע מעובדים ומטעים , בתי מגורים ובתי מלאכה ומסחר , בתי - חרושת ומכונות . 
על פי הערכת סוכנות הפליטים של האו"ם , הגיע ערך הרכוש הנטוש ל - 330 מיליון דולר . 
ידוע שהוכן בעבר דו"ח מפורט על הרכב הרכוש הזה על ידי דוד הורוביץ , אז מנכ"ל האוצר . 
הוא הכין אותו לפי בקשת משה שרת , שקיווה לסיים את הסכסוך הישראלי - ערבי בתיווך האמריקנים והאו"ם , תוך מתן פיצויים וקליטה חלקית של הפליטים . 
הדו"ח נעלם ואינו נמצא בשום ארכיון . 
מצירוף קטעי עובדות , מסתבר שערב המלחמה ב - 1948 החזיקה קק"ל בכ - 900 אלף דונם בבעלות פורמלית וב - 1953 גדל לפתע השטח שברשותה והגיע ל - מיליון דונם . 
מסתבר , שהזוכים בנתח הגדול של האדמות היו קיבוצים שבאותה שנה החזיקו ב - מיליון דונם . 
בחלק הארי של אותן האדמות החזיק ' הקיבוץ המאוחד' . 
ניתן להניח שעד 1948 עובדו על ידי ארגונים ופרטים יהודים כמיליון דונם ושתוך שנתיים העביר הממונה על נכסי הנפקדים לידי ארגונים - פירמות - פרטים כמיליון דונם נוספים . 
מעניין , שעד עתה לא נערך על ידי שום סוציולוג , מטעם או ' ביקורתי ' , ציוני או ' פוסט ציוני ' , מחקר אמפירי כלשהו כיצד חולק השלל , מי קיבל כמה ולמה . 
כפי שרייט מילס היה נוהג לאמר : " ... Methodologists ! 
Get to work ! " ( Mills , , 1959 p . 
123 ) . 
מצב הידע , לגבי הקצאת ייבוא ההון והתפלגותו , דומה : איננו יודעים מי קיבל באותן שנים נעלמות , כמה ולמה . 
התוהו - ובוהו החשבונאי ששרר בשנים אלה מקשה אף הוא על הבדיקה . 
מה שאנו יודעים הוא , ששנות ' הצנע' היו מכרה זהב עבור קבוצות ובודדים שזכו לרשיון - ייבוא , למענק או להלוואה בריבית שלילית . 
ניתן להסיק על פי עבודה של הרולד לובל , שהיה ממקימי החשבונאות הלאומית של ישראל , שהתפלגות היווי ההון בשנות החמישים הייתה : % - 60 % 50 בסקטור הפרטי , % - 25 % 20 בסקטור הציבורי , % - 25 % 20 בסקטור הממשלתי . 
מסקנה זאת דומה לממצאיו של חיים ברקאי לגבי ראשית שנות הששים . 
אם נביא בחשבון שהממשל באותה תקופה שלט כמעט לחלוטין בהשקעות , אין מנוס מהמסקנה שהתפלגות זאת משקפת את מפתח חלוקת השלל הבין - סקטוריאלית של שנות החמישים . 
שתי שיטות הקצאה עיקריות היו אז : סבסוד אשראי שלגביו אין ידע סטטיסטי , ושיטת ' הזכיונות' . 
מדובר בתקופה שבה הועמסו מגבלות ומחסומים שונים ומשונים על מרבית הפעילות המשקית . 
מטבע הדברים שבתהליכי הייצור והשיווק החלו להתווסף מיני ' תשומות' שכדוגמתן מוצאים במשקים מרקנטליסטיים כמו בגרמניה של המאה השמונה - עשרה המפוצלת למאות מדינות , או במדינות מתפתחות שלאחר מלחמת - העולם השנייה . 
ברור שמחסומים מסוג זה הם כפל - לשון ל ' מחסורים ' , ואלה הצמיחו שכבת ' זכאים ' , בעלי הזיכיון ; או , כפי שכינו זאת , בעלי ' הרישיון ' . 
זה הרקע שממנו צמחו קבוצות - ההון הגדולות ורוב הפירמות הסַטיליטיות לקבוצת ' הגרעין ' של היום , תפסו את מעמדן וקיבעו את דפוס היחסים של הממשל ו ' הכלכלה הגדולה ' עד לתחילת שנות התשעים . 
מי שמעיין ב ' דברי הכנסת' מאותה תקופה יופתע לגלות שדווקא באותה תקופה ' אידיאולוגית' , האינטרסים הממשיים היו גלויים והכּנסת שימשה במה לקונפליקטים תכליתיים על השלל הרב שעמד לחלוקה . 
כיום , בתקופת הפריחה של ' העיתונות החופשית' ( כך מכנים עצמם בעלי העיתונים ) ו ' פתיחת המשק ' ( כך מכנים זאת בעלי המשק ) , יש צורך לעתים בתחכום רב , כדי להבין אלו אינטרסים מסתתרים מאחרי מדיניויות והצהרות פוליטיות . 
הכנסת של היום , המלאה בעסקנים חופשיים שהשתחררו ממורא ועדות המינויים , והנבחרים באופן סחיר ביותר , הינה חסרת חשיבות פוליטית . 
זאת אולי הסיבה ל ' ליברליזציה ' המפלגתית . 
העסקים החשובים כבר מתנהלים במקום אחר . 
בראשית שנות החמישים , לעומת זאת , נחשבה עדיין הכנסת לחשובה . 
הויכוחים בכנסת של תקופת ' הצנע' הפכו ללוהטים ביותר כשהיה מדובר בזיכיון חדש . 
נציגי ' סולל - בונה ' ( אז הקונצרן הגדול במשק ) מצאו עצמם לפתע דוברי " סקטור העובדים " ומחו בשמו נגד המגמה הממשלתית " להעשיר את היוזמה הפרטית " . 
כל זאת , משום ששר האוצר אליעזר קפלן התנגד להשתלטות ' סולל בונה ' על בתי - הזיקוק שניטשו על ידי הבריטים . 
הם כעסו על כך שקפלן העדיף את קבוצת ' דיסקונט ' או את ' החברה המרכזית למסחר והשקעות' במתן זיכיון לבית - חרושת לצמיגים ובית - חרושת לנייר ( דן , 1963 : פרק 40 ) . לעומת זאת , ח"כ גיל מ ' הציונים הכלליים ' בשאילתה אופיינית לאותה תקופה , מציק לקפלן : " ... הסוחרים הפרטיים בישראל נמנעים בשנים האחרונות מלבוא בקשרי מסחר עם גרמניה . 
או - אז , גונתה ' השיטה ' בלהט . 
כך קרה , כשיום אחד גילה ישראל רוקח ש ' המשביר המרכזי ' , סמל הבולשביזם בעיני הסוחרים של אותה תקופה , העז לפרוש מלשכות המסחר שבהן היה שותף עם הסוחרים הפרטיים מאז ימי המנדט הבריטי . 
כנציג המסחר החופשי הוא ראה בפרישה זאת , שפירושה המעשי היה הגברת התחרות במשק , מזימה הראויה לגינוי חריף . 
" ... צעד מוזר זה של ' המשביר ' מסמל את העובדה המעציבה של העדפת ' סקטור ' אחד במסחר על משנהו ... " ( שם , עמ' 1,023 ) . דב יוסף , שר הקיצוב ( היה משרד ממשלתי כזה ) , מיהר להרגיעו בהכריזו כי אין אפליה ברשיונות הייבוא , ו ' המסחר החופשי ' ימשיך לקבל את חלקו . 
אבל בדרך כלל עבדה ' השיטה ' היטב ; וככל שהפרדסים והמטעים הפלסטינים הנטושים חולקו כיאות , המלווה האמריקני הגיע בחלקיו המוסכמים לכיסי הפרדסנים , והתעשיינים והסוחרים נהנו ממיכסות רשיונות הייבוא – מיתנו ' הציונים הכלליים ' את ביקורתם . 
בפרוטוקול אופייני לאותה תקופה ניתן למצוא רב - שיח מעניין על שיטת החלוקה : 
" - - אבא חושי ( ראש עיריית חיפה ) : הסוכנות היהודית היא הייבואן הגדול ביותר של חומרי בניין . 
היא נותנת לקיבוצים חומרי בניין במקום תקציב ואלו מוכרים אותם בשוק שחור . 
יש לנו חומר בנוגע לעשרים ושנים מקרים של שוק שחור מצד קיבוצים ... 
- - דב יוסף ( שר הקיצוב ) : בעלי בית חרושת ' ליבר ' וכן בעלי בית החרושת ' צ.ד' מר דבלבסקי [ המקורב לצ"כ ] עומדים כבר למשפט . 
כן ניפתח תיק נגד בית החרושת ' עלית' [ המקורב ל ' חירות' ] . 
- - בן - גוריון ( ראש ממשלה ) : איך יעשו בעלי בתי חרושת גדולים כאלה עסקי שוק שחור ? 
הלא הם מיליונרים . 
- - אבא חושי : גם בימי האנגלים הם אספו את עושרם מפעולות כאלה ... 
- - בן - גוריון : אפשר להטיל על מר ליבר קנס של 20,000 לירות ? 
... " ( שגב , 1984 : עמ' 294 ) . 
ובכנסת התקיים ויכוח מסתורי בין אלישר ' ספרדי טהור ' וייבואן קפה וטבק ידוע , שבחר לשבת בקואליציה , ובין דב יוסף : 
" - - דב יוסף : יש לי אוסף יפה של דוגמאות , איך הם [ בעלי התעשייה והסוחרים ] מרמים את הציבור בשטח הקפה ... 
- - אליהו אלישר : אין אנו מדברים כנגד פיקוח זה דווקא . 
- - יוסף : אני מכיר את אנשי ואני יודע שאתה מתכוון רק לפיקוח הפוגע בך [ בעסקי משפחתך ] ואינך מתנגד לפיקוח הפוגע במישהו אחר ... " ( דברי הכנסת , , 1 31.1.50 ע' 690 ) . 
הדתיים בדרך כלל שתקו . 
הידועים ביניהם , פורוש ולורנץ , הרבו לספסר במט"ח ; אבל גם רוזנברג מ ' המזרחי ' ( אביו של ח"כ בן - מאיר מהפלג הלאומני של המפד"ל ) , אשר שימש כסגן שר הסעד , עסק במשך שנים בתעלולי שוק שחור , ורק תודות לעסקי קואליציה מסועפים נמנע ממנו לשבת מאחרי סורג ובריח . 
' חירות' השתדלה באותה תקופה לשקם את הנתחים שאבדו לה מאז 1948 בשוק האלקטורלי . 
בניגוד לתדמיתו המאוחרת , מנחם בגין עדיין לא גילה את המעברות ואת הפוטנציאל האלקטורלי הטמון במהגרים מאסיה - אפריקה שלאחר 1948 . 
שמו עדיין היה בייגין , והוא לא נזקק להצגות חנופה ל ' מסורת ישראל ' . 
עד בחירות , 1955 ' חירות' התמקדה בעיקר בזעיר - בורגנות ובמהגרים ממזרח וממרכז אירופה . 
" ... בן אליעזר : אך אני אומר לכם שהמטרה של ' הצנע' היא נישול גמור של מעמד החנוונים בארץ הזאת . 
ומי ייבוא במקומם ? 
הפקידות ... אין לכם תוכנית , ורק לאדם אחד בבית הזה ולתנועה אחת בבית הזה יש תוכנית . 
זהו מר בן - גוריון ותנועת מפא"י . 
זוהי תוכנית השתלטות כלכלית מלאה על הארץ , תחת מחסה של ' הצנע' , נישול החנוונים ונישול הקואופרטיבים ... " ( דברי הכנסת , , 1 2.5.49 עמ' 444 ) . 
החשש של עסקני ' חירות' מפני הרחקתם מחלוקת השלל , עוררה אותם להתמקד באופן כפייתי בהקצאות הממשל ובשיטות החלוקה . 
רוב הנאומים שהשמיעו אז עסקנים כמו בדר , בן - אליעזר ולנדאו , עסקו בעיקר בשני נושאים : התקציב הממשלתי וייבוא ההון החד - צדדי . 
הם החלו לנהל רומן לוהט עם ' הליברליזם ' – ולהפתעת אלו המכירים את ' הליכוד' של שנות השמונים , הם לא פסקו מלהטיף ל ' זכויות אזרח ' ול ' דמוקרטיה ' . 
הם טענו ללא הרף , כי ' הרשות המחוקקת' היא זאת שצריכה לנהל את המדינה . 
הם דרשו להקים ' ועדות ציבוריות' שתקבענה את הקצאות תקציב הפיתוח ( שרובו מומן אז מייבוא הון חד - צדדי ) . הם ניזונו זמן רב מהתקווה שהממשל האמריקני של עידן המלחמה הקרה לא יעשה עסקים עם ' הממשל הבולשביקי ' של מפא"י . 
שהרי מי אם לא ' חירות' , ובגין בראשה , תיטיב לייצג את האינטרסים האמריקניים במזרח התיכון בכלל ובישראל בפרט ? 
אולם כשהגיע להפתעתם המלווה האמריקני הראשון , יצאו ממש עיניהם מחוריהן . 
בן - אליעזר מיהר לתבוע נתח : " ... איך ובאיזה צורה יחולק הכסף בין הסקטורים הכלכליים בארץ ? 
מהו הביטחון שכסף זה יחולק קודם כל בין הסקטור הקולקטיבי בצורה המתאימה ומה הביטחון שמלווה זה יחולק לסקטור היוזמה הפרטית . 
ולבסוף מהו הביטחון גם כלפי הציבור האחר שבשמו יש לי ודאי הרשות לדבר ... ציבור זה רוצה ותובע להבטיח לעצמו שיתוף פעולה מלא גם במה שאתם מכנים מפעלים קונסטרוקטיביים . 
וכשם שלא ויתר בשטחים אחרים , כן לא יוותר בשטח זה ... " ( שם , 17.3.49 , עמ' 150 ) . 
בגין תפס בצורה אינטואיטיבית את תהליך קיטוב ההכנסות ואת התחלת התגבשות ' הכלכלה הגדולה ' , שחוללו מדיניות ' הצנע' וחלוקת ייבוא ההון החד - צדדי . 
הוא ידע לתרגם את מרירותו האישית המצטברת משנות גלותו הארוכות ממרכז הממסד הפוליטי ( בגלל נמהרותו של ז'בוטינסקי שהצליח להרחיק מפלגה שמרנית כמו הצה"ר מהמשאבים הציוניים בתקופה המכריעה של התגבשות ' הסקטורים ' בפלסטינה ) , ולהפכה לקיפוח קולקטיבי ; כך הצליח להפוך לסמל אנטי - ממסדי בעיני המון המהגרים היהודים שלאחר 1948 שנותרו מחוץ לחלוקה הסקטוריאלית . 
' הציבור האחר ' הלך וגדל מבחירות לבחירות כשבגין הופך את חלוקת השלל , ובעיקר את ייבוא ההון החד - צדדי , לנושא אלקטורלי מרכזי . 
דוגמא אופיינית מצויה בספרו של יוסף אלמוגי , שהיה אז ראש מועצת פועלי חיפה : " ... במהלך הנאום פנה בגין אל אחד השומעים ושאלו : ' האם קיבלת מהממשלה עשרת אלפים לירות ? 
' הנשאל הנבוך השיב כמובן : ' לא , לא קיבלתי ' . 
בגין שציפה לתשובה זאת , ניצלה מיד למכת מחץ רטורית : ' ודאי שלא קיבלת ! 
אך הסוכנות קיבלה עבורך אלפים ורבבות לירות , כשהיא מבזבזת אותן ואינה נותנת לך את המגיע לך ... " ( אלמוגי , 1980 : ע' 173 ) . 
עם זאת , יש לזכור שתקופת ' הצנע' וחלוקת השלל , היטיבה עם לא מעט מעסקני ' חירות' או סוחרים שהיו מזוהים עימם . 
יעקב מרידור , לעתיד שר הכלכלה בממשלת בגין , החל אז את עסקיו ההרפתקניים תוך השתלבות מפתיעה ביוזמות ממסדיות ובקבלת זרם בלתי פוסק של סיוע ממשלתי . 
גם חתנו לעתיד של מרידור וגזבר ' חירות' בשנות השבעים , יוסף קרמרמן , קיבל זיכיון בסחר עצים ולבידים . 
יחד עם ' סולל בונה ' , ' המשביר ' ומשפחת סחרוב מ ' הציונים הכלליים ' ( קבוצת סהר ) , הקימו קרטל לייצור ולאספקת לבידים . 
גם ראובן הכט , אחד ממבריחי הנשק של אצ"ל באירופה , קיבל זיכיון בלעדי ותמיכה ממשלתית לייבוא גרעינים לישראל , וכך צמחו ממגורות ' דגון ' המתנוססות בשערי נמל חיפה . 
מעניינים ביותר נאומיו של אברהם רקנאטי , אחיו של מייסד בנק דיסקונט וח"כ ראשונה מטעם ' חירות' . 
בנוסף להבלים שהיו חביבים על עסקני ' חירות' בנוסח " תקומת הבית השלישי " ו " שחרור שתי הגדות של הירדן " , הוא הירבה לעסוק בזכויות ' המסחר הפרטי ' ו ' האזרח הקטן ' . 
הוא נהג להאשים את הפירמות ההסתדרותיות והממשלתיות בספסרות ובאפליית הייבואנים הפרטיים . 
אולם כשהגיע המלווה האמריקני הראשון לשיקום הפרדסים , חלה תזוזה מפתיעה בעמדותיו . 
הוא דרש לרכז את ההקצאה בידי ממשלת מפא"י השנואה , כדי שזו תעביר בצורה מתוכננת את הכספים לידי הפרדסנים הגדולים . 
הסיבה לשינוי הייתה נעוצה כנראה בחדירתה של קבוצת ' דיסקונט ' לענף הפרדסים והתחלת השתלטותה על ' פרדס סינדיקט ' . 
חלק אחר מהמלווה האמריקני , ומאוחר יותר , חלק מהשילומים מגרמניה , נועד לפיתוח ענף הספנות . 
ענף זה יהפוך בעתיד לאחד מהנכסים הגדולים של משפחת רקנאטי . 
ח"כ אברהם רקנאטי , מכל מקום , גילה בקיאות מופלגת בנושא : " ... אני מחייב את חוק המלווה המובא לפנינו , ומעריך כראוי את הצורך להעניק את הערבות הדרושה בתנאי שחוק אחד יהיה לחברות הנמצאות באותו מצב , ושהן יהנו משוויון זכויות גמור עם ' צים ' ... ' צים ' נהנית מזכויות יתר הנשללות מחברות פרטיות ... זאת הגישה המונופוליסטית האימפריאליסטית המוכרת לנו היטב משטחים כלכליים אחרים והמדרדרת אותנו למדרון . 
רק אם למר רמז [ שר התחבורה דאז ] יהיה העוז לתרגם את הדיבורים למעשים ממשיים לטובת הספנות הפרטית ... נוכל לקוות לשינוי לטובה ... " ( דברי הכנסת , , 1 21.3.50 : עמ' 1,084 ) . 
שנה לפני - כן , לא נראה עסקן זה של ' חירות' חושש במיוחד לגורל הספנות הפרטית . 
' דיסקונט השקעות' ( בגלגולה הקודם , ' החברה הישראלית למימון והשקעות' ) הייתה אז עדיין שותפה של ' צים ' , ' אמפ"ל ו ' פי.אי.סי' ב ' קו ישראל אמריקה ' . 
הפירמה קיבלה בלעדיות בהובלת סחורות , בעיקר מזון וחומרי גלם מארה"ב לישראל ובחזרה . 
הבעיות התעוררו , כשהחלו מריבות בין השותפים . 
' צים ' התארגנה מחדש בעוד שקבוצת דיסקונט , לאחר לבטים ומריבות משפחתיות החליטה להקים את ' אל - ים ' . 
זאת כנראה הסיבה לחששו הפתאומי של ח"כ רקנאטי לגורל הספנות הפרטית . 
אם כן , מבנה המשק המקובע , המוכר לנו עד לראשית שנות התשעים החל לבצבץ בתקופת חלוקת הקרקעות והזיכיונות של ראשית שנות החמישים . 
מאידך גיסא , ספק אם מבנה זה היה מתגבש ללא קיומו של השלל הגדול ביותר של התקופה : כוח העבודה והביקוש העולה אותו סיפקו המוני המהגרים היהודים שהגיעו לאחר 1948 . 
שלל זה , בעיקר במשק תעשייתי המצוי בראשית התפתחותו , הינו חסר תחליף . 
בלעדיו , אין משמעות להקצאות ההון והקרקע . 
ואכן התחרות על המשאב הזה , שבחלקו היה אמור להחליף את כוח העבודה הפלסטיני , הייתה חריפה . 
בתחרות היו מעורבים כל הגופים הפוליטיים . 
כולם עסקו במִלת הקסם ' קליטה ' . 
הארגון היעיל ביותר של ' הקליטה ' היה מפא"י , שלרשותה עמדו כלים ארגוניים בדוקים . 
' הגושים ' של שרגא נצר ודומיו הופעלו ברחבי הארץ ומצעדי ' הנשמות המתות' החלו להראות את יעילותם . 
עיצובם של המהגרים , תהליכי הסטנדרטיזציה של המגוון הרחב של הרגלים ונוהגים ( כינו זאת ' כור היתוך ' ) , והפיכתם לכוח עבודה וצריכה צייתן , נעשה בעיקר באמצעות המתכון הבדוק מִני קדם של לאומנות תוך יצירת אויב משותף . 
בין השאר ניתן להניח , כי חימום הסכסוך ישראלי - ערבי תרם רבות לעיצוב זה . 
הקיטוב – שהחל להסתמן בין ההגירה ההמונית , שהייתה מנוף להצמחת המשק , ובין תהליך קיבוע יחסי - השליטה במשק – מומחש היטב בזכרונותיהם של בני התקופה . 
דוד הורוביץ , אז מנכ"ל משרד האוצר , כותב : " ... כאן הצטופפו במעברות ובמחנות העולים רבבות אנשים עייפים מסבל המלחמה , רדופי אימי השואה ובהם רבים המטופלים במשפחות גדולות ... מחנות האוהלים והצריפים היו טחובים ורטובים בימי חורף , ולוהטים בחום הקיץ השרבי . 
הצפיפות , הזוהמה והצחנה התישו את כוחותיהם וזעזעו את נפשם למודת הסבל ורווית זכרונות הזוועה ... " ( דוד הורוביץ , 1975 : ע"ע 23 - 24 ) . " ... העלייה הביאה איתה כל שנה רבבות עולים חדשים , וגליה הלכו וגאו . 
המעברות – אותם מחנות מעבר המוניים , אפורים וצפופים , השרויים במצוקה וסובלים חרפת רעב , הפכו למאורות זוהמה , דכדוך נפשי ויאוש , ואבטלה מאונס . 
קשרי המשפחה החלו להתרופף בהם ואשיות החברה המסורתית להתמוטט ... " ( שם , 110 ) . 
על אותה שנה בדיוק , שנת המצוקה והמחסור של מרבית האוכלוסייה היהודית המהגרת ושל הפליטים הפלסטינים , הנוכחים והנפקדים , כותב הארי רקנאטי , אז בעליה ומנהלה של קבוצת דיסקונט המתפשטת במרץ לעבר ענפי תעשיות המפתח , המסחר , הספנות והנדל"ן : " ... בשנת 1951 היו לי טעמים טובים להיות שבע רצון מן המלאכה שהושלמה . 
הבנק שהניח אבינו שגשג והיה בסיסה של קבוצה פיננסית ממדרגה ראשונה בישראל ... " ( רקנאטי , 1984 : עמ' 71 ) . 
יש לזכור שמדובר בבנק משפחתי בינוני שנוסד כחמש - עשרה שנה קודם - לכן והיה אחד מעשרה בנקים בסדר - גודל דומה . 
כבר בתחילת שנות החמישים הפך בנק זה לבנק השני בגודלו ( בנק הפועלים היה עדיין קטנטן ) ולקונצרן התעשייתי הרביעי בגודלו בישראל . 
באמצעות ' דיסקונט השקעות' שקמה אז , הקבוצה נכנסה להשקעות במִגוון מרשים של ענפים חדשים ( לרוב באמצעות רכישות של מפעלים קיימים ) ; אלה נראות מרשימות ביותר , לגבי סוחרי טבק וקרקעות לשעבר שלא נגעו מימיהם בייצור תעשייתי . 
ההשקעות היו בענפים כמו גומי , נייר , אספקת דלק , ספנות , אלומיניום , ביטוח , בנייה , משכנתאות , מטעי הדרים , ציוד חשמלי ואלקטרוניקה . 
נראה , שקצב התפשטות כזה של הקבוצות , מקורו בעידוד הישיר של הממשל הישראלי ובקשרי הגומלין ההדוקים שהחלו להתרקם בין האליטות העסקיות , הממשליות והצבאיות . 
התרחבות זאת של נכסים הביאה את קבוצת ' דיסקונט ' לבעיה המאפיינת קונצרן ענק במשק אוליגופולי . 
כך כותב הארי רקנאטי על אותה שנת 1951 : " ... התייגעתי להעלות על דעתי יוזמות חדשות בישראל , אך ללא הצלחה , שכן בקבוצה שלנו כבר היו לנו כל החברות הבנות המיישבות עם פעולתנו הבסיסית ... " ( רקנאטי , 1984 : עמ' 72 ) . 
במשטר זה של התרחבות הצבר תוך כדי תהליך סמוי של ריכוזיות השליטה , החלה התפוררותו הגלויה של המבנה הסקטוריאלי . 
הבולט בהתפוררותו היה אותו גוש לא מאורגן של ראשי עיריות , סוחרים וייבואנים , בעלי מטעים ורנטיירים , אשר כונה בעבר ' הסקטור האזרחי ' . 
הביטוי האלקטורלי של סקטור זה היה המפלגה הליברלית , או כפי שנקראה בשנות החמישים ' הציונים הכלליים ' . 
בתקופת ' הצנע' בה היה פיקוח הדוק על מוצרים ומטבע - חוץ , בצדו של שוק שחור פורח , התארגנה המפלגה וזכתה בבחירות 1951 בקרוב לחמישית מקולות המצביעים . 
הדעה המקובלת היא , שסיסמת הבחירות שלה " תנו לחיות בארץ הזאת " הביאה לה הצלחה זאת . 
הסיסמה , שהייתה פרפראזה על ' לסה פר ' הליברלית , קראה תיגר על המשטר האטטיסטי שהחל להתגבש , ונראתה כמאחדת לזמן קצר את הבורגנות הישראלית מפני האיום ' הסוציאליסטי ' של מפא"י . 
אולם היה זה איחוד לזמן קצר בלבד . 
הוא הלך והתפורר ככל שהתברר לבורגנות הגדולה טיבו של משטר זה . 
היה זה הישגה האחרון של המפלגה כ ' אלטרנטיבה ליברלית' , הישג שעסקניה התרפקו עליו שנים רבות . 
מאז שקעו ' הציונים הכלליים ' ; היה זה עניין של זמן בלבד עד שנבלעו בקרב מפלגת המון לאומנית כמו ' חירות' של בגין ב - , 1965 ולבסוף בתוך ' הליכוד' . 
התהליך הזה אינו אלא השתקפות של הקיטוב בתוך הסקטור העסקי . 
בסקטור זה שררה בתחילה זיקה כלשהי בין המעמד הבינוני המסורתי מתקופת המנדט – הרנטיירים , בעלי המלאכה והסוחרים הקטנים – ובין ' הכלכלה הגדולה ' שהתפתחה במהירות בתקופת הצמיחה המהירה של המשטר האטטיסטי . 
מאז 1954 לערך החלה בורגנות גדולה זאת להתבדל מהבורגנות הקטנה , כשהיא מתחברת ליוזמות הממשלה והפירמות ההסתדרותיות הגדולות שנוהלו על ידי רשת המנהלים המדינתיים החדשה . 
התפוררותו של סקטור ההסתדרות נראתה גלויה פחות , אולם הבקיעים צצו כבר בשנות החמישים . 
בגלל העדרה של עיתונות חופשית בזמן ההוא ( להוציא את ' העולם הזה ' ) , היה קשה לצפות בהתפוררות בבהירות , אבל הסימנים הלכו והתרבו : בסוף שנות החמישים התנהלו מריבות בלתי פוסקות בין קבוצות שרים , חברי - כנסת ומנהלים בארגונים ממשלתיים והסתדרותיים ; הם נחלקו בנושאים כמו מדיניות חוץ וביטחון , עמדות כוח במפלגה ובהסתדרות , ' סיעת שרת' ו ' סיעת לבון ' מול ' סיעת בן - גוריון ' , ' ותיקים ' מול ' צעירים ' , הקצינים הפורשים נגד ' שומרי החומות' , ' הגוש ' נגד הטכנוקרטים . 
קונפליקטים רחשו בין שרי ממשלה מטעם מפא"י ובין אנשי ועד - הפועל של ההסתדרות , בין האחרונים ובין מנהלי הפירמות ההסתדרותיות , בין המשק הקואופרטיבי , בעיקר החקלאי , ובין מנהלי הפירמות התעשייתיות . 
מעל לכל החלו לבלוט לקראת סוף שנות החמישים שלל הסתירות הפנימיות שהיו טמונות בעצם יסוד ההסתדרות ב - 1920 . 
מצד אחד היא הייתה ארגון מדיני - לאומי שנועד להגביר את קצב הצבר ההון ; ומנגד , היא גם נועדה להיות איגוד קהילתי האמור להגן באופן בלעדי על שכר העבודה והתעסוקה . 
למשך זמן - מה היה ניתן לחקות את ברית - המועצות ואת איטליה הפשיסטית של שנות העשרים : להכריז על ביטול הסתירות , ועל ביטול האינטרסים של מעמד הפועלים על ידי ' העלאתם ' לדרגת אינטרס לאומי ( ' ממעמד לעם ' ) . באופן מעשי , בדומה למשטר הסובייטי , ניתן היה להבליע את הסתירה באמצעות מלחמה באויבים משותפים . 
לאורך תקופת המנדט היו אויבים משותפים רבים , ממשיים ומדומים : בעלי מטעים , בורגנות יהודית ופלסטינית , עבודה ערבית זולה , פאודליזם מזרחי , לאומנות ערבית , אימפריאליזם בריטי , פאשיזם יהודי , ועוד . 
כנגד כל אלה יכלו לטעון מנהלי ההסתדרות , כי האינטרס הלאומי מיוצג היטב על ידי האינטרסים של העבודה העברית . 
לאחר , 1948 ובעיקר לאחר תקופת ' הצנע' וחלוקת השלל , היה קשה להעלים את אופייה הכפול של ההסתדרות : מצד אחד קבוצת - הון שחתרה להגדלת השליטה במשק , ומצד שני ארגון המייצג שכירים הניצבים רוב הזמן בעימות עם בעלי הון . 
רק שיעור צמיחה כללי גבוה עשוי לרכך אינטרסים סותרים אלה . 
וזה בעצם מה שאירע בישראל במשך כשני עשורים : משטר של הרחבת ההצבר תוך כדי תהליך סמוי של ריכוזיות . 
תהליכים דומים אירעו גם בעולם הקפיטליסטי המפותח , בשני העשורים שלאחר מלחמת - העולם השנייה ; רבים התפתו לראות בתהליך זה שלב חדש בהיסטוריה האנושית : קץ הסתירות של תהליך ההצבר , שהביא עידן ' השפע' . 
היה זה זמנן הטוב של האידיאולוגיות הדומיננטיות במדעי החברה מהסוג של ' קץ הקפיטליזם ' , ' קץ האידיאולוגיה ' , ' החברה הפוסט - תעשייתית' , ' קורפורטיזם ' , ' מדינת רווחה ' ועוד כל מיני כינויים אשר מאז שנות השבעים התבררו כמוטעים . 
בסקטור ההסתדרות קיבלה הסתירה שבין תהליך ההצבר ובין ייצוג העובדים את ביטוייה הפוליטי בקונפליקט על האוטונומיה של מועצות - הפועלים . 
בשנות החמישים המוקדמות גבר הקונפליקט בין מועצות - הפועלים העירוניות , בעיקר בערים התעשייתיות כמו תל - אביב וחיפה , שבלטו באוטונומיה שלהן , לבין האיגוד המקצועי והוועד - הפועל במטה שבתל - אביב . 
תהליך כפיפתן של מועצות - הפועלים למרוּת המרכז בתל - אביב נעזר בהתערבות כבדה של שרי הממשלה , שהפקיעו מידי מועצות - הפועלים את לשכות - העבודה ואת קופות האשראי הקואופרטיביות . 
הממשלה התערבה בסכסוכי עבודה כמעט בעקביות לטובת בעלי - ההון , בניגוד לעמדות מועצות - הפועלים ( אלמוגי , 1980 : פרקים , 12 18 ) . 
כך אירע בשביתת הימאים הגדולה בתחילת שנות החמישים . 
שרי הממשלה – ובעיקר בן - גוריון , אשר ראה בכך הזדמנות להוכיח לאמריקאים באלו אינטרסים מצדדת ישראל בתקופת המלחמה הקרה – טענו שמדובר ' במזימה קומוניסטית' , והחריפו את המצב כששלחו כוח גדול של שוטרים לדיכוי השביתה . 
בן - גוריון אף ניסה להשתמש בצבא לדיכוי שביתת הרכבות . 
התערבותו של בן - גוריון בלטה בעיקר בסכסוך בין פועלי מפעל הטקסטיל הגדול של ישראל ' אתא ' לבין בעליו הנס מולר . 
בניגוד לעמדת מועצת - הפועלים , דרש בן - גוריון מהעובדים להיכנע לדרישות בעל המפעל , אשר מצִדו סירב להכיר בסמכותו החוקית של ועד - העובדים הנבחר . 
האם מדובר בתופעה הידועה של עסקן איגוד מקצועי אשר בהיכנסו לעסקי ' פוליטיקה גבוהה ' , שאיפותיו גדלות ואופקיו המתרחבים צרים מכדי להכיל את צרכי הקיום של בוחריו ? 
מכל - מקום , בשם ' הפוליטיקה הגבוהה ' הזאת הולאמה רשת החינוך של ' זרם העובדים ' ( בניגוד לאוטונומיה שהמשיכה להתקיים בחינוך החרדי ) , עובדה שהפקיעה מידי ההסתדרות את שיירי התרבות הסקטוריאלית . 
בנק ישראל שהוקם בשנת 1954 תרם מצִדו להריסת קופות האשראי ההסתדרותיות באמצעות תקנות נזילות גבוהה . 
אלה נבלעו ברובן בבנק ' הפועלים ' שהלך והתעצם כקבוצת הון אוטונומית . 
התהליך של שקיעת הכוח הפוליטי האוטונומי של השכירים היהודים בישראל , לוּוה בהתרבדות ובגידול סקטור השירותים , שהביא להצמחת ' מעמד בינוני חדש ' . 
שקיעה זאת נוצרה בין השאר , מהפיצול שנתהווה בתוך שכבות השכירים כתוצאה מההגירה החדשה שהגיעה בשנות החמישים המוקדמות ושהכפילה את כוח - העבודה היהודי . 
הסטטוס של השכירים היהודים מתקופת המנדט הועלה , באפשרויות התעסוקה וברמת השכר לעומת המהגרים החדשים , בעיקר לעומת המהגרים מארצות אסיה – אפריקה . 
הפיצול הזה שבשוק העבודה הלך וגבר עד שמסוף שנות הששים , עם כיבוש השטחים , הפך לקיטוב ממוסד בין כוח העבודה הפלסטיני והיהודי . 
לאחר תקופת ' הצנע' , שקע סופית המשטר הסקטוריאלי ובמקומו עלה משטר אטטיסטי . 
האפיון הבולט של עידן זה היה מרכזיותו של הממשל ובכורתן של האליטה הממשלתית והצבאית ; זאת , כפועל - יוצא מהשליטה הממשלתית בתהליך ההשקעה , מהסלמת הסכסוך הערבי - ישראלי , בעיקר לאחר מבצע סואץ , וכן מהתפתחותם המהירה של השירותים הציבוריים . 
במקביל לתהליך התרחבות ההצבר , הלך המשק והתרכז בידי מספר קטן והולך של קבוצות הון , פירמות ומשקיעים זרים שפעלו תחת סיוע ממשלתי מסיבי . 
אין תמצית טובה יותר להתפתחות יחסי הגומלין בין הממשל ו ' הכלכלה הגדולה ' בעידן ההצבר המתרחב , מאשר זכרונותיו של הארי רקנאטי . 
הארי , שהיה בתחילת שנות החמישים מנהלה האותוריטרי של קבוצת דיסקונט , נותק במשך כעשרים - וחמש שנים מישראל בעקבות סכסוך משפחתי . 
משום כך זכרונותיו הנאיביים - משהו מאותה תקופה , אשר לא הושחתו בזרם המאורעות , נראים אותנטיים . 
" ... אמרתי בלבי כי בנק דיסקונט לישראל בע"מ של שנת 1966 שינה לחלוטין את אופיו . 
שוב אין בו מאומה מן הבנק המשפחתי שאבי יסד ... אחי הפכו את הבנק לתעשייה נגד רצוני . 
הפרסומת רבת השבחים שחלק גדול ממנה בא בהשראתנו . 
מפעלי הצדקה הקרויים על שם משפחתנו בתרומות יחסיות המנוכות ממסים . 
התמיכות בכל המפלגות הפוליטיות , מימין ומשמאל כאחת , לקראת הבחירות , כדי להקנות לנו את ידידות כולן . 
תכסיסי הבורסה כששערי הניירות נקבעים בהסכמה משותפת של כמה בנקים . 
עוד פחות מכך הייתה חביבה עלי ידידותם של מנהלינו השונים עם הפקידים בירושלים , ואותו מאבק מתמיד למשוך עליהם הטבות מכל סוג מצד השלטונות למען מפעלינו השונים , בכסות העניין הלאומי . 
קבוצתנו הייתה עסק פרטי ולא מוסד ציבורי , ולפיכך לא היה זה צודק אף לא מכובד להזדקק למענקי הממשלה לטובת בעלי המניות שרובם אמידים ואף בעלי הון . 
היטב ידעתי כי אורח מחשבתי אינו מקובל בישראל , שכן אנשי פיננסים ואנשי עסקים רבים מדי נהנו מחלוקת נכסי הלאום , שניזון ללא הרף מן השילומים מגרמניה , ממענקי ארה"ב ומכספה של יהדות הגולה ... " ( רקנאטי , 1984 : ע"ע 92 - 93 ) . 
בשנות החמישים והששים פעל ייבוא ההון הזול כ ' השקעה אדמיניסטרטיבית' . 
במלים אחרות , כושר הייצור של המשק לא גדל בגלל ' אינסטינקט טורפני ' ( animal spirit ) – כפי שקיינס כינה זאת – שבו קפיטליסטים חותרים להגדלת הרווח מתוך ציפיות להשתלט על הגידול בביקוש הכללי ; אלא הוא גדל באמצעות שיטה קבועה של מענקים והלוואות מסובסדות שחילק הממשל . 
מבחינת קבוצות - ההון והקפיטליסטים המובילים במשק בשיטת ' השקעה ' זאת , הצבר ההון התחולל עוד לפני שהייצור החל . 
ברור ששיטת הקצאה זאת , אשר כונתה בשנות הששים ' שיטת ספיר ' , עודדה את תהליך הריכוזיות וההסדרים המוסדיים . 
גם אם הייתה לשיטת הצבר זאת השפעה שלילית על הצמיחה הכללית ( דרך חלוקת - הכנסה מקוטבת ) , הרי היא גרמה להורדה מסוימת של שיעור הצמיחה ; אבל לא לבלימתה המוחלטת – כל זמן שלא פסק זרם המהגרים וייבוא ההון הזול . 
רק מתחילת שנות השבעים הסתיימו הגירויים החיצוניים הללו ; ומכאן מתחיל עידן חדש , עידן של העמקת הצבר ההון . 
ד . 
הבסיס האידיאולוגי והחברתי של האליטות התאגידיות : הסיפור העממי 
א . 
תולדות האידיאלים 
כזכור , דפוסי שיתוף - הפעולה בין האליטות התאגידיות בעידן האטטיסטי החלו עוד בתקופת המנדט . 
רשת העיסוקים המשותפים , שצמחה בין ראשי הבורגנות המנדטורית ו ' המעמד החדש ' , התבטאה לא רק בזיקות גומלין עסקיות ובקואליציות מפלגתיות , אלא גם בקירבה תודעתית . 
בניגוד למה שמקובל לחשוב כיום , עסקני מפא"י ומנהלי הארגונים השונים של סקטור ההסתדרות היו קרובים בעמדותיהם ובאורח חשיבתם לסקטור העסקי , בעיקר בכל מה שנגע לעבודה ולעובדים . 
בשנות העשרים הירבה בן - גוריון , שהיה אז מזכיר ההסתדרות , לנהל מאבקים חריפים ולעתים אלימים בעבודה ' לא מאורגנת' ; כלומר , בבעלי עסקים שניסו לעקוף את לשכות - העבודה ההסתדרותיות . 
משום כך נזקקו הוא וחבריו להופיע כנציגי ' מעמד העובדים ' ולהשתמש בתעמולה ' מעמדית' . 
אבל נראה שמאבקים אלה לא נבעו מהזדהותם היתֵרה עם הפועלים , אלא יותר מפחדם לאבד את מקור כוחם העיקרי . 
ללא המונופול על כוח - העבודה – מנהלי ההסתדרות ומפא"י היו מאבדים את עוצמתם הפוליטית . 
רק כך יכלו לשמור על ' סקטור ' מאורגן ומגויס , שבו עשרות אלפי בני אדם תלויים בארגוני ההסתדרות בכל צרכי קיומם : החל מעבודה קבועה , דרך דיור ועד לבריאות ולתרבות . 
נראה , כי בן - גוריון ובני מינו השתמשו באותה תקופה בסיסמאות ובניסוחים מעין - מרקסיסטיים מכמה סיבות : ראשית , הם לא הכירו תפישות היסטוריות כוללניות אלטרנטיביות שיכלו לשרתם – והלאומיות , שבמקורה קשורה לאידיאולוגיות ליברליות במדינות המפותחות , לא התאימה לצורכיהם . 
שנית , כעסקנים משכילים למחצה , הם התוודעו בנעוריהם בעיקר לגרסאות פוליטיות מזרח - אירופיות של המרקסיזם הפופוליסטי מתחילת המאה ; ומאז לא ניכרה התפתחות משמעותית בתפישת - העולם ההיסטורית שלהם . 
שלישית , הם היו מראשוני הטיפוס הפוליטי המוכר מההיסטוריה של המאה העשרים , של עסקני תנועות שחרור לאומי במדינות קולוניאליות . 
אף כי הם עצמם יצגו במידה מסוימת תנועה קולוניאליסטית , הם עמדו בפני בעיות דומות לאלה שעמדו יותר מאוחר בפני ראשיהן של מדינות מתפתחות . 
בדומה לתנועות שחרור לאומיות במדינות עניות , הם תירגמו אידיאולוגיות מעמדיות למושגים לאומיים . 
הניצול המעמדי תורגם להסבר הנחיתות הלאומית בחלוקת העבודה הבינלאומית . 
בסך הכל היה בן - גוריון לאומן צר אופקים , המוּנע על ידי תערובת רגשות של נחיתות והערצה לקולוניאליזם הבריטי . 
רביעית , הסוציאליזם היה עבור בן - גוריון מכשיר לגיוס מהיר של מהגרים ודרך יעילה יותר לתכנון וביצוע פרוייקטים לאומיים . 
יש לזכור , שעד לשנות הארבעים לא הייתה ידועה בעולם שום תיאוריה כללית , הניתנת לתרגום לדוקטרינה פוליטית של תכנון וניהול משק קפיטליסטי באמצעות ביורוקרטיה מדינתית . 
עד אז שררו שתי דוקטרינות בלבד : האחת , כלכלת שוק לא - מתוכננת שזוהתה עם המדינות הקפיטליסטיות המפותחות , והאחרת , משק מתוכנן מלמעלה באמצעי כפייה על ידי ביורוקרטיה ממשלתית ומפלגתית , שזוהה עם ברית - המועצות . 
הדוקטרינה המקרו - כלכלית הקיינסיאנית , שמביאה בחשבון תכנון ממשלתי לא - ישיר של מספר מרכיבים במשק לאומי קפיטליסטי , התפתחה רק אחרי מלחמת - העולם השנייה . 
בסופו של דבר , הקולוניזציה הציונית , על הניהול החקלאי והפיננסי שלה , השתמשה מעט מאוד בנסיונות תכנון סוציאליסטי , ויותר במודלים ביורוקרטיים שמקורם בגרמניה הקיסרית . 
עסקנים כמו בן - גוריון , רמז , שרת ומנהלים בהסתדרות לא התעניינו כמעט בנושאי שכר ובדרך כלל התנגדו לשביתות שנועדו להטבת תנאי שכר . 
כשפרצה שביתה ב ' חברת החשמל ' בחיפה , נטו עסקני ועד - הפועל , ובעיקר בן - גוריון , לטובת בעל העסק פנחס רוטנברג . 
האירוע העיקרי , הנזכר במיתולוגיה של ' מלחמת המעמדות' בפלסטינה הציונית , הוא פרשת המלחמה על ' עבודה עברית' בפרדסי נס - ציונה . 
בן - גוריון נרתם בכל מרצו למאבק ב ' בועזים ' בעלי המטעים . 
המאורע נחרט , בעזרת שורה של כתבנים , כאחד המיתוסים הסוציאליסטיים ביותר של ' תנועת העבודה ' . 
היו אפילו חוקרים מטעם , שבמסווה של מחקר מדעי , הוציאו רבי - מכר נוסטלגיים על חלום שנכזב , עם רמז ברור למה שהתרחש לעבודה העברית מאז הכיבושים ב - 1967 . 
לא ברור כיצד נישולם של פלחים קשי - יום שהפכו לשכירי - יום בשכר דחוק , לטובת מהגרים אירופיים , הינו בעל זיקה כלשהי למאבק מעמדי . 
מהפרוטוקולים והיומנים מסתבר שהמלחמה בין ראשי ההסתדרות אשר יצגו את הפועלים החקלאיים היהודים , ובין בעלי - המטעים היהודים , לא הייתה יותר מאשר הצגה שאירגנו בן - גוריון וכצנלסון . 
ראשית , הם רצו להיפטר מהמון המובטלים בתל - אביב , בניסיון לפזרם כפועלים חקלאיים במושבות המטעים . 
שנית , הם רצו לאיים על הנהלת ההסתדרות הציונית אשר החלה לקצץ בתקציבים שהיא נהגה להעביר להסתדרות . 
הקיצוצים באו בעקבות התמוטטותו של ' המשרד לעבודות ציבוריות' ( ' סולל - בונה ' ) בסוף שנות העשרים , אשר הביאה למשבר בענף הבניין והובילה לטענות נגד שיטות הניהול ללא חשבון של ההסתדרות . 
לבסוף , הם ניסו לכפות על בעלי - המטעים היהודים , שהיו אז פחות תלויים מאחרים בייבוא ההון הציוני , להעסיק עובדים באופן בלעדי באמצעות ' המרכז החקלאי ' של ההסתדרות . 
יש לציין שכבר בתחילת שנות השלושים , בתקופת ' מלחמת המעמדות' ומשבר האבטלה הגדול , הגיעה הכנסתו החודשית של בן - גוריון ( בלי לחשב את הוצאות נסיעותיו לחו"ל ושהיותיו שם שהלכו והתארכו ) לכ - 80 לירות א"י ; בערך פי - עשרה משכרו של פועל חקלאי בפרדסים שהיה בר - מזל להיות מועסק חודש שלם ברציפות , וכשליש מהכנסתו החודשית הממוצעת של בעל - מטעים גדול . 
בן - גוריון , שרת , דוד הכהן ומנהלים אחרים בהסתדרות סברו כי על שכר - העבודה להיות נמוך . 
בדומה לטיעוניהם של בעלי - ההון ונציגיהם ב ' מוסדות הלאומיים ' , הם סברו שההגירה היהודית לפלסטינה תיפסק בגלל רמת שכר גבוהה . 
אם עד שנות השלושים סבר אולי בן - גוריון , כי ארגוני ההסתדרות הינם היעילים ביותר לפיתוח המשק , בגלל כניסתם לענפים חדשים בעלי סיכון גבוה ( ' כיבוש ' ) – הרי שעם כניסתו להנהלת ' הסוכנות היהודית' , הוא החל להאמין בקנאות שארגונים ' ממלכתיים ' הם היעילים ביותר לפיתוח מהיר של משק . 
אין זה אומר , כמובן , שבן - גוריון תפר באופן מודע תיאוריות בהתאם לצרכיו ובהתאם לעלייתו בדרגי הארגון המדיני . 
אבל תמונת - עולמו הפשטנית סייעה לו לסבור , שאכן ' מאבק מעמדות' הוא מאבק לסילוק ' הציונים הכלליים ' מתקציבי הפיתוח של הסוכנות היהודית – ושהלאומיות היהודית של מפא"י הינה פטנט מקורי וייחודי של דיאלקטיקה סוציאליסטית כלשהי . 
ועוד ייתכן , שבהשראת התנועה הפופוליסטית הרוסית אשר רעיונותיה שררו בקרב פעילי מהפכת 1905 ברוסיה – הוא באמת ובתמים סבר ש ' הון ציבורי ' שונה במהותו מ ' הון פרטי ' , משום שזה - האחרון מוגבל באופקיו ואינו מתאים לפיתוח תעשייתי מואץ . 
כך או אחרת – לקראת שנות הארבעים כבר כמעט לא היה הבדל בין מנהלי ' המעמד החדש ' ושל ראשי הבורגנות , מבחינת הכרתם המעמדית והשקפת - עולמם ועמדותיהם הפוליטיות ; בעיקר , בנושאי שכר ובקשר לעצלנותם המפורסמת של השכירים . 
ואכן , זכרונותיהם של ' מנהיגי פועלים ' כמו בן - גוריון , משה שרת , יוסף אלמוגי , הלל דן , דוד הכהן וכו ' , מלאים בקינה ונהי על תאוותנותם המשונה של השכירים לכל מיני ' תוספות' . 
זהו חלק מהתהליך הפוליטי והאידיאולוגי , שבו עובר הקפיטליזם הבורגני של המאה התשע - עשרה אל קפיטליזם מדיני של המאה העשרים . 
בפלסטינה המנדטורית , ויותר - מאוחר במדינת ישראל , תהליך זה קיבל צורה אידיאולוגית שכונתה ' ממלכתיות' . 
הנסיבות בפלסטינה – שנהנתה מייבוא הון זול – יצרו מצב שבו התהליך הראשוני של ההצבר הקפיטליסטי נעשה באמצעות ארגונים מפלגתיים , ואחרי - כן בידי הממשל הישראלי . 
משום כך , לקח קצת זמן עד שעסקנים בעלי אוריינטציה של איגודים מקצועיים , אילפו עצמם להפוך ל ' מדינאים ' . 
וכך אירע , שבשנות השלושים , בשעה שבן - גוריון עלה בדרגתו ונכנס לסוכנות היהודית – הוא לא שקט לרגע , והחל לגלות תיאוריות חדשות . 
אחת מהן הייתה ' תיאוריית הזמן המדיני ' . 
היסטוריונים פוליטיים , כמו שבתאי טבת ושלמה אהרונסון , מוצאים בתגלית זאת מקוריות ויצירתיות פוליטית . 
נראה , שמדובר בסך - הכל בתודעת ' התזמון ' , המאפיינת את העסקים בעידן הקפיטליזם התאגידי . 
בקפיטליזם זה – שבו המחזורים מהירים והתשואה למחזור נמוכה – זמן ' הכניסה ' ו ' היציאה ' מהשוק הופך לאמנות הגובלת במאגיה אנליסטית . 
האידיאל הופך להיות ' המכה הגדולה ' , אותה מנת רווח גבוהה ביחס למתחרים . 
' הפוליטיקה הגבוהה ' , אם כן , היא אמנות ' המימוש בזמן ' . 
מדינאי , להבדיל מסתם פוליטיקאי , הוא אחד שחוטף את הרגע כדי לעשות מכה גדולה בבורסה ההיסטורית . 
וכך בשנות העשרים היה צריך למהר , לגייס ולמזג את מפלגות ' מעמד העובדים ' ; כדי לתפוס ' בזמן ' את שוק העבודה היהודי – וכדי לממש את ההשתלטות על ההנהלה הציונית , לפני המתחרים שלא היו מאוחדים . 
לאחר שנכבשה ' הסוכנות היהודית' בשנות השלושים והארבעים , היה צריך למהר ולגייס את ' כלל העם היהודי ' כדי להביא בחיפזון המוני מהגרים יהודים – בטרם יצליחו הלאומנים הערבים להתאחד ולעצור את הקולוניזציה הציונית . 
בשנות החמישים , היה צורך לחוש ולגייס את ' הגניוס היהודי ' – כדי לייצר בזמן פצצות - אטום , בטרם תתאחדנה המדינות הערביות . 
בשנות השבעים והשמונים , היה צורך לגייס במהירות מהגרים מרוסיה – כדי להושיבם במהירות בשטחים הכבושים , שמא תדעך המלחמה הקרה וישראל תפסיד את הטמפו ההיסטורי . 
וכך , ההיסטוריה על פי זכרונות העסקנים , אינה אלא אוסף מרשים של נסיונות מימושים במחזורי - זמן מתקצרים , להשגת ' המכה הגדולה ' – שהולכת ומתרחקת ככל שהעסקנים מזדקנים ומתמלאים רוגז על ההמון הנבער השקוע בחייו הקטנים לנוכח גודל הזמן ההיסטורי . 
ב . 
תולדות האוליגרכים 
ההתקרבות האידיאולוגית והתודעתית בין ראשי הבורגנות המנדטורית ובין ' המעמד החדש ' התבטאה גם בזיקות משפחתיות משותפות , שהלכו והתגבשו מאז תחילת המאה העשרים . 
בניגוד להיסטוריה המקובלת – רוב בני ' המעמד החדש ' והאליטות התאגידיות לא באו ממעמד הפועלים , אלא ממשפחות עתירות נכסים מחו"ל או מפלסטינה . 
רק מיעוטם , כמו משפחת בן - גוריון ומנהלים אחרים בסקטור ההסתדרותי , באו ממשפחות זעיר - בורגניות , בעיקר של סוחרים זעירים . 
בסוף המאה התשע - עשרה התמוטטה מערכת המסחר הזעיר שבתוכה הם היו שרויים , והחל הדחף הגדול לשינוי אורחות החיים ולהגירה לארה"ב ולפלסטינה . 
יותר מאוחר , אותם עסקנים – צאצאי הסוחרים הזעירים בעיירות הקטנות של מזרח אירופה – היו עתידים לנסות ולהסתיר מוצא זה , או לנסות ולייפותו בעזרת ייחוסים ' רבניים ' או ' ציוניים ' . 
אם לא היה סטטוס כספי , הרי לא חסר סטטוס אינטלקטואלי . 
השושלת המפורסמת ביותר שניצבה איתן במרכזו של ' המעמד החדש ' , מקורה בשבט שהורכב ממשפחות רופין – הכהן – שרתוק . 
דוד הכהן , שהיה יו"ר ' סולל - בונה ' , הפירמה הדומיננטית בסקטור ההסתדרותי של תקופת המנדט , וארתור רופין , מנהל ' הכשרת הישוב ' , פירמת ההשקעות העיקרית של ' הסוכנות היהודית' , ניצבים בבסיסה של הסתעפות רבת - ענפים – שצאצאיה נטועים עד היום בצמרת האליטות התאגידיות , ובעיקר באלה של המשטר הישן . 
דודו של דוד הכהן היה שמואל פבזנר , ממייסדי חיפה היהודית בתחילת המאה . 
פבזנר ואביו של דוד הכהן היו סוחרי עצים בדרום רוסיה ; בבואם לפלסטינה בתחילת המאה היו לייבואנים של חומרי בניין , מלט וברזל , מהגדולים באזור . 
אשתו של פבזנר הייתה בתו של אשר גינצבורג אשר ניהל את סניף פירמת התה ' ויסוצקי ' בלונדון , פירמה ששלטה בשוק התה של רוסיה לפני המהפכה . 
אשר גינצבורג , הידוע יותר בשמו הספרותי ' אחד העם ' , הונצח על ידי משרד החינוך כאידיאולוג חשוב של זרם פוליטי המכוּנה ' הציונות התרבותית' . 
זרם זה היה אמור להוות אלטרנטיבה ל ' ציונות הדיפלומטית' של הרצל – נורדאו . 
ברור שסביבה זאת נחשבה למובחרת ביותר , לפחות על פי זכרונות דוד הכהן : " ... באותה תקופה הייתי מקורב מאוד לצמרת הציונית בלונדון . 
תרמו לכך קירבתי המשפחתית לבית אחד העם , והמגעים האישיים בביתו שבלונדון ובמשרדי התנועה הציונית עם ד"ר חיים ויצמן ונחום סוקולוב ועם כל מנהיגי התנועה הציונית שהתקבצו מהיבשת וישבו בלונדון . 
כמעט כולם היו ידידי אבי במשך עשרות שנים ומבאי ביתנו בעת ביקוריהם בארץ ... " ( הכהן , 1981 : עמ' 18 ) . " ... בית הורי ברחוב החבשים בירושלים היווה מקום מפגש לאורחים רמי מעלה שבאו ארצה : ויצמן , ז'בוטינסקי , ג'יימס רוטשילד , פרופסור פרידלנדר מארה"ב , ד"ר אידר , חברי ועד הצירים , קצינים בכירים בצבא האנגלי בני משפחות רמות יחס באנגליה ... " ( שם , ע"ע 20 - 21 ) . 
דוד הכהן היה בן דודה של רוזה כהן , אמו של יצחק רבין , שהיה ראש המטה הכללי , ראש ממשלה , שר ביטחון ולבסוף ראש ממשלה ושר ביטחון בעת ובעונה אחת . 
רוזה כהן הייתה עסקנית חשובה בהסתדרות , ומאז שנות הארבעים מהפעילות המרכזיות של ' הגוש ' התל - אביבי , שהיווה למעשה את מרכז המנגנון של מפא"י . 
נכדתה של רוזה כהן ובתו של יצחק רבין , דליה , נישאה לאבי פילוסוף , בן הבורגנות הספרדית המנדטורית ולשעבר מבעלי מונופול הקפה ' עלית' ומראשי התאחדות התעשיינים . 
הוא גם קרוב למשפחת יוחננוף , שהיו מבעלי ' גדות' הקונצרן הבינלאומי להובלת כימיכלים . 
בן אחיו של דוד הכהן , כרמל כהן , היה סגן מנהל ' צים ' בעת שהייתה פירמת ספנות מובילה בבעלות ממשלתית - הסתדרותית . 
בעת התפרקות המשטר הישן הועברה ' צים ' לקבוצת אייזנברג , שהייתה מקורבת לממשל . 
אחותו של דוד הכהן נישאה לד"ר ארתור רופין , הצלע השנייה בשושלת . 
שלוש הבנות שנולדו לזיווג רופין – הכהן מצאו את בעליהן מתוככי ' המעמד החדש ' או הבורגנות המנדטורית . 
האחת נישאה לד"ר צבי דינשטיין , מי שהיה סגן שר הביטחון בממשלת לוי אשכול של שנות הששים לאחר הדחת - התפטרות בן - גוריון . 
הוא היה גם ראש המשלחת הכלכלית של ישראל בארה"ב , וכן ח"כ ויו"ר מועצת - המנהלים של ' הבנק לפיתוח התעשייה ' . 
הוא למד משפטים בשוויץ יחד עם רמי טייבר שהיה בעליה ומנהלה של ' ציון ' , לשעבר אחת מפירמת הביטוח המובילות , ואחד מראשי ' החברה המרכזית למסחר והשקעות' . 
בראשית שנות החמישים , בהיותם בשוויץ עסקו דינשטיין וטייבר ברכש נשק עבור ישראל . 
הם עשו זאת תחת ניהולו של פינחס קוזלובסקי ( ספיר ) שהיה אז מנכ"ל משרד הביטחון לפני ששמעון פרסקי ( פרס ) הצליח לרשת את מקומו . 
לבסוף , עם עליית קבוצות - ההון הדומיננטיות , מצא עצמו דינשטיין בדרך הטבע משמש כנציגם של משקיעים זרים , בעיקר בעסקי נפט , הקשורים בשנים האחרונות גם בעסקי השלום של פרס . 
בת אחרת של הזיווג רופין – הכהן נישאה לעוזי נרקיס , מי שהיה אלוף בצה"ל ומכוּנה במיתולוגיה הרשמית ' משחרר ירושלים ' . 
יותר מאוחר הפך נרקיס למנהל ב ' סוכנות היהודית' . 
עוד בת של הכהן – רופין נישאה ליגאל סוקניק ( ידין ) , מי שהיה הרמטכ"ל השני , וירש את אביו כפרופסור לארכאולוגיה באוניברסיטה העברית , ואף הספיק לשמש כסגן ראש ממשלת בגין הראשונה בסוף שנות השבעים . 
דוד הכהן היה חתנו של אהרון ידלין . 
האחרון היה קומיסר פוליטי במלחמת , 1948 שר חינוך שמרן בממשלת רבין שלפני המהפך ב - , 1977 ומזכיר מפלגת העבודה . 
בן דודו של אהרון ידלין היה אשר ידלין , מי שהיה מזכיר ' חברת העובדים ' בשנות הששים , מנהלה של קופת החולים הכללית בשנות השבעים , ומועמד לנגיד בנק ישראל , לפני שהצליח להסתבך בפרשות שחיתות שהובילו אותו לכלא . 
אשר ידלין לא הסתפק במועט ונשא לאישה את בתו של אליהו גולומב , אחד מעסקניה הראשיים של מפא"י וההסתדרות אשר כיהן כראש ' ההגנה ' . 
אליהו גולומב , דוד הכהן ומשה שרתוק ( שרת ) למדו יחד בגימנסיה ' הרצליה ' בתל - אביב , בית - האולפנה שממנו יצאו בני האליטות המנדטוריות . 
אביו של אליהו גולומב , כמו אביו של דוד הכהן , היה סוחר עצים ובעל טחנות - קמח בדרום רוסיה . 
אשתו של אליהו גולומב הייתה בתו של בעל מנסרת עצים עשיר , שגם הוא בא מדרום רוסיה . 
היא הייתה אחותו של משה שרתוק , שהפך לגיסו של אליהו גולומב . 
לימים נודע משה שרת כשר חוץ מתון וראש ממשלת ישראל בשנים 1953 - 1955 . 
לפני כן , בתקופת המנדט , היה עורך ' דבר ' , עיתונה של ההסתדרות ; ויותר מאוחר , כמו מנהלים אחרים בהסתדרות , עבר ל ' סוכנות היהודית' . 
שם הוא שימש כעוזרו של חיים ויצמן ומאוחר יותר כיהן כראש המחלקה המדינית של ' הסוכנות' ( משהו כמו משרד החוץ של האוטונומיה היהודית בפלסטינה ) . יוצא שראש המיליציה הצבאית ושר החוץ של האוטונומיה היו גיסים , צירוף לא - נדיר בארגונים הפוליטיים של ישראל . 
אף כי היה עורכו של ' דבר ' ונחשב ל ' מנהיג בתנועת העבודה ' , שרתוק היה חסר זיקה כלשהי לסוציאליזם , שלא לדבר על זיקה לפועלים . 
כילד , הוא לא אהב את השביתה שערכו הפועלים היהודים של אביו בעל המנסרה , תוך איומים בנשק . 
הוא העדיף את הפלאחים המשלימים עם גורלם , כמו שהעדיפו לראותם הבורגנות האינטלקטואלית של ' חובבי ציון ' ומאוחר יותר , בעלי המטעים וראשי ' הציונים הכלליים ' . 
מתחילת דרכו שאף משה שרת לפעילות פוליטית , אלא שכמו דוד גרין ( בן - גוריון ) ויצחק בן צבי , הימר בטעות על ' התורכים הצעירים ' . 
ההנחה שלהם הייתה , ש ' התורכים הצעירים ' – כתנועה לאומית - בורגנית , החותרת להפיל את המשטר הפאודלי של העוסמנים – תיצור אוטונומיה פרלמנטרית בפלסטינה , לפחות באזור החוף . 
אלא שכל זאת התברר לבסוף כמקח - טעות . 
שרת , צאצא לסוחרי עץ שהפסידו את הונם בפלסטינה ואת רזרבות הרכוש המשפחתי במהפכה ברוסיה , היה גם קרוב משפחה של דוד הכהן . 
האחרון , אף הוא הימר בטעות על האוריינטציה התורכית . 
לאחר מלחמת העולם הראשונה , הימרו הכהן ושרת על האוריינטציה הבריטית ונסעו ללמוד בבית - הספר לכלכלה בלונדון . 
בזכרונותיו מסביר הכהן מדוע בחר לפתע , כמו שורה ארוכה של בני הבורגנות היהודית בפלסטינה , להצטרף דווקא לשכבת המנהלים של ארגוני מפא"י וההסתדרות , או כלשונו , להפוך לסוציאליסט . 
ההחלטה לא נבעה מהזדהות פתאומית עם מעמד הפועלים או עם התיאוריה המרקסיסטית ; אלא התבססה על שיקול ( שוב מוטעה ) , לפיו יתמוטט המשטר הקפיטליזם הישן על תרבותו הליברלית בורגנית – ובמקומו יקום משטר בעל משק מתוכנן מלמעלה על פי המתכונת הפביאנית ( גִרסה בריטית הקרובה לבולשביזם ) . אירופה שלאחר מלחמת - העולם הראשונה הייתה מוכת אינפלציה ואבטלה , וההיכרות של הכהן עם תיאוריות ודוקטרינות סוציאליסטיות , נעשתה באמצעות הרולד לאסקי בבית - הספר לכלכלה של לונדון . 
לימים – עם שקיעתה של האימפריה הבריטית והתחלת התבססותה של ארה"ב במזרח - התיכון – החלה נהירה רבתי של בני הבורגנות ו ' המעמד החדש ' אל מעבר לים הגדול , לאימפריה העולה . 
הפעם הביאו עימם את בשורת ' הניהול המדעי ' וחלום ' היוזמה החופשית' של הקפיטליזם התאגידי החדש . 
בין הנוהרים לארה"ב נמצא חתנו של אליהו גולומב , אשר ידלין . 
זה - האחרון פרסם ספר זכרונות , השופך אור בין השאר על עיצובו האידיאולוגי של אחד מבכירי שכבת המנהלים החדשים של ארגוני ההסתדרות . 
מסתבר שכבר בשחר נעוריו למד כי שביתה היא דבר פסול . 
את זאת הקנה לו אביו , אשר שימש כמורה לבניהם של בעלי המטעים בראשון - לציון . 
לאחר שהצליח להידחק לכיוון הנכון בגימנסיה ' הרצליה ' , שם למד עם בני העלית המנדטורית ( כולל בני העסקנים מההסתדרות , שהעדיפו לשלוח את צאצאיהם ל ' הרצליה ' מאשר לבתי - הספר של ' זרם העובדים ' ) , ולאחר שהצליח להתחתן עם בתו של גולומב – לא נותר לו אלא לקבל תעודה טכנוקרטית , שתיתן כיסוי לקשריו המשפחתיים . 
זאת הוא עשה בתקופת ' הצנע' כשנסע ללמוד בארה"ב על חשבון כספי הממשלה או המפלגה ( לא ברור ) . 
כותב ידלין : " ... הקדשתי זמן להיכרות מקרוב עם הכלכלה המתקדמת ביותר בעולם ועם משטר חיים הדמוקרטי המופתי של ארה"ב . 
באוניברסיטה של קליפורניה התחלתי ללמוד כלכלה ויחסי עבודה , וסיימתי את לימודי התואר הראשון בכלכלה בניו - יורק ב ' ניו סקול פור סושיאל ריסרץ' . 
שם פגשתי גם את שמעון פרס , אשר למד באותו מוסד בעת ששימש כנציג משרד הביטחון . 
אין ספק שהשקפת עולמי הפוליטית והכלכלית עוצבה מן המיזוג שלי בקיבוץ לבין המפגש עם המציאות בארץ האפשרויות הבלתי מוגבלות . 
השקפה זאת אומרת כי חברה , בה ניתנת הזדמנות שווה לכל , בה קיימת מערכת ייצור יעילה , המופעלת בידי אנשים בעלי כושר ניהול טוב ומוח יוצר , היא חברה היכולה לקיים את עצמה , להדביר עוני ולהעניק רווחה [ החלום האמריקני ] . 
תפישה זאת מנוגדת כמובן , לתפישה הטפילית של ' המגיע לי ' ללא עבודה , של מערכת חברתית וכלכלית , שבה לא הכישורים הם קני המידה לתפקיד אשר אתה ממלא , אלא הקשרים שלך עם השלטון [ המציאות הישראלית] ... " ( ידלין , 1980 : עמ' 98 ) . 
אגב , לאחר שיצא ידלין מהכלא הישראלי , הוא מיהר לארץ האפשרויות הבלתי מוגבלות ; שם , כידוע , יש לכל אחד הזדמנות שווה לישון מתחת לגשר . 
ושם הוא הצליח , ללא כל קשרים עם השלטון ובעזרת כישוריו בלבד , לאבד את הרכוש שצבר בישראל בעזרת שיטת ' המגיע לי ' , תוך כדי משחק חופשי בבורסת הקומודיטיס . 
יש לציין , שאילולא משפחתו , היה מוצא עצמו שוב בכלא ; הפעם , בכלא אמריקני יעיל ותחת ניהול מתקדם . 
אידיאולוגית ' קץ האידיאולוגיה ' , שהוחדרה בערוצי מוחם של בני השכבה הטכנוקרטית החדשה , גורסת שאידיאולוגיה מעמדית שוררת במשקים לא מפותחים ובחברות הסובלות מרעב וממחסור . 
בחברות מודרניות , הטכנולוגיה והצריכה ההמונית מביאים שפע ונעלמים הניגודים המעמדיים . 
הניהול המדעי מחליף את האידיאולוגיות הפרטיקולריות . 
נעלם הקונפליקט בין ההון והעבודה משום שההון אינו גורם משמעותי בחברה טכנולוגית , ואילו השכר חדל להיות מינימלי והומוגני . 
בחברה ' הפוסט - קפיטליסטית' , בעלי - ההון אינם שולטים עוד במדינה – ואילו רוב השכירים הפכו ל ' מעמד בינוני חדש ' . 
אושר האומה שווה לטכנולוגיה פלוס ניהול מתקדם . 
מכאן שבתנאים המיוחדים של ישראל , יש צורך להביא ' מידוע' לאידיאולוגיה הסוציאליסטית של מפא"י וניהול אמריקני לחזון הציוני . 
תמצית האידיאולוגיה המדענית הזאת , ניתן למצוא בדרך כלל אצל בן מינו של ידלין , הלא הוא שמעון פרס , שהיה ידוע כשופרו הלבנטיני של הכלכלן הקנדי – אמריקני ג'ון קנת גלבריית . 
גיסו של ידלין , בנו של אליהו גולומב , הוא דוד גולומב , היה בשנות השבעים והשמונים אחד ממנהלי קונצרן ' כור ' . 
בעידן ' ההטיה הצבאית' מלאו הנהלותיו של הקונצרן עד אפס מקום באנשי האליטה הצבאית . 
' כור ' החלה כחברת - בת של ' סולל - בונה ' , בה שימש קרוב משפחתו של דוד גולומב , דוד הכהן , כיושב - ראש הנהלתה . 
דוד גולומב היה חבר - כנסת מטעם מפלגת ד"ש , שבראשה עמד קרוב משפחתו יגאל ידין . 
עימו ישב בכנסת מטעם ד"ש מאיר עמית שהיה קודם - לכן מנהלו ב ' כור ' . 
עם שני האחרונים ישב כח"כ מטעם ד"ש אמנון רובינשטיין , בן משפחה שכמו ' סולל בונה ' צברה את נכסיה במלחמת - העולם השנייה . 
ד"ש יוצגה בכנסת גם על ידי שמואל תמיר , בנה של ח"כ הראשונה מטעם מפא"י , בת - שבע קצנלסון , קרובתו של זלמן שז"ר שהיה הנשיא השלישי של ישראל . 
עימם בד"ש ישב גם ח"כ אברהם יופה גיסו של יצחק רבין , נצר למשפחת הכהן . 
שני אנשים אחרים שלמדו עם אליהו גולומב בגימנסיה הרצליה , בנוסף לדוד הכהן ולמשה שרת , היו דב הוז ושאול אביגור . 
שני האחרונים גם הפכו לגיסיו של משה שרת , ובאופן טבעי גם הצליחו לקבל במרוצת השנים תפקידי מפתח ב ' הגנה ' , שמפקדה היה כאמור אליהו גולומב . 
גולומב והוז מתו עוד בתקופת המנדט , ואביגור הפך מאוחר יותר לאיש מפתח במשרד הביטחון הישראלי . 
דוד הכהן , משה שרת ודב הוז לא היו הציונים הראשונים שלמדו בתחילת שנות העשרים בבית - הספר לכלכלה הלונדוני . 
זמן - מה לפניהם למד שם יצחק שוורץ , שהפך ליועץ המשפטי של הסוכנות היהודית . 
שוורץ התחתן עם אחת מהסעיפים המרכזיים של הבורגנות הקרקעית הספרדית בפלסטינה , משפחת אלישר . 
מהזיווג אלישר – שוורץ יצאו שתי בנות . 
אחת נישאה למשה דיין , רמטכ"ל בתקופת מפא"י , שר ביטחון בתקופת ' העבודה ' ושר חוץ בממשלת ' הליכוד' של בגין . 
משה דיין היה בנו של שמואל דיין , חבר כנסת ראשונה מטעם מפא"י , ומראשי העסקנים של תנועת - המושבים . 
דבורה דיין אמו של משה , הייתה אחותו של יהושע זטלובסקי מהנהלת ' סולל בונה ' שבראשה עמד דוד הכהן , ובשנות החמישים מנהל ' תע " ש ' , המפעל הממשלתי הראשון לייצור נשק . 
דודנו של משה דיין היה יגאל הורביץ , מי שהיה בשנות השמונים שר האוצר מטעם ' הליכוד' , ובעליו לשעבר של ' טנה - נוגה ' למוצרי חלב וגלידה . 
בסוף שנות הששים הספיק לשבת בכנסת יחד עם בן - גוריון במפלגת ' הרשימה הממלכתית' ( ' הרשימה ' שהקים בן - גוריון שהיה ידוע בשנאתו למפלגות , כאשר רפ"י בראשות שמעון פרס ומשה דיין חזרה למפלגת העבודה ) . דודנו השני של משה דיין היה ח"כ עמוס הדר , שייצג בשנות השבעים את קבוצת הלחץ של המושבים במפלגת העבודה . 
הבת השנייה של הזיווג שוורץ – אלישר , נישאה לעזר ויצמן , בן אחיו של חיים ויצמן , הנשיא הראשון . 
אביו של עזר , יחיאל ויצמן , היה סוחר עצים וקרקעות בפלסטינה וייבואן ונציג של פירמות בינלאומיות בריטיות . 
הבולטת בהן הייתה אי.סי.אי, קונצרן הכימיכלים שבבעלות הלורד מונד , שהיה חבר הדירקטוריון של ' הסוכנות היהודית' ובעל מטעי הדרים מהגדולים בפלסטינה . 
אשתו הראשונה של דוד הכהן שימשה בתפקידי ניהול בסניף הקונצרן בפלסטינה . 
מינויו של עזר , בנו של יחיאל ויצמן , למפקד חיל האוויר ב - 1958 היה החלטה שקיבל גיסו משה דיין לפני פרישתו מתפקיד הרמטכ"ל שנה קודם - לכן . 
עזר ויצמן היה שר התחבורה מטעם גח"ל ( הגלגול הקדום של ' הליכוד' ) , בעת שגיסו היה שר הביטחון מטעם ' העבודה ' . 
זה קרה בממשלת ' הליכוד הלאומי ' בגרסתה הראשונה , בסוף שנות הששים האופוריות . 
אחר כך התחלפו הממשלות והתפקידים : בממשלת ' הליכוד' הראשונה של בגין , דיין היה שר החוץ וגיסו עזר ויצמן היה שר הביטחון . 
לחיזוק הייצוג המשפחתי הצטרף דודנו של דיין , יגאל הורביץ , כשר התעשייה והמסחר ולאחר מכן כשר אוצר . 
שלושת חברי המשפחה המורחבת , ויצמן , דיין והורביץ , פרשו בתחילת שנות השמונים מסיבות מוצהרות שונות ומשונות ; אבל למעשה הם פרשו משום שסברו שבגין הופך לסנילי , והימרו בטעות על ניצחונה של ' העבודה ' בראשות פרס בבחירות 1981 . 
כשעזבו הגיסים ויצמן ודיין את ממשלת בגין ב - 1980 נכנס לממשלה יעקב מרידור שהפך מ - 1981 לשר הכלכלה , משרד חדש שהומצא במיוחד למענו . 
מרידור היה בשנות הששים והשבעים יחד עם מילה ברנר , בעליו של קונצרן גדול של אניות קירור בשם ' החברה הימית להובלת פרי ' . 
אחד מחברי מועצת - המנהלים של החברה היה ... דוד הכהן שנכנס לשם לאחר שפרש מניהול ' סולל בונה ' , אם כי עדיין נותר ח"כ מטעם מפא"י . 
לאחר שגח"ל פרשה ממשלת ' הליכוד הלאומי ' ב - , 1970 שימש עזר ויצמן כמנהל מכירות של ' החברה הימית להובלת פרי ' . 
עזר ויצמן הוא בן - דודה של מיכל , בת אחותו של חיים ויצמן , שנישאה למילה ברנר , שותפו של מרידור . 
גם גיסו של עזר , משה דיין , שימש כמנהלן של חברות הדיג ' יונה ' ו ' אטלנטיק ' שהיו בבעלות מרידור וברנר , לאחר שפרש מכהונת שר החקלאות בממשלת לוי אשכול . 
' חברת העובדים ' של ההסתדרות שנוהלה אז על ידי אשר ידלין , הייתה שותפה בפירמות אלה . 
מלחמת יוני 1967 חילצה את דיין מניהול הפירמות , שעמדו באופן מתמיד בפני פשיטת רגל למרות הסיוע הממשלתי . 
גם חיל האוויר הישראלי עבר מיד ליד בתוך החבורה . 
מפקד חיל האוויר לפני עזר ויצמן היה דן טולקובסקי . 
טולקובסקי נשלח ללמוד על ידי אביו בעל המטעים ב ' אימפריאל קולג' ' בבריטניה . 
הוא היה טייס ב ' רויאל איר פורס ' במלחמת - העולם השנייה והפך למפקד חיל האוויר לאחר שהחליף את אהרון רמז . 
האחרון היה בנו של יו"ר ' סולל - בונה ' משנות העשרים , דוד רמז , שבשנות החמישים שימש כשר התחבורה . 
אהרון רמז הלך בדרכי אביו ושימש תקופת - מה כיו"ר רשות הנמלים . 
שמואל טולקובסקי , אביו של דן טולקובסקי , שימש באותו זמן כציר ישראל בברן . 
טולקובסקי הייתה משפחת בעלי מטעים עשירה המעורבת בפוליטיקה של המוסדות הסקטוריאליים בתקופת המנדט ובעלת קשרי ידידות ועסקים עם משפחת ויצמן . 
לא רק עזר ויצמן קשור במשפחת אלישר . 
גם אחותו רות נישאה לאחד מבני המשפחה . 
משפחת אלישר הינה רבת - ענפים וקשורה בהסתעפויות שונות למשפחות ספרדיות עתירות נכסים ( חלקן כבר היגרו מפלסטינה לפני שנים רבות , בעיקר לאמריקה הלטינית ) . היא נחשבה למשפחה מרכזית בקרב הבורגנות הספרדית עוד מתקופת האימפריה העוסמנית . 
בתקופת השלטון הישראלי נחשבו אליהו ומנשה לדמויות המרכזיות של המשפחה . 
אביהם היה בין השאר נציג וסוכן בלעדי של טחנות - הקמח בבעלות ' פיק"א' בירושלים . 
' פיק"א' ( ראשי - תיבות באנגלית של ' החברה להתיישבות יהודית בפלסטינה ' ) , הייתה חברה בבעלותו של אדמונד רוטשילד ' הנדיב ' , סבו של אדמונד מהתקופה הישראלית . 
החברה העבירה בתחילת המאה חלק מנכסיה לרשות ' הכשרת הישוב ' בניהול ארתור רופין . 
בסוף המאה התשע - עשרה , בעת שפלסטינה החלה להיפתח להשקעות אירופיות , הייתה משפחת אלישר נציגת עסקים זרים מאירופה . 
כמו כן הייתה בעלת זכיונות שקיבלה מהשלטון התורכי . 
חלק מבניה שימשו כמנהלים בארגונים הציוניים המקומיים ; וכן שימשו כמנהלים בבנקים זרים וכנציגי משקיעים זרים , עם כניסת הבריטים לפלסטינה . 
במלחמת - העולם הראשונה הצליחה המשפחה להשיג זיכיון במשותף עם משפחת אל - חוסייני המפורסמת ( שהפכה יותר מאוחר לאנטי - בריטית ואנטי - ציונית ומאז שנות התשעים לפרו - אמריקנית ) לאספקת מזון לצבא התורכי . 
הבן אליהו , היה ספק בלעדי של כמה מוצרי מזון לצבא הבריטי במלחמת - העולם השנייה . 
אליהו אלישר נחשב למפורסם מבין בני המשפחה בעידן הישראלי . 
זהו אותו אליהו שהיה ח"כ ראשונה מטעם ' סיעת הספרדים ' , סיעה גרורה של ' הציונים הכלליים ' . 
ספריו ' לחיות עם פלסטינים ' ו ' לחיות עם יהודים ' מבכים את ירידתה של הבורגנות הספרדית עתירת הנדל"ן ואת עליית האליטה התאגידית האשכנזית אשר השתלטה על כל עמדות המפתח הכלכליות - פוליטיות . 
בגלל ההשתלטות האשכנזית האגרסיבית הזאת , טוען אלישר , התערער הדו - קיום בין הפלסטינים והיהודים . 
אין ספק , קשה היה לאלישר . 
בעת שהוא כתב את ספריו , היה משרד הביטחון נתון בידי אשכנזים רעים שהעדיפו ספקים אשכנזים מסוגם של שאול אייזנברג ומרקוס כץ . 
בן - דודם של אליהו ומנשה , ויקטור אלישר , התחתן עם בתו היפה של יוסף נבון ביי , מייסד קו הרכבת הראשון בפלסטינה קו יפו – ירושלים . 
ויקטור אלישר שימש כשגרירה הראשון של ישראל בתורכיה ולאחר - מכן כשגריר בוונצואלה . 
משפחת אלישר קשורה , בין השאר , למשפחות נבון ואמזלג . 
האמזלגים היו בסוף המאה התשע - עשרה נציגי הלוידס בפלסטינה . 
יוסף נבון ביי עצמו היה נשוי לאחותו של ראש משפחת אמזלג , חיים אמזלג , שהיה קונסול בריטניה ביפו . 
האלישרים קשורים גם למשפחת ולרו , מראשוני הבנקאים של ירושלים במאה התשע - עשרה . 
עד היום מתקיימים בני משפחת ולרו מהרכוש המשפחתי הרב שבמרכז ירושלים . 
לכל המשפחות קשרי נישואין עם משפחות קוקיה , מויאל ושלוש . 
אחד מצאצאי הקשר המשותף היה יוסף קוקיה , בנם של רוזה אלישר ובנימין קוקיה . 
יוסף קוקיה שימש כמנכ"ל משרד המשפטים בתקופת ' הצנע' . 
משפחת מויאל מצידה , הייתה קשורה למשפחת רוקח שהייתה בעלת קרקעות ומטעים גדולים . 
וכך , בשעה שישראל רוקח היה שר הפנים מטעם ' הציונים הכלליים ' בממשלתו של משה שרת , הוא מינה את בן - דודו אהרון מויאל למנכ"ל משרד הפנים . 
משפחת שלוש , שהייתה בעלת קרקעות באזור תל - אביב , הייתה קשורה בעסקים משותפים עם משפחת קרסו מבעלי קבוצת ' דיסקונט ' . 
מאיר שלוש שעסק בייבוא עצים לפלסטינה התחתן בבת למשפחת סוחרי עץ ירושלמים , משפחת סחרוב . 
בת אחרת של הסחרובים נישאה לאריה אליאב שהיה פעיל ' הגנה ' , שימש כשגריר , והיה ח"כ ומזכ"ל מפלגת העבודה בשנות השבעים ואף הספיק לשמש כח"כ מטעם של"י . 
גם משפחת סחרוב החלה את דרכה בתחילת המאה העשרים בסחר עצים . 
סגנו של המפכ"ל סהר היה עמוס בן - גוריון , בנו של דוד בן - גוריון , אז ראש - הממשלה . 
גם עמוס בן - גוריון וגם יחזקאל סהר הצליחו להסתבך במרוצת שנות החמישים בעשרות פרשיות לא נעימות , שנגעו בעסקיהם הפרטיים , אותם ניהלו במקביל לשירותם או בעזרת שירותם במשטרה . 
' העולם הזה ' קנה את תפוצתו הגדולה באותן שנים הודות לעיסוקו הרב בעלילותיהם . 
בסופו של דבר הם נאלצו לפרוש . 
עמוס בן - גוריון מונה למנהל מפעל ' אתא ' שעברה לידי טיבור רוזנבאום , איש בעל מהלכים רבים בקרב האליטה הפוליטית של ישראל . 
מנהל נכסי רוזנבאום בישראל היה עמוס מנור , ראש השב"כ לשעבר ומקורבו של בן - גוריון . 
' אתא ' נפלה בידי אייזנברג לאחר נפילת טיבור רוזנבאום ( בעקבות פרשת ההתמוטטות המפורסמת של ' בנק קרדיט ' בז'נבה שהיה בבעלותו ) , ואייזנברג מיהר לפטר את עמוס בן - גוריון כשהוא ממנה לניהול ' אתא ' ראש שב"כ אחר לשעבר , יוסף הרמלין . 
גורלו של המפכ"ל לשעבר , יחזקאל סהר , לא שפר . 
הוא שימש כשגריר ישראל באוסטריה , אבל נאלץ לפרוש לאחר שהורשע במתן עדות שקר . 
מאוחר יותר הצליח להסתבך בפרשת קרקעות בשטחים הכבושים . 
אח אחר במשפחת סחרוב , ישראל סחרוב , מונה על ידי עזר ויצמן בעת היותו שר ביטחון בממשלת בגין , ליו"ר ' התעשייה האוירית' . 
הכוונה הייתה להפריט , כלומר למכור נכסים מ ' התעשייה האוירית' במחיר נמוך למקורבים . 
סחרוב הצטיין בתפקידו , ולמרות הערותיו העוקצניות של מבקר המדינה , הוא הצליח למכור באפס מחיר את ' טורבו כרום ' ו ' אורלייט ' למקורבים זרים . 
הוא המשיך במרץ ומכר למקורבי ' הליכוד' פירמות ממשלתיות כמו ' ארקיע' ( לאלפרד אקירוב ) , ' טפחות' ( ל ' בנק המזרחי ' שנשלט אז על ידי המפד"ל , השותפים הקואליציוניים ) ו ' בנק הספנות' ( לאייזנברג אשר שלט אז דרך נציגיו מיכאל אלבין ואברהם שריר בחלק מהמפלגה הליברלית ) . יגאל הורביץ בהיותו שר התעשייה והמסחר , מינה אותו ליו"ר ' כימיקלים לישראל ' , אולם כאן הוא נכשל במשימתו העיקרית ולא הצליח למכור למקורביו את ' כבלי ציון ' . 
כשלונו הגדול היה אי - הצלחתו למכור את ' פז' למקורביו . 
מצד שני , הוא התנחם בכך שהצליח למנוע מאייזנברג להשתלט עליה . 
מינויו של ישראל סחרוב ליו"ר התעשייה האווירית על ידי ויצמן , לא היה מקרי . 
בתו של ישראל סחרוב הייתה נשואה לדוד קוליץ , שהוגדר על ידי העיתונות כ ' ידיד משפחת בגין ' . 
דוד קוליץ ועזר ויצמן יחד עם מיכאל אלבין היו מהראשונים בישראל שעסקו בגלוי בסחר נשק . 
הם החלו זאת בתחילת שנות השבעים כאשר נשק אמריקני החל להגיע באופן רשמי ובכמויות מסיביות למזרח - התיכון . 
ויצמן ושותפיו הקימו את ' אלול ' שייצגה את ' ג'נראל דיינמיקס ' , וזכו ברווחים נאים ככל שמטוסי F-16 זרמו לחיל האוויר הישראלי . 
ישראל סחרוב , חותנו של קוליץ ונציגו של ויצמן בתעשייה האווירית , היה גזבר המפלגה הליברלית ואחד מאנשי המפתח שלה . 
הוא השתייך בשנות החמישים לסיעתו של ישראל רוקח , שהיה ראש עיריית תל - אביב שלאחר מאיר דיזנגוף , ולאחר מכן שר הפנים . 
בתו של רוקח הייתה במשך זמן מה אהובתו של נחמיה ארגוב , שלישו הצבאי של בן - גוריון , אולם במרוצת הזמן החליפה את אהוביה ודעותיה . 
לפני התאבדותה בשנות השמונים הייתה אהובתו של אחד מעסקני הפת"ח באיטליה ואישתו של ציר פרלמנט קומוניסטי . 
פן חשוב במה שכונה ' ברית היסטורית' אשר נכרתה בין ראשי מפא"י ו ' הציונים הכלליים ' ( לפני שהפכו ל ' ליברלים ' וכרתו ברית היסטורית רווחית יותר עם ' חירות' ) היה חלוקת שלל . 
היא כללה , בין השאר , עסקים משותפים של עסקנים משני הצדדים . 
למשפחת רוקח היה עסק משותף עם ' סולל - בונה ' , שבראשו עמד אז דוד הכהן . 
שמו של העסק המשותף היה ' שנ"ם' ( שרותי נמל מאוחדים ) . לחברת שנ"ם היה זיכיון בלעדי לפריקת הסחורות בנמל חיפה , שהיה הנמל המודרני היחיד בישראל של שנות החמישים . 
לפי עדותו של אשר ידלין ועדויות אחרות , סוד קיומו של הזיכיון היה טמון בעמלה קבועה אשר שנ"ם העבירה למימון מפא"י . 
אחיו של ישראל רוקח , יצחק רוקח , שהיה שותף בשנ"ם , היה יו"ר חברת מטעי ההדרים הגדולה בישראל ' פרדס סינדיקט ' . 
בין בעלי המניות של ' פרדס סינדיקט ' היה בעל המטעים שמואל טולקובסקי , אביו של דן , שחותנו היה יצחק גולדברג , ממייסדי ' אוצר התיישבות היהודים ' ( חברת האחזקה של בל"ל ) . 
שמואל טולקובסקי , שהיה ממקורבי בן - גוריון וחיים ויצמן , יצג אינטרסים של פירמות זרות . 
הוא ישב בדירקטוריון של קבוצת ' מגדל ' , שהייתה אז פירמת הביטוח השנייה בגודלה לאחר ' הסנה ' מקבוצת ' חברת העובדים ' . 
' מגדל ' השתייכה לקבוצת ' אפריקה - א"י' , שהייתה במקורה בבעלות קבוצת משקיעים יהודים מדרום - אפריקה ( היא מוזגה בראשית שנות השבעים בתרגיל בורסאי לתוך קבוצת בל"ל ) . 
עם טולקובסקי ישב בדירקטוריון של ' מגדל ' גם אלפרד פויכטוונגר , מבעלי ' בנק יפת' . 
אלפרד היה קשור בקשרי משפחה עם בעלי ' בנק אלרן ' ו ' בנק פויכטוונגר ' , הבנקאים ' היקיים ' של תקופת המנדט . 
אלפרד פויכוונגר היה דודו של ארנסט יפת , היו"ר הנמרץ של קבוצת בל"ל מאז שנות הששים ( שהשתלטה מאוחר יותר על ' מגדל ' ) . ' בנק יפת' , שהיה בבעלותו של אביו של ארנסט יפת , מוּזג בנכסי קבוצת - הפועלים בתחילת שנות השבעים והפך ל ' בנק אמריקני - ישראלי ' . 
את ההשתלטות ביצע יו"ר בנק הפועלים , יעקב לוינסון , בנו של גזבר ההסתדרות גרשם לוינסון , כשהוא מסתייע בסבסוד מפינחס ספיר , שר האוצר של ישראל בשנות הששים ותחילת שנות השבעים . 
לאחר שפרש בנו של שמואל טולקובסקי מחיל האוויר הישראלי , הוא עבר לנהל את ' דיסקונט השקעות' . 
עד תקופת ' הצנע' נוהל בנק דיסקונט באופן שמרני כשהוא נסמך בעיקר על הקשרים של בעליו , משפחות רקנאטי , קרסו , חסידוף ואלבו , בקרב הבורגנות הספרדית בעלת עסקי הנדל"ן . 
ההתעסקות בענף גרמה לבנק דיסקונט לרכוש את ' בילדיקו ' , פירמת נדל"ן שנקלעה לקשיים . 
שמה של ' בילדיקו ' שוּנה ל ' החברה למימון תעשייה ובניין ' והיא החלה לרכוש מפעלים תעשייתיים . 
עד מהרה הפכה הפירמה לקונצרן מוביל במשק ושמה הוחלף ל ' החברה להשקעות של בנק דיסקונט ' , או בכינויה הידוע בציבור ' דיסקונט השקעות' . 
ב - 1949 הייתה ' דיסקונט השקעות' שותפה ב ' קו ישראל - אמריקה ' , פירמה בבעלות משותפת של ' צים ' ( הסוכנות וההסתדרות ) , ' אמפ"ל' ( הפועלים ) ו ' פי.אי.סי' ( אז בבעלות משקיעים זרים , ויותר מאוחר בבעלות דיסקונט ) . ' קו ישראל - אמריקה ' קיבלה בלעדיות בהובלת סחורות , בעיקר מזון וחומרי גלם מארה"ב לישראל של תקופת המחסור והצנע . 
השותפות פורקה לאחר קבלת המִלווה האמריקני הראשון ב - 1950 מ ' בנק לייצוא וייבוא ' הפדראלי . 
כל אחת מהשותפות קיבלה את חלקה במלווה לפיתוח הספנות והגדילה את הצי שלה . 
קבוצת ' דיסקונט ' הקימה את ' אל - ים ' , שבראשה עמד רפאל רקנאטי , בעל הקשרים הטובים עם האליטה הפוליטית החדשה של ישראל , שהפך לאחר מכן ליו"ר קבוצת דיסקונט . 
באותה תקופה החלו קבוצות השקעה ובנקים להשתלט על מטעי ההדרים . 
קבוצת ' דיסקונט ' נכנסה לענף דרך חברת ' נטיעות דרום ' – ובשנות הששים גם דרך השתלטות על חברת הביטוח ' הדר ' , שנוסדה על ידי משפחת רוקח . 
סיום תהליך ההשתלטות נעשה באמצעות רכישת ' פי.אי.סי' ו ' גב - ים ' ומיזוגן בתוך ' דיסקונט השקעות' . 
עד סוף שנות השמונים הושלם תהליך ההשתלטות של הבנקים וקבוצות - ההון הגדולות על הענף , כשהמובילות בתהליך היו ' יכין חקל ' , אז בבעלות ' חברת העובדים ' , ' אפריקה א"י' ( אז בבעלות בל"ל ) ו ' פרדס סינדיקט ' ( דיסקונט ) . כשנכנס דן טולקובסקי לניהול ' דיסקונט השקעות' בסוף שנות החמישים , הוא החל להזניקה לעבר עסקי נשק באמצעות פירמות כמו ' אלרון ' , ' אלביט ' , ' ישקר ' , ועשרות פירמות דומות שצמחו מאז סוף שנות הששים . 
דן טולקובסקי לא היה המועמד המועדף על המשפחות השולטות בקבוצת ' דיסקונט ' , אם כי הן רוו נחת מהרווחים שגרף עבורם . 
על פי זכרונותיו של הארי רקנאטי , המועמד המועדף לניהול ' דיסקונט השקעות' , היה פליקס שנער , הממונה על מטבע - החוץ באוצר , אחד מתפקידי המפתח בתקופת ' הצנע' . 
אלא שברגע האחרון נחטף שנער על ידי נחום גולדמן , כדי לשמש ראש משלחת השילומים בגרמניה . 
אך מעז יצא מתוק , שכן הקשרים הטובים בין רקנאטי ושנער , איפשרו לדיסקונט לשים את היד הנכונה על הדופק , או בלשונו של הארי : " ... יד המקרה היא שעקבנו מקרוב אחר התפתחות השיחות על השילומים האלה ... " ( רקנאטי , עמ' 65 ) . 
ואכן לבעלי ' דיסקונט ' הייתה סיבה טובה לעקוב מקרוב אחר המו"מ עם גרמניה , משום שהשילומים נתנו תנופה לצמיחת קבוצות ההון הדומיננטיות בישראל . 
המועמד המועדף השני לניהול ' דיסקונט השקעות' ( לטענתו ) , היה הרמן הולנדר , המנכ"ל הפורש של משרד המסחר והתעשייה בתקופת ' הצנע' . 
משרד זה שלט על רשיונות הייבוא והקצבות מטבע - החוץ , והולנדר מונה למנהל המשרד מטעם מפלגת ' המזרחי ' כחלק ממפתח חלוקת השלל הקואליציונית . 
ג'ק גרי יצג אז כשר המשרד את ' הציונים הכלליים ' . 
הולנדר טען שהוא סירב להצעת הארי רקנאטי , משום שההכנסה שהוצעה לו הייתה הרבה יותר נמוכה מזאת שקיבל מאת קונצרן הולנדר לסחר עורות ופרוות שמרכזו שכן בשבדיה . 
הכנסתו השנתית שם הגיעה לארבעים אלף דולר ( בערך פי שלושים מהשכר השנתי הממוצע של אותה עת ) . הולנדר מספר כי בהיותו מנכ"ל משרד המסחר והתעשייה , הוא פתח את קשרי המסחר בין ארגנטינה וישראל . 
לפי דבריו , הוא נשלח על ידי שר האוצר אליעזר קפלן ושר החוץ משה שרת לנסות להגיע להסכם סחר לאספקת בשר עם ארגנטינה ואורוגוואי . 
זה היה אמור להיות הסכם ברטר ( סחר חליפין ) , כי שני הצדדים סבלו ממחסור במטבע - חוץ . 
בעיר בואנוס - איירס בירת ארגנטינה , חיכה להולנדר יעקב צור , שגריר ישראל . 
בתו של צור התחתנה יותר מאוחר עם אהרון דברת , בן למשפחת סוחרי עור קטנים בארגנטינה . 
כמה שנים לאחר - מכן החל אהרון דברת את הקריירה הישראלית שלו , כפקיד זוטר , אצל מחליפו של הולנדר במשרד המסחר והתעשייה , פנחס ספיר . 
ספיר הזניק למעלה את דברת , כשמינה אותו למנכ"ל פירמה כושלת ומסובסדת בשם ' כלל ישראל ' . 
כוונתו של ספיר הייתה , שדברת ייצג את קבוצות בעלי המניות הזרים מדרום אמריקה ; אולם על ' כלל ' השתלטו בסופו של דבר קבוצות הפועלים ודיסקונט , ודברת הפך למנהלו של קונצרן מרכזי בישראל . 
ושאר עלילותיו של דברת מ ' כלל סחר ' ועד ל ' דברת - שרם ' ו ' מירביליס ' , הלא הם כתובים על דפי הבורסות בישראל ובארה"ב . 
בבואנוס - איירס חיכה ביראת - כבוד גם אדון ברל לוקר , עסקן מגביות ומגייס עליות ידוע . 
מסתבר , שהולנדר היה מעסיקו בשכר מלא , כנציג העסק המשפחתי בדרום אמריקה . 
בנוסף לשגריר צור ולעסקן לוקר , חיכה להולנדר גם בֶּנו גיטר , מתחרה מקומי של קונצרן הולנדר בדרום אמריקה בעסקי העור , שהתלווה אליו מלא חששות לפגישה עם אווה ( אוויטה ) פרון . 
בנו גיטר , כמשקיע ציוני חם , יסד כבר ב - 1947 את ' ארפלסה ' ( ארגנטינה - פלסטינה ) כדי להדק את קשרי המסחר בין ארגנטינה ובין ישראל . 
בואו של הולנדר העלה בו חשש , כי יפסיד את בלעדיותו . 
בסופו של דבר , הפגישה בין אוויטה ובין נציגי ישראל הסתיימה בכי טוב , לרווחת כל הצדדים . 
כמו בסיטואציה המיתולוגית של ' פארטו - אופטימום ' – כל הצדדים הרוויחו . 
ישראל השיגה בשר עסיסי ממקור קבוע . 
הרבנים השיגו את עמלות הכשרות שלהם . 
החוואים באסיינדות השיגו תוספת מכירות . 
אווה פרון קיבלה הבטחות מעורפלות לסיוע אמריקני בתיווך הלובי היהודי הכל - יכול ( כך היא שוכנעה להאמין ) . ייצואנים בישראל השיגו הזמנות בתמורה לייבוא הבשר ; ומה שחשוב , ' ארפלסה ' קיבלה בלעדיות על תיווך העסקה . 
לטענתו של הולנדר , קיבל בֶּנו גיטר " ... עמלה של רצון טוב שהסתכמה באחוז אחד בלבד ... " ( Hollander , 1979 : p . 
197 ) ; אך יש להניח שקיבל הרבה יותר . 
מכל מקום , הולנדר מעיר בשמץ של קינאה : " ... רק שנים רבות לאחר מכן בוטל המונופול של ' ארפלסה ' על ייבוא הבשר לישראל וייצואנים אחרים הורשו לקחת חלק בעסקה ... " ( הנ " ל , שם ) . אין זה מדויק ; בֶּנו גיטר המשיך להחזיק בבלעדיות על ייבוא הבשר לישראל מאורוגוואי . 
למותר לציין , ש ' הפארטו - אופטימום ' הזה הושג רק תודות לאין - סוף נקודות אדישות שסימלו את המון הצרכנים הדומם של ישראל . 
יורשיו של בנו גיטר בעסקי הבשר היו השותפים יוסי הראל , איש הפלי"ם לשעבר , והאחים שמואל ועזריאל עינב . 
יש להניח , שהזיכיון הזה הוענק להראל על ידי פנחס ספיר , תמורת המידע שהראל הואיל לספק לישראל גלילי ולספיר על מעללי בנימין ג'יבלי בפרשת הפיצוצים במצרים , ובעיקר על זיופי המסמכים באגף המודיעין הצבאי שנועדו להסתיר את חלקו של ג'יבלי בפרשה . 
מכל מקום , איש הפלי"ם לשעבר מצא עצמו שותף בזיכיונות ייבוא בשר עם עינב , איש ספינות אצ"ל לשעבר , שנודע מאוחר יותר כאחד הספסרים הגדולים בקרקעות הגדה המערבית הכבושה . 
שותפיו של עינב בעסקי גאולת המולדת היו יעקב עקנין , לשעבר מנכ"ל מנהל מקרקעי ישראל מטעם אריאל שרון והאחים גנדי . 
עינב , שנמנה על התורמים הגדולים ל ' גוש אמונים ' , הואשם במתן שוחד ל ' ליכוד' , פרשה שהיו מעורבים בה מיכאל דקל סגן שר החקלאות וראש הממשלה יצחק שמיר . 
באותה הזדמנות , הוא הואשם גם בהברחת מטבע - חוץ . 
הראל - עינב היו בעלי פירמה בשם ' קונסולידייטד פקארס ' שהייתה רשומה בשוויץ . 
שותפים ב ' קונסולידייטד' היו בנו של יו"ר ועדת הכספים לשעבר , בן חסותו של ספיר , אברהם שפירא מ ' אגודת ישראל ' , וכן חברות פנאמיות המשוחררות ממסים והמקבלות הקצבות מטבע - חוץ שהיו מצויות בבעלות ' בנק המזרחי ' . 
עם כניסתו של אריאל שרון למשרד התעשייה והמסחר באמצע שנות השמונים , הועבר חלק מהזיכיון לייבוא בשר למקורבו של שרון , יצחק מיטלמן , אחד מאותם ' משקיעים זרים ' מדרום אמריקה שייבא בזמנו ספיר , ושהואילו להישאר בישראל מרובת הזכיונות . 
יצחק מיטלמן שהיה ידוע כתורם ומקורב ל ' חירות' היה בעלי ' יצהר ' , שהייתה שותפה לקרטל שמני המאכל בישראל , וקיבל בזמנו מספיר זיכיון לפתיחת בנק למשכנתאות ( ' בנק יעסר ' ) . 
לאחר שנגמר הזיכיון בארגנטינה , היגר בנו גיטר לישראל והשקיע הונו בבניית מלון ' אכדיה ' בהרצליה . 
הוא הפסיד את השקעתו , וספיר מיהר לחלצו . 
הוא איפשר ליקותיאל פדרמן לרכוש את המלון במימון ממשלתי ולצרפו לרשת מלונות ' דן ' בבעלותו . 
כפיצוי על כשלונו במלונאות העניק ספיר לגיטר , בדומה למיטלמן , זיכיון לפתיחת בנק למשכנתאות . 
גיטר מכר את הרשיון היקר לקבוצת ' דיסקונט ' ; זו הפכה אותו ל ' בנק לפיתוח ולמשכנתאות' . 
לאחר - מכן נכנס גיטר לדירקטוריונים שונים בקבוצת דיסקונט – ואף , לטענתו , הפך ל ' שגריר נודד' מטעם פנחס ספיר ומשלמי המסים של ישראל . 
לאחר שהולנדר עזב את משרד המסחר והתעשייה ב - , 1951 הוא נכנס מדרך הטבע להנהלת ' מגדל ' ; לא לפני שקנה את מניותיו של ברנרד ( דב ) יוסף , שר הקיצוב המפורסם של תקופת ' הצנע' ולאחר מכן שר המסחר והתעשייה . 
בוועד - המנהל של ' מגדל ' הוא פגש את השר שלו לשעבר , ג'ק גרי , שעבר עתה לייצג קבוצת משקיעים דרום - אפריקנים ששלטו בחברה . 
כן פגש שם את שמואל טולקובסקי הציר מברן , שייצג את ' פרדס סינדיקט ' , את אריה שנקר יו"ר התאחדות התעשיינים , בעליה של פירמת הטקסטיל הגדולה של ישראל ' לודג'יה ' ( בהעדר יורשים לשנקר , עברה ' לודג'יה ' בעלים רבים , כולם ממקורבי השלטונות , ביניהם טיבור רוזנבאום ושאול אייזנברג ) . כן פגש שם הולנדר את אלפרד פויכטוונגר שהעסיק באותה תקופה את גיסו של הולנדר ב ' בנק יפת' . 
שמו של הגיס היה ד"ר יצחק - ארנסט נבנצאל , שהתפרסם לימים כמבקר המדינה הנוח ביותר שהיה אי פעם לממשלות ישראל . 
אחד משותפיו לעסקיו המגוונים של הולנדר היה יעקב מרידור . 
בתקופת ' הצנע' והמחסור החמור בבשר , הקים מרידור , אשר אהב לשלב פטריוטיות ברווחים , מפעל לשחיטת בשר באתיופיה בשם ' אינקודה ' . 
מאחר שחזונו או תאבונו היו , כרגיל , גדולים מהמציאות המוגבלת , נאלצה ממשלת ישראל , גם כרגיל , להיכנס כשותפה בעסק כדי להצילו . 
אחד משותפיהם של הולנדר ומרידור היה ארתור בן - נתן , לימים , שגריר ישראל בצרפת ובגרמניה ויועצו של שר הביטחון שמעון פרס בשנות השבעים . 
אגב , יורשי עסקי ' אינקודה ' של מרידור ושותפיו היו יוסי הראל והאחים עינב . 
בעידן המחסור במטבע - חוץ בישראל – בעת שבן - נתן הסתובב באתיופיה , וידלין ופרס למדו את חזון הניהול המדעי בארה"ב – פתח אחיו של שמעון פרס , גדעון פרסקי , ביוזמה ממלכתית חדשה . 
בזכרונותיו הוא מספר כי יסד את בנק ' סוויס - ישראל ' בז'נבה בתקופת ' הצנע' , באמצעות כיסוי שסיפק לו יהודה אסיא , יהודי עירקי שהתעשר במלחמת - העולם השנייה בהונג - קונג . 
פרסקי הועיד עצמו לעסוק בחלפנות מטבעות , במטרה לממן מהעמלות את אנשי משרד הביטחון באירופה . 
הוא נעזר בליפמן לוינסון , גיסו של אליעזר קפלן שר האוצר דאז . 
עד מהרה הפך הבנק לאחת המסלקות החיצוניות למאזן התשלומים של ישראל . 
מאוחר יותר החליף את ' סוויס ישראל ' בנק נמרץ אחר בז'נבה בשם ' בנק קרדיט ' . 
בעליו היו טיבור רוזנבאום , ונפילתו סיבכה כמעט את כל האליטה הצבאית והעסקית של ישראל . 
בין השאר , היא סיבכה בפלילים את מנהלה של ' החברה לישראל ' מיכאל צור ( אבל לא חלילה את בעליה אדמונד רוטשילד ) . 
מכל - מקום , עסקיו של פרס לא עלו יפה בשוויץ ; ועל הבנק השתלטה , בעזרת הממשלה , ' החברה המרכזית למסחר והשקעות' . 
החברה העמידה בראש הבנק את עקיבא פרסיץ , בנה של חברת - הכנסת הנמרצת מטעם ' הציונים הכלליים ' , שושנה פרסיץ . 
זו - האחרונה הייתה בתו של איל סוכר ברוסיה שלפני המהפכה . 
בתה שולמית נישאה לגוסטב ( גרשם ) שוקן בעל עיתון ' הארץ' שאביו , זלמן שוקן , קנה לו כמתנת נישואין . 
את העיתון קנה זלמן שוקן מסבו של דן טולקובסקי , יצחק ליב גולדברג . 
לאחר שעזב גדעון פרסקי את שוויץ וחזר לישראל , הוא פתח ביוזמה חדשה שנועדה ליצר מצברים וסוללות בעבור משרד הביטחון . 
הסוף האופייני היה שמשרד הביטחון , אשר בינתיים עבר לניהולו של אחיו , שמעון פרס , קנה מגדעון את המפעל הכושל , שהפך תוך זמן מועט לעסק מצליח ושמו עד היום ' תדיראן ' . 
ועוד באותה תקופה של מחסור במטבע - חוץ , החל מקורב אחר של שמעון פרס , ברוס רפפורט , בעסקות סיבוביות , שהיו בחלקן קשורות למשרד הביטחון , ושבסופן הפך למיליונר בעל מהלכים מיוחדים באליטה הפוליטית - צבאית של ישראל . 
הוא נתן שרותים ממלכתיים בעיקר בעסקות שנדף מהן ריח של עמלות מפוקפקות . 
רפופורט זה החל את עסקיו לאחר שהמפקח על מטבע - החוץ באוצר ב - , 1953 יעקב ברין ( לימים מייצגם של הברונפמנים בישראל , שהיו בין השאר בעלי רשת ' שופרסל ' ) , העניק לו באישור פטרוניו , אשכול וספיר , זיכיון לחיסול חובות הממשלה לפירמות זרות . 
הזיכיון הוענק הן לרפופורט והן לפאול קולק , אחיו של מנכ"ל משרד ראש הממשלה ולאחר - מכן ראש עיריית ירושלים השלמה , טדי קולק . 
וכך , בתקופת ' הצנע' כשהיזמים התרוצצו והזכיונות נחטפו , החל הרמן הולנדר להתעניין בענף המבטיח של אותה עת : מטעי ההדרים . 
הולנדר השקיע ב ' נטיעות דרום ' שנשלטה על ידי ' דיסקונט השקעות' . 
בדירקטוריון של ' נטיעות דרום ' פגש הולנדר את אברהם אמבש . 
האחרון יצג קבוצת בעלי - הון יהודים ממצרים , אשר השקיעו בעת מלחמת - העולם השנייה בבנק דיסקונט . 
הוא היה ידוע יותר כאביהן של שתי בנות , סוזי ואורה . 
סוזי נישאה לאבא אבן , שהיה שגריר ישראל באו"ם ושגריר ישראל בארה"ב , שר החוץ של ישראל בתקופת ממשלת גולדה מאיר וחבר ועדת חוץ וביטחון מטעם מפלגת ' העבודה ' בשנות השמונים . 
מעל לכל הוא התפרסם בכתיבת אלבומי ניצחון שהפכו לרבי - מכר בקרב יהודי ארה"ב . 
הבת השנייה , אורה , נישאה לחיים הרצוג שאחיו , יעקב הרצוג , היה מנכ"ל משרד ראש - הממשלה בתקופת בן - גוריון ואשכול , לאחר שהחליף את טדי קולק . 
אביהם של ההרצוגים היה יצחק הרצוג , רבה הראשי של פלסטינה וישראל , מישרה שהומצאה על ידי בן - גוריון ועסקני הסוכנות היהודית כדי לספק את האינטרסים הקואליציוניים של המפלגות הדתיות ' המודרניות' מסוגם של ' המזרחי ' ו ' הפועל - המזרחי ' . 
חיים הרצוג עצמו היה נספח צבאי בוושינגטון , ראש אמ"ן בשנות החמישים , ונשיא ישראל בסוף שנות השמונים . 
מאז שנות החמישים היה מבעלי משרד עורכי - דין מרכזי שבו השותפים היו מעורים בכל מוקדי העסקות הפוליטיות של ישראל . 
שותפו של הרצוג היה יעקב נאמן , לאומן דתי רב תככים אשר הספיק לכהן כמנכ"ל משרד האוצר בתקופת ממשלת בגין וכשר אוצר בממשלת נתניהו . 
הרצוג יצג בין השאר , אינטרסים של עסקי נשק גדולים . 
משרדו יצג , בעיקר בעניינים משפטיים עדינים , את קבוצת דיסקונט , בה היה במשך שנים חבר דירקטוריון . 
בניו המשיכו בדרכיו . 
יצחק , עורך - דין במשרדם של הרצוג - נאמן , כיהן כמזכיר הממשלה של ברק . 
בנו יואל נישא לבתו של נסים גאון , וריכז בז'נבה את עסקי הנשק של חותנו בעזרת קשריו הטובים של אביו בקרב האליטה הצבאית - עסקית של ישראל . 
בשפה עיתונאית כינו זאת כ ' קשרים עם צמרת רפ " י ' . הכוונה הייתה לקשרים עם אנשים כמו שמעון פרס , מיכאל פירון , דן טולקובסקי , זלמן שובל , אדולף שווימר , צבי צור ועוד . 
שני האחרונים , צור ושווימר , הועסקו , לאחר פרישתם ממשרד הביטחון , בקבוצת אייזנברג ; החווילה של זה - האחרון בסביון ניצבה בתווך , בין הווילה של שווימר ( שמכר אותה יותר מאוחר למרכוס כץ , מתחרהו של אייזנברג בסחר נשק ) ובין הווילה של יעקב נמרודי , שותפו של שווימר בסחר נשק . 
כיום נשלטת ' נטיעות דרום ' , אשר בדירקטוריון שלה ישבו הולנדר וחותנם של חיים הרצוג ואבא אבן , על ידי ' נכסי הדרום ' התופסת כשמינית מפעילות ההדרים במשק . 
האחרונה נשלטת על ידי ' נכסים ובניין ' , הנשלטת בידי ' דיסקונט השקעות' , שהעבירה במרוצת הזמן את תפקידה כפירמת אחזקה מרכזית של נכסי קבוצת ' דיסקונט ' , לחברת ' אי.די.בי-פיתוח', וכן הלאה וכן הלאה . 
הסיפור מתחיל לנוע בכוח תנופתו , מעין פרפטום מובילה . 
הגיעה העת לעצור את הסחרחורת ולסגור את הקצוות . 
סיפורה של ' אי.די.בי-פיתוח' הוא חלק ממחזור הסיפורים של משטרי ההצבר שעברו תושבי ישראל . 
במקורה החלה ' אי.די.בי-פיתוח' להתפתח מהונם של בעלי - הון יהודים ממצרים שהירבו להשקיע בחברות מקרקעין ומטעי הדרים . 
אחת מחברות אלה הייתה ' בילדיקו ' , ששיתפה פעולה עם קבוצות משקיעים זרים אשר פעלו באמצעות ' פי.אי.סי' ו ' פי . 
סי ' . 
כולן נבלעו בסופו של דבר בקבוצות בל"ל ודיסקונט . 
' בילדיקו ' עצמה הוקמה ונשלטה על ידי אליהו אלישר , נציג הבורגנות הספרדית הישנה של פלסטינה . 
בסוף שנות הארבעים נסע אלישר לדרום אמריקה , לדבריו , כדי להקים פירמת השקעות מרכזית שתיצור תשתית עסקית ספרדית טהורה בישראל . 
כמו פנחס ספיר שנסע עשר שנים מאוחר יותר לאמריקה הדרומית כדי לגייס משקיעם ל ' כלל ' , כך הסתובב אלישר מתוך תקווה לגייס משקיעים ספרדים טהורים . 
מכל מאמציו הצליח אלישר לעלות בחכתו שני אשכנזים טהורים שהשקיעו ב ' בילדיקו ' סכום של כרבע מיליון לא"י . 
היו אלה יוסף מירלמן ובנו גיטר מחברת ' ארפלסה ' . 
שנה לאחר מכן , ב - , 1949 מוזגה החברה בבנק דיסקונט והפכה ל ' דיסקונט - השקעות' . 
כאמור , החברה הפכה לאחת הקונצרנים המובילים בישראל בעסקי נשק , מאז שדן טולקובסקי , נכדו של מייסד חברת האחזקה של קבוצת בל"ל ובנו של אחד מבעלי ' פרדס - סינדיקט ' שמוזגה ב ' דיסקונט - השקעות' , הפך למנהלה של החברה . 
' דיסקונט - השקעות' נשלטה על ידי משפחות רקנאטי , קרסו , ומספר משפחות ספרדיות טהורות הקשורות ביניהן בקשרי משפחה עוד טרם כניסת הבריטים לפלסטינה . 
עם אלה היו קשורים בבעלות ובניהול צאצאי ' המעמד החדש ' , האליטה התאגידית שנתגבשה ב ' מוסדות הלאומיים ' , בסקטור ההסתדרות ובמיליציות הצבאיות של עידן המנדט , וכן בארגונים הפוליטיים והבטחוניים שלאחר 1948 . 
עימם היו קשורים גם משקיעים זרים , שמיסדו הסדרים של עמלות פוליטיות וזכיונות עסקיים . 
זהו הבסיס האידיאולוגי והחברתי שעליו נשענו יחסי השליטה של משטר ההצבר הישן של ישראל , משטר שעבר שינוי מבני חריף מאז שקם ' הסדר החדש ' בעולם . 
ה . 
השינוי המבני : ירידת הממשל ועלייתו של ההון הדומיננטי 
מאז תחילת שנות השבעים צמח משטר המתבסס על העמקת ההצבר . 
משטר זה ? אשר אופיין בסטגפלציה חזקה , ובתהליך של קיטוב הכנסות וריכוזיות הבעלויות במשק ? שרר עד סוף שנות השמונים . 
שרטוט ג' ממחיש את השינוי המבני שעבר המשק הישראלי מאז שנות השבעים . 
השרטוט מציג את הקשר בין ההתפתחות המצרפית של המשק ובין תהליך ההצבר הדיפרנציאלי . 
שיעור הצמיחה הכללי של המשק מוצג כאחוז השינוי השנתי של התוצר המקומי במחירים קבועים . 
מולו ניצב תהליך ההצבר , המובע כאחוז ההכנסות של ' הכלכלה הגדולה ' בתוך סך ההכנסה הלאומית . 
הכנסות ' הכלכלה הגדולה ' מיוצגות באמצעות הרווחים הנקיים של חמש קבוצות - ההון הדומיננטיות ( שתי הסדרות מוצגות בממוצעים נעים של חמש שנים ) . השרטוט משקף את הקשר השלילי בין הצמיחה הכללית ובין מבנה יחסי השליטה במשק . 
שרטוט ג' 
הון דומיננטי מול צמיחה כללית בישראל 
במרוצת התקופה 1955 - 1972 התרחב המשק בשיעור שנתי של % 9 בערך ? שיעור שנחשב לאחד הגבוהים בעולם . 
בתקופה זו , חלקן של רווחי קבוצות ההון הדומיננטיות בהכנסה הלאומית היה נמוך יחסית ; ועד לשנת 1972 לא עלה מעל מחצית האחוז . 
העידן שלאחר 1973 היה שונה לחלוטין . 
הצמיחה במשק נפלה לשיעור שנתי של פחות מ - % ; 3 וככל שהתגברה ההאטה הכללית במשק , החל לנסוק חלקן של קבוצות - ההון הדומיננטיות בהכנסה הלאומית . 
בתחילת שנות השמונים , הרווחים הנקיים של קבוצות אלה הגיעו לשיעור של 2.3 % מתוך ההכנסה הלאומית . 
בין אמצע שנות השמונים לבין סוף שנות השמונים , ההצבר הדיפרנציאלי של ' הכלכלה הגדולה ' היה שלילי ; הרווחים הנקיים של קבוצות - ההון הדומיננטיות נפלו אל מתחת לרמה של 0.75 % מתוך ההכנסה הלאומית . 
זאת הייתה תקופת המעבר : משטר העמקת ההצבר שקע – ופינה מקומו לשינוי הכלכלי - פוליטי שהתחיל בשנות התשעים , ושבטיבו נדון בהמשך . 
מה גרם לשינוי המבני בשנות השבעים , שהביא להאטה כללית וריכוזיות בשליטה ? 
הצמיחה המהירה , למן תחילת שנות החמישים ועד , 1972 נבעה בעיקר משני מעוררים ' חיצוניים ' . 
ראשית : ייבוא ההון החד - צדדי שבא בעיקר ממענקים וממלווים של ארגונים יהודיים בארה"ב , ומהשילומים והפיצויים מאת ממשלת גרמניה ( 1955 עד 1965 ) . מאחר שהמשק הישראלי היה עדיין קטן , די היה בהעברות חיצוניות אלה כדי לספק את ההשקעות במשק שהיו נחוצות להגדלת הצריכה . 
בדיקה פשוטה של החשבונות הלאומיים של ישראל מראה , אכן , שהתוספות בתוצר המקומי הגולמי באותן שנים היו תואמות כמעט לגמרי לייבוא - ההון האזרחי . 
בשנים 1965 - 1967 שרר מיתון חריף , שנבע מהפסקת השילומים מגרמניה ומהתחלת הנסיגה של הממשל ממקומו המרכזי בתהליך ההשקעות במשק . 
מלחמת 1967 וגידולן המהיר של ההוצאות הצבאיות בעקבותיה עוררו את המשק לטווח - קצר ; אולם מה שנתן את עיקר הדחיפה היה המעורר החיצוני השני : הפלסטינים . 
נראה , שהצמיחה המהירה נבעה מההרחבה הפתאומית של השווקים שניתוספו : מצד אחד , השוק הפלסטיני לקליטת סחורות ישראליות ; ומצד שני , כוח - עבודה פלסטיני זול , שזרם בעיקר אל שוק - העבודה המשני בענפים עתירי העבודה של ' הכלכלה הקטנה ' הישראלית . 
השילוב של התרחבות הביקוש יחד עם תהליך הפרולטריזציה של הפלסטינים הכפריים , היה בעל אפקט של ' מכפיל ' על המשק הישראלי . 
מאז , 1974 הגידול בכוח - העבודה הפלסטיני התייצב ( ומאז הוא לא גדל מעבר ל - עובדים ) - והמשק הישראלי עבר לסטגנציה . 
כאן חשוב להעיר , כי הדעה לפיה כוח - העבודה וכוח - הקנייה הפלסטיני היו גורם מזרז חשוב בצמיחת המשק הישראלי , אינה מקובלת על כלכלני הזרם המרכזי של ישראל . 
הם נוטים בדרך - כלל לראות את השליטה הישראלית במשק הפלסטיני דווקא כגורם ממתן , אם לא בולם , בהשקעות טכנולוגיות . 
לדעתם , בטווח הארוך הביא הכיבוש נזק למשק הישראלי ; תוספת ההכנסה , שבאה לישראל מכוח - העבודה הזול בשטחים הכבושים , קוזזה על - ידי תוספת הוצאות לשם אחזקתם הצבאית . 
" ... לפי ניתוח שלי ... ", כותב אליאס תומא , " ... הורידו ההוצאות הצבאיות הנוספות מאז הכיבוש את שיעור הצמיחה של המשק הישראלי בין 1967 ל - 1982 ב - % 1.07 לשנה בממוצע ... " ( רבעון לכלכלה , 1989 : עמ' 594 ) . כך גם סבורים יתר הכלכלנים הישראלים כמו איתן ברגלס ואהרון קליימן שהוזמנו לרב - שיח אשר התפרסם באותו ' רבעון לכלכלה ' . 
לדעתם , התרומה של הפלסטינים למשק הישראלי מגיעה לפחות מאשר % 2 מהתוצר הלאומי הגולמי הישראלי . 
המסקנה שלהם היא , שכתוצאה מהאינטגרציה הכפויה שבין שני המשקים מאז 1967 - הצד הישראלי הוא , למעשה , הצד המפסיד , בעוד הצד הפלסטיני יוצא נשכר ברמת - החיים ובהתפתחות הכלכלית . 
לנו יש כמה השגות על טענות אלה . 
ראשית : הטענות של כלכלני הזרם המרכזי נובעות מפרספקטיבה מצרפית , כלומר , מתפישה מקרו - כלכלית . 
זאת ראייה היסטורית מוטעית ביסודה : אי - אפשר ש ' כולם ' ירוויחו או יינזקו , אלא אם כן מתעקשים להישאר בעולם הפיקטיבי של וילפרדו פארטו . 
בעולם הממשי של הכיבוש - כוח - העבודה והמשק הפלסטיני נתנו בשנים 1967 - 1973 תנופה ל ' כלכלה הקטנה ' של ישראל , שעסקה בעיקר בסחורות צריכה אזרחיות ; ומכאן שהם סייעו להתאוששות המשק הישראלי בכללותו . 
הכיבוש הצמיח בישראל שכבות - ביניים חדשות , שניזונו מכוח - העבודה היצרני הפלסטיני . 
' צמיחה ' או ' טכנולוגיה ' אינן מהוות מניע בקפיטליזם ; הן תוצאה של יחסי - כוח קפיטליסטיים , שמשתקפים ברווחיות - ובעיקר ברווחיותן של קבוצות דומיננטיות בחברה . 
כושר הרווחיות של אותן שכבות דומיננטיות יכול , לעתים , להיות קשור ל ' שגשוג' כללי או לצריכה כללית יותר גדולה של מוצרים ושירותים . 
מנגד , יכולים להתחולל מצבים הפוכים ; ואנו סבורים כי אכן בישראל אירע מצב הפוך . 
אחרי , 1974 כושר הרווחיות של ' הכלכלה הגדולה ' הישראלית נשען בעיקר על ההאטה הכללית של המשק הישראלי האזרחי . 
ההשקפה המצרפית מוליכה לטענות מוזרות : כאילו אימפריות הפסידו ' בסך הכל ' מכיבוש ומאחזקת קולוניות ; כאילו עבודת עבדים בארה"ב הייתה הפסד כלכלי , אשר בלם את התפתחות הדרום . 
בדרך זאת ניתן להוכיח שמאז התקופה הנאוליטית , המין האנושי מצוי בהפסדים מצטברים . 
ברור שאין כאן עיסוק בהיסטוריה אמיתית , אלא בפיקציות . 
השגה שנייה : החשבונאות המצרפית ( או המקרו - כלכלית ) מראה , לכאורה , שתרומת כוח - העבודה הפלסטיני מסתכמת ב - 2 % מהתל"ג הישראלי . 
אולם בדיקה לפי המתודה של ' חליפין לא שווים ' - כלומר , הערכת ' העודף ' שהועבר לישראל באמצעות כוח - העבודה הפלסטיני - מראה כי מדובר בניכוס ערכים של % 10 באומדן גס , מהערך - המוסף התעשייתי של ישראל . 
מי שאוהב פיקציות , יכול להניח את התסריט הבא : אילו ערכים אלה היו נצברים במשק פלסטיני עצמאי במשך כרבע מאה של כיבוש ישראלי ( בתוספת עשרים שנה של כיבוש ירדני ) , כלומר - ללא מדיניות שלטונות הכיבוש לבלימת ההשקעות בשטחים , ללא מדיניות מניעת התיעוש , ללא מניעת התפתחות שוק אשראי עצמאי , ללא מניעת מערכת פיסקלית תומכת , ללא מניעת חינוך טכנולוגי , ללא שוד המים והקרקעות , ללא מיסוי מפלה , ללא מעצרים וללא עידוד הגירה החוצה של כוח - עבודה משכיל - הרי ללא כל אלה , המשק הפלסטיני היה נראה שונה לחלוטין . 
יש להניח , שגם במשק הישראלי - מאזן - התשלומים , אופי ההשקעות , חלוקת העבודה והתחלקות ההכנסה והרכוש היו נראים אחרת . 
ועוד ייתכן שההתפתחות הפוליטית , בעיקר המפלגתית , בישראל הייתה עשויה להתנהל בכיוון אחר . 
אבל ברור שכל זה מיועד לאוהבי תסריטים פיקטיביים . 
במציאות , מכל מקום , פני הדברים היו שונים : המעוררים ' החיצוניים ' הללו פעלו לריכוך תהליך הריכוזיות הסמוי , שהסתתר מאחרי השגשוג הכללי בישראל שלאחר , 1967 בעיקר באמצעות השפעתם על התרחבות סקטור העסקים הקטנים והעצמאיים . 
רק מאז 1974 הפך תהליך הריכוזיות לגלוי , כש ' הכלכלה הגדולה ' פרצת קדימה וניכסה חלק הולך וגדל של הכנסות הסקטור העסקי . 
שינוי דרסטי התחולל במבנה המשק - שהתלווה במהפך פוליטי , תוך ירידה גלויה של כוחו המרכזי של הממשל . 
הממשלות הימניות בלי כחל וסרק שקמו מאז , תמכו במדיניות - חוץ תוקפנית גלויה ובמדיניות כלכלית שכונתה ' ליברלית' . 
זאת הייתה תקופת הזוהר של הקפיטליזם המלחמתי בישראל , שהעלה את קבוצות - ההון הדומיננטיות אל מרכז השליטה במשק . 
זהו משטר של העמקת ההצבר הדיפרנציאלי , ושבו האידיאולוגיה העסקית הפכה לדומיננטית . 
זה המקום לעבור לתיאור מבני מפורט של יחסי השליטה בישראל שהתקיימו בעידן ההוא - עידן ' ההטיה הצבאית' . 
ו . 
יחסי השליטה בישראל : עידן ' ההטיה הצבאית' 
נתחיל בתיאור מבנה המשק הישראלי בתקופה של אמצע שנות השמונים - עת הקפיטליזם המיליטריסטי היה בשיאו . 
ניתן לחלק את המשק באופן גס בין שני קטבים , חלוקה שבמהותה לא השתנתה עד היום . 
במרכז המשק ניצבה ' הכלכלה הגדולה ' , ובה כחמישים פירמות גדולות ; ולצידה פעלה ' הכלכלה הקטנה ' שכללה את שאר הסקטור העסקי וחלק מהמלכ " רים . 
בתוך ' הכלכלה הגדולה ' ניתן להבחין במעגל חיצוני : ' חגורה ' של פירמות גדולות , אשר היו בדרך - כלל בעמדה מובילה - אם לא מונופולית - בענף מסוים . 
' החגורה ' הקיפה קבוצת ' גרעין ' של קונגלומרטים , המהווים עד היום את מוקד השליטה במשק הישראלי . 
קבוצת ' גרעין ' זאת הורכבה מחמש קבוצות - הון דומיננטיות ; עד לא - מכבר היה נהוג להבחין ביניהן באמצעות זיהויין כ ' תעשייתיות' או כ ' פיננסיות' . 
למעשה , הן היו לפותות אלה באלה בקשרי בעלות , שליטה והפעלה משותפים - עד כדי הפיכתן לגוש מוצק , מעין מרכז - כוח של גרעין האטום , שעליו נשענה מסכת יחסי העוצמה של משטר ההצבר . 
גוש זה הורכב מקבוצות ' לאומי ' , ' הפועלים ' , ' אי.די.בי', ' כור ' ו ' כלל ' . 
עד שנות התשעים היה ניתן לצרף לקבוצות - הון אלה גם כמה קונצרנים ממשלתיים , בבעלות פורמלית או בשליטה משותפת של הממשלה - אבל כבר אז היה קשה לדבר על קבוצה ששית , מעין ' קבוצת הממשלה ' . 
תולדות קבוצת ' הגרעין ' הן בעצם תולדות החברה הישראלית , על תהפוכותיה ההיסטוריות . 
קבוצת ' לאומי ' החלה ב - 1902 כבנק למימון פעולות ציוניות קולוניזטוריות . 
כך גם קבוצת ' הפועלים ' שהחלה ב - 1921 עם ייסוד בנק למימון פעילות של קואופרטיבים ושל קבוצות עבודה חקלאיות ולמימון בענף הבנייה והחרושת . 
קבוצת ' אי.די.בי' החלה פעילותה ב - 1936 כבנק למימון פעילות בסקטור ' האזרחי ' , ובמיוחד של הבורגנות הספרדית שהתרכזה בעיקר בנדל"ן . 
' כור ' החלה ב - 1944 כחברת - בת תעשייתית של ' סולל - בונה ' , שהפך בעת מלחמת - העולם השנייה לקונצרן רב - ענפי ולקבלן הגדול במזרח - התיכון . 
' כלל ' הוקמה ב - 1962 בעקבות נסיונו של שר האוצר דאז פנחס ספיר למשוך משקיעים זרים יהודים בעזרת הטבות . 
תוך זמן קצר , היא הפכה לקונצרן בשליטה משותפת של מרכזי הכוח המשקי , לאחר שקבוצות - ההון המקומיות הגדולות בלעו את המשקיעים הזרים . 
במרוצת שנות החמישים , כאשר יחסי השליטה החלו להתקבע , עדיין נותרו מספר קבוצות אחזקה ובעלי - הון גדולים יחסית , שפעלו במקביל . 
ביניהם היו : ' החברה המרכזית למסחר והשקעות' , קבוצת ' אלרן ' , קבוצת ' מגדל ' , ' מולר ' ( אתא ) , ועוד . 
אולם אלה שקעו או התמזגו בקבוצת ' הגרעין ' , שהפכה החל משנות השבעים למוקד השליטה במשק הישראלי . 
מאז הפכו חמש קבוצות ' הגרעין ' למעורבות כמעט בכל הפעילות העסקית החשובה במשק , אם במישרין ואם בעקיפין - ובדרך - כלל , תוך גיבוי מן הממשל ותוך שיתוף פעולה עימו . 
שליטה זאת התגבשה באמצעות שליטה משותפת בצמתים האסטרטגיים של תהליכי התשומות והתפוקות במשק : בסחורות מפתח וחומרי גלם , במימון מקומי ובמימון מחו"ל , בסוכנויות ייבוא וברשתות שיווק , בתקשורת ובפרסום . 
סקירה חטופה של רשימת מאה הפירמות המובילות בישראל במחצית שנות השמונים ( על פי פרסום ' דן אנד ברדסטריט ' משנת 1984 ) , מראה שקבוצת ' הגרעין ' , יחד עם הממשל , שלטו בכמחצית ממאה הפירמות התעשייתיות המובילות . 
עשרים - ושלוש היו בשליטת ' כור ' , שמוֹנה בשליטת ' אי.די.בי', שמוֹנה בשליטת ' כלל ' , ותשע היו בשליטת הממשלה . 
ועוד על פי אותה רשימה : מסתבר שמתוך חמישים הפירמות המובילות , עשרים - ושמונה נשלטו על - ידי קבוצות ' הגרעין ' והממשלה ; ומתוך עשרים המובילות בראש , ארבע - עשרה נשלטו על - ידי קבוצות ' הגרעין ' . 
תהליך דומה אירע בארגונים הפיננסיים . 
המשק המבוזר של שנות השלושים - שבו פעלו כ - 70 בנקים מסחריים , רובם קטנים , ויותר מ - 100 אגודות אשראי משותפות - הלך והתרכז בשליטת שלוש קבוצות - הון מרכזיות : ' בל " ל ' , ' הפועלים ' ו ' אי.די.בי. קבוצות אלה - בגיבוי הפעילות הממשלתית באג " חים , באשראי מוכוון ובתמיכות אחרות לתעשייה ולשיכון - השתלטו לגמרי על סקטור הבנקאות . 
בשנות השמונים הן תפסו % 80 מסך הנכסים , המועסקים , הסניפים , והפיקדונות , והן ניכסו % 70 מהרווח הנקי שלו ( לא כולל הכנסות בחברות - הבנות והשלוחות הבנקאיות בחו"ל ) . תמונה דומה מתגלה בסקטורים לא - תעשייתיים כמו אספקת נפט , גז , שיווק המוני , בנייה , ביטוח , תובלה ימית , נדל"ן ועוד . 
קבוצות ' הגרעין ' תפסו יחדיו עמדות מובילות , ולמעשה אוליגופוליות . 
מעבר לתמונה הקפואה של המבנה הקונגלומרטי הזה , מצוי תהליך היסטורי שבו התהווה גוש מרוכז ביותר של קשרי שליטה ובעלות מסובכים בין קבוצות אחזקה , פירמות בנות ומסונפות ; אלה כוללים קשרי - גומלין פורמליים ולא - פורמליים , אישיים , משפחתיים , עסקיים ותרבותיים ; יחד עימם התגבשו הסכמי רכש , הסדרי אשראי וערבויות , זכיונות והסכמים לא כתובים ; מוסכמות שהתהוו מאז שנות החמישים , אם לא לפני כן . 
מפרספקטיבה כוחנית - עסקית , מוסכמות אלה כונו ' הסדרים מוסדיים ' . 
מנקודת מבטו של ההמון , מוסכמות אלה הינן ' מצב טבעי ' . 
אלה הם , למעשה , תמצית היחסים המעמדיים בחברה הישראלית . 
מפעם לפעם , כשנוצר קרע או קונפליקט בקרב אליטת הכוח של ישראל , נחשף לזמן קצר , טבעם של יחסי השליטה . 
כך לדוגמא , ' גילתה ' ' ועדת בייסקי ' ( תגלית שהייתה ברורה לכל יליד ישראלי שמוחו לא נשטף ) כי מנהלי הבנקים המסחריים הגדולים פרשו רשתות של הסכמים הדוקים לא - פורמליים בפעילות מגוונת ביותר בשוקי ההון : הסכמים להנפקת מניות ולהרצתן , הסכמים על שערי מניות , הגנה משותפת מפני היצעים לא צפויים . 
גם הסתרת מידע , ייפוי מאזנים ופעולות לא - חוקיות במטבע - חוץ - לא היו יכולים להיעשות ללא הסכמים שבשתיקה . 
קבוצת ' הגרעין ' הראתה לכידות והומגניות די חזקים , לא רק בקשרי בעלויות וקשרים עסקיים , משפחתיים ותרבותיים , אלא גם ביחסי - הגומלין ההדוקים בין בעליה ומנהליה ובין אנשי מפתח בממשל ובארגונים הצבאיים . 
לכידות זאת התבטאה בהתאמה הסטטיסטית המפתיעה בביצועים העסקיים של קבוצות ' הגרעין ' , בעיקר מאז שנות השבעים . 
לדוגמא : במרוצת התקופה למן 1968 ועד 1985 הייתה בין חמש הקבוצות קורלציה כמעט מושלמת בשיעורי השינוי של הרווח , הערך המוסף , ההכנסות ממכירות , הוצאות המיסוי והסובסידיות והמענקים מהממשל . 
וכן הייתה קורלציה גבוהה בתנודות של הכנסות הבעלים והמנהלים אשר שלטו בקבוצות אלה . 
בנוסף לאלה התקיימו כמה פירמות מובילות , ללא בעלות משפחתית מוגדרת : בעיקר שרידים מהסקטור ההסתדרותי , כמו ' תנובה ' , ' המשביר ' וקואופרטיבים של צרכנות ותחבורה . 
הפירמות הסַטיליטיות היו קשורות קשר הדוק לביצועי קבוצות ' הגרעין ' . 
קשר זה הלך והתהדק במרוצת העידן ' המוזהב ' של הבורסה התל - אביבית והאינפלציה בשנות השבעים והשמונים . 
הקשר בין ' הגרעין ' לבין שאר ' הכלכלה הגדולה ' התבטא בבעלויות משותפות , בנציגים הדדיים בהנהלות , בהסכמי מכירות , באשראי ובהשקעות הדדיות בתיקי מניות . 
אל ' חגורת' הפירמות הסַטיליטיות הצטרפו קבוצות - הון זרות , שפעלו בעיקר באמצעות חברות - בנות מקומיות . 
בין הקבוצות הבולטים בשנות השבעים והשמונים היו קבוצות אייזנברג , וולפסון , ברונפמן , רוטשילד , עזריאלי , מקסוול , אברמסון , ' פולקסווגן ' , ' טי.אר.וו', ' ג'.טי.אי', ' אינטל ' , ' מוטורלה ' , ' לוראל ' , ' סי.די.סי', ' אי.בי.אם', ' היולט - פקרד' ועוד . 
פירמות ממשלתיות , שתפסו עמדות מונופולית - ' התעשייה האוירית' , ' מספנות ישראל ' , ' רפא " ל ' , ' אל - על ' , ' כימיכלים לישראל ' , ' בזק ' - היו מצויות כבר אז בתהליכי פירוק או מכירה . 
אחרות כבר פורקו או נמכרו , או היו מצויות בעיצומו של התהליך , עוד לפני אמצע שנות השמונים : בנק ' טפחות' , ' מנועי בית - שמש ' , ' פז' , ' רסקו ' , ' ארקיע' , ' השקם ' , ' החברה הכלכלית לירושלים ' , ' בנק הספנות' , ' בתי הזיקוק ' ועוד אחרים - שנמכרו נתחים - נתחים , למקורבים מקומיים וזרים . 
לעומת ' הכלכלה הגדולה ' , אשר מראה התנהגות מלוכדת וביצועים הומוגניים למדי , קיים מעין ' סקטור ' ( אם זהו שם הראוי לקטגוריה סטטיסטית ) המורכב מעסקים , פירמות , שותפויות ועצמאים קטנים . 
אלה עוסקים באופן מבוזר במִגוון פעילויות וענפים , למן ייצור תעשייתי ועד לאספקת שרותים משפטיים . 
זוהי ' הכלכלה הקטנה ' . 
אין למצוא בסקטור זה ביצועים אחידים או התנהגות מלוכדת . 
משום כך הוא מתאים , באספקטים רבים , לאידיאל הנאו - הקלאסי בדבר ' תחרות' ו ' שוק מושלם ' . 
גם מפרספקטיבה של יחסי השליטה , הוא מתאים לניתוח הכלכלי המסורתי שמתמקד ברמת הענף , המפעל והמוצר . 
' הכלכלה הקטנה ' נראית כמשקע שנותר מהקפיטליזם המשפחתי הישן . 
ואכן , בסקטור זה שוררות עדיין האמונות הליברליות הקלאסיות על עושר האומה והאוטונומיה של השוק החופשי מהמדינה העריצה . 
שם עדיין ניתן למצוא את המבנה הקלאסי של נציגות נבחרת ורופפת ; של ' קבוצות לחץ' מסוג ארגונים והתאגדויות של סוחרים , של ייבואנים , של בעלי - מלאכה או של חקלאים ; אם נפנה לשכבות הביניים החדשות , שם נמצא קרטלים או גילדות של רואי - חשבון , של עורכי - דין , של שמאים , או של רופאים וכיוצא באלה . 
תהליך מקביל לקיטוב בסקטור העסקי אירע בשוק העבודה . 
עמנואל פרג'ון היה הראשון שתיאר את תהליך התפצלותו של שוק העבודה הישראלי לשוק ' ראשי ' ולשוק ' משני ' - תהליך שזורז עם התפתחות ' ההטיה הצבאית' של הסקטור המונופולי ולאחר סיפוח השטחים שנכבשו ב - 1967 . 
המאמר של פרג'ון מתבסס על תיזת ' התלות' המרקסיסטית . 
התלות נובעת מהתפתחות לא שווה בין המשק הישראלי , ששורר בו קפיטליזם מונופולי , לבין המשק הפלסטיני שסופח אליו ב - 1967 והמצוי ברמת התפתחות של משק קולוניאלי . 
כבר לפני , 1948 טוען פרג'ון , האליטות הישראליות חתרו ליצור ' כלכלה דואלית' . 
הן ניסו להקים משק סגור והומוגני מבחינת עבודה יהודית , המבוסס על חקלאות כענף עיקרי . 
עם התפתחות התיעוש , ובעיקר עם צמיחת תעשיות הנשק בסוף שנות הששים , " ... איבדה החקלאות את חשיבותה האסטרטגית , והפיתוח הכלכלי המואץ הן בחקלאות והן בתעשייה , יצר דרישה גדלה והולכת לכוח עבודה נייד , זול וחסר זכויות : כוח עבודה חופשי במובן הכלכלי הקלאסי ... " ( פרג'ון , 1978 : עמ' 4 ) . כוח זה נמצא בצורת מאגר כוח - עבודה פלסטיני זול , נייד וחסר הגנה מקצועית וייצוג פוליטי - שזרם אל שפלת החוף המתועשת . 
מאז , 1967 כוח זה " ... הפך להיות מרכיב עיקרי והכרחי לצד השכבות הנמוכות ביותר של הפרולטריון היהודי המורכב ברובו מיהודי המזרח ... " ( שם , עמ' 5 ) . 
תהליך הפרולטריזציה הפלסטינית יצר קיטוב בין שני שוקי העבודה , המקביל לקיטוב שהתחולל בסקטור העסקי . 
בסקטור המונופולי , הן בבעלות פרטית והן בבעלות ציבורית , אין דריסת רגל לערבים - אלא לעבודה יהודית מאורגנת , שחלק נכבד ממנה עוסק בצורה ישירה או עקיפה בייצור נשק ובסחר בו . 
" ... כמו כן קטן מאוד מספר הפועלים הערבים במפעלים הציבוריים הגדולים כמו מפעלי ים המלח , מפעלי כור , הנמלים וכדומה . 
האפליה הקיימת בשוק העבודה מתבטאת בראש ובראשונה בכך שהמפעלים הגדולים , שברובם שייכים להסתדרות או לממשלה כמו מפעלי המלט , הכימיכלים , מפעלי המתכת של כור , הנמלים , אינם נותנים כמעט לפועל הערבי לחדור לתחומם ... " ( ע"ע 16 - 17 ) . מנגד , החל תהליך של " ... התרכזות של כוח עבודה התעשייתי הערבי במפעלים פרטיים בגודל קטן ובינוני . 
מפעלים אלה משלמים שכר נמוך [ כמחצית השכר המשולם בסקטור המונופולי , בזמן כתיבת המאמר ] , ונתונים ללחצי השוק . 
הם עובדים עבור השוק האזרחי ולא הצבאי ומייצרים מוצרי צריכה כמו מזון , מוצרי בנין , מוצרי עץ וגומי וכו ' . 
ספק אם מפעלים אלה יוכלו להתפתח ולפרוח ללא כוח עבודה הערבי ... " ( עמ' 17 ) . 
בעזרת ניתוח סטטיסטי , ניסה פרג'ון להראות כי ' הכלכלה הדואלית' הלכה והתפתחה על פני כל הקטגוריות החברתיות בשוק העבודה : הכנסה , גיל , ניידות , מין , מקצוע ומיומנות . 
גם תרומתו של כוח - העבודה הפלסטיני למשק הישראלי נבדקה במאמר ( אם כי לצערנו , לא נבדק חלקו בערך המוסף התעשייתי או ב ' עודף ' העסקי ) . מסתבר , על - פי ניתוחו של פרג'ון , שמאז תחילת שנות השבעים , כוח - העבודה הפלסטיני הגדיל את חלקו בשוק העבודה היצרני : מ - 23 % בשנת 1971 ל - 30 % בשנת 1976 . 
תהליכים אלה אינם תעסוקתיים גרידא . 
מאחוריהם , סבור פרג'ון , קיים קונטקסט פוליטי שהולך ומתבהר . 
זהו תהליך עלייתה של הבורגנות מול ירידתה של הביורוקרטיה המדינית - צבאית . 
באופן אבסורדי , דווקא הפיצול בשוק העבודה - המיטיב לכאורה , לטווח קצר , עם השכיר היהודי - שובר לטווח ארוך את כוחו של ההון הממשלתי וההסתדרותי , ובעיקר את כוחם של האיגודים המקצועיים של השכירים היהודים . 
עד שנות הששים , הייתה קיימת הסכמה בין המדינה ובין ההסתדרות על רמה מסוימת של דאגה לאינטרסים של השכירים בנושאי תעסוקה ושכר . 
זרימת כוח - העבודה הפלסטיני הפקיעה מידי ההסתדרות את הבלעדיות על שוק העבודה . 
" ... כוח העבודה הפלסטיני נותן לבורגנות הפרטית , הן החקלאית והן התעשייתית , משען בלתי תלוי בהסתדרות ובמוסדות המדינה והביורוקרטיה . 
כוח זה הוא אחד ממקורות חוזקתה ועוצמתה של הבורגנות הפרטית ... באופן זה תרם ועדיין תורם כוח העבודה הערבי לתנועה ההיסטורית שהתחזקה מאוד מאז , 1967 של חיזוק הבורגנות הפרטית בישראל ביחס לבורגנות הביורוקרטית המדינתית ... " ( עמ' 5 ) . 
ואכן , הפרולטריזציה של הפלסטינים , שהפכו תוך זמן קצר לבסיס העיקרי שעליו נשען כוחה של ' הכלכלה הקטנה ' , הביאה עימה את התפתחותו של ' המעמד הבינוני החדש ' של ישראל . 
עימו פרחו אידיאולוגיות של שוק חופשי ולאומנות ; אלה שתי מחלות , הידועות בהתפשטותן המחזורית בקרב שכבות הביניים . 
יש גם מקום להנחה , לפיה עליית ' הליכוד' והקואליציה הלאומנית - קלריקלית החלה עם התקטבות המשק בסוף שנות הששים . 
מסקנה : ' הפלסטיניזציה ' של ' הכלכלה הקטנה ' פעלה לחיזוק כוחה של הבורגנות הישראלית , ושיחררה את הדחפים הגזעניים שקיננו בה . 
באופן פרדוקסלי , התהליך הזה גם הוביל להשתחררותן של שכבות הביניים מנאמנותן למפלגות מרכז ולמוסכמות מנדטוריות - ולתמיכה גוברת שלהן באידיאולוגיות ליברליות ישנות המצדדות בזכויות לאומיות ובזכויות אזרח . 
חשיבות האבחנה הדואלית הזאת , בין ' ההון הדומיננטי ' לבין ' הכלכלה הקטנה ' , גולשת אל מעבר לעיסוק בשאלות ' כלכליות' . 
היא מאפשרת ראייה אלטרנטיבית , ועשויה לשנות את תפישת ההיסטוריה של המוסדות הפוליטיים בישראל ואת התפתחות מדיניות - החוץ שלה . 
הגישה המקובלת בישראל , ולמעשה , ברוב החברות המפותחות בעולם , מתארת את המציאות כשרויה במערכת מצרפית הומוגנית . 
אידיאולוגיה דומיננטית זאת היא תוצר השכבות השליטות אשר דואגות להחדירה יום - יום בצורות מגוונות לערוצי מוחם של הפרולים . 
כאשר אידיאולוגיה זאת לובשת כסות אקדמית ממוסדת , היא מופיעה במחלצות ' מקרו - כלכליות' ו ' מקרו - פוליטיות' . 
במחלצות אלה , המציאות משתקפת בתנודות של מרכיבי החשבונאות הלאומית , בשינוי הרכב הממשלות ובתמורות במדיניות החוץ והביטחון שלהן . 
הדוקטרינות המקרו - כלכליות והמקרו - פוליטיות רואות במדינה הלאומית גוף מצרפי של כוחות ' פרטיים ' , ' ציבוריים ' , ' ממשלתיים ' , או ' אזרחיים ' ו ' צבאיים ' . 
באַגרֶגציות כאלה - לא נותר אלא להצביע על ' עיוותים ' בהקצאת המקורות החברתיים ( של כוח , כסף , וכבוד ) . האידיאולוגיה המצרפית אינה מתייחסת למבנה יחסי השליטה בחברה , ועוד פחות לתהליכי החלוקה - מחדש של ההכנסות . 
לכל היותר , רואים בכך תוצר לוואי חברתי או ' בעיה חברתית' . 
הגישה המצרפית מתעלמת מהכוחות הדומיננטיים הפועלים בחברה . 
היא מטייחת בטיח עבה את התהליך הכוחני , באמצעות מושגים פיקטיביים כמו ' ממשלה ' , ' ממסד' , ' ציבור ' ו ' מקבלי החלטות' . 
היא מניחה שהחלטות על הקצאת מקורות הן הליך פורמלי המשתייך לספֵרה אוטונומית , אותה מאיישות דמויות בעלות בחירה בין החלטות רציונליות או מוטעות . 
לדעתנו , האידיאולוגיה המצרפית משרתת בעיקר את אלה המעונינים להסתיר את אופי השינויים בתוך מבנה המשק - ולמעשה , את טבע יחסי השליטה בחברה . 
הגישה שלנו לאורך כל הספר , טוענת כי מבט מצרפי עשוי להטעות , אם הוא משקף ממוצע של תהליכים מנוגדים . 
למשל : ממוצע של שיעור צמיחה נמוך בכלל המשק עשוי להיות תוצאה של שיעור צמיחה גבוה ברווחי ' הכלכלה הגדולה ' במקביל להצטמצמות בהכנסה והאטה בשאר חלקי המשק . 
ניגודים אלה בולטים במיוחד בתהליך העמקת ההצבר . 
ואכן , זה הניגוד שהתפתח בישראל בשנות השבעים והשמונים . 
ז . 
' ההטיה הצבאית' והשינוי המבני : 1974 עד סוף שנות השמונים 
מתחילת שנות השבעים החלו לבלוט שני תחומים , אשר עד סוף שנות השמונים היו עתידים להפוך לדומיננטיים במשק : ביטחון ופיננסים . 
תחומים אלה החלו להתגבש עוד בעידן הצמיחה המהירה והדומיננטיות הממשלתית . 
התחום הבטחוני התפתח במקורו , כך נטען , בגלל בידודה הפוליטי של ישראל , וכתוצאה מן העימות המתמיד עם מדינות ערב . 
הייצור הבטחוני השתלב בתוכניות התיעוש של הממשל , בהשקעות טכנולוגיות , במדיניות תחליפי ייבוא , ולבסוף אפילו במדיניות לעידוד ייצוא כפתרון לגירעון במאזן - התשלומים . 
התחום הפיננסי התפתח , כמו במשקים קפיטליסטיים אחרים , בעקבות תהליך ריכוזיות וגל מיזוגים בשנות הששים ובתחילת שנות השבעים . 
התגבשות הקבוצות הפיננסיות החלה עוד בשנות החמישים ; בנקים קטנים , בחלקם משפחתיים , וכן קופות אשראי קואופרטיביות התמזגו בקבוצות פיננסיות גדולות . 
בין המיזוגים הבולטים באותה תקופה היו התמזגותו של ' בנק איגוד' ב ' בל"ל' ו ' בנק עותומן ' ב ' דיסקונט ' ; אולם המיזוג המשמעותי ביותר היה בליעת קופות האשראי המשותפות , שהיו מפוזרות ברחבי הארץ , על ידי ' בנק הפועלים ' . 
התמזגות זאת הפכה את ' בנק הפועלים ' , שהיה עד אז בנק רדום ביותר , לבעל מספר הסניפים הגדול בישראל . 
שלב חשוב בהתפתחות תחום הפיננסים היה עליית הבנקאות ההמונית , או כפי שאוהבים לכנותה , הבנקאות הקימעונאית . 
בעליו של ' בנק דיסקונט ' - שהיה להם פחות קשר הדוק למבנה הסקטוריאלי של תקופת המנדט - היו הראשונים שתפשו את הפוטנציאל הטמון בהמון המהגרים שהגיע בשנות החמישים . 
הם הבינו את משמעות הכוח הטמון בריכוז הפיקדונות הקטנים של השכירים . 
כותב הארי רקנאטי : " ... החלטתי שיש צורך ליצור רשת סניפים עירוניים כדי להכות שורש בשכונות העממיות בשנת 1948 . 
זאת הייתה יוזמה חדשה לחלוטין בישראל , שכן לבנק לאומי היו בתל - אביב שני סניפים עירוניים ואף פעולתם הייתה מועטה ... אז פרסמנו את סיסמתנו הנודעת ' בנק דיסקונט לישראל הבנק לעם ' ... " ( רקנאטי , 1984 : עמ' 66 ) . 
מאז פריצת דיסקונט לתחום הבנקאות ההמונית , החלו סניפי הבנקים הגדולים לחדור לכל פינות הערים הגדולות וערי - השדה . 
הם דחקו את קופות האשראי ואת הבנקים הקטנים ; זאת באמצעות שירותיהם העסקיים , יכולת הנזילות הגבוהה ורשת התקשורת המהירה . 
הבנקאות הקהילתית הסקטוריאלית - שהתבססה על מחזורי כסף איטיים והון עצמי גבוה - פינתה מקומה למערכת אשראי המונית , בה מצרף יחידות הכנסה קטנות של משקי בית ועסקים זעירים הופך למנוף פיננסי גדול . 
תהליך חשוב אחר היה האינטגרציה בין הקבוצות התעשייתיות ובין הקבוצות הפיננסיות . 
תהליך זה הגיע לשיאו בעת המיתון של אמצע שנות הששים , שהזניק את הקבוצות הפיננסיות אל מרכז המשק . 
בתקופה זאת יזמה הממשלה מיתון כלכלי שהתפתח עד לממדי משבר . 
המיתון הסתיים כשפרצה מלחמת יוני , 1967 ואחריה הגיעה תקופת שגשוג שנמשכה עד אמצע שנות השבעים . 
המיתון היה למעשה נסיון ' הליברליזציה ' הראשון במשק הישראלי . 
הממשלה , ששלטה באותה תקופה בתהליך ההשקעה במשק , הורידה את רמת ההשקעות , וכתוצאה מכך שקע המשק במיתון עמוק אשר לווה באינפלציה . 
המיתון הנחית מכה על קבוצות - הון גדולות כמו ' כור ' ו ' סולל בונה ' . 
הממשלה הצילה אותן מנפילה - אם כי ' סולל בונה ' פיטרה שליש מעובדיה , ו ' כור ' העבירה % 20 ממניות - היסוד שלה לבעלות הממשלה תמורת הסיוע . 
מבחינת העובדים בישראל , מדיניות ממשלת מפא"י הביאה לשיעורי אבטלה שעד אז לא היו ידועים במשק . 
מבחינת הקבוצות הפיננסיות הגדולות , היא הצליחה מעל למשוער : בנוסף למאות פירמות בינוניות שחדלו לפעול - רוב הבנקים הקטנים וקבוצות ההשקעה העצמאיות , חוסלו או מוזגו תוך שנים ספורות . 
רוב השלל הבנקאי הועבר לידי קבוצות ' לאומי ' , ' הפועלים ' ו ' דיסקונט ' . 
שאר הביזה חולקה בין ' בנק המזרחי ' , ' כור ' ו ' כלל ' . 
בהפסדים נשאה הממשלה . 
חלק מהנכסים הבנקאיים מוזגו ב ' בנק הבינלאומי הראשון ' , שנוסד במקורו כדי להיות בנק רביעי שישרת את ' צורכי התעשייה ' . 
בסיומו של המיתון עברו כל הקבוצות הפיננסיות אירגון - מחדש במבנה הנהלותיהן ; המבנה החדש סימן את הירידה הסופית של התבנית הסקטוריאלית , ואת עליית המבנה הקונגלומרטי המוכר כיום . 
בקבוצת ' בל"ל' הפך ארנסט יפת למנכ"ל יחיד , ולא חלף זמן רב והוא שימש גם כיו"ר מועצת - המנהלים השולט בקבוצה ביד רמה . 
עלייתו של יפת הנמרץ והאגרסיבי סימלה את הפיכתו של ' בל"ל' מבנק המשמש כ ' מכשיר כספי ' של ארגונים ציוניים קולוניזטוריים , לקבוצה פיננסית פרטית לכל דבר . 
שינוי זה התבטא בהחלפת מנהלים במטה , ובתמריצים למנהלים אגרסיביים בסניפים . 
מועצת המנהלים הורחבה והוכנסו בה אנשי קש שונים מתחומי הפוליטיקה והעסקים . 
אלה שימשו חותמות גומי של יפת , אם משום שלא הבינו בבנקאות ואם משום שעסקיהם היו קשורים בהתחייבויות ל ' בל " ל ' . 
גם קבוצת ' דיסקונט ' התארגנה מחדש , לאחר שבשנת 1969 נחתם רשמית הקרע בין הבעלים . 
הקבוצה פסקה מלהיות עסק משפחתי , והפכה לקורפורציה ציבורית בבעלות משפחות וקבוצות . 
טוען הארי רקנאטי : " ... הדבר שציערני יותר מכל היה שאחי הניחו לי להבין כי רעיונותי מיושנים , כי הנני בעלתן מאוד וכי למעשה כל עוד אנו מחזיקים בשליטה על הנהלת העסק , החלק שלנו בהון אינו עניין חשוב . 
לדידם מה שחשוב הוא מחיר המניות בשוק . 
הם סרבו להיווכח כי הם יהפכו לפקידים המשרתים ציבור יותר ויותר ביקורתי וחמדן ... " ( רקנאטי , שם : 84 ) . ללא ספק , אנו שומעים ברקע את הוויכוח בין מרקס לבין ובלן ( פרק ב' לעיל ) - ויכוח המסמן את המעבר ממשק ממון אל משק אשראי , שבו המנוף הפיננסי מחליף את הבעלות המשפחתית . 
' בנק הפועלים ' עבר אף הוא היערכות מחדש בסוף שנות הששים , עם כניסתו של יעקב לוינסון להנהלת הבנק . 
כמו מתחרהו , ארנסט יפת ב ' בל " ל ' , דאג לוינסון לנפח את ההנהלה ואת מועצת המנהלים ולרוקנם מתוכֶן , על - ידי החדרת אנשים התלויים בו . 
כמו יפת , שלט גם הוא בקבוצה בעזרת צוות מצומצם של מנהלים שהחלטותיו היו סודיות . 
וכמו יפת , החל אף הוא במסע מהיר של איסוף נכסים ומיזוג בנקים קטנים . 
בשנים 1969 - 1971 רכש לוינסון את השליטה ב ' בנק הלוואה וחיסכון תל - אביב ' , על סניפיו המרובים . 
הוא הצליח למזג בקבוצתו את ' בנק זרובבל ' ואת ' בנק תל - אביב לפיתוח משכנתאות' . 
ב - 1972 הוא רכש את ' בנק יפת' מאת דודו של ארנסט יפת ; ובשנת 1973 הוא רכש את ' אמפ"ל' מאת ' חברת העובדים ' . 
האימפריה הפיננסית הושלמה ב - , 1975 ברכישת הסניפים של ' אקסצ'יינג' נשיונל בנק אוף שיקגו ' . 
תהליך המיזוגים וההשתלטויות על הבנקים והפירמות היה מלווה לעתים קרובות בשיטות כוחניות , שבהן הצטיין לוינסון . 
חלק מהמיזוגים כללו שוחד לעסקנים פוליטיים , על חשבון בעלי חסכונות קטנים . 
השלב החשוב ביותר , בצמיחתן של הקבוצות הפיננסיות , היה השתלטותן על חסכונות השכירים באמצעות שליטתן בקופות - גמל ובקרנות פנסיה . 
השלל הגדול של החסכונות היה מצוי בסקטור ההסתדרות , ועליו השתלט לוינסון . 
כבר הוזכר תהליך שבירת מועצות - הפועלים וכירסום האוטונומיה הכספית שלהן . 
הריכוז הסופי של השלל נעשה , בקלות יחסית , באמצעות השתלטותו של לוינסון על ' גמול ' . 
בעת המיתון של שנות הששים , הפקיעו פנחס ספיר ומנהלי ההסתדרות את קרנות - הפנסיה של ההסתדרות - כדי להעביר כספים לידי ' כור ' , ' סולל בונה ' , ' תיעוש ' ופירמות הסתדרותיות אחרות שנקלעו לקשיים . 
הם בחרו שם נאה להפקעה זו : ' התוכנית הכספית של חברת העובדים ' . 
לוינסון , שהשתלט על שבע קרנות הפנסיה ההסתדרותיות , הפך את חברת האחזקה שלהן , ' גמול ' , למחלקה בתוך ' בנק הפועלים ' . 
הוא עשה זאת כדי למנוע ביקורת של מבקר - ההסתדרות על השימוש בכספים . 
בידיו של לוינסון הפכה ' גמול ' למכשיר רב - עוצמה בהשתלטות על הקונצרנים התעשייתיים שהיו בבעלות הפורמלית של ' חברת העובדים ' . 
הזיכיון שהיה ל ' גמול ' כלל את הזכות להעביר לממשלה רק כמחצית הכספים תמורת אג"ח צמודות נושאות ריבית . 
ההחלטה לגבי ההשקעה של המחצית האחרת הייתה נתונה בידי מנהלי ' גמול ' ; כלומר , לוינסון החליט כיצד - כמה - ולמה להשקיע . 
כספים אלה לא היו צמודים , וניתנו כהלוואה מסובסדת למפעלים על פי שרירות - ליבו של לוינסון וללא ביקורת כלשהי . 
את הפרשי ההצמדה המסובסדים כיסה האוצר , כך שלוינסון הרוויח משני הכיוונים . 
שיטות ההשתלטות שלו על הקונצרנים ההסתדרותיים היו דומות לשיטות ההשתלטות של קבוצת ' דיסקונט ' על נכסים תעשייתיים . 
הוא הנפיק מניות של ' בנק הפועלים ' או פירמות בנות שלו , והכריח את מנהלי קופות - הגמל של הבנק לקנות אותן במחיר מנופח . 
את כספי קופות - הגמל הילווה לקונצרנים ההסתדרותיים - אולם רק אם ניאותו לשעבד את נכסיהם ולפתוח בפניו את עסקיהם . 
הוא החדיר להנהלותיהם את אנשיו , ומהנהלות הקונצרנים שאב דירקטורים נאמנים למועצות המנהלים שלו . 
מאות מיליוני דולרים של חסכונות שכירים , שנשדדו ונשחקו , הועברו לנכסי הקונצרנים ההסתדרותיים שהלכו והתמזגו באימפריה של לוינסון . 
בסופו של דבר , הפכו כספים אלה למקור הכנסה הולכת וגדלה לשכבה צרה של ביורוקרטים - פיננסיירים , קציני צבא לשעבר ועסקנים פוליטיים . 
אלה היוו את השכבה הטכנוקרטית החדשה שהשתלטה על הקונצרנים , אשר היו כביכול בבעלות ההסתדרות . 
זה היה קיצה של השיטה הסקטוריאלית . 
עתה ניצב משק קפיטליסטי מרוכז בידי שכבת מנהלים ובעלי - הון – צאצאי הבורגנות ו ' המעמד החדש ' המנדטוריים . 
כך נוצרה האינטגרציה בין הקבוצות התעשייתיות והפיננסיות , שקיבלה תנופה בעת המיתון של אמצע שנות הששים . 
תהליך זה בלט מתחילת שנות השבעים , עם יציאת הממשל מפעילות תעשייתית ישירה . 
בתקופה זאת עברה ישראל את גל ההפרטה הראשון . 
הממשל החל למכור בסיטונות את נכסיו בענפי מפתח לקבוצות - ההון הגדולות , ועבר להכוונה עקיפה של המשק . 
הפירוש המעשי היה שהממשל תמך , באמצעות תקציבים ודרך שוק ההון , בקבוצות - הון מקומיות ובקבוצות - הון בינלאומיות , שהחלו באותה תקופה להשקיע בישראל בעסקים בטחוניים . 
כך עבר המשק בתקופה קצרה שינוי מבני עמוק , שבאמצעותו השתרר משטר של העמקת ההצבר . 
השינוי המבני לבש שלוש צורות עיקריות . 
הצורה הראשונה : תהליך של ריכוז הבעלויות באמצעות מיזוגים ורכישות . 
כך , ' הכלכלה הגדולה ' השיגה שליטה מרוכזת בחלוקת הרווח במשק ( והשפעה הולכת וגוברת בחלוקה - מחדש של ההכנסות ) . במקביל , הושגה שליטה יותר יעילה בוויסות כושר - הייצור בענפים האסטרטגיים במשק ; ויסות כושר - הייצור הוא שיטה שמאפשרת שמירה על שולי רווח , במצב שפוחתת יכולת הצריכה של עיקר אוכלוסיית השכירים . 
הצורה השנייה : עם ההאטה בגידול התפוקה האזרחית , שנשלטה על - ידי ' הכלכלה הגדולה ' - הוסטו מקורות הולכים וגדלים לפעילות פיננסית , ולחלוקה - מחדש של הכנסות באמצעות אינפלציה . 
הנכסים הפיננסיים של קבוצות - ההון הדומיננטיות תפחו בקצב מהיר , ואילו חלקו של שכר העבודה בהכנסה הלאומית צנח למטה ( להלן , פרק ה' ) . 
ההתפתחות השלישית והחשובה ביותר הייתה ההישענות הגוברת של ' הכלכלה הגדולה ' על רווחים בטחוניים . 
הסלמת הסכסוך הישראלי - ערבי , מאז המעורבות הישירה של המעצמות במזרח - התיכון , הביאה לעלייה בהוצאות הצבאיות , לגידול מהיר בייבוא הצבאי מארה"ב ולצמיחת הייצוא הצבאי ; זה האחרון נועד ברובו לעולם הפריפריאלי , ובעיקר לדיקטטורות ולמשטרים צבאיים כמו דרום - אפריקה , פנמה , טייוואן , אקוודור , זאיר , תאיילנד , ניגריה ואיראן . 
בדומה לשינוי המבני שעברה ארה"ב - ' ההטיה הצבאית' שעברה ישראל , מאז סוף שנות הששים , הפכה לתהליך הדומיננטי של ההצבר . 
' ההטיה הצבאית' הֵרעה את המצב המצרפי במשק : מצד אחד , היא הסיטה את מרכז הפעילות המשקית מצמיחה כללית , אל עבר עסקים שלא היה להם שום סיכוי להצליח בתחרות במשק העולמי ; מצד שני , עסקים אלה היטיבו עם קבוצות - ההון הדומיננטיות . 
ההשקעה הגולמית בישראל , אשר עד תחילת שנות השבעים , הייתה יותר מ - 30 % מהתוצר המקומי הגולמי , התחילה לשקוע . 
בסוף שנות השבעים , היא כבר התקרבה לכחמישית מהתמ"ג ; ובסוף שנות השמונים היא הגיעה לרמה של % 15 מהתמ"ג . 
כך התפצל המשק לשניים : מצד אחד , משק דינמי של מלחמה מתמדת - הנשען על מכסי - מגן , סובסידיות , הקלות - במס ומענקים , שרובם הופכים לרווחים של ' הכלכלה הגדולה ' . 
במקביל , משק אזרחי - שתפוקתו צמחה בשיעורים גבוהים עד לשנות השבעים , ועתה היה הולך ושוקע במיתון . 
ח . 
ההצבר הפיננסי - צבאי 
שרטוט ג' מתאר את צמיחת ההוצאות הצבאיות בעידן כלכלת המלחמה המתמדת של ישראל , מסוף שנות הששים ועד אמצע שנות השמונים . 
השרטוט מציג שתי קטגוריות : האחת היא סך הוצאות הביטחון המקומיות ; והשנייה היא סך הוצאות הביטחון , הכוללות גם את הסיוע הצבאי האמריקני . 
שתי הקטגוריות מוצגות כאחוז מהתוצר המקומי הגולמי . 
שרטוט ג' 
ההוצאה הצבאית בישראל 
ניתן לראות , כי מייד לאחר המיתון של אמצע שנות הששים ומלחמת יוני , 1967 מתחילה עלייה תלולה בהוצאות הביטחון . 
העלייה בהוצאות באה במחזורים , וכל מלחמה העלתה אותן לשיא חדש . 
שיא אחד נקבע במלחמת ההתשה בסואץ , השני במלחמת אוקטובר , השלישי במבצע ליטני והאחרון במלחמת לבנון . 
במרוצת עשרים שנות ' ההטיה הצבאית' , ההוצאות הבטחוניות היוו בממוצע % 25 מהתמ"ג , וההוצאות הבטחוניות המקומיות ( ללא ייבוא בטחוני ) היוו % 15 בממוצע מהתמ"ג . 
קטגוריה שלישית , שאינה מופיעה בשרטוט , היא ' סך הקניות הבטחוניות המקומיות' ( ההוצאות הבטחוניות המקומיות מורכבות מקניות ומשכר ) . באותה תקופה , הקניות הבטחוניות המקומיות היוו בממוצע % 15 מכלל ההכנסה הגולמית של הסקטור העסקי . 
מאחורי החזית המצרפית הזאת פעל המכניזם של ההצבר הפיננסי – בטחוני . 
מכניזם זה הגיע לשלמות אופיינית בקבוצת ' דיסקונט ' . 
ב - 1968 גייסה הקבוצה את דן טולקובסקי להנהלת ' דיסקונט השקעות' , כדי שבאמצעות קשריו יפתח לקבוצה דלתות בעסקי הנשק . 
תחום זה החל להתפתח בשנות הששים , כשהמעצמות החלו למכור למזרח - התיכון נשק יקר ועתיר טכנולוגיה . 
טולקובסקי לא איכזב את הבעלים . 
מייד עם כניסתו , הוא החל במינוי רשת דירקטורים של קצינים בכירים ששירתו קודם לכן בצבא , במוסד ובשב"כ ; הם הועמדו בראש פירמות ומרכזי רווח , ש ' דיסקונט ' קנתה או פיתחה . 
באותה תקופה , הקבוצה שיכללה את שיטת ההצבר הפיננסית – צבאית . 
צד אחד בשיטה היה מורכב מרווחים ב ' מעלה הזרם ' . 
אלה ניזונו משלושה ערוצים : ראשית , סיבסוד ממשלתי ( בעיקר משרדי האוצר , התעשייה - והמסחר ) בפרויקטים טכנולוגיים - צבאיים ; שנית , מכירות מובטחות למשרד הביטחון ; שלישית , הגנה מפני ייבוא מתחרה זול . 
זהו צד אחד של ההצבר . 
הצד השני בשיטה גָרף רווחים ב ' מורד הזרם ' : אלה כללו שני תהליכים : ראשית , הנפקה בבורסה במחירים גבוהים , של מניות הפירמות של הקבוצה שעסקו בפרויקטים ובמכירות בטחוניות ; שנית , הרצת המניות , תימרונן ומכירתן - אם במסחר רגיל ואם בעזרת ' המשקיעים המוסדיים ' - באמצעות סניפי בנק ' דיסקונט ' , קרנות - הנאמנות , חברות ההשקעה , פירמות , וקופות - הגמל שבשליטת הקבוצה . 
שיטה זאת הגדילה את רווחיה ונכסיה של קבוצת ' אי.די.בי' באמצעות ' בנק דיסקונט ' ודרך ' דיסקונט השקעות' . 
למן , 1968 הרווחים שספגה הקבוצה מאת פירמות הנשק שלה התחילו להיות משמעותיים . 
בין הפירמות המפורסמות היו : ' אלרון ' ( שהוקמה בשותפות עם ' T.R.W ' שבבעלות משפחת רוקפלר ) ; ' אלביט ' , שהייתה שותפה עם C.D.C והרוויחה ממכירת ציוד למכ"ם ומערכות אלקטרוניות לחיל - האוויר - אשר , לאחר האמברגו הצרפתי , עבר לציוד אמריקני ; ' ישקר ' ו ' להבי - ישקר ' , בשותפות עם סטף ורטהיימר ; ועוד עשרות פירמות נשק קטנות שצמחו מאז שנות השבעים , ביניהן : ' פיברוניקס ' , ' אופטרוטק ' , ' אלאור ' , ' יהודה רשתות פלדה ' , ' מונוליט ' ועוד . 
באותה תקופה הירבו לבלוט פירמות מקבוצת ' אלרון ' - ' אלביט ' ; אלה התפתחו עם הגידול המהיר בתקציב הצבאי של הממשל הישראלי , סובסדו בתקציבי ממשלה שונים , קיבלו הטבות בשוק ההון ( ' חוק אלסינט ' ) , מיעטו בתשלומי מסים , ושימשו בסיס לנכסים הפיננסיים המתנפחים של קבוצת ' אי.די.בי'. 
שאר קבוצות - ההון , הדומיננטיות או הסַטיליטיות , פיתחו שיטות דומות עד להפליא . 
השיטות התבססו בדרך כלל על הישענות גוברת על משרד הביטחון במכירות מקומיות , סיבסוד הייצוא הצבאי באמצעות שלוחות הממשלה ( האוצר , משרד התעשייה - והמסחר , בנק ישראל ) , הגנת מכס , סיבסוד הלוואות , מענקים ופטורים - ממס . 
דמיון מפתיע התגלה גם בגיוס המסיבי של קצינים - בדימוס להנהלות הקונצרנים . 
כך אירע גם ב ' כור ' , אשר אחרי 1967 עברה לעסקי נשק . 
את התפנית הביא מינויו של מאיר עמית , אשר ב - 1968 מונה למנכ"ל ' כור ' . 
עמית היה בשנות הששים , ראש ' המוסד' וראש המודיעין הצבאי . 
הוא הזרים להנהלות ' כור ' את חבריו הקצינים . 
רובם היו אוהדי מפלגת רפ"י שהקימו שמעון פרס ומשה דיין . 
יותר מאוחר הם היוו את הגרעין המרכזי של ד"ש , שהקים יגאל ידין , אף הוא רמטכ"ל לשעבר . 
כאשר הפך עמית לשר התחבורה בממשלת בגין , החליף אותו כמנהל ' כור ' ישעיהו גביש שהיה אלוף פיקוד דרום . 
הפנינה בכתר ' כור ' הייתה חברת - הבת ' תדיראן ' . 
בראשה הועמד אלקנה כספי , שהיה סגן מפקד חיל הקשר וחבר מפלגת רפ"י . 
בהנהלתה ישבו קצינים בכירים כמו יהושע שגיא , מפקד חיל המודיעין במלחמת - לבנון וח"כ מטעם ' הליכוד' , ואלי הלחמי שהיה סגנו של שגיא בחיל המודיעין . 
בשנות השבעים , אנשי רפ " י - ד"ש היו דומיננטיים בקומפלקס הבטחוני - עסקי של ישראל . 
בין הבולטים היה אדולף שווימר , ממקורבי פרס שהיה אחד מגיבורי פרשת ' איראן - גייט ' . 
הוא ניהל את ' התעשייה האוירית' , שהנהלתה הורכבה כמעט כולה מחברי רפ"י ; גם אחר כך המשיך לנהל עסקי נשק , בשירותו של אייזנברג . 
דמות ידועה אחרת ברפ"י הייתה צבי צור , שהיה רמטכ"ל ולאחר - מכן עוזרו של דיין כשהאחרון היה שר ביטחון בממשלת ' העבודה ' של גולדה מאיר . 
הוא מונה , באופן טבעי , לעמוד בראש ' כלל - תעשיות' , כשהחל מרוץ עסקי הנשק של קבוצות - ההון הגדולות . 
בנימין פלד , אף הוא היה אוהד רפ"י ופעיל בד"ש , הועמד בראש ' אלביט ' מקבוצת ' דיסקונט השקעות' , שעסקה בייצור נשק ואספקתו לחיל - האוויר הישראלי . 
אלוף לשעבר פלד , בעל דעות מיליטריסטיות הקשורות בתורת הגזע , היה מפקד חיל - האוויר ; הוא מונה כמנכ"ל ' אלביט ' על ידי אלוף לשעבר טולקובסקי , ששימש מפקד חיל - האוויר ואשר מדרך הטבע היה חבר פעיל ברפ"י ובד"ש . 
קבוצת ' כור ' התעוררה לאחר המיתון ומלחמת יוני , 1967 והחלה להגדיל את נכסיה . 
האשראי הזול שסיפקה לה קבוצת ' הפועלים ' , באמצעות הממשל וקרנות הפנסיה , התחבר היטב לגידול בהוצאות הצבאיות ולעליית הביקוש הכללי . 
בשנת 1967 העסיקה ' כור ' כ - עובדים והפסידה כ - 4 מיליון דולר ; בשנת 1974 כבר העסיקה 22,000 עובדים והרווח הנקי היה 16 מיליון דולר . 
המפעלים המבוזרים , שבראשם עמדו ' קונסולים ' אוטונומיים ושנוהלו בשיטות כספיות שונות , אוחדו במתכונת צבאית - ביורוקרטית שכונתה ' חטיבות' . 
הוחלפו המנהלים של שלוש - עשרה ה ' חטיבות' , לרוב בקצינים בכירים לשעבר , ושיטות הבקרה הכספית אוחדו , בשליטתה של קבוצת האחזקה בתל - אביב . 
לכך התלווה גם קיטוב עוד יותר בולט בין הכנסות המנהלים הבכירים של הקבוצה לבין שכרם של הפועלים במפעלים . 
' כור ' החלה במסע רכישות מהיר של עשרות מפעלים פרטיים וציבוריים , ששקעו בבעיות מימון בתקופת המיתון . 
בין השאר , השתלטה ' כור ' על ענף הצבעים , צירפה בתי - יציקה נוספים , הגבירה שליטתה בענף שמני - המאכל , נכנסה לענפי התרופות והרכב , והחלה להפוך למובילה בישראל בתחום המסחר הבינלאומי . 
אולם , עיקר הגידול ברווח נבע ממכירות נשק לשוק הבינלאומי באמצעות ' כור סחר ' ; זו נוהלה , בין השאר , על ידי בני גאון ויוסי הראל הזכור לטוב מעסקי הבשר . 
מטבע הדברים , עסקי הנשק של ' כור ' , השתלבו , לעתים ללא הפרדה ברורה , עם פעילויות ' המוסד' והדיפלומטיה הישראלית והאמריקנית ; עסקים אלה פרחו בעיקר בדרום - אפריקה , באפריקה המזרחית ובדיקטטורות צבאיות באמריקה הלטינית . 
חלק לא - מבוטל מהגידול במכירות הבטחוניות המקומיות והבינלאומיות נבע מהגידול בפעילות ' תדיראן ' , שהייתה בתחילה חברת - בת משותפת ל ' כור ' ולמשרד הביטחון . 
ב - , 1969 לאחר שאלקנה כספי לשעבר סגן מפקד חיל הקשר , הפך למנהל ' תדיראן ' , העביר משרד הביטחון את מניותיו לידי ' G.T.E ' , קונצרן נשק בינלאומי , שהיה עד 1987 שותף של ' כור ' ב ' תדיראן ' . 
תוך זמן קצר הפכה ' תדיראן ' לענק , שבלע עשרות פירמות בתחום האלקטרוניקה , הקשר והמחשבים . 
ככל שהתגבר הסכסוך הערבי - ישראלי , וככל שגדלו הוצאות הביטחון המקומיות והסיוע האמריקני - כך תפחו רווחיה של ' תדיראן ' . 
הפירמה נחשבה בדרך - כלל לקונצרן עצמאי למחצה בתוך ' כור ' , בעיקר בגלל יכולתו הגבוהה בתחום המימון - העצמי : יכולת זאת נבעה ממכירות מובטחות למשרד הביטחון ולפירמות נשק אמריקניות , כתוצאה מ ' הסכם הגומלין ' בין ישראל ובין הממשל האמריקני . 
כמו בכל קונצרן העוסק בטכנולוגיה צבאית - סעיף הגברת המכירות החל להוות נושא חשוב , בעיקר לאחר מלחמת לבנון . 
' תדיראן ' פנתה להתפשטות אל כל תחום אפשרי ; המטה שלה התמלא במנהלי מכירות שהיו קצינים בכירים בצבא , ושעיקר כישוריהם היו בקשריהם עם זרועות הביטחון , אשר רוכשות ציוד אלקטרוני . 
כפי שהדגישו סוויזי ובאראן ונאו - מרקסיסטים אחרים - קונצרנים תעשייתיים , המצויים במשטר של קפיטליזם מונופולי , עוברים לפעילות פיננסית ההופכת למוקד הגידול ברווחים . 
פעילות זאת משנה את הרכב המנהלים , ומעלה אנשי פיננסים אל עמדות ניהול . 
וכך , בתום עידן ההתרחבות של ' תדיראן ' בניהולו של אלקנה כספי , המהנדס והקצין לשעבר , הגיע תורו של יגאל נאמן רואה החשבון , שניסה לקצץ עלויות בעת המיתון במכירות מאז 1985 . 
מאז , ' תדיראן ' דרכה במקום וחיכתה לשינוי מבני במשק , אשר יביא עימו משטר הצבר חדש . 
גם קבוצת ' כלל ' התגבשה כקונצרן תעשייתי לקראת סוף שנות הששים . 
היא החלה את דרכה כחברת השקעות , בשליטת משקיעים יהודים זרים וקבוצות מקומיות . 
בתוך שנים ספורות - לאחר שהממשלה כיסתה , כהרגלה , את ההפסדים הגדולים - לא נותרו כמעט משקיעים זרים , והשליטה בקבוצה התרכזה בידי ' הפועלים ' ו ' אי.די.בי'. ב - 1966 מונה אהרון דברת למנהלה , לאחר שהחליף את בֶּנו גיטר איש ' אי.די.בי'; בשנת 1969 החלה ' כלל ' להתארגן - מחדש – ולא עבר זמן רב , והיא התפשטה כתמנון השולח זרועותיו אל כל עמדות - המפתח במשק . 
" ... בדרך כלל רכשה ' כלל ' חברות או מפעלים קיימים תוך ניצול קשיים עסקיים שהיו לחברה זאת או אחרת ורכישתה במחיר זול ובתנאים נוחים . 
השקעות אלה מומנו בחלקן הגדול על ידי הלוואות לטווח ארוך ממקורות ממשלתיים בין אם היו אלה הלוואות חדשות ל ' כלל ' או הסבת הלוואות ישנות שניתנו לבעלים קודמים . 
תהליך הצמיחה המהיר הפך את ' כלל ' לחברת ההשקעות הגדולה ביותר במשק ... " ( אהרוני , 1976 : עמ' 299 ) . 
הנכסים החשובים של ' כלל ' , בשנות השבעים והשמונים , היו השליטה , מוחלטת או חלקית , בענפים רבים במשק הישראלי : בענף הטקסטיל באמצעות ' כללטקסט ' ; בענף הבטון המוכן באמצעות ' מודול בטון ' ; בענף המזון המוכן הקפוא באמצעות ' סנפרוסט ' ; בענף הנייר באמצעות ' נייר חדרה ' ; בגומי לשימושים צבאיים באמצעות ' פרנץ לוי ' ; ובענף הביטוח באמצעות ' כלל ביטוח ' - לאחר שהאחרונה בלעה עד סוף שנות השמונים את מרבית פירמות הביטוח הבינוניות והקטנות . 
בין המיזוגים החשובים שעשתה ' כלל ' היו בליעת ' גאס - רסקו ' ב - , 1969 שממנה צמחה ' כלל תעשיות' , והמיזוג ב - 1973 עם ' החברה המרכזית למסחר והשקעות' . 
זו האחרונה העבירה ל ' כלל ' , בין השאר , את פירמות הנשק ' אורדן ' ואת מפעלי ההרכבה בנצרת , וכן את חלקה במונופול המלט ' נשר ' . 
האינטגרציה של ' כלל ' עם קבוצות - ההון הגדולות לאחר המיתון של אמצע שנות הששים , איפשרה להן לרכוש ולהשתלט יחד על נכסים ולהניח את הניהול בידי ' כלל ' . 
דוגמאות : ' כלל ' הייתה שותפה עם ' דיסקונט השקעות' בשליטה ב ' ניר חדרה ' ; ' כור ' הייתה שותפה של ' כלל ' בשליטה על ' נשר ' ; ' אלרון ' מקבוצת ' אי.די.בי' שלטה יחד עם ' כלל אלקטרוניקה ' ב ' סייטקס ' , ועוד . 
' כלל ' לא פיגרה אחר הקונצרנים האחרים גם בכניסה לתחומים הרווחיים ביותר של שנות השבעים והשמונים : נשק ופיננסים . 
לא רק ש ' כלל ' הפכה לספקית חשובה של הצבא - בענפי הטקסטיל , המלט , הגומי , המזון , הרכב , ומוצרים אזרחיים שונים - אלא שבאמצעות ' אורדן ' היא גם סיפקה לצבא את טנק ' המרכבה ' על כל פיתוחיו ; באמצעות מפעל ההרכבה בנצרת , היא סיפקה קומנדקרים ורכב משוריין ; ובאמצעות ' אי.סי.איי' היא סיפקה מערכות תקשורת ומגדלי פיקוח . 
התשלובת הפיננסית - צבאית הזאת ניזונה מהוצאות הביטחון הגדלות ; אלה מומנו , בחלקן , ממענקים ומלווים מממשל ארה"ב , ובחלקן , מהגדלת החוב הפנימי . 
כאן היה טמון העוקץ של ההצבר הפיננסי - צבאי . 
בשוק ההון , קבוצות - ההון הגדולות הפכו למתווכות בלעדיות של הממשלה . 
מצד אחד פעלה הממשלה באמצעות מדיניות ' ספיגה ' . 
פירושה המעשי של ' הספיגה ' היה שאיבת הנכסים הפיננסיים שהצטברו בבנקים הגדולים אשר ריכזו את החסכונות הקטנים - והפיכתם לאגרות - חוב ממשלתיות נושאות רווחים וצמודות לאינפלציה , תוך תשלום עמלה לבנקים . 
הסדר זה התאפשר משום שהבנקים הגדולים היו גם ' משקיעים מוסדיים ' , בגלל שליטתם בקופות - גמל , קרנות - נאמנות ופירמות ביטוח . 
מצד שני , ביצעה הממשלה את מרבית הקצאותיה במשק דרך הבנקים הגדולים . 
יש סיבה להניח כי חלק הארי של ההקצאות המועדפות , כמו ' האשראי המוכוון ' ותשלומי העברה אחרים , נספגו בסופו של התהליך בנכסי ' הכלכלה הגדולה ' . 
בקיצור : קבוצות - ההון הגדולות נהנו לא רק מהוצאות הביטחון הגבוהות , אלא גם מתוצאות המימון של הוצאות אלה ; כלומר , מהגדלת החוב הממשלתי הצמוד . 
קפיטליסטים ונושאי כליהם האידיאולוגיים , בדרך - כלל , ידועים בתלונותיהם על הגירעון התקציבי של הממשלים ועל פגיעתו בהשקעות הפרטיות . 
אבל במשק המלחמתי של שנות השבעים והשמונים , הקפיטליסטים של ישראל לא נראו מאוכזבים במיוחד מההסדר הפיננסי - צבאי . 
ראשית : תוצאת ההסדר הייתה , בין השאר , חוב פנימי תופח של הממשלה , שתרם לשיעור ריבית תלת - ספרתית . 
שיעור ריבית זה היטיב עם קבוצות - ההון הגדולות , בגלל שליטתן באשראי שאיפשרה להן לקבוע מירווח ריבית ריאלי של % - 20 % 15 בין הפקדות והלוואות . 
שנית : ההסדר איפשר להן להריץ אינפלציה , שניפחה את גידול הרווחים בקצב מהר יותר מקצב עלייתו של השכר המאורגן . 
למרות זאת , לא היה די בתהליך זה של תלות הדדית גוברת בין הממשל וקבוצות - ההון ; היה צורך ביותר , כדי לשמור על קצב גידול הנכסים של קבוצות המפתח במשק . 
ואכן , כשהתחיל עידן ' השגשוג' בראשית שנות השבעים , גברה הביקורת על ' המעורבות הממשלתית' ; התחילו מסעות תקשורת בדבר הצורך ב ' ליברליזציה משקית' ; בדבר ההכרח להיפטר מ ' השיטות הבולשביקיות' ולאמץ את מודל ' הניהול התקין ' האמריקני . 
הסיבה ללחץ הגובר ל ' ליברליזציה ' , לא היה לה מאומה עם ' הקצאה יעילה של מקורות' . 
למעשה , ככל שהממשלה נסוגה מניהול ההשקעות הישירות במשק ( ' שיטת ספיר ' ) , כך נטתה לרדת ההשקעה הנקייה המצרפית . 
הסיבה העיקרית הייתה השתלטותן הגוברת של קבוצות - המפתח במשק על שוק ההון . 
קבוצות אלה - באמצעות הבנקים הגדולים - החלו לנהל , למעשה , מדיניות מוניטרית מקבילה לזו של הממשלה . 
הן עסקו ב ' הדפסת כסף ' באמצעות שיערוך אגרסיבי של מניותיהן , ותוך ניהול מדיניות ' ספיגה ' משלהן . 
הן הרחיבו את מערכת האשראי באמצעות מיחזור הולך וגדל של כספים . 
לבסוף , הן הרחיבו את מיחזור הכספים אל מחוץ לגבולות ישראל , באמצעות רכישת בנקים ופירמות פיננסיות בחו"ל . 
בשיאה , כונתה השיטה הזאת , בשם רשמי מטעה : ' ויסות' . 
משמעות ' הוויסות' הייתה פשוטה : הקבוצות הנפיקו מניות מכל סוג וצבע , בעיקר מניות של עצמן , במחירים דמיוניים שקיבלו גושפנקה מאת רשת מדינתית צייתנית של פקידים , רואי - חשבון , עורכי - דין , עיתונאים ושאר אנשי חגורת הלגיטימציה . 
לאחר מכן הן הריצו למעלה את מחירי המניות . 
מדובר , כמובן , בכל סוגי המניות , ולא רק במניות הבנקאיות . 
למעשה , הקבוצות הבנקאיות קיבלו זיכיון מטעם הממשלה לנהל את הבורסה ובעצם את כל שוק ההון - ובתנאי שיפרישו עמלות בצוּרת מיסים . 
הזיכיון הזה התגבש במקורו בשנות הצמיחה המהירה ; באותה עת , הממשל הקצה ישירות את האשראי , ואילו הפעילות בבורסה לניירות - ערך בתל - אביב הייתה כמעט אפסית . 
לקראת אמצע שנות השבעים , קבוצות - ההון הגדולות התחילו לנהל תחרות ישירה בממשלה על השליטה בשוק ההון : " ... באמצעות הויסות האגרסיבי שהחל בשנים - 1978 , 1977 יצרו הבנקים ' ניר ערך חדש ' המשלב את התכונות של מניה ואג"ח צמודה למדד , ובכך חדרו לאותו חלק של השוק שהיה קודם לכן כמעט בלעדי לממשלה ... " ( בייסקי , 1986 : עמ' 59 ) . 
הבנקים הנפיקו , למעשה , שטרות כסף בעלי תכונה מופלאה : הייתה להם יכולת להגדיל באופן אקספונֶנטי את ערכם . 
המרוויחים הגדולים משיטה זו של הדפסת כסף היו כמובן , בעלי מכונות הדפוס : בעלי - המניות הגדולים , אשר נכסיהם התנפחו בקצב מהיר יותר מאשר שיעור האינפלציה הכללית . 
מאחר שבעלי - המניות הגדולים היו גם בעלי ' הכלכלה הגדולה ' , הם אלה שקבעו את קצב שיערוך המניות - ובסופו של דבר , גם את קצב האינפלציה . 
כך יצא , שמחירי המניות בבורסה התל - אביבית , שהיוו % 8 מהתוצר הלאומי הגולמי של , 1973 הגיעו ל - 99 % מהתל"ג בשנת 1982 . 
בישראל , אמנם , לא קיימת שום סטטיסטיקה רשמית או בלתי - רשמית על חלוקת העושר - בכל זאת ברור ששיטת הצבר זאת חוללה שינוי חריף לא רק במבנה חלוקת - ההכנסות , אלא במבנה החברה הישראלית בכללותו . 
לסיכום : מאז ראשית שנות השבעים , החלו לבלוט תוצאותיו של הקיטוב במבנה יחסי הכוח בישראל . 
המעוררים ' החיצוניים ' של הצמיחה - ההגירה המהירה , ייבוא ההון האזרחי החד - צדדי , התרחבות שוקי הצריכה , העבודה הזולה בעקבות כיבוש השטחים - הגיעו לקיצם . 
המשק עבר שינוי מבני . 
השינוי התרקם באופן סמוי בשנות החמישים והששים , ולבש צורה של משטר חדש המאופיין בחתירה להעמקת ההצבר הדיפרנציאלי . 
במשטר זה , הרווחיות של בעל - הון הפכה יותר ויותר לתלויה , מצד אחד , ביכולתו לבלום את כושר - הייצור , ומצד שני , ביכולתו לחולל אינפלציה שתגדיל את חלקו בסך ההכנסות , במשק חסר הצמיחה . 
תהליך זה , של ריכוזיות השליטה והבעלויות , נעשה תוך כדי כירסום מתמיד בכוחו הפוליטי של השכר המאורגן ותוך כדי שְחיקה מתמדת בכוח הצריכה שלו . 
כתוצאה מכך , המשק החל לסבול באופן כרוני מ ' עודף כושר ייצור ' ; כלומר : ' עודף ' של רמת תפוקה , העולה על מה שניתן למכור במחירים נושאי רווח . 
תוצאה חשובה אחרת הייתה הירידה המתמדת של ההשקעה הנקייה במשק . 
למן 1973 ועד , 1986 ירדה ההשקעה הנקייה ב - 76 אחוז . 
ב - 1973 הגיעה ההשקעה הנקייה ל - 21 מיליארד ש"ח ; ב - , 1978 שנת ' המהפך הכלכלי ' ותחילת עידן האינפלציה המואצת , ירדה ההשקעה ל - 12 מיליארד ש"ח ; וב - , 1986 שנת ' המדיניות הכלכלית החדשה ' , היא הגיעה לשפל : 5 מיליארד ש"ח . 
יחד עם ההאטה , באה האינפלציה . 
בתחילת שנות השבעים הייתה האינפלציה בשיעור של % ; 10 בסוף שנות השבעים היא התקרבה ל - % ; 100 באמצע שנות השמונים היא כבר הגיעה לרמה של % 400 ויותר . 
תקופה זאת , של משבר סטגפלציוני מצרפי , הייתה העידן המוזהב של ' ההון הדומיננטי ' בישראל . 
ט . 
המיסוד הפוליטי של משטר העמקת ההצבר 
וכך , מאז שנות השבעים עלתה ' הכלכלה הגדולה ' שבמרכזה ניצב ' גרעין ' של קבוצות - הון דומיננטיות . 
קבוצות אלה חלשו על שני תחומים , שהפכו להיות המקור העיקרי להשתלטותן על תהליך ההצבר : נשק ופיננסים . 
סייעו לתהליך זה התגברות הסכסוך הערבי - ישראלי ומעורבותן של המעצמות הגדולות מצד אחד , והאצת האינפלציה מצד שני . 
אופי ההצבר החדש הביא להתנפחות מהירה של נכסים ולקיטוב הולך וגדל בחלוקת ההכנסות והרכוש ; אלה הזינו , ביתר שאת , את תהליך הסטגפלציה . 
ככל שהמשק המלחמתי התרחב , והגיב לסכסוך במזרח - התיכון ולמעורבות הגוברת של המעצמות , כך גדלו הוצאות הביטחון , ועימם , חובות הפנים , שהגדילו את רווחי ' הכלכלה הגדולה ' ואת שליטתה בשוק ההון . 
הממשלות הישראליות איבדו את דרכן המדינית ואת שליטתן במשק ; הן נאלצו להיכנס להתחייבויות - חוץ הולכות וגדלות אשר הפכו אותן לתלויות לא רק בממשל ארה"ב אלא גם בקבוצות - ההון הגדולות בישראל , בעיקר ככל שמדובר בחובות לטווח קצר . 
כאן נכנסו גורמים חדשים , שהשפעתם מורגשת כיום היטב בחברה הישראלית : אלה הם הממשל האמריקני , פירמות נשק אמריקניות וקבוצות - הון בינלאומיות . 
תהליכים אלה היו כרוכים בשינוי מוחלט של מבנה יחסי השליטה בישראל - וכחלק מכך גם בשינוי המבנה הפוליטי הפורמלי בישראל - שהשתקף בעליית ' הליכוד' והקואליציה הלאומנית - דתית , אשר החזיקה בשלטון הפורמלי במשך חמש - עשרה שנים רצופות . 
מרבית העוסקים בפוליטיקה הישראלית רואים בשינוי ' מהפך אלקטורלי ' גרידא . 
ההסבר העיקרי שלהם בדבר עליית ' הליכוד' וירידת ' העבודה ' , מסתכם בטענה שישראל עברה משיטת שלטון סמכותית של ' מפלגה דומיננטית' , שבה שררה תרבות פוליטית ' סוציאליסטית' מזרח - אירופית - לשיטה דמוקרטית יותר , ל ' מערכת תחרותית' של שוק אלקטורלי על - פי הנוסח האמריקני . 
השינוי האלקטורלי הזה , כך טוענים , נבע משינויים בהרכב המצביעים : שינויים דמוגרפיים , אתניים , דתיים או לאומיים . 
יש אפילו שכותבים על תזוזות אידיאולוגיות אשר מפלגות פוליטיות וקבוצות מצביעים עברו במרוצת השנים . 
אבל בסך הכל מוסכם שהבעיה העיקרית נותרה שליטת הממשל או ' הביורוקרטיה ' במשק שפוגעת בדמוקרטיה . 
מעטים ( ולמעשה אף אחד ) שמו לב , לעומת זאת , לקשר שנוצר בין עלייתה של ' הכלכלה הגדולה ' ותהליכי הריכוזיות במשק ובין ירידת המשטר הסקטוריאלי - מפלגתי . 
הטענה המקובלת היא , שחלה ' דמוקרטיזציה ' במוסדות הפוליטיים בישראל . 
אין ספק שכיום קיימת יותר ביקורת על פעולות הממשל , והמידע הפוליטי נפוץ יותר ואמין יותר מאשר בעידן משטר ' המפלגה הדומיננטית' של שנות החמישים והששים . 
עסקני המפלגות השתחררו ממוראן של ועדות המינויים , והמועמדים לכנסת ולרשויות המקומיות החלו לחקות את דפוסי התחרות העסקית ' הבריאה ' של השוק האלקטורלי בארה"ב . 
אבל שוב , מעטים שמו לב לכך , שהעלייה ברמת התחרות , בין הארגונים הפוליטיים ובתוכם - אירעה במקביל לתהליך המונופוליזציה של המשק . 
יחסי השליטה השתנו , ככל שהשתרר תהליך העמקת ההצבר . 
זה טיב הקשר שבין ירידת משטר ' המפלגה הדומיננטית' ובין עליית משטר ' ההון הדומיננטי ' . 
מעטים גם שמו לב לתהליכים שנוצרו תוך כדי השינוי במבנה הכוח בישראל . 
אחד החשובים הוא הקשר בין האטת הצמיחה במשק תוך צבירת חובות - פנים וחובות - חוץ , ובין הממשלים הכורעים תחת ' עומס יתר ' . 
למעשה , נוצר ה ' פרדוקס ' , שככל ששליטתה של הממשלה נחלשת וככל שיוזמותיה שוקעות - כן גוברת ' מעורבותה ' , בצוּרת עלייה בתקציבים השוטפים וגידול בהוצאות להחזר חובות ; ומצד שני , ככל שגוברת מעורבותה - כך נשחקים השירותים הציבוריים שהיא מספקת לתושבים בעוד שנטל המסים גובר . 
זה הרקע לירידתה של מפלגת ' העבודה ' , שנחשבה ל ' מפלגה דומיננטית' , ולירידת כוחם של הממשלים . 
היה , כמובן , גם רקע אידיאולוגי לירידה זאת : קריאות מתגברות לעידוד ' היוזמה החופשית' , לקיצוץ בתקציבים ולהרפיית מעורבותה של הממשלה . 
ואכן במצע ' הליכוד' שפורסם ערב הבחירות של 1977 נכתב בין השאר : " ... במשך שנות שלטונו הממושכות הקים ' המערך ' שיטה כלכלית שהיא שעטנז בלתי מוצלח של קפיטליזם , סוציאליזם ואנרכיה , אשר מטרתה העיקרית הייתה הנצחת השלטון בידי המפלגה השלטת ... ' הליכוד' יחתור לכינונו של משק חופשי המבוסס על יעילות , יוזמה ותחרות . 
' הליכוד' יצמצם את מידת מעורבות הממשלה והמנגנונים הציבוריים למיניהם בפעילות הכלכלית ויחתור לצימצום הדרגתי של הפיקוח הממשלתי על הפעילות במשק , תוך צימצום התקציבים הציבוריים המוצאים למטרה זאת ... " ( מצוטט מתוך בן - פורת , 1982 : ע"ע 327 - 328 ) . 
ברור שאידיאולוגיה כזאת - של יוזמה ' חופשית' במשק אוליגופולי , הנשלט על ידי תמנון של קונגלומרטים באמצעות ' הסדרים מוסדיים ' נוקשים - אינה אלא תרמית כלפי מרבית מצביעי ' הליכוד' , או כסילות אופיינית של עסקני ' הליכוד' . 
הפירוש המעשי של אידיאולוגיה כזאת הוא גידול המעורבות הממשלתית , תוך חולשה גוברת ביכולת השליטה של הממשל . 
ואכן , בתקופת ' הליכוד' הלך התקציב הממשלתי ותפח ככל שהממשלה הבטיחה לקצצו . 
וכך אירע הפלא שבתקופת - 1976 , 1960 כאשר מפא"י ' הדומיננטית' שלטה , כביכול , ביד רמה , תקציבי הממשלות היוו בממוצע כ - 60 % מהתוצר המקומי הגולמי ( ובסך הכל בשנים - 1950 , 1976 הם היוו בממוצע כ - 50 % ) ; ואילו בעידן ' המשק החופשי ' של ' הליכוד' , בשנים 1977 - 1984 הגיע התקציב בממוצע ל - 105 % מהתמ"ג ( ובסך הכל בשנים 1977 - 1992 הוא הגיע בממוצע ל - 90 % מהתמ"ג ) . 
כותבים אקדמיים רבים התקשו להסביר , כיצד אירע ש ' המהפך ' בעל היומרות ' הליברליות' הביא דווקא לגידול המעורבות הממשלתית . 
הטעות נובעת מזיהוי ' מעורבות' עם תקציבים גדולים : ממשל ' מעורב ' - דהיינו , בעל שליטה בחלוקת - ההכנסות ובתהליך ההשקעה - אינו בהכרח בעל מעורבות תקציבית גבוהה . 
גידול בתקציבים ובמצבת החובות הממשלתיים עשוי להצביע דווקא על ממשל חלש וחסר יכולת , הנשלט על - ידי קואליציה של כוחות המעוניינים במצב כזה . 
כך ניתן גם להסביר את המדיניות התקציבית והמוניטרית בארה"ב בתקופת רייגן , אשר נהנה מאהדה ' עממית' רחבה כמו מנחם בגין . 
שניהם , רייגן ובגין , הצליחו עד תום כהונתם לצבור את החובות הממשלתיים הגדולים ביותר בתולדות מדינותיהם . 
הסברים רבים ניתנו למעורבות הגבוהה של ממשלות ' הליכוד' : בין השאר , דיברו על אידיאולוגיות ' פופוליסטיות' של מחויבות הממשל לסייע לאזרחים , בעיקר לאזרחים מקופחים מצביעי ' ליכוד' ; דיברו על צרכים בטחוניים דוחקים ; על התאבנות ביורוקרטית , המקשה על ריאורגניזציה מינהלית ; על שיטת בחירות הגורמת להקמת קואליציות לא יציבות ומכאן , לשותפים קואליציוניים הסוחטים תקציבים בזבזניים , וכיוצא באלו . 
אין בשלל ההסברים אלה כדי להבהיר את הסתירה : מצד אחד , מצטייר דימוי של ממשל כל - יכול המעורב עמוקות במשק ; ומצד שני , אותו ממשל פועל בדרך המצביעה על חולשה מתמדת ועל מדיניות מלאת ' איוולת' . 
הביצועים המקרו - כלכליים הכושלים של תקופת ארליך , הורביץ , ארידור וכהן - אורגד ; קפיצות הזיג - זג המבוהלות במדיניות הכלכלית ; המהלכים המדיניים המבולבלים של ממשלות ' הליכוד' מאז קיימפ - דייויד ; שלא לדבר על יומרנות מדינית והכרזות פוליטיות חסרות כיסוי מלכתחילה - כל אלה העידו , כי מדובר בממשל שנגרר אחרי אִלתורים סתורים , בצורה פסיבית וללא יוזמה מתכננת כלשהי . 
מפלגת ' הליכוד' , ובגלגולה הקודם , ' חירות' ו ' ציונים - כלליים ' , הייתה במידה רבה מנותקת מניהול המשק הישראלי . 
עוד בתקופת המנדט , כשהסקטור העסקי היה אוטונומי יחסית , מפלגות אלה היו בעלות ארגון רופף שהתמקד בעיקר בפוליטיקה מוניציפלית . 
אולם הבידוד ההיסטורי של ' חירות' וחוסר הנגישות למוקדי הכוח , אינם מספיקים להוות הסבר לכך ש ' הליכוד' הינה מפלגה שמנפיקה ממשלות המצטיינות בחוסר יכולת ניהולית אם לא בשלומיאליות גמורה . 
יתכן שתפקיד חשוב בכך היה להשקפת - עולמם הבסיסית של העסקנים המרכזיים ב ' ליכוד' אשר התנגדה לתכנון ממשלתי לטווח ארוך . 
השקפה זאת - שצמחה בקרב קבוצות של בעלי מטעים ובעלי מפעלים קטנים , במשק המבוזר של תקופת המנדט - לא הסתגלה למשק מלחמתי בעל יומרות טכנולוגיות המנוהל בהסדרים מוסדיים נוקשים , כמו שהיה המשק הישראלי של שנות השבעים . 
בשנים הראשונות של ממשל בגין , עסקני ' הליכוד' עדיין דמיינו לעצמם שהם מבצעים ' ליברליזציה ' ; אולם גם בשנים שלאחר - מכן , כולל בעידן ממשלות ' האחדות - הלאומית' ו ' הליכוד - הלאומי ' לגווניהן , לא השתנתה השקפתם במהותה . 
סקירה חטופה של חמש - עשרה השנים שבין 1977 ובין 1992 מגלה כי כל תוכנית מוצהרת , או מהלך מדיני , או משא - ומתן דיפלומטי או מדיניות , שהוכרזה על ידי הממשלות או השרים השונים - לא צלחו : בין משום שיסודם היה במידע לקוי ובהנחות חסרות שחר , בין משום שלקו בקוצר - ראייה החורג מהתקן המקובל בעולם הפוליטי המודרני , ובין משום שסתם הסתיימו בשערוריה . 
דוגמאות : המו"מ על הסכם השלום עם מצרים , פינוי המתנחלים מסיני , ' האוטונומיה ' לפלסטינים , ' המינהל האזרחי ' של שרון את מילסון , סיפוח רמת - הגולן , ' מבצע ליטני ' , הפלישה ללבנון , הנסיגה מלבנון , מִזכר הייג - שרון , שוד הקרקעות בשטחים הכבושים , הנסיונות לדיכוי המרד בשטחים הכבושים , מדיניות ' האיזון התקציבי ' של ארליך , מדיניות ' המלחמה באינפלציה ' של ארידור , מדיניות סיבסוד הייצוא של הורביץ , תוכניות שונות באמצע שנות השמונים ל ' חידוש הצמיחה הכלכלית' , תוכניות לדיור עממי ועוד . 
קשה לשכוח את השערוריות שהתלוו לפרשות הללו : פרשת פתיחת פרוייקט ' הלביא ' וחיסולו , פרשות ההתנחלויות בשטחים הכבושים , פרשת המניות הבנקאיות , פרשת המצאת האנרגיה של מרידור , פרשת מבצע ' קורת גג' ( שבה התכוון מנחם בגין לפתור באורח אופייני ' אחת ולתמיד' את כל בעיות השיכון בישראל - באמצעות ספקולציות של מחירי הזהב ) , מבצע ' תעלת הימים ' בכיכובו של מודעי על - פי חזונו של בגין ; ועוד עשרות פרשיות , המעידות שמדובר בממשלים שלומיאליים , הסובלים או נהנים מחוסר יכולת כרונית . 
יש התולים את מצעד האיוולת הזה במקריות היסטורית : המקריות הזאת יצרה מין הרכב נדיר ומיוחד במינו של ' נבחרת לאומית' . 
אולם הסברים אלה אינם משכנעים : רוב השרים והח " כים למן 1977 ועד , 1992 ובוודאי המנהלים הביורוקרטים של הממשלים באותה עת , לא היו שונים במהותם מן ' הנבחרות הלאומיות' של שנות החמישים והששים , ואפילו עלו עליהן בכישוריהם האישיים . 
כך או אחרת , עדיין נותר הצורך להסביר כיצד אוסף של עסקנים , רובם בעלי ניסיון בארגונים פוליטיים , הצליחו להגיע למין תרכובת כזאת שבה הם נראו כמין כנופיה של לא - יוצלחים או של סתם דבילים . 
הדימוי של ממשלות ישראל הגיע לשפל עמוק ; עד כדי כך שאקדמאים שוחרי דמוקרטיה למיניהם הציעו ברצינות גמורה כמזור לתחלואים , לא פחות מאשר בחירות אישיות לראשות הממשלה ... בסופו של דבר , אם נאמץ , ולו לשם השעשוע , את הגישה ' הפונקציונליסטית' , נוכל להניח כי מאחורי האיוולת וחוסר היכולת של ממשל קיימת ' פונקציה ' . 
איוולת עשויה להיות בעלת תועלת . 
נראה , שהיא אכן הביאה תועלת רבה , השאלה היא כמובן למי . 
מה שהפך את הממשלים בישראל ל ' חסרי יכולת' הוא הקונטקסט הכלכלי - פוליטי , שבו התחוללה עלייתו של משטר ' ההון הדומיננטי ' . 
ירידת משטר ' המפלגה הדומיננטית' לא באה מֵעצמה , אלא הייתה חלק מהשתררות המשטר של העמקת ההצבר ומהתגבשות קבוצות - ההון המרכזיות . 
משטר זה אופיין במיליטריזציה גוברת ובאינפלציה דוהרת . 
במשטר זה הממשלה איבדה את מקומה המרכזי : הן בניהול המשק שהועבר לידי ' הכלכלה הגדולה ' , והן את עצמאותה במדיניות - החוץ , שהוכתבה יותר ויותר על - פי צרכי הקבוצות הדומיננטיות בארה"ב . 
תוצאה חשובה אחרת של שינוי יחסי הכוח בישראל הייתה : עליית כוחם הפוליטי של האלמנטים המיליטריסטיים בחברה הישראלית . 
אין למיליטריזם זה דמיון רב למיליטריזם הפוליטי הישן , שרווח בתנועות הפוליטיות בישראל בתקופת המנדט ( כמו ' אחדות העבודה ' שהייתה מזוהה עם ' הפלמ " ח ' , או ' הצה"ר' ו ' בית"ר' שמהן יצאו ' האצ"ל' ו ' הלח"י' ) . המיליטריזם החדש , שצמח לאחר מלחמת יוני , 1967 הינו יותר עמוק , ונעוץ באינטרסים כבדי משקל , הכוללים בעיקר את שיעורי - הרווח של קבוצות - הון מקומיות ואמריקניות . 
מתחילת שנות השבעים , ועם סיומה של מלחמת - ויטנאם , הפך המזרח - התיכון לאזור חיוני מבחינת ' הכלכלה הגדולה ' של ארה"ב ; ובעיקר מבחינת קבוצות - ההון האמריקניות – אשר , מול התחרות הגואה בשוק האזרחי , נסוגו אל עבר פעילות פיננסית ואל עסקי נשק וטכנולוגיה צבאית ( פרק ו ' , להלן ) . במקביל לירידת תקציבי הביטחון בארה"ב בשנות השבעים , עלה הסיוע הבטחוני והכלכלי של ממשל ארה"ב לממשלות הישראליות , ועימו הורחב הייצוא הצבאי של קבוצות הנשק האמריקניות למזרח - התיכון . 
תלותן הגוברת של הממשלות הישראליות בארה"ב , הסתבכותן בחובות חוץ , שלווה במיתון במשק - הפכו את האליטה הפוליטית הישראלית למתווכת בין קבוצות המפתח המקומיות והבינלאומיות . 
משום כך , אין זה מפתיע , ששורה של בני אדם אשר לשמם מצטרף התואר ' מיל . 
, עסקו בייצוג קבוצות נשק אמריקניות וישראליות . 
העידן הזה , של דומיננטיות הנשק והפיננסים , שרר במשך קרוב לשני עשורים , והגיע לשיאו בתקופת רייגן - בגין של תחילת שנות השמונים . 
בתקופה זאת הושלמה הפיכתו של המשק הישראלי למשק קפיטליסטי - מלחמתי , תוך תלות מוחלטת במדיניות - החוץ האמריקנית . 
התהליך הזה היה בעל תאוצה עצמית : הגידול בתקציבי הביטחון ( כולל תקציבי ההתנחלויות וכפיית הכיבוש ) , הגידול בשירותי החוב הממשלתי , הירידה בתקציבי הפיתוח האזרחי ובשירותים החברתיים , הירידה בהכנסות האפקטיביות של מרבית השכירים , העלייה ההדרגתית באבטלה , והכירסום המתמיד בכוחם הפוליטי של ארגוני העובדים - כל אלה הזינו את ההצבר הדיפרנציאלי של ' הכלכלה הגדולה ' . 
הם הניעו את תהליך ' ההטיה הבטחונית' ואת התגברות הכוח הפוליטי של הקומפלקס הבטחוני – פיננסי . 
האחרונים דחפו להמשך העלייה בתקציבים הצבאיים , לגידול החוב הפנימי והחיצוני ולהאצת האינפלציה . 
זה היה המשטר ששרר בישראל עד סוף שנות השמונים . 
הסימנים הגלויים הראשונים להתמוטטות המשטר נראו עוד באמצע שנות השמונים . 
בשנת 1986 התחסל פרוייקט ' הלביא ' , לאחר שממשלת ' הליכוד הלאומי ' נכנעה ללחץ המסיבי אשר פירמות הנשק האמריקניות והממשל האמריקני הפעילו להפסקת הפרוייקט . 
באותה שנה , שורה של פירמות ישראליות - רובן בבעלות הקונגלומרטים , שנסמכו על עסקי נשק - התחילו להראות , לראשונה מזה שנים רבות , הפסדים . 
רבים הופתעו מהתפתחויות אלה : הרי מתחילת שנות השבעים הפיצו ממשלות ' העבודה ' ו ' הליכוד' תעמולה בלתי פוסקת , לפיה מכירות וייצוא של נשק הינם חיוניים לבטחונה של ישראל ; הם כדאיים למשק הישראלי ומיטיבים עם כלל תושבי ישראל . 
לתעמולה זאת היו שותפים אנשי עסקים ומנהלים מכובדים , עיתונים מובילים , ובכללם עיתונים ' ליברליים ' כמו ' הארץ' - וכן דמויות וארגוני מפתח אקדמיים , שנהנו להשתתף באופוריה הטכנולוגית – בטחונית הזאת באמצעות מחקרים מדעיים כביכול . 
זה היה הגרעין שעמד במרכז ' הקונצנזוס - הלאומי ' . 
והנה , כעבור שנים ספורות , התבשרו תושבי ישראל - באמצעות אותם עיתונים , אותם עסקנים פוליטיים ואותם אנשי עסקים מכובדים - כי תעשיות הנשק לא עוד נחשבות ' נכס לאומי ' , אלא מהוות ' נטל ' על המשק הישראלי . 
בעיקר יצא קצפם על הפירמות הממשלתיות כגון ' התעשייה האוירית' , ' תע " ש ' , ' רפא " ל ' , ' מספנות ישראל ' , ' מנועי בית שמש ' ועוד . 
לפתע התגלה שהנכס הוא בועת אוויר . 
לתדהמת כולם , נחשף , כי התעשיות הבטחוניות - הממשלתיות מפסידות מידי שנה למעלה ממיליארד דולר . 
לכולם היה ברור , שיש צורך דחוף בפיטורים המוניים ובקיצוצים דרסטיים בשכר כדי ' להציל ' את הנכסים הלאומיים לשעבר . 
מה קרה לפתע ? 
מה היו הסיבות ל ' גילויים ' הפתאומיים הללו ? 
מה הביא את האליטה הבטחונית - עסקית לזנוח את ההסדרים הקודמים של ההצבר הצבאי – פיננסי ? 
מדוע הם נזקקו לפנות לעבר הסדר מוסדי חדש , המכונה בשם המפתה ' דיבידנדים של שלום ' ? 
מה גרם למנהלי הקומפלקס - בטחוני - פיננסי של ישראל , אותה חבורה ותיקה של גרעין יוצאי רפ " י - ד"ש בראשות שמעון פרס , לוותר על בסיס כוחם , ולהשתלב ב ' סדר העולמי החדש ' ? 
בנושא זה נדון בפרק האחרון של הספר . 
אבל לפני - כן נותר לנו לספר על כמה מהעלילות העסיסיות של עידן העמקת ההצבר - הלא הן עלילות האינפלציה הישראלית , והעסקים המשגשגים של המלחמות במזרח - התיכון . 
" ... כל המדע שלנו הוא רק ספר בישול המבוסס על תיאוריית בישול מקובלת , 
שאיש אינו רשאי להרהר אחריה ... " 
( אלדוס האקסלי , עולם אמיץ חדש ) 
פרק רביעי : אינפלציה : התיאוריה והמקרה הישראלי 
א . 
גלגולה של אידיאולוגיה דומיננטית 
" ... התהליך האינפלציוני במשק הישראלי , בעיקר מאמצע שנות השבעים , מהווה חידה לכלכלנים ... " כותבים לויתן ופיטרמן ( 1989 : עמ' 436 ) . זה בדרך כלל הלך - הרוח השורר בקרב כלכלני האקדמיה הישראלית . 
למעשה , האינפלציה הפכה מבחינתם למבוכה יותר מאשר לחידה . 
מה שמאפיין אותם , מעבר למחשבה שמרנית , הוא חוסר המקוריות . 
דרך כתיבתם על האינפלציה מצטיינת בעיקר בבנליות שלה . 
מלבד כמה יוצאים מהכלל , כלכלני ישראל רואים באינפלציה נושא מקרו - כלכלי ; כלומר תופעה הראויה להיחקר ממבט כלל - משקי , ' מצרפי ' כלשונם . 
הם כמעט שאינם מתייחסים למבנה המשק או לתהליך חלוקת ההכנסות והבעלויות או לתהליך הצבר ההון , כחלק מהתהליך האינפלציוני . 
בעיניהם , כל התהליכים האלה הינם ' חיצוניים ' לעולם הכלכלי ולאינפלציה . 
ייתכן שתהליכים אלה משפיעים ומושפעים מהאינפלציה , אולם הם אינם נחשבים חלק מהמערכת הכלכלית ומחוקיה , הקובעים את השינויים במחירים . 
הנחת הפתיחה של כלכלנים אלה , ללא שום קשר למציאות , היא שקיימת תחרות בשוק ? ' משוכללת' כדבריהם . 
כל שאר העובדות ? כגון תיקצוב ומיסוי ממשלתי וציבורי , פעילות צבאית , ריכוזיות עסקית והתאגדות מקצועית ? נחשבים כ ' עיוותים ' וסטיות מהמודל ' הטהור ' ; כלומר , סטיות מהמציאות , כפי שהייתה עשויה להיות אילו הכלכלנים היו מנהלים אותה . 
מכאן , גם צומחת ההצדקה לעובדה שהמודלים הכלכליים אינם מוכיחים עצמם במציאות . 
יש לציין , שסוג זה של הצדקה אינו מקובל על מילטון פרידמן , הכהן הגדול של הכנסייה הכלכלית . 
באחד מספריו המוקדמים , הוא טען שהנחות - היסוד של המודל ( כגון הנחה בדבר שוק תחרותי במשק המנוהל בפיקוח ממשלתי הדוק ) , הינן חסרות חשיבות ? כל עוד המודל או התיאוריה מוכיחים עצמם כמדייקים בניבוי המציאות . 
דבר אחד ודאי : מרבית המודלים של הכלכלנים הישראלים , שעסקו במציאות האינפלציונית היו , בלשון המעטה , מנותקים מהמציאות . 
סקירת הכתיבה על האינפלציה , שהתפרסמה בשלושת העשורים האחרונים , הופכת להתחקוּת אחר גלגוליו של פולחן . 
זהו פולחן של אשמה , הכאה על חטא והעלאת קורבנות . 
עיקרי הפולחן מתמצים באמונה , כי האינפלציה היא תוצאה ( או עונש ) של ' עודף ביקוש ' ( או של חוסר היצע ) . הוויכוח בין כוהני הכנסייה מתרכז סביב השאלה : מי נושא באשמה . 
בצד הביקוש , האשמים העיקריים הם הממשלה והעובדים . 
בצד ההיצע , החוטאים העיקריים הם שליטי הנפט הערבים ושוב העובדים . 
לעתים מתלוות לחוטאים , הן בצד הביקוש והן בצד ההיצע , נטיות נלוזות המכונות ' ציפיות' . 
בסך הכל הם חוזרים ומטיפים נגד החטא שבנזילות - יתר מוניטרית . 
הם יוצאים חוצץ נגד איוולתם של הפוליטיקאים אשר גורמים גירעונות תקציביים . 
הם מגנים את תאוותם הבלתי מרוסנת של השכירים לסחורות צריכה . 
הם מבכים את ההלם של דחיפת העלויות , שאותה גורמת חמדנותם של השכירים והייבואנים . 
רוב הכלכלנים האקדמיים בישראל מאמינים באמונה שלמה , שהכלכלה הוא מדע השואף להפוך למדע בעל חוקי ברזל . 
לדעתם , ישראל מהווה מקרה חריג ; החריגות נגרמה בגלל זרמי ייבוא - ההון הזול , המצב הבטחוני ושיגיונות הפוליטיקאים . 
אין גם לשכוח את ' החטא הקדום ' הסוציאליסטי הרובץ ביסודותיה . 
אולם , בסך הכל ולטווח ארוך , אין ארוחות חינם . 
מי שמפר את כללי האמונה ? משלם בקורבנות ובעונשים . 
עיקרי האמונה פשוטים ביותר : קיים סובייקט עליון , ריבון כל - יכול , שבעבר כונה ' שוק ' וכיום מכונה ' מערכת כלכלית' . 
האלוהות הזאת אוהבת ' שיווי - משקל ' פנימי ומתעבת ' זעזועים ' חיצוניים . 
באופן מסתורי , הגלוי רק לכוהני האמונה יודעי הסוד , רוקמת האלוהות קשר בין ' תחרות מושלמת' ובין ' שיווי - משקל ' . 
' המערכת הכלכלית' נוטה חסד לממשלים קטנים , לעובדים צייתנים וחרוצים , ולמדיניות פיסקלית ומוניטרית מצמצמת . 
ישראל התמידה בהפרת עיקרי האמונה האלה : המשק היה לא ' תחרותי ' וסבל מ ' מעורבות - יתר ' של הממשל ; הממשל ביזבז תקציבים בשפע ויצר עודף ביקושים וציפיות . 
הסוף היה עגום : החברה הישראלית כולה נענשה בסטגפלציה . 
ההיגיון הזה פועל גם בכיוון הפוך . 
מאז אמצע שנות השמונים למדו סוף - סוף הפוליטיקאים , שיש לחדול מהמדיניות ' הפופוליסטית' ושכדאי להאזין לכלכלנים : יש להתחיל לקצץ בתקציבים , ולהפסיק את ' העיוותים ' במבנה המשק . 
וראה זה פלא ? ככל שהפוליטיקאים נכנעו לחוקי הכלכלה הנצחיים , כן זכתה החברה הישראלית כולה בגמול . 
עובדה היא , שמאז תחילת שנות התשעים האינפלציה ירדה והצמיחה הכלכלית עלתה . 
מאז שנות התשעים קרו גם דברים נוספים . 
פרות קדושות החלו להישחט בזו אחר זו . 
השמאל ' הקיצוני ' מצא עצמו כמעט מחוּסר עבודה : כבר קיימים אקדמאים רבים , המכריזים על עצמם כ ' פוסט ציוניים ' . 
היסטוריון מצטיין חייב להוקיע את פעולות - התגמול , וסוציולוג המבקש לקבל קביעוּת חייב לבַכות את גזלת האדמות הערביות ואת דיכויין של הנשים . 
באופן דומה נשחטו והועלו קורבן לסדר האמריקני החדש ? המדיניות הגרעינית של ישראל , שירותי הבריאות הציבוריים , הפנסיה הציבורית והעבודה המאורגנת . 
רק תחום אחד נותר כשמורת - טבע רעננה , העומדת בפני תהפוכות הזמן : החוקים הנצחיים של הכלכלה הנאו - קלאסית , ובעיקר חוקי הטבע העוסקים באינפלציה . 
יש לציין שבעניין אחד צדקו הנאו - קלאסיקנים : סחורות מונופוליות הינן בעלות איכות ירודה , יחסית למחירן . 
כפי שיתברר עד - מהרה , התיאוריות על האינפלציה שמסופקות על ידי בעלי הזיכיון , סובלות מאיכות נמוכה ביותר . 
התוצרת האקדמית מלאה עד אפס מקום בפגמים , וסובלת מסתירות פנימיות . 
מי משלם את המחיר הגבוה של הסחורה ? 
זהו עניין שיתברר בהמשך . 
שאלה מעניינת היא , כיצד קורה שהמלך אינו לבוש וכמעט אף אחד אינו צועק שהוא עירום . 
השאלה הזאת חורגת מהפילוסופיה של המדע , ועוברת לתחום הפוליטיקה הכנסייתית . 
זאת כוללת הסתרת מידע , סילוק כופרים וסוטים , מנגנוני סלקציה והתניה ? ושאר שיטות רציונליות הנהוגות בקפיטליזם ; אין מדובר , חלילה , בשיטות הברוטליות של משטרי העבדות והצמיתות או המשטר הקומוניסטי . 
מדובר באידיאולוגיה דומיננטית , הכוללת שפת חרטומים סודית , מעוטרת בפסבדו - מתמטיקה , גרפיקה תלת - ממדית ושפע של סימנים יווניים . 
שיח - חדש שאינו ניתן לפיצוח . 
אבל בעיקר ? מדובר בכוח גס ועירום , המצוי מאחרי שפה זאת . 
שחיטת הפרות הקדושות ? וההתקפה על המוסדות המדיניים ועל הארגונים הישנים של הצבא , על האתוס הציוני ועל יחסי הגזע בישראל ? החלה בזמן שההון - הדומיננטי , המקומי והבינלאומי , אינו זקוק להם . 
האינטרסים הכבדים של הסדר החדש מעוניינים בסדר אחר : סדר של שלום ו ' חופש שוק ' . 
אבן - הפינה בסדר הזה היא הדוקטרינה הנאו - קלאסית בהופעתה המוניטריסטית המודרנית . 
זוהי האידיאולוגיה הדומיננטית של המשטר הקפיטליסטי החדש ? וזוהי הסיבה לכך שבמדע הכלכלה , הארץ לעולם לא תנוע גם לא תנוע . 
ב . 
צד הביקוש : הכסף 
הספרות האקדמית שעוסקת באינפלציה בישראל נשענת על מנטרה שטבע אחד מאבות הכנסייה : " ... אינפלציה היא תמיד ובכל מקום תופעה מוניטרית ... " ( Friedman , 1977 : 24 ) . 
ההצדקה התיאורטית הגיעה מתורת כמות הכסף אשר נוסחה לראשונה במאה השמונה - עשרה על ידי הפילוסוף הבריטי דויד יום ; היא מוסדה יותר מאוחר כאסכולה על ידי אירווין פישר , מרצה אמריקני לכלכלה . 
מדובר ביחסים שבין הכסף ובין המחיר ; בתבניתו הפשוטה , הקשר מבוטא בשוויון : M * V ? P * T 
האות ( M ) מסמלת את כמות הכסף ; ( V ) היא מהירות הכסף ( כלומר , כמה פעמים משתמשים בכל יחידת - כסף בזמן מסוים ) ; ( P ) היא המחיר ; ( T ) הוא סך כל ההעברות של כסף . 
צדו הימני של השוויון מייצג את הערך הכספי של המוצרים והשירותים שנסחרו . 
צדו השמאלי מייצג את הערך הכספי של ההעברות הכספיות . 
את השוויון הזה הופכים לתיאוריה ? כשכותבים אותו כבסיס למודל אקונומטרי , באמצעות משוואה שתתאר סיבתיות מימין לשמאל : P = ( M / T ) * V 
כלומר , שלושת המרכיבים של הכסף יסבירו את מחירו . 
לבסוף , מעצבים קצב דינמי למשוואה , והופכים אותה למודל המסביר את שיעור - השינוי של המחירים ( האותיות הקטנות מסמלות את שיעור השינוי של האותיות הגדולות ) : p = ( m - t ) + v 
מאחר ששיעור השינוי של מהירות הכסף ( v ) הוא קטן יחסית , ניתן להשמיטו מהמשוואה ; ואז מקבלים מודל , האומד את השינוי במחירים באמצעות שני מדדים בלבד : p ? m - t 
ההפרש בין ( m ) ובין ( t ) הוא מה שמכנים : שיעור השינוי של ' הנזילות' ? דהיינו , שכמות הכסף גדלה בקצב ' גדול מדי ' מכדי להתאים לפעילות המשק ' הריאלית' במחירים יציבים . 
המסקנות המעשיות של המודל הן פשוטות עד להחריד : אינפלציה נובעת משני גורמים עיקריים . 
הראשון הוא היצע הכסף בספֵרה ' הנומינלית' ; והשני הוא רמת הפעילות המשקית ( או כמות ההעברות הכספיות ) בספֵרה ' הריאלית' . 
אם היצע הכסף גדל בקצב מהיר יותר מאשר רמת הפעילות הכלכלית , התוצאה היא אינפלציה ; אם היצע הכסף גדל לאט מדי ? התוצאה היא דפלציה , כלומר ירידת מחירים . 
בהנחה , שידם החבלנית של הפוליטיקאים לא תתערב ? האם ' מקבלי ההחלטות' הרציונליים יכולים למנוע אינפלציה ? 
מסתבר שיש להם רק יכולת מועטה להשפיע על הצמיחה הכלכלית הריאלית . 
זאת משום שבטווח - הארוך , כך אומרים לנו , הצמיחה הכלכלית הריאלית נקבעת רק על ידי הגידול בפריון . 
מה שנותר , אם כן , זה ניהול של מדיניות כלכלית שתתרכז בספֵרה המוניטרית בלבד : הגבלת הגידול בכמות הכסף , כדי שלא יגלוש מעבר לרמת הצמיחה לטווח - הארוך של הכלכלה הריאלית . 
המינון המדויק של היחסים בין הכמויות הוא טכנולוגיה די מסובכת . 
לצורך זה , יש להתמחות שנים רבות בהיכלי המדע הכלכלי . 
גם זה לא יביא שלווה מיידית ? משום שמחזורים של צמיחה לטווח - קצר ולטווח - בינוני יחוגו סביב מחזור הצמיחה הארוך . 
התוצאה תהיה תנודות מחזוריות של אינפלציה ודפלציה נמוכות ; ובטווח - הארוך יסתדר הכל סביב למחירים יציבים . 
אין טעם להפריך פיקציות , הנשענות על אמונה דתית שהיא נטולת כל יכולת הוכחה . 
השאלה המעניינת היא , כיצד הצליחה האמונה הזאת להתפשט כה בקלות . 
לדוגמא ? אחד מעיקרי האמונה , שלגביו יש קונצנזוס מוחלט בקרב הכלכלנים ? הוא קיומם של שני עולמות נפרדים ומנוגדים : עולם ' נומינלי ' ועולם ' ריאלי ' . 
עולמות אלה , הם ששולטים בגורל המשקים ומחוללים אינפלציות . 
שותפים לאמונה זאת כלכלנים בכל מקום בעולם , שבו נוצר מגע הקסם עם ' נערי שיקגו ' . 
כיצד זה הצליחו מילטון פרידמן ו ' נערי שיקגו ' לתכנת את ערוצי מוחם של הכלכלנים ברחבי העולם עד כדי אמונה בהבלים אלה ? 
האמונה הזאת הוחדרה לראשונה בישראל על ידי דון פטינקין , אחד מנערי שיקגו שלימד כלכלה באוניברסיטה העברית בתחילת שנות החמישים . 
הצלחתו המיסיונרית הייתה כה גדולה , עד שתוך זמן קצר יחסית הורכבה צמרת הכלכלנים באוניברסיטאות ובארגונים הממשלתיים מ ' נערי פטינקין ' וממשיכיהם עד היום . 
אחד מנערי פטנקין הבולטים , מיכאל ברונו , שהפך לנגיד בנק ישראל בשנות השמונים , הסביר את סוד הפצת האמונה : " ... כל מי שלמד מקרו - כלכלה ואפילו מבוא לכלכלה , זוכר את פטינקין אומר : ' הכפילו את כמות הכסף , את השכר , את המחירים , ושום דבר ריאלי לא ישתנה במשק ' . 
הווה אומר , שתיאורטית לפחות , האינפלציה יכולה לחיות חיים משל עצמה והמערכת הריאלית לא תשתנה . 
זהו דבר מאוד בסיסי הנקרא הדיכוטומיה הקלאסית בין המערכת הנומינלית והריאלית ... " ( ברונו , 1995 : עמ' 581 . 
ההדגשות שלנו ) . 
זהו סוד הקסם הנאו - קלאסי : נתקו את הכסף ממבנה המשק ותנו לו חיים משלו . 
הנה כי כן , האינפלציה שקועה בחיים משל עצמה . 
כל השאר , הריאליה של המאבק לחלוקת ההכנסות והמאבקים הפוליטיים בכלל , הינם ' חיצוניים ' לאינפלציה . 
" ... דון פטינקין הרביץ בנו תורה זו בצורה כזאת שנטמעה בנו עמוקות , אך נראתה כדבר תיאורטי לחלוטין . 
[ בתקופת האינפלציה ] ב - 1981 כשאתה רואה פתאום שבאמת המחירים עולים פי שניים ויותר בשנה וכל הגדלים הנומינליים עולים פי שניים בשנה , ללא שינוי במערכת הריאלית , אתה תופש שזאת בעצם למדת להבין מדון פטינקין לפני עשרים שנה וזו זכותו הגדולה ... " ( ברונו , שם , ההדגשות שלנו ) . 
אכן , יש לזקוף לזכותו של פטינקין שעשה שליחותו ביעילות . 
ברונו באמת האמין באמונה שלמה , שהאינפלציה הישראלית הגבוהה של תחילת שנות השמונים סתם תפסה לה תאוצה בלי שהשתנה העולם החיצוני הריאלי . 
מסתבר , שכל אותן שנות זוהר של ההון הדומיננטי , התור המוזהב של הבורסה , הקיטוב החריף בחלוקת ההכנסות , הירידה הדרסטית של ההשקעה הריאלית במשק , ההאטה הכרונית של הצמיחה עד גבול המיתון , העלייה המתמדת באבטלה ושחיקת היכולת של השכיר השכיח לרכוש דירה ? כל אלה היו תופעות לא - אמיתיות בעולם ' הריאלי ' הבלתי משתנה ; או שסתם חלמנו חלום : כי שוב , הזוכים הריאלים הגדולים היו אלה שברונו וחבורת פטינקין יועדו לשרת . 
האינפלציה , אם כן , הפכה לעצמאית , לבעלת ' חיים משל עצמה ' , ומנותקת מהשינויים במבנה המשק . 
משום כך יכול ברונו לתאר במבט לאחור את האינפלציה הישראלית של שנות השמונים כתהליך רגיל : " ... הערכים [ של האינפלציה ] במקרה הישראלי נראים כאילו נכנסה בהם תנופת גידול עצמאית , תוך ניתוק מוחלט כמעט בין התחום הריאלי והנומינלי ... " ( ברונו , 1989 : עמ' 371 ) . 
בתחילה מנתקים את האינפלציה מהחיים הריאליים , ולאחר מכן הופכים אותה לדמון בעל ' תנופת גידול עצמאית' ? וזה כבר מתקרב לגבול המאגיה השחורה . 
אותו היגיון פועל גם בכיוון ההפוך : " ... בכל המדינות בהן ירד קצב עליית המחירים בשנים האחרונות , זה התבצע על ידי מדיניות מוניטרית אקטיבית של ספיגה מתאימה . 
האינפלציה היא תופעה נומינלית של יחס בין כמות הכסף לסחורות ... " ( לבהרי , 1984 : עמ' 839 ) . רוקפלר צדק : ההשקעה הקטנה שלו באוניברסיטת שיקגו , הייתה הטובה ביותר שעשה אי - פעם . 
על פי משה זנבר , אף הוא נגיד בנק ישראל לשעבר , " ... הגישה השלטת בקרב האוצר ובנק ישראל קשרה מאז ומתמיד את עליית אמצעי התשלום עם לחצים אינפלציוניים , וראתה בריסון קצב אמצעי התשלום תנאי הכרחי לייצוב המשק ... " ( זנבר וברונפלד , a1973 : ע' 11 ) . 
בין מאמרו של זנבר בשנת 1973 לבין מאמרו של ברונו בשנת , 1995 לא השתנה מאומה בחוקי האינפלציה הנצחיים . 
למרות זאת , מאז תקופת זנבר , האינפלציה זכתה לתנופת גידול עצמאית ? והחלה לקבל את הדפוסים המוכרים של אמריקה הלטינית . 
זה כמובן , נבע ממדיניות מוניטרית פזרנית . 
כך טוענים , מכל מקום , שני מגרשי שדים אינפלציוניים בעלי מוניטין עולמיים : מיכאל ברונו וסטנלי פישר . 
לפי דעתם , הממשלים הישראליים מאז ' הליברליזציה ' של , 1977 איבדו את יכולתם לנהל מדיניות מוניטרית ; וככל שהיצע הכסף גדל , כך " ... נכנס המשק הישראלי לעידן חדש שבו האינפלציה נאחזה אחיזת קבע ונראית כאילו אינה יכולה אלא לנוע כלפי מעלה ... " ( ברונו ופישר , 1989 : עמ' 393 ) . 
עתה קיבלנו תיאור מדעי המסביר כיצד הדמון תפס באופן עצמאי אחיזה של קבע , ומתנפח ללא מעצור . 
קיימת גם התבנית המוכרת של החטא ועונשו . 
המשק הישראלי נענש באינפלציה , בגלל חטא הגידול הפרוע של היצע הכסף . 
נותרה רק שאלה אחת בלתי פתורה ? אם כי יש להודות , שחשיבותה המדעית נראית חסרת - ערך : האם ' עודף היצע' של כסף הוא הסיבה לאינפלציה ? 
יש להניח שכדי לענות על כך , דרושה הוכחה מדעית כלשהי . 
ידוע גם שתהליך מדעי , ולו הפשוט ביותר , מחייב בחינה ניסיונית או היסטורית . 
אמנם , ברור לכולם שמדובר בחוקים נצחיים ; בכל - זאת מן הראוי לבחון את החוקים הללו על המשק הישראלי , לאור הניסיון האינפלציוני שהוא עבר . 
מאז אריסטו , מקובל שצורת ההיגיון הפשוטה ביותר של השתקפות המציאות היא , שהסיבה באה לפני התוצאה . 
קודם מחממים מים ולאחר - מכן עולות בועות במים . 
קודם - כל הממשלה מנהלת מדיניות מוניטרית פרועה , ולאחר - מכן עולים המחירים . 
בניסוח יותר מדעי : אנו אמורים לצפות , שיהיה פער זמן בין העלייה בכמות הכסף ביחס לפעילות ' הריאלית' לבין העלייה ברמת המחירים . 
שרטוט ד' מציג את היחסים בין נזילות הכסף ובין האינפלציה בישראל . 
כזכור , קטגוריית הנזילות מורכבת ( על פי המשוואה האחרונה ) מההפרש ( m - t ) . באופן מעשי : מודדים את שיעור הגידול של הנזילות כהפרש בין שיעור הגידול של ( M1 ) ? כלומר של סך - כל ערך המזומנים והפיקדונות במערכת הבנקאית ( M 1 מייצג את ( M ? ובין שיעור הגידול של התוצר התעשייתי ( שמייצג את t ) . האינפלציה ( p ) מיוצגת על ידי השינויים החודשיים במדד המחירים לצרכן . 
שוב , יש להזכיר : על פי תורת הכמות של הכסף , אינפלציה היא תוצאה של גידול מהיר מדי בכמות הכסף . 
מכאן , שאנו מצפים שאינפלציה תתרחש זמן - מה לאחר שינוי בנזילות ? או לכל היותר , במקביל לשינויים בנזילות . 
לא נצפה שהאינפלציה תופיע לפני התנועות בנזילות . 
על פי שרטוט ד' מסתבר שמתחילת שנות השבעים , השינויים במדד המחירים דווקא הקדימו ברוב הזמן את השינויים בנזילות . 
זה קרה כשהאינפלציה עלתה בקצב איטי , בתחילת שנות השבעים ; זה קרה כשהאינפלציה עלתה בקצב מהיר , מאמצע שנות השבעים ; ולמרבית הפלא , זה קרה גם כשהאינפלציה ירדה , מאז אמצע שנות השמונים . 
אבל כולם יודעים שקיים קשר ברור בין הנזילות ובין רמת האינפלציה ! 
האומנם ? 
שרטוט ד' 
נזילות ומחירים 
מסתבר שבתקופות האינפלציה הנמוכה ( כלומר מאמצע שנות הששים ) , הקשר בין שני המשתנים היה חלש . 
הקשר היה חיובי בשנים - 1967 , 1965 נעשה שלילי בשנים - 1969 , 1968 הפך לחיובי בשנים - 1974 , 1970 שלילי ב - , 1975 חיובי בשנים 1976 - 1977 ושלילי בשנים 1978 - 1979 . 
ובכן , מה ניתן להסיק מהמגמות האלה ? 
האם לכמות הכסף יש השפעה על האינפלציה ? 
המוניטריסטים טוענים שהקשר אינו פשוט , ואינו כפי שהוא נראה לעין הבלתי מיומנת . 
לעתים , כך הם טוענים , יכולה כמות הכסף לגדול לאורך תקופה ארוכה , בלי שתפרוץ אינפלציה ; אבל בסופו של דבר בא יום הדין , והחשבון מוגש : אינפלציה בלתי ניתנת לריסון קונה לה אחיזה . 
מכאן שהמדען , הרוצה להוכיח את טיעוניו , חייב לאתר את פער הזמן המדויק בין התחלת הגידול הבלתי מבוקר בכמות הכסף ובין תחילת ריצוי העונש של האינפלציה . 
למעשה , בוזבזו שנים רבות ותקציבי - מחקר ענקיים כדי להוכיח זאת ; אלא שהתוצאות מוטלות בספק רב . 
הבעיה העיקרית היא , שפער הזמן הינו גמיש ביותר : לעתים האינפלציה באה לאחר חודשיים של עלייה בנזילות , ולעתים לאחר שנתיים ? הכל תלוי בדרך עיבוד הנתונים . 
מסקנה : זוהי תיאוריה בלתי ניתנת להפרכה , וחסרת יכולת ניבוי ( אם פערי הזמן משתנים ללא הרף , אין אפשרות לחזות מתי יבוא העונש ) . קיימת גם בעיה היסטורית : לאורך עשרות השנים שחלפו מאז מלחמת - העולם השנייה , ברוב המשקים בעולם , ובכללם ישראל ? גדלה הנזילות ללא הפסקה ובמקביל עלו המחירים , לעתים מהר ולעתים לאט . 
זה מאפשר להציג קורלציה כלשהי בין שני המשתנים . 
אבל סיבתיות אינה קורלציה . 
זאת הסיבה , שהכלכלנים החלו לתור אחר ' משתנים מתווכים ' ? שיסבירו ( בנוסף לשינויים בכמות הכסף ) את הסיבה לאינפלציה . 
היה צורך בקבלן - מישנה , וזה נמצא בדמותו של הממשל . 
ג . 
צד הביקוש : הממשל 
אחת המוסכמות הרווחות , כזכור , היא שהממשלה והסקטור הציבורי הגדולים הם מקור צרותיה של החברה הישראלית . 
מסקנתם הנחרצת , אפוא : אם רוצים להחזיר את המשק אל נתיב של סדר וצמיחה הרי " ... כמובן שהצעדים יהיו מלווים עם הורדת הצריכה הציבורית והצריכה הפרטית דרך מדיניות התקציב ... " ( לבהרי , 1984 : עמ' 840 ) . לעתים אפשר להחליף בין הכותבים השונים , בלי לחוש בהבדל ; כאילו יצאו מאותה סדרת ייצור . 
מה מקורותיה של האמונה , שהתקציב הממשלתי והציבורי הם סיבת האינפלציה ? 
ההצדקה מבוססת על הדוקטרינה הנאו - קלאסית , שבה כל מודל סטנדרטי פותח בהנחה של משק ללא ממשלה , המצוי במצב של ' שיווי - משקל ' , שנובע מ ' תחרות מושלמת' ברמת תעסוקה מלאה . 
ואז מתגנבים אל תוך המודל כוחות - הרשע הממשלתיים . 
הם צוברים עוצמה , ולאט - לאט הם יוצרים גירעונות תקציביים . 
הפוליטיקה היא , מטבעה , תחום לא - רציונלי : ' השחקנים ' ו ' הסוכנים ' שמסתובבים בפוליטיקה , הינם רודפי כוח ותהילה , ואוהבים לבזבז תקציבים ציבוריים . 
מאחר שהמשק מצוי , בנקודת - הפתיחה שלו , במצב של תעסוקה מלאה וניצול מלא של מקורותיו ( מעצם ההנחה ) ? התוצאה המיידית היא ' עודף ביקוש ' המערער את ' שיווי - המשקל ' , והאינפלציה עולה . 
קיימת כמובן בעיה קטנה , שאינה מעניינת ביותר את הכלכלנים : טרם נולד כלכלן כלשהו , שחזה במו עיניו במשק בעל תעסוקה מלאה . 
במשק כזה , אגב , הכלכלנים יהיו המובטלים היחידים . 
ניתן , כמובן , להקשות : מדוע תוספת הוצאות של הממשל לא תוביל דווקא לתוספת תעסוקה ותוספת תפוקה ? 
מדוע תוספת הוצאות חייבת להביא לעלייה במחירים ? 
ובכן , קיימות כמה וכמה סיבות , הנשענות , כמובן , על מחקרים מדעיים מבוססים : הסיבה הראשונה , טוענים הכלכלנים , היא שההוצאות הממשלתיות והציבוריות הן מטבען בזבזניות . 
לעומתן , הוצאות פרטיות הינן חסכניות ושקולות בהיותן מודרכות על ידי דחף למירוב התועלת האישית . 
דחפים כאלה , בעיקר כשמדובר בהשקעות , גורמים להגברת כושר - הייצור והיעילות . 
ההוצאות הציבוריות , לעומת זאת , מוּנעות על ידי דחפים למירוב העוצמה הפוליטית . 
הוצאות אלה גורמות ל ' עיוותים ' בכלכלה , פוגעות ביעילות ומכרסמות בפוטנציאל הצמיחה . 
ממשלים גדולים , נוטים מטבעם , לפגוע ב ' הקצאה היעילה של המקורות' ( כלומר , בהשוואה לביצועים האידיאליים של עולם התחרות - המושלמת והתעסוקה - המלאה ) . התוצאה היא , שהממשלים לא רק מעלים את הביקוש אלא גם בולמים את ההיצע . 
הסיבה השנייה היא , טוענים הכלכלנים , שהממשלים נוטים , פעמים רבות , ליצור מימון גירעוני ( בלשון עיתונאית : ' להדפיס כסף ' ) ; במקום לממן את הגירעון בתקציב באמצעות הלוואות מהסקטור הפרטי ( בצורת איגרות - חוב וניירות - ערך ממשלתיים ) ? מתפתים הממשלים לפתרון הקל , של הלוואות רישומיות מהבנק המרכזי . 
מצד שני , גם מימון הגירעון באמצעות הלוואות מהסקטור הפרטי נחשב כפתרון גרוע : הוא מיועד מטבעו להוצאות בזבזניות ובלתי יצרניות , והוא מתחרה בהשקעות יצרניות מטבען של הסקטור הפרטי . 
אך זה הוא הרע במיעוטו : ' הדפסת כסף ' טהורה נעשית , כשהממשל מוכר איגרות - חוב לבנק המרכזי תמורת כיסוי הגירעון . 
לאמצעי זה אין גבולות , והממשלים מתפתים להמשיך ולהגדיל את הגירעון , שמגדיל את הנזילות במשק , ובאופן בלתי נמנע צומחת לה אינפלציה עצמאית . 
אחד הגורמים העיקריים לעודף הנזילות בישראל , הוא ' האשראי המוכוון ' ( הלוואות שהממשל הִקצה ישירות לפרוייקטים מיוחדים ) . בבנק ישראל הירבו להתלונן כי אין אפשרות לנהל מדיניות מוניטרית מרסנת באמצעות פיקוח הדוק על הנזילות במערכת הבנקאית , בגלל מעורבות הממשלה שנעשית באמצעות האשראי המסובסד ; " ... וכרגיל במקרים כאלה עלולים השיקולים הפוליטיים להתנגש בצורכי המדיניות הכלכלית ... " ( זנבר וברונפלד , b1973 : עמ' 227 ) . 
גורם נוסף לנזילות הגבוהה הוא מדיניות קביעת הריבית ; אף היא מעוּותת , בגלל שיקולים פוליטיים . 
הממשל שומר במתכוון על ריבית נמוכה , כדי לעודד צמיחה . 
בפועל , זה גורם בעיקר ללקיחת הלוואות זולות בלתי נחוצות ? שמובילות להתרחבות מוניטרית נוספת . 
המסקנה של זנבר וברונפלד מייצגת את התלונות הקבועות של נגידי בנק ישראל מאז היווסדו , ושל כלל נגידי הבנקים המרכזיים בעולם : " ... אין בכוח המדיניות המוניטרית בלבד לעמוד בפרץ האינפלציוני . 
המדיניות הפיסקאלית , מדיניות ההכנסות ומדיניות מטבע החוץ חייבות להיות מתואמות עם המדיניות המוניטרית לשם השגת מטרות מוסכמות ... " ( הנ"ל , שם : עמ' 235 ) . 
אלו הן ' המטרות המוסכמות' , שעליהן כותבים המחברים ? 
ובעיקר , מי מסכים להן ? 
לא ברור . 
מה שברור הוא , שעל פי האנתרופולוגיה המוניטריסטית ? לא ייתכנו מטרות שהן משותפות לספֵרה הכלכלית ולספֵרה הפוליטית . 
היטיב לנסח זאת נגיד בנק ישראל הראשון , דוד הורוביץ , סוציאליסט לשעבר שהתפכח והפך למוניטריסט : " ... מסתבר כי מנהיגות פוליטית ותפישות מתוחכמות בכלכלה אינן מסוגלות לדור בכפיפה אחת . 
אין לרכוש את ליבם של מדינאים לריסון , להתאפקות ולסלקטיביות , אף כאשר הללו הם צו השעה . 
השאיפה לשלטון מעבירה את הפוליטיקאי על הדעת ... המדינאי דואג בראש ובראשונה לתדמיתו הציבורית , ולרכישת עוצמה . 
מטבעו אין הוא נוטה לחשוב במונחים מקרו - אקונומיים שרק באמצעותם ניתן להבין את משמעות התהליכים הכלכליים . 
הוא רואה אנשים ולא מגמות . 
הוא מבין מהי אינפלציה של הוצאות הנתפסת גם במושגים מיקרו - אקונומיים אך אינו מבין מה זאת אינפלציה של ביקוש ... " ( דוד הורוביץ , 1975 : עמ' 109 ) . 
מאז , לא התחדש מאומה בבנק ישראל . 
העולם הדואליסטי ניצב על מכונו . 
מצד אחד ניצב הפוליטיקאי , איש התאוות והיצרים הבוערים ; ומולו עומד הכלכלן , הסופיסט העגום . 
ברונו ופישר בטוחים כי , אכן , זהו ' מצב טבע' : " ... נניח כנתונה את רתיעתן של הממשלות השונות להשיג את הירידה המקווה בקצב האינפלציה באמצעי מדיניות מרסנים העלולים להוליד מיתון חריף ... " ( ברונו ופישר , 1989 : עמ' 393 ) . מעצם ההנחה הנתונה , ההוכחה הינה מיותרת : הממשלים גורמים לאינפלציה בגלל רתיעתם מפני מיתון . 
בתוך הוכחה מדעית זאת , מוחדרת גם ההוכחה המובנת מאליה : המיתון מנוגד לאינפלציה ? ולכאורה , הממשלים נאלצים תמיד לבחור בין עליות מחירים לבין אבטלה . 
בהמשך הפרק , נדון בעצם קיומה של בחירה זאת . 
מכל - מקום , על פי האנתרופולוגיה הפוליטית הזאת , הפוליטיקאים נוטים להקריב את הרווחה לטווח - ארוך של אומותיהם , כדי לזכות ברווחים אלקטורליים לטווח - הקצר . 
כך מסכמים שני כלכלנים מבנק ישראל , באנחת כאב , את תולדותיה של האינפלציה הישראלית : " ... ניתן לאמר שהאצה האינפלציונית ארוכת - הטווח היא תוצאה של מדיניות שניסתה להשיג השגים זמניים ' בכיבוי שרפות' במאזן התשלומים , כלומר הייתה כאן הקרבת אינטרס לטווח - ארוך של יציבות ערך הכסף למען השגת יעדים קצרי טווח בתחום מאזן התשלומים ... " ( לויתן ופיטרמן , 1989 : עמ' 437 ) . תרגום : הם מתכוונים לשרי האוצר קצרי - הטווח של ממשלות הליכוד הראשונות : יגאל הורביץ ויגאל כהן - אורגד . 
אלה ' בחרו ' כביכול , בחלופה של פיחותים - במטבע לשם הוזלת סחורות הייצוא , בתמורה לאינפלציה דוהרת . 
החלופה של שר אוצר קצר - טווח אחר שכיהן בין השניים ? יורם ארידור ? הייתה הפוכה ( ' שיטת החמסה ' ) , אך האינפלציה דהרה גם דהרה . 
מדוע הממשלים ' בחרו ' בחלופה הזאת ? 
" ... משום שיישום העקרונות הקלאסיים של משטר שער החליפין ( או פיחות זוחל ) היה קשור ברמה גבוהה יותר של אבטלה ... " ( לויתן ופיטרמן , שם ) . הנה , שוב מופיעה המוסכמה המדעית : פוליטיקאים מעדיפים אינפלציה ? משום שהורדת אינפלציה כרוכה בעלייה ברמת אבטלה ובמיתון , שיגרמו להם הפסדים אלקטורליים . 
בעניין זה מתגלה קונצנזוס נדיר בין הכלכלנים ובין הפוליטיקאים . 
זה המקום לומר : המוסכמה , לפיה קיים קשר הפוך בין מיתון ובין אינפלציה , הינה חסרת בסיס מדעי ? ולמעשה , כפי שנראה בהמשך , מופרכת לחלוטין . 
מעבר לטבע הרע של הפוליטיקאים , ממשלות ' הליכוד' גם עשו שגיאות וטעויות , שהובילו לאינפלציה דוהרת : " ... בשנים - 1983 , 1980 הונהגה בישראל מדיניות כלכלית פופוליסטית מיסודה , במובן הגרוע ביותר של המילה , ופגומה מיסודה . 
בגישה הישראלית לא היה שום דבר ייחודי . 
היא הופעלה בכל רחבי אמריקה - הלטינית והוכתרה ביבשת זאת במשבר החוב הנודע ובעשור האבוד של פיתוח כלכלי ... " ( פישר , 1993 : ע' 14 ) . " ... היה זה בזבוז פשוטו כמשמעותו שנגרם ממדיניות מטופשת וחסרת אחריות ... " ( פישר , שם : ע' 15 ) . 
אין ספק , הקביעות המדעיות הללו , על טבע הפוליטיקאים , מרשימות בעומקן . 
כלכלנים , מטבעם , הינם אוהבי חירות , ותמיד לוחמים ללא - חת בעריצות . 
מצד שני , נראה לנו כי אי - אפשר לכסות היסטוריה ארוכה של אינפלציה במלל חוזר על ' אי - רציונליות' , ' עיוותים ' ו ' משגים בניהול מדיניות מקרו - כלכלית' . 
אכן , עסקנים פוליטיים בודדים יכולים ' לטעות' במבט רטרוספקטיבי ? אבל הם פועלים בקונטקסט כלכלי - פוליטי שלם , בתוך מבנים חברתיים ומעמדיים וכחלק מתהליך היסטורי . 
אי אפשר לטעות באופן שיטתי כל הזמן . 
אי - אפשר שכולם יפסידו , כשם שלא ייתכן שכולם ירוויחו . 
מכאן , שכל מטבעות הלשון הללו , של ' העשור האבוד' או ' השנים האבודות' , נשמעות נאיביות ובוודאי לא - רציונליות . 
המציאות האינפלציונית הייתה כמובן שונה : אותו ' שינוי מבני ' , שהכלכלנים יחלו לו כל - כך , התרחש מתחת לאפם , ודווקא בתקופת האינפלציה . 
באותה הזדמנות , הוא שינה את כל תהליך הצבר ההון . 
נוצר מבנה חדש של חלוקת - הכנסות , שהתקבע לקראת שנות התשעים . 
כל זה התרחש כחלק מתהליך שיטתי , שקבוצות - המפתח יצאו ממנו מנצחות . 
כאשר תהליך ' השינוי המבני ' הסתיים , וירדה חשיבותם של רווחי האינפלציה שזרמו אל קבוצות המפתח בעזרת הפוליטיקאים ' הלא - רציונליים ' ? הפוליטיקאים הללו מהמשטר הישן הפכו לפתע למדינאים נמרצים ונחושים , ואפילו למנהיגים . 
אבל כל זה נראה כוויכוח עקר – נוכח עדת כוהנים שקיבלה מהפוליטיקאים הלא - רציונליים זיכיון בלעדי להטיף , בשם טובת כלל - המשק , כיצד לנהל מדיניות רציונלית . 
כל שנותר , הוא לבחון את הטיעונים המדעיים בדבר הקשר בין הגירעון התקציבי של הממשלה ובין האינפלציה . 
שרטוט ד' מציג קשר זה . 
בשרטוט מופיעים שני גדלים : הראשון הוא הגירעון או העודף התקציבי של הממשלה , כאחוז מהתוצר המקומי הגולמי ( בסקלה השמאלית מפריד קו האפס בין הערכים החיוביים שבחלק התחתון , המסמנים את אחוז העודף התקציבי – ובין הערכים השליליים בחלק העליון , המסמנים את אחוז הגירעון התקציבי ) . הגודל השני הוא שיעור האינפלציה , הנמדד כשינוי השנתי באחוזים של מדד מחירי התוצר המקומי ( GDP Deflator ) , ומוצג על הסקלה הימנית . 
שרטוט ד' 
גרעון ממשלתי ואינפלציה 
על פי השרטוט , ניתן לחלק את תולדות היחסים בין הגירעון הממשלתי והאינפלציה בישראל לכמה תקופות . 
עד לסוף שנות הששים ? אם בכלל התקיים קשר בין הגירעון התקציבי ובין האינפלציה ? הוא היה שלילי , כלומר , הפוך למוסכמה המדעית של הכלכלה . 
כך , בתחילת שנות הששים שרר עודף תקציבי ? וכשהעודף הזה גדל , שיעור האינפלציה משום מה גדל גם כן . 
התירוצים באותה תקופה היו דומים , והממשלה הואשמה ביצירת ' עודף ביקוש ' . 
לעומת זאת בשנים 1965 - 1967 נקלע המשק למיתון , וככל שהעמיק המיתון ירד עודף התקציב ? והאינפלציה , לעומת זאת , ירדה . 
חשוב לזכור , שהממשל והסקטור הציבורי היו באותה עת הגורם הדומיננטי והמשפיע ביותר בביקוש וכמובן ב ' עודפי הביקוש ' במשק . 
מסקנה : לגבי תקופת - 1968 , 1960 הטיעונים בדבר קשר חיובי בין גירעון ממשלתי ובין אינפלציה הינם מופרכים . 
מאז מלחמת יוני 1967 ועד תחילת שנות השבעים , התרחש ' בום ' כלכלי ; יחד עם הצמיחה המהירה , גדל הגירעון התקציבי ? ועמו גדלה האינפלציה . 
לאחר 1973 ירדו שיעורי הצמיחה , אבל הגירעון התקציבי המשיך לעלות ועימו גדלה האינפלציה . 
הקשר נראה שלילי בשנים - 1982 ; 1977 חיובי בתקופת - 1986 ; 1983 ומאז ועד לאמצע שנות התשעים , נפרם הקשר לחלוטין : בשנים מסוימות קיים קשר חיובי , ובשנים אחרות נראה קשר שלילי . 
בסופו של דבר נותרה השאלה : האם עודף ביקוש ממשלתי , המתבטא בגירעון תקציבי , גורם לעליית מחירים כללית במשק ? 
עד עתה הובהר כי לא מתקיים קשר פשטני , תמידי וחד - משמעי ? מהסוג שמתארים הכלכלנים . 
דרך יותר מתוחכמת היא , לפרק את המרכיבים העיקריים של הביקוש הממשלתי ולבחון אותם בנפרד . 
אולי יימצא קשר חיובי חד - משמעי בין מרכיב מסוים של הביקוש הממשלתי ובין האינפלציה . 
נבחן תחילה את המרכיבים של ההוצאה הממשלתית האזרחית , תשלומי ההעברה וההשקעה הציבורית . 
שרטוט ד' מציג את הקשר בין מרכיבים אלה של הביקוש הממשלתי ( כאחוז מהתמ"ג ) ובין שיעור האינפלציה מאז שנות הששים . 
השרטוט מראה שעד סוף שנות השבעים ( להוציא שנתיים ) מרכיבים אלה עלו יחד עם האינפלציה . 
אולם אז הגיעו השנים - 1985 , 1980 ומרכיבים אלה בהוצאה הממשלתית החלו לרדת ; ומשום - מה , קצב האינפלציה דווקא עלה אז והגיע לשיא . 
משנת 1986 עלו מרכיבים אלה בעקביות , ואילו קצב האינפלציה דווקא הלך וירד . 
כלומר : מאז 1980 היה קשר שלילי בין שלושה מרכיבים חשובים בהוצאה הממשלתית ( המהווים כשליש מהתוצר המקומי ) ובין האינפלציה . 
שרטוט ד' 
הוצאה ממשלתית אזרחית ואינפלציה 
מרכיב חשוב אחר בהוצאה הממשלתית הוא ההוצאה המקומית לביטחון ( כלומר ללא ייבוא בטחוני ) . שרטוט ד' משווה את ההוצאה הבטחונית ( כאחוז מהתמ"ג ) לקצב האינפלציה . 
על פי השרטוט נראה , שהקשר היה חיובי עד ; 1965 שלילי עד ; 1967 שוב חיובי עד ; 1976 ובתקופה של האינפלציה הדוהרת , כלומר למן 1977 ועד , 1984 הקשר היה בדרך - כלל שלילי ; מאז 1985 הפך הקשר לחיובי ? כלומר , ככל שירד אחוז ההוצאה הבטחונית בתוצר המקומי , כך ירד קצב האינפלציה . 
שרטוט ד' 
הוצאה ממשלתית צבאית ואינפלציה 
עד עתה לא נראה קשר משמעותי בין המרכיבים שמשפיעים על הגירעון התקציבי של הממשלה ובין האינפלציה . 
ובאמת , אין כל סיבה לחשוב על קשר כזה ? אם איננו יוצאים מהנחות פיקטיביות , בדבר משק השרוי בשיווי - משקל עם תעסוקה מלאה . 
והנה , קיים מרכיב בביקוש הממשלתי , שהוא אכן בעל קשר הדוק לקצב האינפלציה . 
שרטוט ד' מעמת את שיעור האינפלציה עם סך ההוצאה הממשלתית לתשלומי ריבית על החוב המקומי , למענקי הון ולאשראי מסובסד ( כאחוז מהתמ"ג ) . 
שרטוט ד' 
הוצאה ממשלתית להון ואינפלציה 
בניגוד לשרטוטים הקודמים ? כאן נראה קשר חיובי הדוק ביותר ויציב לאורך השנים . 
אם יש משהו באמונה המייחסת את עונש האינפלציה לחטא הקדום של הגירעון התקציבי – שורשיו של חטא זה מצויים מן הסתם במרכיב זה של ההוצאה הממשלתית ( שבתקופת השיא של האינפלציה , הגיע לשיא של כחמישית מהתמ"ג ) . 
ייאמר כבר עתה , שמדובר בהוצאה ממשלתית אשר הוקדשה בעיקר לרווחי ' הכלכלה הגדולה ' , כלומר לבעלי ההון הגדולים . 
אבל לא נראה , שהמוניטריסטים אוהבים להתעסק בכיוונים כאלה של מחקר . 
השאלה המקורית נותרה ללא תשובה : גם אם קיים קשר בין הוצאות שונות של הממשל ובין האינפלציה ? עדיין אין אפשרות לקבוע כי מדובר בסיבתיות . 
המוניטריסטים קובעים , שהסיבתיות נעה מהגירעון הממשלתי אל האינפלציה ; אבל אין שום סיבה שלא להניח שהתהליך הינו הפוך : ניתן להניח שתשלומי הריבית , המענקים והאשראי שהממשלה מעבירה ומסבסדת , אינם גורמים לאינפלציה ? אלא הם חלק מהתוצאות של האינפלציה . 
העובדות נוטות להנחה השנייה : מאז שנות החמישים הנפיק הממשל הישראלי , בקצב הולך וגובר , אגרות - חוב צמודות למדד מחירי הצרכן ולדולר . 
הוא עשה זאת בתירוץ של ' ספיגה ' אנטי - אינפלציונית ? וכמובן , כדי להבטיח את קוני האג"ח מפני אינפלציה . 
מכאן ניתן להסיק , שהתקציב לתשלומי - חוב צמודים קשור באופן הדוק לשינויים באינפלציה . 
אפשר גם להסיק , שהשינויים בתקציב זה באים כתוצאה מהשינויים באינפלציה ? ואינם מהווים סיבה לשינויים באינפלציה . 
הממשל , אם כן , נגרר אחר האינפלציה . 
יש כאלה שאפילו ראו בו ' קורבן ' של האינפלציה , בגלל התחייבויותיו הצמודות והלוואותיו הלא - צמודות . 
ככל שגדלה האינפלציה ? כך גדלו הפסדיו האינפלציוניים , דילדלו את תקציבו השוטף והעמיקו את הגירעון . 
אפרים קליימן טען כי " ... החשת קצב האינפלציה העלתה סובסידיה זאת לשיעור אשר יש לשער שהממשלה לא התכוונה להעניקו ... " ( קליימן , 1974 : עמ' 238 ) . כיצד נקלעה הממשלה למילכוד זה ? 
לדעתו של קליימן , הדבר נבע פשוט מטעות בתחזית כלכלית שנערכה בתחילת שנות השבעים . 
התחזית של פקידי האוצר צפתה שיעור אינפלציה שנתי של % - 4 % 3 לאור נתוני העבר . 
" ... נראה שהממשלה התרשמה יותר מדי מהמיתון של - 1966 , 67 שכן בכל השנים שקדמו למיתון היו רק שנתיים בהן שיעור עליית המחירים לא חרג מגבול של שלושה אחוזים . 
והיא התבדתה בתחזיתה : יציבות המחירים בעיקבות המיתון לא נמשכה אלא שלוש שנים בלבד . 
לטעות זאת בהערכת הממשלה יש היום תוצאות חמורות ... " ( קליימן , שם : 245 ) . 
ובכן , הכל בגלל מסמר קטן . 
קשה לקבל ברצינות את ההסבר הזה . 
ההסבר קובע כי הספירלה האינפלציונית החלה לחוג , ואף לקבל תנופה , בגלל ' טעויות' ביורוקרטיות של כמה פקידים באוצר . 
ושוב עולה השאלה : כיצד זה שהממשלה אינה פוסקת מלטעות , ובאורח שיטתי , לטובת אותן קבוצות חברתיות מצומצמות ? 
מיכאל ברונו למשל טען בשנת 1984 כי " ... תקופתו של ארידור [ שר האוצר בממשלת בגין - 1983 ] 1981 עלתה למשק בהפסד של שנתיים עד שלוש שנים יקרות מאוד שבהן אפשר היה לעשות דברים , ובמקום זאת חזרנו אחורנית בסדר גודל של מיליארד דולר ביתרות מטבע - חוץ וללא תמורה חיובית ... הדבר מעמיד אותנו היום בנקודה שהיא הרבה יותר גרועה מאשר זאת שעמדנו בה לפני שלוש שנים ... " ( ברונו , 1984 : עמ' 844 ) . 
עתה , הכל התברר . 
במקרו - כלכלה , המשק כולו מפסיד : כולנו חזרנו אחורה , וכולנו משלמים את הטעויות של הפוליטיקאים והפקידים . 
קשה להאמין אך זאת עובדה : המקרו - כלכלנים בישראל מאמינים , שפוליטיקאים גרמו לאינפלציה בגלל טעויות והחלטות לא - רציונליות שהתקבלו באופן שיטתי . 
קל יותר להאמין , לעומת זאת , שהמקרו - כלכלנים מאמינים כי ' אנחנו ' כולנו נשלם את עלויות האינפלציה . 
לסיכום : הגירעון בתקציב הממשלתי אינו סיבת האינפלציה , ובוודאי לא בדרך שמתארים כלכלני הזרם המרכזי . 
לחלק ניכר מהביקוש הממשלתי אין שום קשר לאינפלציה . 
לחלק אחר מהוצאות הממשלה ? כמו סובסידיות ומענקים ל ' כלכלה הגדולה ' ? היה כנראה קשר מסוים לאינפלציה , עד אמצע שנות השמונים . 
אולם גם קשר זה אינו הסיבה לאינפלציה ; הוא נראה יותר כתוצאה שלה . 
וכן , לא נראה שיש בסיס לתיאוריית ' טעויות במדיניות' : על - פי גודלם של מרכיבי ההוצאות , התמשכותם וכיוונם ? קשה להניח שמדובר בטעות שיטתית של ' קברניטי המשק ' . 
לבסוף יש צורך להזכיר נושא חשוב ביותר הזוכה לשתיקה מוחלטת : קבוצת ' אנחנו ' , ששילמה את עלויות ' הטעויות' הללו , לא נמנתה על הקבוצה שהרוויחה מהאינפלציה באופן שיטתי ; ניתן אף להניח שהיא לא הייתה שותפה לניהולה . 
מכאן גם יש להניח , שלא כל אותם אמצעים מרסנים שהציעו המקרו - כלכלנים ? בעיקר ' הידוק חגורה ' ו ' קיצוץ גירעונות' ? הם שהביאו לירידת האינפלציה . 
המחיר הכבד בעבור ' תרופות' אלה , שולם על - ידי חלק נכבד מתושבי ישראל ; בעיקר , אוכלוסיית השכירים . 
אבל לפני שניגש להידוק חגורתם של השכירים ? נטפל באחד מעקרונות היסוד של המדיניות המקרו - כלכלית , שממנו נובע חלק מהטענות הרואות בממשלה ובשכר את מקור האינפלציה . 
ד . 
צד הביקוש : הקשר בין האינפלציה והאבטלה 
התיאוריות המקרו - כלכליות המקובלות מיוסדות על יחסי שינאה – אהבה של מוסכמה שהשתרשה מאז שנות הששים , ושמה ' עקומת פיליפס ' ( Phillips curve ) . 
המוסכמה , בניסוח כללי , טוענת כי קיים קשר שלילי ויציב בין אינפלציה ובין אבטלה . 
בגבולות מסוימים , מוגדרים למדי ? ככל שעולה האינפלציה יורדת האבטלה , וההפך . 
המוסכמה מיוסדת על מחקר אמפירי שהכלכלן הבריטי פיליפס פירסם בשנת 1958 . 
המחקר הראה , שבבריטניה של השנים 1861 - 1957 התקיים קשר שלילי בין עליית השכר ובין שיעור האבטלה . 
היחסים הקבועים הראו , כי חמישה - וחצי אחוזים של אבטלה התלוו באפס אחוזים של אינפלציית שכר . 
לעומת זאת , כשהאבטלה עלתה מעל לסף של חמישה - וחצי אחוזים , הייתה ירידה קלה בשכר הנומינלי . 
כשהאבטלה נפלה מתחת לחמישה - וחצי אחוזים ? שיעור אינפלציית השכר עלה במהירות . 
עבודתו של פיליפס התקבלה בזרועות פתוחות מעבר לאוקיינוס , והוטמעה מייד בספרי המקרו - כלכלה . 
היא גם הפכה להצדקה העיקרית לניהול מדיניות כלכלית , לא רק בשוק העבודה אלא בכלל המשק . 
הסיבה לכך הייתה , שניתן בקלות להסב אותה למודל המשלב מדיניות ביקוש קיינסיאנית עם עקרונות הביקוש הנאו - קלאסי . 
כזכור , קיינס היה הראשון שנתן הצדקה להפרדה בין ניהול מקרו - כלכלי ( ממשלתי ) לבין ניהול מיקרו - כלכלי ( עסקי ) , לאחר שנוכח כי כוחות השוק בוגדים שוב ושוב במציאות הנאו - קלאסית . 
כנאו - קלאסיקן שיצא לתרבות רעה , הוא העלה הירהורי כפירה . 
טענתו הייתה , שבתנאים מסוימים של הרגלי צריכה וחיסכון והתארגנות בשוק העבודה ? משק קפיטליסטי , בניגוד להיגיון הנאו - קלאסי , יכול להיתקע בשיווי - משקל עם שיעור אבטלה גבוה וקבוע . 
אין זה משנה , האם ' התיאוריה הכללית' של קיינס הייתה תקפה או מופרכת . 
העוקץ שבה היה בכך , שהיא נתנה לגיטימציה להפרדה בין האינטרסים האובייקטיביים של הטכנוקרטים הממשלתיים לבין האינטרסים הפרטיקולריים של בעלי - ההון . 
בעוד שבעלי - ההון יעסקו בניהול הרווחים וההשקעות הפרטיקולריות , אנשי הממשל יעסקו בניהול הביקוש הכללי במשק ; כלומר , הם יעסקו ביכולת הצריכה הכללית , בתעסוקה הכללית ובהשקעה הכללית . 
ניהול הביקוש הכללי , טען קיינס , ייעשה בעקיפין , בשתי דרכים : באמצעות תקציבים ומיסוי פרוגרסיבי של הכנסות ; ובאמצעות התערבות בשוק ההון , שמטרתה העיקרית תהיה לפקח על רמת הריבית ועל שערי המטבע . 
לשם ניהול מסוג זה , בנה קיינס מסגרת אנליטית , שתהווה כלי עיקרי לאיסוף מידע סטטיסטי , לפיקוח ולתגובה על תנודות מחזוריות בביקוש . 
קיינס פיתח את הקטגוריות המצרפיות , שנראות כיום ברורות מאליהן וכאילו התקיימו מאז ומעולם ( תל"ג , תמ"ג , צריכה פרטית , השקעה גולמית וכו' ) , ואף הגדיר את היחסים בין קטגוריות אלה . 
בעצם , הוא יצר מכונה שבאמצעותה , טכנוקרטים אשר הוכשרו להבין את חלקיה ידעו לנהל מדיניות מקרו - כלכלית . 
אחד מהחידושים של קיינס , שנחשב למהפכני בזמנו , היה ההצדקה שהוא סיפק להגדלת הביקוש הכללי במשק באמצעות יצירה או הגדלה של גירעון בתקציב הממשלתי , ואפילו במחיר של אינפלציה מסוימת . 
' עקומת פיליפס ' התקבלה בהתלהבות בארה"ב של תקופת המלחמה הקרה ושל התעצמות הממשל הפדראלי . 
היא נחשבה לכלי מדיני חשוב , כדי למנוע הידרדרות למשבר בנוסח שנות השלושים . 
היא גם נחשבה לכלי אשר יכול לשלב , ולו לטווח - קצר , שגשוג כלכלי מצרפי עם רווח פוליטי פרטיקולרי . 
מה שכנראה הקסים את הטכנוקרטים האמריקנים בעקומה הזאת היה הרושם , שקיים לכאורה שיעור תחלופה קבוע בין אינפלציה ואבטלה . 
בעיניהם התפרשה העקומה כאילו הממשלים רשאים לבחור תמיד בהרחבת הביקוש המצרפי והורדת האבטלה , תמורת תוספת קבועה של שיעור אינפלציה . 
מצד שני , הם יכולים לנקוט מדיניות מצמצמת ( באמצעות קיצוץ תקציבים והעלאת הריבית ) , כשהמשק ' מחומם ' מדי . 
פירושו של דבר , שניתן להפוך את העקומה לכלי אנטי - מחזורי מדויק . 
יתר על כן , עסקנים פוליטיים זריזים הריחו שניתן לנצל רעיון מתוחכם זה לצרכים אלקטורליים : לפני בחירות אפשר ליצור אופוריה של שגשוג , תמורת קצת אינפלציה ? באופן שיביא את הבוחרים הרציונליים להצבעה הנכונה בעד הכלכלה הנכונה . 
אחר הבחירות יהיה ניתן לצמצם את הביקוש ואת האינפלציה ? תמורת קצת עלייה בשיעור האבטלה , בתירוצים של אינטרס לאומי . 
נותרה רק משימה אחת : לתת עיצוב אחרון לעקומה , שתיארה ניסיון היסטורי ארוך בשוק העבודה בבריטניה , כדי להפוך אותה ל ' מודל כללי ' ונצחי של מדיניות . 
כלכלן זריז בשם ריצ'רד ליפסי נטל על עצמו את ביצוע המשימה ; מאז , הוא הפך לכהן ראשי ולספּק לא - נלאה של ספרי מבוא ממוחזרים ללימוד המקרו - כלכלה . 
ליפסי הגביל , לכאורה , את המודל הכללי שלו לשוק העבודה . 
הוא אמנם מתאר יחסים בין שינויים בשכר ובין שינויים ברמת האבטלה , אולם הוא גם מבטיח לקוראיו כי המודל מתאים " ... לכלל הסחורות במשק ... " ( Lipsey , 1960 : p . 
13 ) . 
ואכן , המודל שלו מנוסח בצורת שלוש משוואות אקונומטריות ; אלה מתארות יחסי ביקוש והיצע , על רקע מחסור ותועלת - שולית טיפוסיים למודלים הנאו - קלאסיים . 
כאן כבר מסתמנת המגמה , שאינפלציה נוצרת מ ' עודף ביקוש ' לעובדים – ושאבטלה נוצרת מ ' עודף היצע' של עובדים . 
אלא שהיחסים מנוסחים על - פי ' עקומת פיליפס ' . 
מכאן והלאה , הכלכלנים שבאו בעקבות ליפסי הרחיבו את ' עקומת פיליפס ' למודל כללי של המשק . 
בהמשך הם אפילו עיצבו אותו במתכונת של תיאוריית כמות הכסף . 
בין הבולטים באותה תקופה היו פול סמואלסון ורוברט סולו , שני חתני פרס נובל לעתיד . 
הם בחנו נתונים סטטיסטיים של עשרים - וחמש שנים במשק האמריקני , וטענו שהמודל שלהם יכול לשמש " ... תפריט בחירה בין חלופות בדרגות שונות בין אבטלה ויציבות מחירים ... " ( Samuelson and Solow , 1960 : p.192 ) . התפריט כלל קשרים חליפוניים קבועים בין אבטלה לבין אינפלציית מחירים כללית במשק . 
כך , יכולים עסקנים פוליטיים לבחור בקלות את הקומבינציה הנכונה , במינימום זעזועים חברתיים . 
נראה שסוף - סוף הופכת הכלכלה למדע , במובן המקורי של פרנסיס בייקון ; וחלומם של משרתי השליטים , מאז אפלטון ועד קומט ופארטו , הולך ומתגשם . 
הנה נמצא המנגנון , אשר מניע את המכונה החברתית תוך שמירה על שיווי - משקל . 
מייד קפץ עדר של כלכלנים אשר ' ישמו ' את המודל המשוכלל , כדי להופכו לתפריט מכני מדויק בעבור ממשלותיהם . 
וכך הפך מחקר צנוע , על יחסים בין שכר ואבטלה בשוק העבודה בבריטניה , למודל מרכזי במקרו - כלכלה . 
מעניין לבדוק , כיצד התאפשר המעבר החלקלק מאינפלציית שכר למודל כללי של אינפלציית מחירים . 
מסתבר , שסמואלסון וסולו אולי סגדו לתחרות מושלמת ; אבל אל מוקד המודל הוגנבה ההנחה ( והיא מאוד מרכזית ) , שפירמות קובעות את יחידות המחיר שלהן על - פי מירווח קבוע , המבוסס על יחידות עלות השכר . 
יוצא מכאן , שאינפלציית המחירים הכללית שבמודל אינה בדיוק כללית . 
היא , למעשה , אינפלציית שכר – פחות הגידול בפריון של העובדים . 
מאחר שהגידול בפריון באותה תקופה היה יציב , ומדד המחירים עלה בקצב איטי ויציב יחסית ? התאפשר לסמואלסון וסולו , להציב את אינפלציית המחירים כפונקציה לינארית של אינפלצית השכר ; ומכאן להמשיך ולטעון , שניתן להרחיב את ' עקומת פיליפס ' למודל , שבו אינפלציית המחירים תהיה פונקציה של אבטלה . 
ההנחה , ולפיה פירמות קובעות מחיר על פי מירווח קבוע , מחסלת למעשה את הנחת - היסוד הבסיסית ביותר של הדוקטרינה , ולפיה אותה פירמה פועלת בתנאים של מנגנון מחירים גמיש ? בו ביקושים והיצעים , בשוק תחרותי , קובעים את התנודות במחיר . 
לפיכך , נזקקו סמואלסון וסולו למתוח עוד יותר את המודל . 
אם כוחות השוק ירדו ממעמדם הנצחי ? ואינפלציית המחירים מתחוללת על ידי בני - תמותה , שקובעים בעזות - מצח מירווחים קבועים על בסיס עלויות ? יוצא שנטשנו את הקידמה הנאו - קלאסית וחזרנו אחורנית לתיאוריות - הערך , בנוסח ריקרדו ; או אפילו , חלילה , בנוסח מרקס . 
אם במודל כללי של משק , המירווח הוא קבוע ? פירושו של דבר , שהחלוקה בין הרווח ובין השכר בהכנסה הלאומית אף היא תהיה קבועה . 
זאת , כמובן , הנחה שהיא מחוסרת בסיס אמפירי ; משום שעובדה סטטיסטית אחת ברורה ( ותהיה שיטת המדידה אשר תהיה ) : המירווח נתון לתנודות בלתי פוסקות . 
ההנחה גם סותרת את בסיס ההיגיון הנאו - קלאסי : כל מודל נאו - קלאסי , העוסק בהתנהגות מחירי הפירמה לטווח - קצר ולטווח - ארוך ? ואפילו של פירמה ' מונופוליסטית' ? שולל אפשרות , המניחה קיומו של מירווח קבוע , כחסרת היגיון . 
האם כוהני המקרו - כלכלה נטשו את חיקה החמים של התחרות האנונימית , וחזרו לאידיאולוגיות של קונפליקט חברתי בנוסח הכלכלה הפוליטית הקלאסית ? 
מסתבר שלא : הם אולי הסכימו בשתיקה להנחות על - אודות קונפליקט חלוקתי , אבל תוצאות הקונפליקט נעלמו מהמודל . 
' סוכנים ' כלכליים ממשיכים לקבל חלק קבוע מהעוגה ? אף כי חוסר היעילות שנגרם על ידי מאבקיהם , מוביל לעתים קרובות לאבטלה , ואף כי העוגה עצמה עשויה לקטון . 
הייתה סיבה לכך שסמואלסון וסולו נאלצו להכניס מירווח קבוע של עלויות : בלי הנחה זאת , המודל המורחב של ' עקומת פיליפס ' לא היה מוכיח עצמו . 
אם חלילה , המירווח ישתנה ? לא רק המעבר , משכר למחירים , יהיה מסובך וידרוש הכנסת משתנים חדשים בעלי קשרים לא יציבים ; אלא מעל לכל , העובדים , ובעיקר העובדים המאורגנים , יחדלו מלהיות הגורמים היחידים לאינפלציה . 
התוצאה של מבנה תיאורטי כזה הייתה , שהמודל המורחב של ' עקומת פיליפס ' ? אין בו שום דבר , מלבד קשרים קבועים בין קטגוריות והרבה תירוצים מסביב . 
בניגוד לאמונה המקובלת ? הוא מעולם לא העניק לעסקנים פוליטיים , או ל ' קברניטי משק ' , תפריט קבוע לחלופות במינונים שונים בין אינפלציה לבין אבטלה . 
אבל , בסך - הכל , הרי מדובר במודל ' מעשי ' בנוסח אמריקה ; אין צורך להתעמק בשאלה , מדוע הדשא ירוק , אלא יש להתרכז בבעיה כיצד לנצלו . 
אחד האמצעים המקובלים הוא , להוסיף עוד ועוד ' משתנים ' , עד שהמודל ' עובד' ( זה פשוט : משום שגם אם התיאוריה טפשית ? ניתוח רגרסייה בכל - זאת עשוי להראות ' יכולת הסבר ' גבוהה , שהרי R2 גבוה ככל שמוסיפים משתנים ) . וזה מה שעשו שורה של כלכלנים , שבאו בעקבות סמואלסון וסולו . 
הם החלו למרוח משוואות מסובכות וארוכות של שכר ומחירים , כדי לשפר את ' עקומת פיליפס ' המשופרת ( דבר שהתאפשר ככל שהתפתחה טכנולוגיית המחשבים ) . 
התוצאה של המודלים האלה הייתה בדרך - כלל , שהאינפלציה חדלה מלהיות תלוייה באבטלה בלבד ; היא הפכה לתלויה גם בכל מיני משתנים נוספים , בעלי קשרים לא יציבים . 
המודל המשיך עדיין להיות מוצג כתפריט לחלופה בין רמות שונות של אינפלציה ואבטלה ? אלא שהיה צורך לשלוט במקביל במשתנים נוספים , שאף אחד לא היה יכול לערוב למגמותיהם . 
בסך הכל , המודלים ' היישומיים ' הללו סובלים באופן כרוני מאותן בעיות שסובלים מהן כלל התחומים הפסבדו - מדעיים , מאלכימיה ועד לאסטרולוגיה : התיאוריות שלהם מוכיחות עצמן ללא הרף בעיני מאמיניהן , אבל הן לעולם אינן ניתנות להפרכה . 
' עקומת פיליפס ' סבלה , מלכתחילה , מבסיס תיאורטי רעוע . 
במקורה , היא הייתה תרגיל סטטיסטי לא רע , אם כי מוטעה ; אולם מרגע שניסו להפוך את העקומה לתיאוריה ? ועוד תיאוריה שבמרכזה מצוי המניע המקודש של ' המחסור ' בתנאי תחרות ? היא איבדה כל אחיזה במציאות . 
לא הועילו הניסיונות החוזרים - ונשנים להופכה למודל מוצק ? הנשען על הנחות של שוק תחרותי שבו עודף ביקוש גורר אינפלציה , וחוסר ביקוש מביא לאבטלה ; נסיונות אלה רק גרמו להוספת עוד ועוד משתנים ללא תועלת . 
העקומה איבדה את רעננותה המקורית ; הקשר הפשוט , שבין אבטלה לבין תנודות בשכר עבודה אבד בסבך המודלים . 
נותרה רק הצורה המקסימה של העקומה , ללא התוכן . 
מה שהביא לירידת קרנה של ' עקומת פיליפס ' , יחד עם שאר תמונת העולם הקיינסיאנית , הייתה ... המציאות . 
מאז סוף שנות הששים כירסמה המציאות בכל פה ב ' עקומת פיליפס ' . 
במדינות קפיטליסטיות מפותחות החלה עלייה בשיעור האינפלציה , בלי שרמת האבטלה ירדה , ולעתים היא אף עלתה . 
בשנות השבעים בלטה תופעה שכּונתה ' סטגפלציה ' : אינפלציה גוברת , המלווה בירידה בצמיחה הכלכלית . 
אז בעצם , עמדה בפני פשיטת רגל לא רק ' עקומת פיליפס ' ? אלא כל הדוקטרינה הנאו - קלאסית . 
כיצד ייתכן שאינפלציה הנגרמת על ידי ' עודף ביקוש ' , תלווה במיתון , שהוא , לפי הדוקטרינה הדומיננטית , תוצאה של ' חוסר ביקוש ' ? 
במדעים ' הקשים ' , ייתכן כי פורצות לעיתים מהפכות , נוכח עובדות חדשות המפרקות את בסיס ' הפרדיגמה ' . 
במדע הכלכלה לעומת זאת , ' המהפכה ' העיקרית שחלה לנוכח התמוטטה של הפרדיגמה הקיינסיאנית , הייתה עלייתה המחודשת של הדוקטרינה הנאו - קלאסית ; וזאת בצורותיה השמרניות ביותר . 
תומאס קון תיאר , בספרו נסיונות של ' המדע הנורמלי ' , לשמר את הפרדיגמה הישנה ולהטמיע בתוכה את התיאוריות החדשות שניסו לפלס דרך . 
כך גם נעשה לגבי ' עקומת פיליפס ' , שהלכה ו ' נמתחה ' ימינה ולמעלה : היא הייתה אמורה לנבא , במצבים של אינפלציה גבוהה ואבטלה גבוהה , את השינויים ביניהן ; אבל למעשה , היא איבדה את מקומה המרכזי , אף כי היא ממשיכה להופיע בקנון ספרי המבוא למקרו - כלכלה . 
זה המקום לחזור לישראל . 
בישראל , לא נעשתה בקרב אנשי ' המדע הנורמלי ' שום התמודדות רצינית עם הסטגפלציה ; היא נותרה מקור לחידה או למבוכה מתמדת . 
לעיתים , ניתן למצוא תהיות מסוג שמעלים אסף רזין ואפרים צדקה : " ... מה גרם לשינוי , מצמיחה מהירה יוצאת דופן בשנים הראשונות שלאחר התעצמות המדינה , ואפילו לפני כן , להאטה יוצאת דופן בצמיחה בשנים האחרונות ... " ( Razin and Sadka , 1993 : p.3 ) . 
זאת אכן תעלומה : כיצד , בעידן הממשל האטטיסטי של מפא " י - המערך ? שהיה מעורב עמוקות במשק ? האינפלציה הייתה נמוכה והצמיחה גבוהה ; ואילו בתקופת ' הליברליזציה ' והיוזמה הפרטית המשגשגת ? המשק נמצא רוב הזמן , במיתון המלוּוה באינפלציה דוהרת . 
בישראל , מכל מקום , הופרכה ' עקומת פיליפס ' באופן שיטתי . 
אף כי כלל העובדות וההתנסויות הראו את ההיפך , התעקשו הכלכלנים משום - מה להתייחס אליה כאל אמת ברורה מאליה . 
שרטוט ד' מציג ארבעים שנות היסטוריה של יחסים בין צמיחה כלכלית ובין אינפלציה בישראל . 
הצמיחה מובעת כאחוז השינוי השנתי של התוצר המקומי הגולמי ( ערכי הסקלה האופקית ) , ואילו האינפלציה מובעת כאחוז השינוי השנתי של מדד מחירי התוצר המקומי ( ערכי הסקלה האנכית ) . כדי לחדד את אופיו של הקשר בין הצמיחה ובין האינפלציה ? מוצג התהליך כווקטור , או כנקודות מפגש של שתי הסדרות . 
הקו המשתפע משמאל לימין הוא קו אומדן הרגרסיה . 
שרטוט ד' 
צמיחה ואינפלציה בישראל 
על פי השרטוט נראה שעד שנות השבעים היה שיעור הצמיחה גבוה , כשהוא מלוּוה באינפלציה נמוכה יחסית ; לאחר - מכן ? מתחילת שנות השבעים עד סוף שנות השמונים ? ירד שיעור הצמיחה עד למצב של מיתון , בעוד שהאינפלציה נסקה לגבהים ; ומאז ועד לאמצע שנות התשעים , שוב עלה שיעור הצמיחה בעוד שהאינפלציה ירדה . 
מבחינת הקשרים הסטטיסטיים , מסתבר שעד שנות השבעים אין קשר ברור בין הצמיחה והאינפלציה ; לעומת זאת , מאז שנות השבעים ועד אמצע שנות התשעים ? כלומר במשך כעשרים - וחמש שנה ? קיים קשר חזק ביותר בין הצמיחה והאינפלציה . 
אלא שזהו קשר שלילי חזק ... 
מסתבר , שככל שהצמיחה שקעה ? כך עלתה האינפלציה ; וככל שהצמיחה גדלה ? כך שקעה האינפלציה ( או , מוטב לנסח זאת באופן הפוך : ככל שהאינפלציה עלתה , ירדה הצמיחה ) . 
זהו ממצא ברור , שהיה מעורר מקפאונו כל אדם בעל חשיבה מדעית . 
השרטוט מראה בצורה בהירה : הסיבה לעליית המחירים אינה עודף ביקוש ; הסיבה לירידת האינפלציה אינה חוסר ביקוש . 
ניתן לגייס כמובן את הטענה הפטריוטית הידועה , ולפיה ישראל היא ' מקרה מיוחד' . 
למה למהר ולשבור חוקים נצחיים , נוכח מקרה פעוט אחד ? 
שרטוט ד' מציג ארבעים שנה של יחסים בין אינפלציה ובין מיתון , במדינות הקפיטליסטיות המפותחות . 
מסתבר , על פי השרטוט , כי גם במדינות אלה , האינפלציה אינה מלווה ב ' התחממות' המשקים ? בניגוד לגירסה של פולחן ' עודף - הביקוש ' . 
להיפך , האינפלציה מתלווה דווקא לנטייה להאטה . 
אך כנראה , שהמציאות עצמה אינה מעניינת : האידיאולוגיה הדומיננטית חייבת להאיר במרכז , ועל המציאות לחוג מסביבה . 
זה המקום לעבור אל אחד מהמרכיבים החשובים של הביקוש ב ' עקומת פיליפס ' , הן כמעורר אינפלציוני והן כגורם לאבטלה : השכר . 
שרטוט ד' 
צמיחה ואינפלציה במדינות המתועשות 
ה . 
צד הביקוש : השכר 
האידיאולוגיה הדומיננטית טוענת כי אחד הגורמים החשובים ל ' עודף ביקוש ' במשק הוא השכר . 
בדומה לדחף הבלתי ניתן לכיבוש של ' הפוליטיקאים ' , לבזבז כספי ציבור , גם השכירים מהווים בעיני המקרו - כלכלנים פצצת זמן אינפלציונית . 
השכירים סובלים מתאווה חשוכת - מרפא , לנצל כל הזדמנות לשם השגת ' העלאות שכר ' . 
כשמדובר בתוספות שכר בסקטור הציבורי , הרי פשוט מדובר בשערוריה . 
מכאן , ברור מדוע מדיניות אנטי - אינפלציונית מתחילה מ ' ריסון תביעות שכר ' . 
בזמנים הטובים של הקונצנזוס הלאומי , היו שני דמונים ענקיים במשק : האחד היה הממשלה , שהייתה אחראית על גירעונות תקציביים ; והשני היה ההסתדרות , ששקדה לדרוש תוספות שכר מוגזמות עכשיו , על חשבון הצמיחה בעתיד . 
מה הוא מקורה של האמונה המדעית , ולפיה העלייה בשכר גורמת אינפלציה ? 
הכל נובע מתיאוריה פסיכולוגית מעמיקה , המכונה ' תועלת' . 
על פי התיאוריה הזאת , הקפיטליסטים נאלצים להשקיע בהווה כדי להרוויח בעתיד ; משום כך מקננת בקפיטליסטים נטייה חזקה לחסוך . 
נטייה זאת הולכת ומתגברת ככל שהכנסתם גדלה . 
השכירים , לעומת זאת , נוטים להוציא את מרבית הכנסתם על צריכה שוטפת . 
גם כשהם חוסכים , הם עושים זאת לא לצורך השקעה ? אלא כדי לקנות מוצרים ברי - קיימא , כמו מכוניות , מכשירי וידיאו ודירות למגורים . 
על פי הפולחן הרווח , הנטיות השונות הללו משחקות תפקיד חשוב בתהליך האינפלציה . 
כאשר הכנסת הקפיטליסטים גדלה , רוב הגידול מוצא את דרכו להשקעה ; התוצאה היא כושר ייצור גבוה יותר , שמגדיל את ההיצע ובכך מנטרל את לחצי הביקוש האינפלציוניים . 
לעומת זאת , כאשר עולה הכנסת השכירים , רוב תוספות השכר מוּצאות על צריכה ורק מעט מאוד מיתוסף לחיסכון . 
מאחר שהביקוש הכללי עולה , בלי שתהיה עלייה מקבילה בהיצע הסחורות במשק ? התוצאה היא עודף ביקוש , ולחץ לעליית מחירים כללית . 
לתיאוריה הזאת יש מעט מאוד קשר למציאות הישראלית , אבל היא מהווה נדבך חשוב באידיאולוגיה הדומיננטית . 
ניתן לראות זאת במינוח הבסיסי שלה : המונח ' שכר ' מופיע בדרך כלל יחד עם מונחים הלקוחים מאסטרטגיות צבאיות העוסקות בקרבות בלימה . 
כך לדוגמא : מאמר משנות השבעים שנכתב על ידי צבי זוסמן ? כלכלן ידוע בתחום שוק - העבודה ? נושא את הכותרת ' המדיניות הלאומית בריסון השכר ' ( זוסמן , 1974 ) . הספרות המקרו - כלכלית של שנות השבעים והשמונים מתארת את השכירים כיצורים שלוחי רסן הזקוקים ליד קשה . 
כנראה שהמקרו - כלכלנים ראו עצמם כמייצגי האינטרס הלאומי . 
המוסכמה בתחילת שנות השבעים הייתה , שהאופוריה של מלחמת יוני 1967 גרמה לשכירים לפרוק כל עול . 
הקבוצות המובילות במשק חששו שהשגשוג שבעקבות המלחמה ימחק את הזכרונות הטריים של השכירים מהמיתון של אמצע שנות הששים , עת הגיעה האבטלה לשיעור של 11 % . 
מנגד , הממשלה פחדה שהמשק ' יתחמם ' יותר מדי . 
ראשי ' התאחדות התעשיינים ' פחדו , שמא ידרשו העובדים תוספות שכר אשר יבלמו את השגשוג התעשייתי . 
ראשי ההסתדרות חששו מהתעצמותם של איגודים מיליטנטיים , כמו איגוד סוורי נמל אשדוד או ועדי - עובדים בחברות ממשלתיות מונופוליות ( ' חברת החשמל ' , ' אל - על ' , ' כי " ל ' , ' בזק ' ) או אפילו ועדי - עובדים במפעלים שבבעלות ההסתדרות ( ' אליאנס ' , ' נשר ' , ' סולתם ' , ' סולל - בונה ' ) . משום כך , חברו יחד הגורמים שנחשבו באותה תקופה למובילים במשק ? הממשלה , התאחדות התעשיינים וההסתדרות ? והחליטו ב - 1970 לחתום על ' עסקת חבילה ' של הקפאת מחירים ושכר . 
העסקה , בעיקרה , הייתה קואליציה לבלימת תביעות שכר . 
אפילו אז , הביעו כלכלנים רבים אי - אמון בנטייתם של השכירים למלא אחר ההסכם . 
חלקם אף התגעגעו לקצת אבטלה , אשר ' תרסן ' את השכירים . 
היטיב לבטא זאת אפרים דברת , יועצו הכלכלי של שר האוצר דאז פנחס ספיר : " ... במה שנוגע לקיום ההסכם , אין לסמוך על רצונם הטוב והצהרותיהם של השכירים ושל המעסיקים . 
רק בתנאי של ריסון הפעילות הכוללת במשק , תוך כדי ויסות שוק העבודה וחיסול המצב של תעסוקת היתר , ניתן יהיה להבטיח שאמנם יקיימו השכירים את חלקם בהסכם ... " ( דברת , 1970 : עמ' 21 . 
ההדגשות שלנו ) . 
עתה ברור , מדוע ' עקומת פיליפס ' קסמה וקוסמת עד היום למקרו - כלכלנים . 
' תעסוקת יתר ' היא בעצם , ' שכר יתר ' מלוּוה ב ' עודף ביקוש ' של השכירים ? והרי לכם אינפלציה . 
המסקנה המתבקשת : יש צורך דחוף ב ' ריסון ' מלוּוה ב ' ויסות שוק העבודה ' , כדי לחסל את ' תעסוקת היֶתר ' ; במלים פשוטות : עלייה ברמת האבטלה תוריד את הביקוש ואת הלחצים האינפלציוניים . 
כעבור חמש - עשרה שנים באה לעולם ' עסקת חבילה ' נוספת , שכונתה בשם יפה ( שמעון פרס היה אז ראש - ממשלה ) : ' המדיניות הכלכלית החדשה ' . 
העסקנים התחלפו , ובמקום גולדה מאיר וספיר באו פרס וברונו , אולם הרעיונות לא השתנו במאומה . 
ברונו הודיע כי " ... השכר הריאלי אינו בשיווי-משקל ... ", וכדי למנוע אבטלה , על העובדים להדק את חגורתם ולהסכים להורדה בשכר הריאלי ( ברונו , 1984 : עמ' 846 ) . 
עבר עוד עשור , והאידיאולוגיה הדומיננטית נותרה בעינה : על פי סטנלי פישר , השכירים בישראל השיגו העלאות מוגזמות בשכר בגלל מענקי הסיוע של ארה"ב . 
מענקים אלה החלישו את יכולתה של הממשלה לעמוד בלחצים תקציביים , וגרמו להתפרצותה של ' הקדחת ההולנדית' ? שתוצאותיה היו עלייה בשכר העובדים והחלשת כושר התחרות של הייצוא . 
האידיאולוגיה המדעית מרשימה ; לא נותר אלא לבדוק את המציאות הישראלית : האם ' המדיניות הלאומית לריסון השכר ' אכן הצליחה לרסן את האינפלציה ? 
על פי המוסכמה , כאמור , אנו מצפים שגידול חלקו של השכר בהכנסה הלאומית ? המלוּוה בירידה בחלקו של ההון ? יגרום ללחצים אינפלציוניים ; מנגד , אנו מצפים שהצלחה לאומית ב ' ריסון ' השכר ? כלומר , ירידה בחלקו של השכר בהכנסה הלאומית ביחס להון ? תביא להקטנה של לחצי הביקוש האינפלציוניים . 
שרטוט ד' מציג את שיעור האינפלציה מול חלקו של השכר בתוצר המקומי הגולמי . 
השכר מוצג בשתי צורות : פעם כשכר ברוטו , ופעם כשכר נטו . 
הסיבה להצגה הכפולה היא , ששיעור המס האפקטיבי על השכר אינו מנותק מהאינפלציה . 
מאחר שמדרגות - המס אינן צמודות לגמרי לאינפלציה , הרי שאינפלציה גבוהה יכולה להעלות את נטל המס על העובדים ( אכן , המוסכמה הרווחת ? ולפיה האינפלציה היא סוג נוסף של ' מס ' על הכנסה ? יושמה , לעתים קרובות למדי , על השכירים בישראל ) . 
שרטוט ד' 
אינפלציה מול חלקו של השכר בהכנסה הלאומית בישראל 
כשמדובר בעסקים , המציאות הישראלית הירבתה להאיר להם פנים ; וככל שהאינפלציה גדלה , כן ירד שיעור המס האפקטיבי על הרווח . 
מאחר שבישראל הרווחים משוק ההון היו פטורים ממס בדרך כלל , ומאחר שתשלומי הריבית חושבו נומינלית לצורך מס ולא הותאמו לאינפלציה ? יצא שהאינפלציה תרמה להפחתת המס על ההון . 
על פי אפרים צדקה ואסף רזין , השיעור הממוצע של המס האפקטיבי על השכר עלה בתחילת שנות השמונים לרמה של % ; 31 שיעור המס האפקטיבי על ההכנסות מהון , לעומת זאת , הפך לשלילי והיה 4.4 % – ( מינוס 4.4 אחוזים ! ! ! ) בשנת 1980 . 
ככל שהאינפלציה גברה ? המס האפקטיבי על ההכנסות מהון המשיך לרדת , עד שהגיע לשיא של 34.8 % – ( מינוס 38.4 אחוז ) בשנת 1985 . 
כלומר : בשנת , 1985 בעל - הון קיבל מהממשלה תוספת הכנסה של 34 שקלים על כל 100 שקלים של הכנסה מהון . 
לא רע בשביל ממשלה , המכוּנה ' ליכוד לאומי ' . 
תמונה הפוכה מתקבלת מבדיקת נתוני המס האפקטיבי על השכר . 
מסתבר שככל שהאינפלציה עלתה , כן עלה המס האפקטיבי על השכירים : מרמה של % 16 בסוף שנות הששים , לממוצע של % 21 בשנות השבעים ובאמצע שנות השמונים . 
מאז ירדה האינפלציה , ובמקביל ירד המיסוי האפקטיבי של השכירים לרמה של סוף שנות הששים . 
מאחר שהנושא המרכזי הוא לחצי הביקוש האינפלציוניים של השכר ? מן הראוי להתמקד בשכר נטו , יותר מאשר בשכר ברוטו . 
האחרון הופך למשמעותי , כאשר מדובר באינפלציה של עלויות . 
על פי שרטוט ד' נראה , שגם כאשר מדובר בשכר ברוטו וגם כאשר מדובר בשכר נטו ? הקשר בין חלקו של השכר בתוצר המקומי הגולמי ובין האינפלציה היה שלילי לכל אורך השנים ( להוציא את המחצית השנייה של שנות השבעים ) ; בדיוק ההיפך מגירסת האידיאולוגיה הדומיננטית . 
הקשר השלילי הזה נראה הדוק ביותר , כשמדובר בהשוואה בין האינפלציה והשכר נטו . 
על פי השרטוט נראה שהירידה החדה בחלקו של השכר נטו ( במחצית הראשונה של שנות השבעים ) התלוותה לעלייה חדה בשיעור האינפלציה ; ודווקא עלייה מתמדת בחלקו של השכר ( מאז סוף שנות השמונים ) לוּותה בירידה שיטתית של האינפלציה . 
יש לזכור שבישראל הקפידו הממונים על המידע הלאומי , שלא לאסוף ושלא לפרסם את מרכיבי ההכנסה הלאומית . 
משום כך , נתוני השכר כוללים גם הכנסות מהון של מנהלים . 
הכנסות המנהלים גדלו בתקופת האינפלציה , יחד עם שאר ההכנסות מהון . 
אילו היו מתפרסמים נתוני ההכנסה הלאומית בישראל ? היה ניתן לבודד את הכנסות המנהלים מחוץ לנתוני השכר ; סביר להניח שהקשר השלילי בין האינפלציה והשכר היה עוד יותר מובהק . 
המסקנה יכולה להיות אחת מהשתיים : האחת , שהרגלי הצריכה והחיסכון של בעלי - ההון ושל השכירים בישראל התגלו כסותרים את התיאוריה ; מסתבר שבישראל , השכר מחולל באופן מסתורי עודפי ביקוש שהם יותר נמוכים מאשר מחולל ההון . 
כלומר , בניגוד לתיאוריה ? ככל שגדל חלקו של השכר ביחס להון , כך יורדים הלחצים של הביקוש . 
המסקנה האפשרית השנייה : יש לנטוש לאנחות את האמונה בדבר כוחם המסתורי של כוחות הביקוש וההיצע , ולנסות לבחון את האינפלציה ללא דעות קדומות . 
האפשרות השנייה אינה מומלצת לכלכלנים , אלא לבני - אדם חילונים וקטני אמונה בלבד . 
זה המקום לבחון מקרוב את שתי האפשרויות . 
האפשרות הראשונה נדונה באורח שיטתי על - ידי אסתר אלכסנדר . 
אלכסנדר , אף היא מ ' נערי פטינקין ' , הייתה אחת הבודדות בישראל שניסתה להתמודד , ברצינות ובאופן מקורי , עם תופעת הסטגפלציה . 
היא עשתה זאת תוך שימוש מרבי בכלים המסורתיים של המתודה הקיינסיאנית , כשהיא משלבת זאת בגירסת ינקותה המרקסיסטית . 
קיינס חולל את ' המהפכה האגרגטיבית' בכך שהסווה את תהליך חלוקת ההכנסות מאחורי חזית של משק לאומי , שניתן לווסת את משבריו באמצעות ניהול ' הביקוש המצרפי ' . 
אסתר אלכסנדר , לעומת זאת , השתמשה בחשבונאות הלאומית הקיינסיאנית ; אולם שברה את החזית המצרפית , באמצעות ניתוח דיסאגרגטיבי של זרמי הביקוש ושל חלוקת - ההכנסות במשק . 
בכך היא המשיכה את המסורת של השילוב בין קיינס ובין מרקס ; מסורת זו החלה בשנות השלושים במודלים של מיכאל קלצקי , וקיבלה ביטוי , במידה מסוימת , באסכולה ' הפוסט - קיינסיאנית' . 
הניתוח הדיסאגרגטיבי של אלכסנדר פותח בהנחת יסוד , המחלקת את המשק לשתי קבוצות : אלה שמרוויחים מהאינפלציה ( בעיקר קפיטליסטים ) , ואלה שמפסידים ממנה ( בעיקר שכירים ) . כך גם הביקוש המצרפי מתחלק לביקוש של אלה שמרוויחים באינפלציה , ולביקוש של אלה שמפסידים באינפלציה . 
בשלב הבא , היא מבחינה בין ' אפקט המחירים ' לבין ' אפקט ההכנסה ' של האינפלציה . 
' אפקט המחירים ' הוא תמיד שלילי . 
הוא מתאר את ההשפעה הישירה של האינפלציה על הצריכה ; כלומר , עקומת הביקוש מתוארת כקשר שלילי בין כמות הסחורות ורמת המחירים : ככל שעולה המחיר , תרד כמות הסחורה המבוקשת . 
כאן משתלב ' אפקט ההכנסה ' , המתאר את ההשפעה העקיפה של האינפלציה על הצריכה : אם הצרכן מרוויח מהאינפלציה ? ' אפקט ההכנסה ' יהיה חיובי ; כלומר , האינפלציה הזיזה את עקומת הביקוש של הצרכן למעלה וימינה . 
אם הצרכן מפסיד מהאינפלציה ? ' אפקט ההכנסה ' יהיה שלילי , ויגרום לעקומת הביקוש לרדת שמאלה ולמטה . 
האינפלציה משפיעה בדרך סותרת על יכולת הצריכה של שתי הקבוצות במשק . 
אצל קבוצת המפסידים מהאינפלציה , שוקעת יכולת הצריכה . 
מבחינת קבוצה זאת , הן ל ' אפקט המחירים ' והן ל ' אפקט ההכנסה ' יש השפעה שלילית . 
לעומת זאת , אצל קבוצת המרוויחים מהאינפלציה ? השפעת האינפלציה תלוייה בגודל היחסי של שני האפקטים : אם ' אפקט ההכנסה ' יותר נמוך מ ' אפקט המחירים ' , יכולת הצריכה שלה תרד ( אם כי לא עד לרמה הנמוכה של הקבוצה הראשונה ) ; אם , לעומת זאת , ' אפקט ההכנסה ' גבוה יותר מ ' אפקט המחירים ' ? ואלכסנדר קובעת כי זה המקרה הכללי בקבוצה השנייה ? אזי תעלה יכולת הצריכה של קבוצה זאת . 
בצעד הבא , מחלקת אלכסנדר את סך תפוקת הסחורות במשק לשני סקטורים : האחד הוא סקטור סחורות - צריכה המוניות , שנצרכות בעיקר על - ידי השכירים והביקוש שם הינו קשיח יחסית ; השני הוא סקטור סחורות אקסלוסיביות , שתפוקתן נקבעת על פי הביקוש של הקפיטליסטים . 
מאחר שהאינפלציה מחוללת באופן מתמיד חלוקה - מחדש של הכנסות , פירוש הדבר , שהאינפלציה , מעצם ההגדרה , מעבירה הכנסות מן השכר אל ההון . 
בלשונה של אלכסנדר : " ... חלוקת ההכנסות של האינפלציה היא עקבית . 
הקבוצה שמרוויחה באינפלציה , תמיד מרוויחה בה , והקבוצה שמפסידה באינפלציה , תמיד מפסידה בה . 
פירוש הדבר ... שהפסד של קבוצת השכירים הוא רווח של קבוצת המרוויחים ולהיפך ... " ( אלכסנדר , 1990 : ע' 98 ) . 
כך נוצרת תופעה סתורה לכאורה על פי החכמה המקובלת ( כגון ' עקומת פיליפס ' ) : מצד אחד , גורמת האינפלציה לשקיעה בביקוש השכירים לסחורות צריכה המוניות ; מצד שני , פורח השוק של סחורות המותרות ? כתוצאה מהביקוש הגואה של הקפיטליסטים . 
הביקוש של הקפיטליסטים תופח , משום שהפסד ההכנסות של השכר עובר ישירות להכנסות הקפיטליסטים בצורת רווח אינפלציוני . 
אולם אין כאן סתירה אלא זה בעצם , לפי אלכסנדר , מהותו של תהליך הסטגפלציה . 
תהליך הסטגפלציה מתואר אצל אלכסנדר בדרך הבאה : אינפלציה גורמת לעודף ביקוש של קפיטליסטים . 
בעקבותיו מתחולל גידול מהיר , הן בתפוקה והן במחירים , בסקטור סחורות - הצריכה האקסלוסיביות . 
מאחר ששיעורי - הרווח נוטים להשתוות במשק ? הפירמות , שמייצרות בעבור סקטור הסחורות ההמוניות , מעלות מחירים . 
הן עושות זאת כדי לפצות את עצמן על הפסד ההכנסות נוכח הביקוש היורד של השכירים . 
תגובת הפירמות מורידה עוד יותר את יכולת הצריכה של השכירים : " ... טבעי הוא שכאשר מוכרים וילות ושמלות פאר במחירים אסטרונומיים , יעלו גם מחירי דירות השיכונים לזוגות צעירים ומחירי השמלות הפשוטות ... " ( אלכסנדר , עמ' 101 ) . התוצאה היא כפולה : מצד אחד שוררת במשק אינפלציה כללית , וגדל הביקוש בסקטור הסחורות האקסלוסיביות . 
מצד שני , בשל האי - סימטריה בין שני הסקטורים , העלייה בביקוש של סחורות המותרות אינה יכולה לקזז מהירידה בביקוש , ומעודפי כושר הייצור בסקטור הסחורות ההמוניות . 
רמת האבטלה הכללית עולה , והמשק בכללותו שרוי במיתון . 
המסקנה של אלכסנדר היא פשוטה : מדיניות של ' ריסון שכר ' לא מובילה לבלימת אינפלציה , אלא דווקא לעלייה באינפלציה . 
לא רק ששכר ריאלי יותר נמוך מוביל למיתון – אלא שהוא , בניגוד לדעה המקובלת , גם מוביל להאצת האינפלציה . 
מכאן , שמדיניות ריסון שכר היא הסיבה לספירלה סטגפלציונית . 
" ... לכן המדיניות האנטי - אינפלציונית היעילה היחידה היא להטיל את הנטל על אלה שמרוויחים באינפלציה ... אולם חשוב יותר למנוע מראש את היווצרותם של רווחי האינפלציה . 
פירוש הדבר לדאוג לכך שבמהלך האינפלציה השכר לא יישחק , אלא להיפך שהוא יעלה ... " ( שם , 105 ) . 
אלכסנדר אמנם אינה מביאה הוכחה אמפירית לתיאוריה , אך המודל נראה הגיוני ; ומכל - מקום , הרבה יותר הגיוני מההסברים הבנאליים שמעלים כלכלני הזרם המרכזי . 
ההסבר שלה , ולפיו חלוקת - הכנסות לרעת השכר עשויה להביא לאינפלציה ? מקבל תמיכה עקיפה על פי שרטוט ד' ( שהוצג לעיל ) . השרטוט , כזכור , מציג קשר שלילי בין חלקו של השכר בתמ"ג ובין האינפלציה , לאורך כשלושה עשורים . 
התיאוריה של אלכסנדר היא חשובה ביותר ; לראשונה בישראל , מוצג קשר כלשהו בין מוסד השוק ובין המוסדות החברתיים . 
במודלים הקונבנציונליים , השוק נתפש ככוח חופשי ודינמי , המבוסס על חתירה לתועלת ויעילות בייצור ; לעומת זאת , המוסדות החברתיים , השכירים ? ובעיקר השירותים הציבוריים ושאר הארגונים הלא - עסקיים ? נתפשים ככוח בולם . 
הם בולמים את כוחות השוק , שהם המנוע היחיד לצמיחה כלכלית . 
אסתר אלכסנדר מציגה מודל המבוסס על הנחות נאו - קלאסיות , אולם מסקנותיו הפוכות : במודל שלה ' היזמים ' , באמצעות רווחיהם , מחוללים דווקא ירידה בתפוקה הכללית במשק ? ודווקא בגלל תאוותם הבריאה לרווח . 
עם זאת , ההסבר של אלכסנדר לסטגפלציה הוא חלקי ביותר . 
הוא סובל מפגמים שאופייניים לדרך החשיבה המקרו - כלכלית ? גם אם מוסיפים לה יסודות הומניים ( או ' חברתיים ' , כפי שמכנים זאת בישראל ) . בסך הכל , מדובר במודל קיינסיאני משופר ; והוא אכן מכיל את הסתירות הפנימיות של השקפת - העולם הקיינסיאנית . 
קיינס , ביסודו , היה שמרן שהציע לממשלים תיקונים לטווח - קצר , שנחשבו בזמנו למהפכניים . 
כמו בתמונת העולם הקיינסיאנית כך גם במודל של אלכסנדר , יש הפרדה בין ' כלכלה ' ובין ' פוליטיקה ' . 
מצד אחד , ' כלכלה ' המתנהלת על ידי כוחות שוק באמצעות מנגנון ויסות עצמי של היצע וביקוש ; מנגד , ניצבת ' הפוליטיקה ' , או יותר נכון ' הממשלה ' , שהיא גוף נייטרלי ואוטונומי . 
בגלל אופייה העל - מעמדי כביכול , הממשלה אמורה ' להתערב ' מבחוץ בפעילות השוק , לטובת כלל האזרחים , כדי לפתור ' בעיות חברתיות' . 
בעיות אלה נוצרות , כנראה , בגלל חוסר הסינכרוניזציה בין ' המערכת הכלכלית' לבין ' המערכת החברתית' . 
מכונת הקיום אינה מסתדרת עם מכונת החיים . 
כמו אצל קיינס , מדובר , בסופו של דבר , ב ' כשל שוק ' , הנובע ממבנה חלוקת - הכנסות נוקשה ומאי - גמישות במנגנוני הביקוש . 
כמו אצל קיינס , הבעיה העיקרית היא הביקוש האפקטיבי , הנגרם ממבנה חלוקת - ההכנסות ומנטיות , כאלה או אחרות , בהרגלי הצריכה והחיסכון של קפיטליסטים ושל שכירים . 
התוצאה המצרפית , במודל הקיינסיאני של שנות השלושים , היא סטגנציה כרונית . 
התוצאה המצרפית במודל הקיינסיאני של אלכסנדר , חמישים שנה מאוחר יותר , היא סטגנציה ואינפלציה מתמדת . 
ושוב , כמו אצל קיינס ? מדובר בהתערבות ממשלתית , שהיא הכרחית ל ' ניהול הביקוש ' ( או , יותר נכון : משברי - הביקוש ) במשק . 
בסך הכל , אנו שרויים עדיין בעולם הישן של המשק הלאומי הסגור , אשר סובל מ ' עודף ביקוש ' או מ ' חוסר ביקוש ' או משניהם יחד ; אלא שהפעם לא מואשמים השכירים והממשלה . 
האשמים העיקריים ביצירת ' עודף הביקוש ' הינם הקפיטליסטים , ובעיקר הבנקאים ? וזה כשלעצמו חידוש מרענן . 
כמו רוב המודלים הקיינסיאניים , זהו מודל ' מעשי ' המיועד ל ' קובעי המדיניות' . 
המודל אינו מתחקה אחר סיבת האינפלציה , ואינו מסביר מדוע ובאלו תנאים פוסקת אינפלציה ; המודל טוען רק זאת : מאותו רגע שבו מתחילה האינפלציה , יורד השכר ונוצרת סטגפלציה . 
על פי אותו היגיון , יוצא כי הדבר האחד והיחיד שיכול לבלום אותה ? הוא מדיניות ממשלתית נכונה ; בעיקרה , מדיניות זו כוללת מיסוי רווחים והצמדת שכר למחירים . 
מאחורי המודל הצר , קיימים הסברים כלליים על ' טבע' המשטר הקפיטליסטי . 
הנחת היסוד היא , שמשקים קפיטליסטיים ' מבוגרים ' נוטים באופן בלתי - נמנע לגלוש לסטגפלציה : " ... בתהליך האינפלציוני עצמו אין משהו שפועל נגד אפקט חלוקת ההכנסות הרגרסיביות . 
אם יניחו את האינפלציה לנפשה היא תמשיך לאורך זמן ... להגביר את עצמה , ואת האבטלה יחד עימה , גם כן לאורך זמן ... " ( שם , 104 ) . 
הטבע הזה של הקפיטליזם , בעולם ובישראל , נעוץ בעליית כוחו של ' ההון הפיננסי ' על חשבון ' ההון היצרני ' . 
זאת תזה מתוצרת רודולף הילפרדינג , שרווחה בתחילת המאה העשרים ; מאוחר יותר היא קיבלה פיתוח באסכולת ' משטר ההון המונופולי ' בארה"ב , כהסבר לנטייה הכרונית של הקפיטליזם למיתון ולהרחבת הוצאות צבאיות . 
על פי אותו היגיון , מסבירה אלכסנדר את התפתחות האינפלציה : זו נוצרה עקב השלטת ' משטר הקיפאון של הרווח המקסימלי ' על ידי הבנקים . 
האחרונים הלכו והשתלטו פוליטית על הממשלות במדינות המפותחות , והשליטו מדיניות מוניטריסטית : " ... הבנקים לא היססו לרגע ... ודאגו באופן ישיר או דרך מדיניות ממשלתית בכל ארצות המערב המפותח לריבית עתק ... הסטגפלציה , משטר הקיפאון בכל צורותיו , הוא משטר של האינטרסים הבנקאיים והם ידעו לשמור עליו ולהמשיך אותו בשליטה עד עצם היום הזה ... " ( שם , 133 ) . 
תיאור זה סובל מבעיות תיאורטיות ואמפיריות . 
כפי שהראינו לעיל ( פרק ב' ) , האבחנה בין ' הון תעשייתי ' ( שזוכה משום - מה לתואר ' יצרני ' ) ובין ' הון פיננסי ' ? הינה מטעה . 
מבחינה אמפירית , אין מי שיכול להסביר , מדוע רווח אחד נחשב ליצרני ורווח אחר נחשב לטפילי : מה הופך את בעלי המניות של פירמת נפט גדולה כמו ' אקסון ' או בעלי אחזקה בפירמת נשק כמו ' ג'נרל - דיינמיקס ' ל ' תעשיינים ' ? 
ומדוע אותם בעלי מניות של פירמות העוסקות במכירה ובקנייה של מניות ואגרות - חוב ? כולל מניות ' אקסון ' ו ' ג'נרל - דיינמיקס ' ? מוגדרים כ ' פיננסיים ' ? 
כל הון הוא במהותו הכרזה על בעלות , ואין בו דבר ' יצרני ' . 
מאז צמיחת מוסד הפירמה ( או החברה בע"מ ) הפך ההון לגודל פיננסי בלבד ? יחידה כמותית במבנה פוליטי משתנה של יחסי בעלות . 
ערכם של כל סוגי ההון נקבע על פי זרם ההכנסה העתידי . 
הציפיות להכנסות אלה נקבעות על פי הערכת הכוח המוסדי היחסי של יחידת ההון הזאת , במדינה ובעולם . 
אין הבדל במשמעות כשמדובר בהכרזת בעלות או בתביעה לרווח עתידי שבאה מ ' בנק ' , מ ' תעשייה ' או מ ' שירותים ' . 
הדרך היחידה להסביר את ' משטר הקיפאון הבנקאי ' של אסתר אלכסנדר , היא להציגו כקואליציה של בנקאים ערמומיים ושל פוליטיקאים טפשים או מושחתים שנוצרה באופן סימולטני במדינות המערב . 
זה כבר נשמע כמו הסבר אפוקליפטי , המסמיך את גורל העולם לתוצאות מחזורי המלחמות של בני - אור התעשיינים בבני - חושך הפיננסיירים . 
טענה אחרת של אלכסנדר נוגעת לאמצעים , אשר ' ההון הפיננסי ' משתמש בהם כדי להגדיל את הכנסותיו על חשבון ' ההון התעשייתי ' והשכר . 
על פי הסבריה , הדבר נעשה פשוט באמצעות הגדלת הריבית הריאלית . 
לשאלה , מדוע הבנקאים לא הצליחו לעשות זאת בעבר , וכיצד הם הצליחו לעשות זאת מתקופה מסוימת ואילך ? עונה אלכסנדר , שמדובר בשליטה פוליטית של הבנקים על המשקים ועל הממשלות . 
אבל העובדות , לצערנו , אינן מתישבות עם הסבר זה . 
העובדה היא , שלבנק מרכזי במדינה קפיטליסטית ( ואפילו אם הוא נתון בשליטת הבנקים ) אין יכולת להשפיע על שער הריבית , אלא לטווח קצר בלבד . 
שיעור הריבית , לטווח בינוני וארוך נקבע בסופו של דבר , על פי ' שיעור הרווח הנורמלי ' אשר שורר באותה תקופה . 
כפי שיתואר בפרק הבא ? גם במשקים דומים למשק הישראלי , שהיו סגורים יחסית ובעלי מבנה מונופולי ופיקוח ממשלתי ? הריבית הריאלית הגבוהה נקבעה על פי תכתיבי שיעור הרווח הדיפרנציאלי של ' הכלכלה הגדולה ' בכללותה , ולא רק בהתאם לרצונם הרע של בנקאים ופוליטיקאים שהתייצבו נגד ה ' תעשיינים ' ו ' היצרנים ' . 
טענה מרכזית של אלכסנדר היא , שניתן לשמור על צמיחה כלכלית ואינפלציה נמוכה , אם הממשלה תשבור את כוחם של הבנקאים ( שם , 136 ) . לטענתה , ירידה בכוחם של הבנקאים , תביא להקטנת הריבית הריאלית , ותעלה את הרווחים ' היצרניים ' ואת כוח הקנייה של השכר . 
והנה , זה בדיוק התהליך שקרה בישראל בעשור האחרון : האינפלציה ירדה , הצמיחה גדלה , הריבית הריאלית ירדה ועמה ירדו המירווחים הבנקאיים . 
אלא , שכל זאת אירע תוך כדי ירידת ' מעורבותה ' של הממשלה ותוך כדי עלייה מתמדת בכוחו של ' ההון הפיננסי ' . 
בעשור האחרון היינו עדים לעלייה חסרת - תקדים של מחיר ניירות - הערך בבורסה ; בתקופה זאת נמכר הרכוש הממשלתי ( כולל מניות הבנקים ) לידי העסקים הגדולים ; צומצם הגירעון הממשלתי ; נשחקו השירותים הציבוריים ; נעלמו האיגודים המקצועיים ; ובעיקר , החריפה החלוקה - מחדש של ההכנסות לרעת השכר . 
מסתבר , שתהליך הצבר ההון אינו תלוי רק ברווחי הבנקים : ניתן להרוויח היטב בתהליכי הצבר אכזריים אחרים , הכוללים חלוקת הכנסות מקוטבת גם ללא אינפלציה . 
רודולף הילפרדינג ? מקור ההשראה של אלכסנדר ? האמין , בזמנו , שהלאמת הבנקים תפטור את גרמניה מתחלואי הקפיטליזם הפיננסי . 
סופו שהוא התבזה , כאשר כיהן כשר בממשלה פאשיסטית בגרמניה ; משום שכמו אלכסנדר הוא האמין , כי המשך הצמיחה של משק מיליטריסטי סגור תלוי בהמשך השגשוג של תעשיות צבאיות ' יצרניות' . 
בפרק הבא , נראה שהסיבות לסטגפלציה בישראל לא היו רק נעוצות בתאוות הרווח האינפלציוני של הבנקאים ? אלא היוו חלק מקונטקסט רחב ביותר של תהליך ההצבר הקפיטליסטי . 
ו ' . צד ההיצע : הלם העלויות 
לא תמיד מופיעה האינפלציה בגלל ' עודף ביקוש ' . 
לעתים , האופנה מתחלפת , והכלכלנים נוטים לחפש את סיבותיה ב ' חוסר היצע' . 
הדבר קרה , עם הופעתה של הסטגפלציה בשנות השבעים . 
המקרו - כלכלנים הנבוכים החלו לנהור בהמוניהם , אחרי מנטרה חדשה שהחלה להתפשט : ' הלם היצע' ( supply shocks ) . 
ה ' הלם ' מופיע בשני אופנים : האחד הוא עליית מחירים פתאומית של תשומות שמיובאות מחוץ למשק ? כמו מחירי נפט שעלו באותה תקופה בקצב מהיר . 
השני נעשה על ידי העובדים , שמצליחים באופן עצמאי לדחוף למעלה את עלויות השכר ? באופן שמשבש את שיווי - המשקל העדין ששורר במשק . 
המודל הזה נחשב בזמנו לצעקה האחרונה בתחכומו ; מעל לכל , הוא נחשב לאוניברסלי כאילו היה תפור ( עם כמה תיקונים קלים ) לכל משק , כולל המשק הישראלי . 
מכל בליל המאמרים והספרים שנכתבו בנושא , בחרנו להתעמק בשני מאמרים שכתבו מיכאל ברונו וסטנלי פישר . 
אין טוב מריפוי בהלם ; ולכן , בחינת המאמרים האלה הינה הרבה יותר מהטלת ספק בתקפות התיאוריה של ' הלם - ההיצע' . 
אנו נבחן את אופן בנייתן של התיאוריות האלה ; ניכנס לפִרטי ההוכחות הסטטיסטיות ולטכניקות האקונומטריות שלהן ; ונראה , כיצד אידיאולוגיה פוליטית , הלובשת כסות מדעית , משמשת כלי בידי אינטרסים דומיננטיים להצדקת סטטוס - קוו . 
שני המאמרים שאנו בוחנים נחשבים ללב התיאוריה הכלכלית ; זה מה שמכנים : state of the art ? אורים ותומים שמרבים לצטטם . 
הם נכתבו בידי שני כלכלנים , בעלי מוניטין עולמי בתיאוריה ובייעוץ לממשלות . 
המאמרים אינם ניתנים לקריאה , או להבנה , על ידי בני - אדם פשוטים . 
הם מיועדים לחברים בקסטה בלבד : אלה הבקיאים בשפת לחש - נחש זאת ? הכוללת מונחים מפותלים , סימנים יווניים , ותבניות מעין - מתמטיות . 
שפה כזאת יוצרת את האפקט , אשר נחוץ כדי להפוך דיון פשוט אודות ' מי מרוויח - כיצד - ומדוע' ? לעסק מתוחכם של חיפוש אמת , העוטה גלימה של מסתורין . 
זאת דרך חדשה - נושנה להשתיק את מרבית בני האדם , שאינם נוטים לדון בנושאים הנשגבים מתפישתם . 
כך מנציחים אידיאולוגיה דומיננטית . 
משום כך חשוב לנתח בסבלנות את מרכיבי המאמר , ולחדור מבעד למעטה הפסבדו - מדעי שלהם . 
הקורא הסבלני יגלה , שלא מדובר רק באידיאולוגיה , שהיא חסרת היגיון מדעי מוצק ? אלא בתיאוריות הנסתרות שוב ושוב על ידי עובדות מוצקות . 
אף על פי כן , ממשיכים ברונו את פישר ב ' עסקים כרגיל ' . 
נפתח במאמר של מיכאל ברונו , שכותרתו היא : ' זעזועים חיצוניים ותגובות פנימיות : תיפקודה המקרו - כלכלי של ישראל , - 1982 ' 1965 ( ברונו , 1989 ) . המאמר פותח ב ' תור הזהב ' שקָדם להֶלם : אלה היו עשרים וחמש השנים הראשונות שלאחר העצמאות , שבהן הצמיחה הייתה גבוהה והאינפלציה נמוכה : " ... עיוותים שונים נמנעו בעזרת פתרונות מוסדיים סבירים , כגון הצמדת השכר והחיסכון . 
גם הגרעון במאזן התשלומים לא היה בלתי נסבל ... " ( שם , 365 ) . 
ההגירה היהודית , שגברה מאז , 1967 וכניסת פועלים פלסטינים ' הגמישו ' את שוק העבודה , ואיפשרו צמיחה מחודשת של תעשיות הייצוא . 
ואז , האופק החל להתקדר : הגורם המאיים העיקרי היה תפיחת הגירעון התקציבי ; הוא נבע מגידול מהיר בהוצאות הצבאיות , ומעלייה בהתחייבויות הפוליטיות הפנימיות שבאה כתגובה להתגברות ' הבעיות החברתיות' . 
התחייבויות אלה גרמו להגדלת התקציבים החברתיים . 
ואז , הגיע הזעזוע החיצוני של עליית מחירי הנפט בשנת 1973 ומשברי האנרגיה של שנות השבעים . 
מטרת המאמר , על פי ברונו , היא להקצות נכונה את יחסי האשמה , כדי " ... למנוע שתי טעויות נוגדות : הטלת מלוא האשם על גורמים חיצוניים או , לחילופין , הטלת מלוא האחריות על גורמים ישראליים - פנימיים ... " ( שם , 366 ) . מי אשם , אם כן , בכך שהורע מצבם של כלל אזרחי ישראל : נסיכי הנפט הערבים , או השכירים והפוליטיקאים הישראלים ? 
זאת מטרת המאמר . 
כדי לעשות זאת , יש תחילה לקבוע מודל ; על המודל להגדיר היטב את עקומת ההיצע , ולהפריד אותה מעקומת הביקוש . 
המאמר פורש לפנינו את המשק כסך - הכל ביקושים והיצעים ; הציר האנכי מסמן את רמת המחירים והציר האופקי מסמן את רמת הפעילות המשקית . 
עקומת הביקוש המצרפית משתפעת למטה , משמאל לימין ( כך דורש הפולחן ) : וזאת , ראשית , משום שמחירים גבוהים מפחיתים את ההכנסה הריאלית , וגורמים ל ' סוכנים כלכליים ' להוציא פחות ; ושנית , משום שמחירים גבוהים הופכים את הייבוא לזול ביחס לייצוא , וכך מובילים לירידה בייצוא נטו . 
עקומת ההיצע המצרפית נוסקת למעלה , משמאל לימין ( כך הפולחן דורש ) : כשהמחירים עולים , הם גורמים לעלייה בתפוקה ; זאת משום שֶחלה עלייה בעלות השולית . 
כלומר : מעבר לנקודה מסוימת , עלות ייצורה של כל יחידה נוספת היא גבוהה יותר מהמחיר הנוכחי ? ומכאן שהגדלת התפוקה תהיה רווחית , רק אם יעלו המחירים . 
מיקום עקומת ההיצע המצרפית תלוי ברמת מלאי ההון וברמה הטכנולוגית במשק . 
כשהם עולים , הייצור מתייעל והעלות יורדת , כך שהעקומה זזה למטה וימינה . 
לעומת זאת , קיימים שני גורמים סותרים : שכר ריאלי ומחירים ריאליים של חומרי גלם מיובאים . 
אלה משפיעים באורח הפוך על מיקום עקומת ההיצע ; כשהם עולים , הייצור מתייקר , והעקומה זזה למעלה ושמאלה . 
משום - מה , המאמר לא מזכיר בכלל גורם עלות חשוב ושמו ' רווח ' . 
על פי עיקרי האמונה הנאו - קלאסית , הרווח ? שלא כמו שכר ורנטה ? אינו משפיע על מיקום העקומה ; הוא אף אינו נחשב כגורם ייצור בעקומת ההיצע . 
הסיבה לכך , על פי עיקרי האמונה , היא שבניגוד לעובדים ולספקי חומרי הגלם ? הקפיטליסטים נחשבים כחסרי יכולת להשפיע על הרווח : הרווח שלהם נקבע אך ורק על ידי הפריון ועל ידי כוחות השוק ... שיהיה . 
עד כאן הכל טוב : משק טוב הוא משק חסר זעזועים , המצוי בשיווי - משקל , ובו עקומת הביקוש היורדת פוגשת בהרמוניה את עקומת ההיצע העולה . 
אלא שאז , סופג לפתע המשק ' זעזוע סטגפלציוני ' . 
הזעזוע הזה נוצר מתזוזה של עקומת ההיצע למעלה ושמאלה ; ואז התפוקה יורדת והמחירים עולים . 
התזוזה של עקומת ההיצע נגרמת בגלל אחת משתי סיבות אפשריות : ' זעזוע מחירים חיצוני ' ( לרוב , של חומרי גלם ) , או ' זעזוע פנימי ' ( לרוב , של השכר ) : " ... יצויין שהשפעה סטגפלציונית דומה בעקבות זעזוע בצד ההיצע הייתה מתרחשת אילו חל דחף עצמאי בשכר הריאלי מעל ומעבר לשיעור הגידול בפריון ... " ( שם , , 373 ההדגשות שלנו ) . הכל תלוי , כמובן , ב ' גמישות' השכר . 
אם השכר הריאלי קשיח , כפי שהוא בדרך - כלל , ונותר ברמה הגבוהה החדשה , התוצאה תהיה סטגפלציה ; וזו מלוּוה , בטווח - הארוך , בירידה בהשקעה ובאי - צמיחה של מלאי ההון . 
עד כאן , תיאוריה אוניברסלית לסטגפלציה ; לתיאוריה יתרונות מרובים : במסווה של הסבר תיאורטי , המנוסח בלשון מנוכרת , היא חסרת יכולת הסבר תיאורטית . 
פשוט , משום שאין מאחורי ההסבר , תיאוריה כלשהי , שמסבירה את הסיבות לסטגפלציה . 
להצביע על תזוזות בעקומת ההיצע , ולטעון שזאת הסיבה לסטגפלציה ? זה , בעצם , לא לאמר כלום . 
אפשר להאמין , אכן , שהסיבה לתהליכים משקיים נעוצה במיקומה המסוים של עקומת היצע ; זאת אמונה בלבד , ואין היא יכולה לשמש כסיבה שמקורה בהסבר מדעי . 
היתרון , מכאן , ברור : ההסבר יכול להתאים לכל אסכולה ולכל צורך . 
הוא מתאים לפונקציית ההיצע הנאו - קלאסית ; הוא מתאים לפונקציית היצע מצרפית קיינסיאנית ; הוא מתאים לאופנת ' הלם העלויות' ; ואפילו ניתן לחבר לו בקלות את אופנת ' הציפיות האינפלציוניות' . 
אפשר להסביר באמצעותו גם משק מתוכנן וגם משק תחרותי ; הוא יכול להסביר אינפלציה , או אבטלה או שתיהן גם יחד . 
בקיצור , הוא בלתי ניתן להפרכה . 
מעל לכל – הוא יכול להמליץ על מדיניות ממשלתית , לפי הצורך ולפי המזמין . 
עד כאן יתרונותיו של המודל המסביר ; אך יש גם חסרונות ; חסרונו העיקרי : אין לו הרבה קשר למציאות בישראל ? ובאספקטים מסוימים , הוא גם חסר נגיעה למציאות בעולם . 
ראשית : במודל טבועה ההנחה , שעלייה בחלקו של השכר גוררת עלייה באינפלציה ( כך גורס הפולחן ) ; אבל , כפי שראינו לעיל , לפחות בישראל , קרה בדיוק ההיפך . 
במציאות הישראלית , האינפלציה עלתה יחד עם עלייה בחלקו של ... הרווח . 
השכר דווקא נטה לרדת באותה עת . 
אם אי - אפשר בלי ' הלם עלויות' כלשהו ? אולי כדאי היה לחשוב על היפותזה של ' הלם רווחים ' , שספג המשק בשנות השבעים . 
אבל ברונו ובני מינו אפילו אינם מעזים לחשוב על כך : הרי הקפיטליסטים ושאר הגופים המממנים את מחקרי האינפלציה , הינם , לפי טענתם , משוללי יכולת לשלוט ברווח ; כיצד , אפוא , הם יכולים כך סתם , באמצעות ' דחף עצמאי ' , להזיז את עקומת ההיצע המצרפית ? 
סיבה שנייה לאי - רלבנטיות של המודל , בכל הקשור למציאות : במודל טבועה ההנחה , ולפיה האינפלציה היא בעלת קשר שלילי למגמת תנאי - הסחר הבינלאומי ( כלומר , ליחס בין מחירי הייצוא ומחירי הייבוא ) . ההנחה גורסת שכאשר תנאי - הסחר משתפרים ( כלומר , מחירי הייצוא עולים ביחס למחירי הייבוא ) , המשק קונה יותר סחורות - ייבוא בתמורה לסחורות - הייצוא ? והעוגה הלאומית גדֵלה ; וכך פוחתים הלחצים האינפלציוניים במשק . 
אבל שוב , המציאות מאכזבת . 
שרטוט ד' מציג את אחוז השינוי השנתי במדד המחירים לצרכן בישראל ( הציר האנכי ) , מול אחוז השינוי השנתי בתנאי - הסחר הבינלאומי ( הציר האופקי ) ; הבדיקה נעשית על חמישים השנים האחרונות ( במונחי ממוצעים - נעים של שלוש שנים ) . אם ניתן לראות בשרטוט קשר כלשהו ? הוא רופף ביותר . 
לטווח - ארוך , אפילו נראה שהקשר בין שני המשתנים נוטה במקצת להיות חיובי . 
מדובר , אם כן , בפניקה של שנות השבעים . 
באותה עת היה מקובל לחשוב על קשר כזה , בין עלייה פתאומית במחיר חומרי - גלם ובין גלי זעזועים של מחירים שעוברים לאורך משקי העולם . 
כולם ציפו להמשך התייקרותם של חומרי - הגלם ולהאצה באינפלציה , במעין תגובת נגד . 
למעשה , חומרי הגלם לא המשיכו להתייקר ומחירם הריאלי אף החל לרדת . 
האינפלציה , לעומת זאת , המשיכה לדהור ברחבי העולם . 
שרטוט ד' 
אינפלציה ותנאי הסחר הבינלאומי של ישראל 
שרטוט ד' מציג שלושה מדדים : הראשון הוא הממוצע העולמי של מדד המחירים לצרכן ; השני הוא מדד המחירים של הנפט ולבסוף מדד המחירים העולמי של חומרי הגלם , שאינם קשורים לנפט ( במחירים מותאמים לשנת - בסיס 1952 ) . 
שרטוט ד' 
מחירים עולמיים 
מסתבר , שבשנות החמישים והששים , לא היה לאינפלציה קשר עם זעזועי - היצע כלשהם . 
העובדה הפשוטה היא שהמחירים של חומרי - הגלם פיגרו במידה ניכרת אחרי מחיריהן של הסחורות המוגמרות לצריכה . 
ואז , בא הלם עלויות הנפט של שנות השבעים ; כפי שרואים בשרטוט , המחירים הריאליים של חומרי הגלם בכלל , ומחירי הנפט בעיקר , קפצו למעלה ? ואליהם התלוותה עלייה מהירה במחירים של הסחורות המוגמרות לצריכה . 
ואכן , התקופה של סוף שנות השבעים הייתה שיא ההצלחה של אופנת ' הלם ההיצע' . 
אבל מאז ראשית שנות השמונים , המחירים של חומרי - הגלם נותרו יציבים ומחירי הנפט אפילו התחילו לרדת . 
האינפלציה של סחורות הצריכה , לעומתם , נמשכה : בין 1975 לבין 1997 עלו בהתמדה מחירי סחורות הצריכה ואילו המחירים של מרבית חומרי הגלם ביחס לסחורות הצריכה ירדו בשיעור של % 20 עד % ; 80 ולהוציא את מחיר הנפט ? רמתם ב - 1997 ביחס לסחורות הצריכה הייתה נמוכה מזו של 1957 . 
מבחינה מדעית , זוהי הפרכה לתיאוריה הכלכלית של ' הלם היצע' : באופן אמפירי , התרחש תהליך הפוך ל ' הלם עלויות' ? ולמרות זאת , מדד המחירים העולמי של סחורות צריכה מוגמרות המשיך לעלות . 
יתר על כן , שיעור הגידול של מדד זה , אף הואץ בחמש - עשרה השנים הבאות . 
רק מאמצע שנות התשעים , החלה התמתנות באינפלציה של הסחורות המוגמרות לצריכה . 
מסקנה : הקשר בין עליית תשומות הגלם ובין מחירי סחורות הצריכה , נראה כאפיזודה של שנות השבעים , יותר מאשר כחוק נצחי . 
מה פגום בתיאוריות הללו בדבר האינפלציה של ' הלם ההיצע' ? 
חסר בהן הגורם העיקרי : מבנה - הכוח העולמי . 
בעולם של פירמות בינלאומיות גדולות , מחירים יחסיים משקפים מבנה - כוח היררכי . 
מבנה זה קובע את המחירים היחסיים יותר מאשר תזוזות בעקומות הביקוש או שינויים בפריון . 
המודל הנאו - קלאסי , של פונקציות היצע וביקוש נפרדות , שיקף את האידיאל הליברלי על - אודות האוניברסליות של השוק , ובדבר השוויון בין היצרנים ובין הצרכנים הבודדים . 
בסוף המאה העשרים , מוצג בפנינו מודל נאו - קלאסי אחר : במודל זה , קבוצות אתניות של מוכרי נפט מואשמות בהעלאת מחירים – ואילו המוני ' היצרנים הבודדים ' של סחורות מוגמרות , בשאר העולם , מתגוננים כנגד העלאה זאת . 
אם עלייה שיטתית במחירים משקפת כוח יחסי מאורגן ? הרי ש ' היצרנים ' הבודדים המוכרים סחורות מוגמרות , חזקים הרבה יותר מאשר הקבוצה המאורגנת של ספקי חומרי - הגלם . 
ואכן , זאת מראה הניסיון ההיסטורי : מאז תחילת המאה העשרים , מחיריהם של חומרי - הגלם בעולם ירדו במונחים ריאליים , בעוד שמחירי סחורות הצריכה עלו באופן שיטתי . 
על פי שרטוט ד' , 10 נראה , שברוב הזמן , ספקי חומרי - הגלם ( רובם מהעולם הלא - מפותח ) נמצאו בעמדת חולשה ביחס ל ' יזמים ' ( רובם מהעולם המפותח ) . 
ככל שעובר הזמן , כך נראה , שיש להודות כי המציאות סתרה את תיאוריית האינפלציה של זעזועי עלויות , לפחות על - פי מסגרת הניתוח הנאו - קלאסית . 
אלא שהמציאות , לעתים נדירות , הרתיעה את כלכלני הזרם המרכזי מלהמשיך ולדבוק באמת . 
התיאוריה תמיד תקפה ; המשקים והממשלות הם ש ' עיוותו ' אותה . 
משום כך , ברונו ניגש בקור - רוח לבחון את הסקטור התעשייתי בישראל , באמצעות מודל לא - מציאותי , אוניברסלי , המתאים לכל עונה ולכל ארץ . 
בהיותו אחד מראשי הכנסייה האקונומטרית בעולם , ערך ברונו סדרה של רגרסיות . 
נעקוב , אם כן , אחר נפתולי האקונומטריקה שמביא המאמר . 
המטרה המוצהרת של המודל האקונומטרי במאמר , היא , להגדיר באופן כמותי את המודל התיאורטי של המשק שנפרס לעיל ; וזאת כדי להוכיח , באופן אובייקטיבי ומדויק , ' מי אשם ' בסטגפלציה : ' זעזועי היצע' כמו נסיכי הנפט והשכירים המאורגנים , או גורמי ביקוש כגון ממשלה וכלל ציבור הצרכנים . 
משוואה ( 1 ) q - k = + w 1 + ? t-1 2 + d 3 + x 4 
בצד שמאל של המשוואה מופיעים ( q ) הגידול בתפוקה , וכן ( k ) שיעור השינוי במלאי ההון ; וכך , המשתנה ( q - k ) הוא שיעור הגידול של תפוקה ליחידת הון . 
זהו המשתנה המוסבר ; כלומר , זה המשתנה אשר המשתנים והמקדמים באגף הימני של המשוואה אמורים להסבירו . 
( w ) היא סטיית גידול השכר הריאלי מקו המגמה ; ( ? ) היא סטיית גידול המחירים הריאליים של התשומות לייצור מקו המגמה ; ( d ) הוא שיעור השינוי של הביקוש ( הוצאות ממשלה והשקעות פרטיות ) , כשהוא מבוטא כסטייה מקו המגמה ; ( x ) הוא שיעור הצמיחה של ההכנסה העולמית , כשהיא מבוטאת כסטייה מקו המגמה . 
( ? i ) אלה המקדמים שמשקלם היחסי משקף את כוח השפעתם של המשתנים המסבירים , על השינויים במשתנה המוסבר ( q - k ) . 
הפתיחה אינה מעודדת : כבר על פי הגדרת אותיות המשוואה , מסתבר שהמטרה של המאמר מצטמצמת . 
המטרה הראשונית הייתה , כאמור , לקבוע ' מי אשם ' . 
הבעיה היא שהמשתנים במשוואה אינם מוגדרים על פי הרמה האקטואלית שלהם , אלא על פי הסטייה שלהם מהמגמה ארוכת - הטווח . 
פירושו של דבר , שכבר מלכתחילה , אין אפשרות לדעת מה גרם לצמיחה של ( נניח ) % 4 לשנה ולאינפלציה של 200 % . 
לכל היותר , ניתן לדעת ? אם המודל יהיה ' מוצלח ' באופן אקונומטרי ? אלו משתנים השפיעו על ירידה בצמיחה ( נניח מ - 6 % ל - 4 % ) , ואיזה משתנים השפיעו על עלייה באינפלציה ( נניח מ - 100 % ל - 200 % ) . 
אבל כללית , המודל מרשים ומשופע במיטב הפריטים העדכניים של התקופה . 
האותיות ערוכות כפאלאנקס יווני היוצא למסע כיבושים קל . 
נעצור לרגע את ההסתערות , ונבדוק את תוכן המערך . 
המודל משלב גורמי ההיצע וגורמי הביקוש נפרדים לתוך תבנית אחת . 
הדבר נעשה כדי להעריך את מידת האשמה היחסית של כל אחד מהם בסטגפלציה ; כלומר : לאמוד את תרומתם היחסית לאינפלציה ולמיתון במשק . 
במשוואה , הגורמים הללו נראים ברורים ומוגדרים היטב מאחורי האותיות ; אבל אם נחשוב לרגע , ניווכח כי הגדרת טיבם של גורמי ההיצע וגורמי הביקוש , אינה כה ברורה מאליה . 
ברונו טוען כי ( q - k ) הם ' משתני היצע' , ואילו ( d ) ו - ( x ) הם ' משתני ביקוש ' . 
בלשון המעטה , זוהי קביעה שרירותית . 
קשה מאוד להפריד בין שני סוגי המשתנים . 
ביקוש והיצע מצרפיים מייצגים את הכוונות לקנות ולמכור , ולא את הרמה האקטואלית של ההוצאות לצריכה ולתפוקה . 
אם נניח , כפי שברונו סבור , שסטגפלציה נוצרת כתוצאה מתזוזה של נקודת שיווי - משקל אחת לנקודת שיווי - משקל אחרת ( וזה גם מונח בניתוח הרגרסיה ) , נקבל תוצאה לפיה , כל המשתנים ( כמו תפוקה ליחידת - הון , הוצאות לצריכה של משקי - הבית והוצאות להשקעה של הפירמות ) , הם בעצם מפגש אינטראקטיבי של היצע וביקוש . 
מאחר שמדובר בתזוזה מנקודת שיווי - משקל אחת לאחרת ? ניתן לצפות במשתנים הללו , רק כשהם זזים יחד . 
אם כן , כיצד ניתן להבחין ביניהם בנפרד ? 
זאת איננה בעיה ייחודית למאמר זה . 
זוהי בעיה מרכזית במקרו - כלכלה בכלל ; אם כי קיימים כלכלנים מהזרם המרכזי , שמפעם לפעם נעצרים ונותנים דעתם עליה . 
אבל הבה נניח שאכן ניתן להפריד בדרך זאת או אחרת , הגיונית או שרירותית , את ' גורמי ההיצע' מ ' גורמי הביקוש ' . 
הבמה התפנתה , סוף - סוף , לבדיקה ' האמפירית' של המודל . 
האם יספר לנו משפט הרגרסיה , ' מי אשם ' בסטגפלציה ? 
כאן מתגלה דבר מוזר : תוצאות הרגרסיה המוצגות במאמר ( ברונו , 1989 : עמ' 381 לוח 5 ) , אינן תואמות את המסקנות של ברונו עצמו . 
מודל בעל תוקף הוא מודל בעל ' התאמה ' טובה , ' כוח הסבר ' טוב , ומובהקות גבוהה של המקדמים . 
' התאמה ' ו ' כוח הסבר ' טובים נמדדים באמצעות מבחן F . 
ברונו לא ערך מבחן כזה . 
לחילופין אפשר להשתמש בערכי מדד R2 , שסדר - הגודל שלהם נותן אומדן כללי , אם כי לא מדויק , ל ' כוח ההסבר ' . 
מדד R2 מתאר את אחוז הסטיות המוסברות של ערכי המשתנים במודל . 
כלומר , הוא אמור להציג את תרומת המשתנים הבלתי - תלויים ( באגף הימני של המשוואה ) להסבר המשתנה התלוי ( באגף השמאלי ) . במשוואה ( 1 ) , מדד R2 אמור לספק תשובה לשאלה : באיזו מידה מסבירים המשתנים הבלתי - תלויים ( השכר , מחיר חומרי - הגלם והביקוש המקומי והחיצוני ) ? כשהם מדודים כשיעור שינוי , ומבוטאים כסטייה ממגמה לטווח ארוך ? את המשתנה התלוי : היחס תפוקה / הון ( q - k ) . 
התוצאה של המודל היא : R2 = 0.37 . 
כלומר , רק % 37 מהשינויים של משתנה תפוקה / הון מוסברים ; וזה כשמדובר בשנים 1964 - 1979 . 
במדגם תצפיות יותר ארוך , כמו השנים - 1982 , 1964 פוחת עוד יותר כוח ההסבר : 0.26R2 = . 
כלומר , % 74 מהשונות אינה מוסברת . 
ברור שאת ' המשתנים ' העיקריים החמיץ ברונו ; אולם משתנים אלה אינם מצויים במלאי ההגות של הכלכלה הנאו - קלאסית , או הקיינסיאנית . 
באלה נדון בפרק הבא . 
המעניין הוא שאף אותם % , 26 שמתיימרים לספק הסבר , אינם עושים זאת : משום שעל פי הפולחן הסטטיסטי , הם אינם ' מובהקים ' . 
מדד ' מובהקות' סטנדרטי הוא מדד t-statistic שמוצג תחת כל מקדם המעריך את המשתנה . 
t-statistic גבוה מסמן שהמשתנה נחשב למרכיב חשוב במודל ; ואילו t-statistic נמוך מסמן שהמשתנה אינו חשוב , ושאפשר להשמיטו מהמודל . 
המדד נחשב לגבוה , אם ערכו עולה על ( 1.96 + ) והוא נחשב נמוך אם הוא פחות מסף זה . 
תוצאות המודל המוצגות במאמרו של ברונו מראות ערכים נמוכים של t - statistics . 
הם נעים בין ( 0.1 + ) לבין ( 0.36 + ) . על פי הפולחן האקונומטרי , כל המשתנים במודל אינם משמעותיים , ויש להשמיטם ! 
במקום זאת , אנו מקבלים הסברים לרוב , המְתרצים את הסטיות מהמודל . 
אם כך , מדוע אנו נזקקים למודל כמותי המלווה ברגרסיה יומרנית ? 
האם כדי לשוות להסברים מעטה מדעי כוזב ? 
ברונו נוטה להאשים את המציאות , המסרבת להיכנע לתכתיבי המודל היפהפה שלו : " ... [ ערכי ] האינפלציה במקרה הישראלי נראים כאילו נכנסה בהם תנופת גידול עצמאית , תוך ניתוק מוחלט כמעט בין התחום הריאלי והנומינלי . 
באינפלציה מאז סוף 1977 ניתן לראות מעין תהליך עצמאי , שנבע מהמהפך במשטר המוניטרי . 
נראה שאין קשר רב בין תהליך זה לבין זעזועים כלל עולמיים חיצוניים או בינו לבין התפתחויות ריאליות במשק ... " ( שם , 371 . 
ההדגשות שלנו ) . 
תרגום : האינפלציה אשמה בכך שהחלה להתנהג באופן עצמאי , ולנתק עצמה מ ' זעזועי עלות חיצוניים ' . 
וזה אמור להיות פתרון לכישלונו של מודל , שפורסם מטעם נגיד בנק ישראל באותה עת . 
הכישלון לא מרפה את ידיו של ברונו , והוא ממשיך לדבוק בתיאוריית ' הלם ההיצע' . 
הפעם , הוא מנסה אותה , באמצעות בדיקת השפעתו של מאזן התשלומים על האינפלציה . 
כאן הוא מציג " ... זוג משוואות שכר ומחירים שמרבים לצטטן ... " ( שם , 387 ) , כדבריו ; ומשום כך , יש סיכוי שמכונת הרגרסיה תפיק הפעם תוצאות יותר טובות . 
זאת משום שבמודל זה , המחירים והשכר באים כמשתנים בשתי משוואות נפרדות . 
אמנם , לא מוצגת תיאוריה ? ומדובר בסתם מודל טכני , שבודק את " ... הקשר בין התאמות בשער החליפין , לבין מנגנוני המחירים והשכר ... " ( שם ) ? אבל , אולי הוא יתאר את גורמי האינפלציה והמיתון של שנות השבעים . 
אם כן , להלן , צמד המשוואות של מודל המחירים והשכר . 
משוואה ( 2 ) p = + w + pn + ( m - y ) + t 
משוואה ( 3 ) w = + p + ( 1/u-1 ) + ( La + d 
מדובר בתקופה שקדמה לאינפלציה שקיבלה ' תנופת גידול עצמאית' . 
המודל מראה כוח הסבר גבוה ( R2 = 0.95 ) . אבל בסך הכל , עם כל כך הרבה משתנים מסבירים ( שמובעים בשיעורי שינוי נומינליים ) ? לא קשה להשיג ערכים גבוהים של R2 . 
למרות זאת , שוב הערכים של המדד t-statistics הם נמוכים : מלבד מקדם ? ( מקדם חלקם של העובדים מהשטחים הכבושים ) , שהוא בעל ערך גבוה יחסית ( 11.9 ) , אף אחד מהמקדמים האחרים אינו משמעותי ( t-statistics הגבוה ביותר הוא 0.11 ; כלומר רחוק מאוד מהמינימום של 1.96 ) . 
מסקנה : שוב , כמו משוואה ( 1 ) , גם משוואות ( 2 ) - ( 3 ) אינן מספקות אישור , ולו למודל פשטני של אינפלציה . 
בינתיים הולך וניתק הקשר , בין ההתחלה המבטיחה של המאמר ובין מה שנכתב לאחר מכן : הרגרסיות לא הראו שיש ממש במודל הביקוש וההיצע המרהיב שנִפרש בתחילת המאמר . 
האינפלציה נותרה מסתורית , ולאחרונה אף החלה לקבל חיים עצמאיים משלה . 
אולם , הזן המצרפי הזה של המקרו - כלכלנים ניחן בעור עבה ? תכונה חשובה כשמדובר ביועצי ממשלים ? וברונו , שאינו מבזבז זמנו על זוטות , ממהר לצרף את משוואות ( 2 ) ו - ( 3 ) למשוואה סינטטית אחת . 
אולי משם יבוא עזרו . 
משוואה ( 4 ) + ( La + d + pn + ( m - y ) + t ( p = + ( 1 1/u-1 
הפעם , נזהר ברונו מלהציג את התוצאות המסכמות של המודל ; וכך איננו זוכים לקבל את האומדנים של R2 ושל t - statistics . 
במקום זאת כותב ברונו : " ... מהמודל מתקבל תיאור מדויק למדי של התהליך האינפלציוני הן בשנים המוקדמות יותר , שבהן שררה יציבות מחירים יחסית , והן במשך ההאצה שלאחריהן ... " ( שם , 388 ) . 
לאור ההצלחה של המודלים הקודמים , בתיאור מדויק למדי של התהליך האינפלציוני ? ייתכן שברונו התייאש ממדע הרגרסיות , והוא עוסק בהסברים בלבד . 
אבל גם ההסברים לא מושלמים : מהערת אגב במאמר , מסתבר , שבמודלים ( 1 ) - ( 3 ) הוצבו רק הנתונים לשנים 1955 - 1974 . 
כנראה , שאם מציבים סדרות נתונים מעבר לשנת 1974 ? " ... המודל דלעיל , בצורתו המקורית , מנבא ביעילות פחותה את ההתרחשויות באותה תקופה ... " ( שם , 388 ) . 
תרגום : מאמר מרכזי המתפרסם בשנת , 1989 והמתיימר להסביר את האינפלציה בישראל ( שהתרחשה בעיקר בשנים 1974 - 1986 ) , טוען שהמודלים האוניברסליים היו ' יעילים ' עד 1974 בלבד ? כלומר , לתקופה שלא הייתה בישראל אינפלציה . 
מאחר שהמודלים עד עתה היו כל כך ' יעילים ' ( בכוח הסברם ובמובהקותם ) , נותר רק לנחש את טיבן של תוצאות המודלים הללו , כשהוצבו בהם סדרות נתונים לתקופה 1975 - 1986 . 
ברונו , מכל - מקום , מצא תחליף ליעילות : לאחר , 1974 הוא טוען , המשק הישראלי עבר מהפך : הסקטור ' הריאלי ' נפרד מהסקטור ' הנומינלי ' , ושניהם הפכו לעצמאיים . 
הנה , גם בישראל החלה לשרור , סוף - סוף , הדיכוטומיה המוניטריסטית המפורסמת , בין הריאליה לבין הנומינליה . 
וכך ננטשה לה המטרה המקורית של המאמר : מציאת האשמים לאינפלציה . 
עימה ננטש גם הניסיון , להפריד בין גורמי ההיצע לבין גורמי הביקוש . 
המאמר מקבל תפנית חדשה , ונוטש את המודל המקורי . 
עוברים לחיפוש אחר אשמים חדשים ; והפעם , בתחום ' מדיניות הפיחותים ' . 
" ... מאחר וכבר הזכרנו את היחס בין מאזן התשלומים והאינפלציה , באמצעות הפיחותים , נוכל להעלות שאלה הקשורה באותו נושא , והיא : מה מידת הסימטריה שביחס זה בין פיחותים לאינפלציה ... " ( שם , 388 ) . מאחר שעוברים להסברים ומודלים חדשים , אין שום סיבה שלא לנטוש את מה שמנסים לשווא להסביר : את האינפלציה הארורה הזאת . 
במקום לדון באינפלציה פשוטה ובריאה , מדוע לא לדון בשיעור השינוי של האינפלציה ? 
כאן ראוי לציין כי פעם , אי - שם בעבר הרחוק , היו עדיין כלכלנים ולא רק מכונאי מודלים וטכנאי רגרסיות . 
כלכלנים אלה ניסו לאמר משהו על המחירים ; לעיתים , הם אפילו דיברו על שינויים במחירים . 
אבל בשנות השבעים ? כאשר האינפלציה כבר נחשבה לתופעה קבועה ? נכנסו לשוק האקדמי כלכלנים מזן חדש . 
אלה הנפיקו חידושים ושיערכו מודלים בקצב אינפלציוני . 
האופנה החדשה הייתה לחקור את שיעור השינוי באינפלציה ; כלומר , לא את עליית המחירים עצמה , אלא את השינויים שאירעו בקצב המקובל של עליית המחירים . 
יותר מאוחר , עם כניסת ' תיאוריות ההלם ' למיניהן , שוב השתנתה האופנה : עתה ניסו להסביר את ' הקפיצות במדרגת האינפלציה ' ; כלומר , האינפלציה , כתופעה של עלייה קבועה במחירים , פסקה מלעניין ? אלא כשהיא מקבלת מסלול תאוצה עצמאי . 
המחקר ? אם ניתן לכנות בשם זה את המאמרים המרובים ? התרכז , במיוחד , בקפיצות הפתאומיות במסלול התאוצה של שיעורי השינוי במחירים . 
ברונו הולך בדרך כל אופנה : המודל החדש שלו נוטש את האינפלציה הקונבנציונלית , ועובר לבדיקת השינויים בקצב האינפלציה בישראל בשנים 1964 - 1983 . 
משוואה ( 5 ) ? p - 1 + ? p - 2 + ? p - 3 + ? e + + ? e - ? p = + 
במודל זה , ' ההאצה באינפלציה ' מיוצגת על ידי ( ? p = p - p-1 ) , והיא מוסברת במונחי פער הזמן של ערכי האינפלציה עצמה ( ? p - 1 , ? p - 2 , ? p - 3 ) . שני משתנים מייצגים האצה ( ? e + ) והאטה ( ? e - ) של השינוי בשער החליפין של השקל . 
המאמר – שנפתח בציפיות גדולות לכך שבסופו נוכל , סוף - סוף , להבין את הסיבות לאינפלציה – מסתיים באופנת ' הציפיות האינפלציוניות' . 
על פי האמונה המדעית הזאת , מקורה של האינפלציה נובע מהזיותיהם של בני האדם . 
היא סתם תקועה לה במוחם – בעוד שלמעשה , היא איננה קיימת . 
בניסוח אחר : האינפלציה קיימת , פשוט , משום שבני - אדם צופים בדפוסי האינפלציה בעבר ומצפים כי תמשיך בעתיד . 
לכן ממשיכה האינפלציה להתחולל באופן עצמאי כתופעה ' נומינלית' ? בעוד שחוקי ההיצע והביקוש של ' הסקטור הריאלי ' ציוו עליה זה - מכבר כי תחדל . 
המודל החדש של ברונו הוא מודל של ציפיות אינפלציוניות . 
זהו מודל שבו מתואר תהליך חסר סיבה ותכלית , שבו מוצבים ערכים עוקבים של אותו משתנה , וביניהם קיים קשר פנימי חזק . 
הוא , בעצם , לא הסביר דבר על האינפלציה . 
בשפה יותר פשוטה : המאמר משדל אותנו להאמין , שיש אינפלציה עכשיו משום שהייתה אינפלציה בעבר . 
מאותו רגע שנולדה האינפלציה , היא מתנהגת כמו כוכב - שביט שנע לו במסלול עצמאי . 
זאת אולי הסיבה שבגללה שלחו שמעון פרס ומיכאל ברונו את אברהם ' בומה ' שביט לתת בכל ערב הצגה באולפן הטלוויזיה הממלכתית ( באותם ימים היה ערוץ אחד בלבד ) . ' בומה ' שביט היה אמור לשדל את ההמון צמא הבידור , להוריד את הציפיות לאינפלציה . 
רק כך , האמינו , ניתן ' להשתלט ' על האינפלציה בעלת החיים העצמאיים משלה . 
הנה כך , בדור של גלולות נגד הריון ופצצות - מימן מאמינים בטקסים כאלה . 
אבל , גם הפעם , לגודל הבושה , האינפלציה הישראלית הערימה על ברונו , ומכונת הרגרסיה הכזיבה . 
אפילו מודל טאוטולוגי כזה , שמסביר שינוי באינפלציה על ידי שינוי באינפלציה ? כוח ההסבר שלו חלש ביותר . 
מדד R2 הוא 0.55 ; והערך הגבוה ביותר של t-statistics אינו עובר 0.1 ( בהשוואה למינימום המקובל של 1.96 ) . 
כל זה אינו מייאש את ברונו ; הוא מנסה למחזר את המודל במאמר משותף עם סטנלי פישר שהופיע תחת כותרת ? ' התהליך האינפלציוני בישראל : זעזועים והסתגלות' ( ברונו ופישר , 1989 ) . 
בפרק מתוך המאמר , שנושאו ' דינמיקה של אינפלציה ' , נפרשת בשנית המסגרת התיאורטית המרהיבה : היא כוללת ' לחצי ביקוש ' מתמשכים , שנובעים מבזבזנותה של הממשלה ? המרחיבה תקציבים ומאפשרת נזילות גבוהה ? וכמובן , נובעים ממדיניות שערי - החליפין שלה . 
כל אלה " ... גורמים להתמדת הלחץ כלפי מעלה על רמת המחירים ושיעור האינפלציה ... " ( שם , 403 ) . שיעור אינפלציה זה פוגש ב ' זעזוע היצע' , והרי לך ' האצה אינפלציונית' . 
פיזיקה פשוטה . 
הפעם , המחברים מצרפים למודל האחרון ( מס' 5 לעיל ) גם ' גורמי היצע' ; הם טוענים , כי ' האצת האינפלציה ' ( כזכור : ? p = p - p-1 ) אמורה להיות מוסברת על ידי ' אינפלציה של עלויות' ; מרכיבי ' העלויות' הם משתנים כגון עלייה בשכר ( w ) , מחירי ייבוא ( pn ) , והערכים של האינפלציה עצמה בפער זמן ( p-1 ) . מתקבל המודל הבא , שבו מוצבים ערכים רבעוניים לשנים 1966 - 1982 . 
משוואה ( 6 ) ? p = + ( w - p-1 ) + ( pn - p-1 ) 
המחברים מעירים כי : " ... ניסיון שנעשה להוסיף משתנים מוניטריים למשוואה לא עלה יפה ... " ( שם ) . קשה להבין , מדוע הם כותבים זאת : גם בלי ה ' משתנים המוניטריים ' הללו המודל נראה רע למדי . 
המודל כבר כולל שיעור - שינוי של משתנים נומינליים ( ? p ) , וחלק מהמשתנה המוסבר ( p-1 ) מופיע גם כמשתנה מסביר ( הוא מופיע בשני אגפי המשוואה ) . למרות כל ההשתדלות , שוב מופיעים ערכי t-statistics נמוכים ביותר ( הגבוה ביותר הוא 0.09 ) . 
יש להסיק מכך , שאף לא אחד מהמשתנים המסבירים עשוי להיות בעל השפעה משמעותית על שיעור השינוי באינפלציה ( ? p ) . אלא שאז באה הכרזה קצרה אך תקיפה : " ... בעוד שגישתנו לדינמיקה של האינפלציה יכולה אולי להסביר תזוזות קצרות - טווח באינפלציה , אין היא מסבירה כשלעצמה את הגורמים המונחים ביסוד שיעור האינפלציה בטווח הארוך ... " ( שם , 411 ) . 
תרגום : המודלים הכושלים הקודמים סיפקו הסברים ל ' תזוזות קצרות - טווח באינפלציה ' בלבד . 
עתה , נקבל סוף - סוף הסבר לסיבות היסודיות ; אמנם לא הסבר של הסיבות לאינפלציה הפשוטה ? אבל לפחות הסבר לתזוזה בשיעור האינפלציה . 
להלן ההסבר : " ... התזוזה בשיעור האינפלציה ממדרגה למדרגה עשויה להיות קשורה בשלוש התפתחויות חשובות : הגידול בגרעון בין שתי המלחמות ( 1968 - 1973 ) , האטת קצב הצמיחה לאחר המשבר בשנים - 1973 , 1974 והירידה שחלה , ככל הנראה בביקוש לכסף לאחר 1977 ... 
( שם ) . 
תרגום : מאחר שהתוצר המקומי צמח לאט , ובני - אדם נטו פחות להחזיק בכסף שערכו יורד ? הרי שהמכונות להדפסת הכסף של הממשל רק הוסיפו לנזילות , שתרמה להאצת האינפלציה . 
בסופו של דבר חזרו המחברים אל חיקה החמים של האמונה הישנה והטובה : אינפלציה , ואחותה החורקת ? ' התזוזה בשיעור האינפלציה ' ? שתיהן נובעות מעודף נזילות , שהיא תוצאה של הזרמות הממשלה . 
עם זאת מזהירים אותנו המחברים בכובד ראש , שלא לקפוץ למסקנות נמהרות עקב תגלית חדשנית זאת : " ... מאחר שיחס בסיס הכסף בעצמו הוא פונקציה של שיעור האינפלציה , וגם הירידה בשיעור התל"ג עשויה להיות קשורה בחלקה להאצת האינפלציה , אין לפרש את ההשוואה שערכנו במונחים סיבתיים טהורים ... " ( שם ) . 
בסופם של שני מאמרים מלומדים ? מלאים במודלים אופנתיים והסברים רפואיים על הסיבות לאינפלציה ? אנו לומדים : כסף עשוי להיות גם סיבה וגם תוצאה של אינפלציה ... 
נראה , שהדרך הטובה לסכם עשרים שנות כתיבה מקרו - כלכלית על האינפלציה בישראל , תהיה בצורת כותרת , שמרבים להצמיד לקריקטורות זולות : ' ללא מילים ' . 
שיעור אינפלציית המלים על אודות האינפלציה , שהזרימו כלכלני הזרם המרכזי , קפץ מכל מדרגה אפשרית של נזילות . 
המלים איבדו את משמעותן . 
ואולי זאת הייתה הפונקציה העיקרית של המקרו - כלכלנים : למנוע ויכוח רציני על האינפלציה . 
באמצעות ' פרשנות מקצועית' , הם העלימו את תכניה הפוליטיים ; ובעזרת מלל אובייקטיבי , הם חיפו על המציאות המעמדית . 
ביצועיהם היו מרשימים ביעילותם . 
בעיקר מרשימה הדרך שבה הם הצליחו לשלב חשיבה ליברלית - אינדיבידואלית של שוק ולעגנה כחלק טבעי ב ' אינטרס הלאומי ' . 
כך מנציחים אידיאולוגיה דומיננטית . 
ובינתיים , למרות החוקים הנצחיים , החברה הישראלית והעולם כולו עברו ' שינוי מבני ' , כלשון הכלכלנים . 
שבענו מהם . 
הגיע הזמן לחפש דרך חדשה . 
עד שיהפכו לבעלי הכרה הם לא ימרדו לעולם , 
ועד שלא ימרדו הם לא יוכלו להפוך לבעלי הכרה ... 
( ג'ורג' אורוול , 1984 ) 
פרק חמישי : צמיחתה ושקיעתה של האינפלציה בישראל 
א . 
אינפלציה כתהליך דינמי 
פרק זה יעסוק בשני נושאים : ראשית , הוא יציג תיאוריה כללית דינמית של אינפלציה ; שנית , הוא יביא ניתוח היסטורי של האינפלציה בישראל . 
התיאוריה הכללית שלנו , בתמציתה , רואה באינפלציה אמצעי לעיצוב - מחדש של יחסי הכוח בחברה . 
אינפלציה , לפי התיאוריה שלנו , אינה תופעה מקרו - כלכלית , אלא חלק מתהליך של הצבר הון . 
הניתוח ההיסטורי מסייע להבין את הסיבות לעליית האינפלציה מרמה של % 2 לשנה באמצע שנות הששים ליותר מ - 400 % באמצע שנות השמונים ; הניתוח ממשיך , בסיבות לירידת האינפלציה מאז סוף שנות השמונים עד לדעיכתה לרמה של פחות מ - 10 % באמצע שנות התשעים . 
הניתוח שלנו מראה , שהאינפלציה אינה תוצאה של ' עיוותים ' במשק , ואינה קשורה ב ' עודף ביקוש ' או ב ' שיווי - משקל ' או ב ' מדיניות מוניטרית מוטעית' . 
מעל הכל , ובניגוד לסברה הרווחת , האינפלציה אינה תופעה שניתן לבודדה . 
היא אינה קטגוריה ' חיצונית' לחברה , אלא חלק בלתי נפרד ממיסוד פוליטי משתנה . 
רוב התיאוריות הכלכליות עסקו באינפלציה , כחלק בלתי נפרד מדוקטרינה של מחירים וייצור . 
כך קרה , שעצם הנחות - היסוד הותירו את יחסי השליטה , את מבנה הבעלויות במשק ואת חלוקת העוצמה בחברה ? מחוץ לתיאוריה של האינפלציה . 
כדי להבין את התהליך האינפלציוני , נפתח בדרך לא מקובלת במאה - העשרים הפוזיטיביסטית . 
אנו נצא מנקודת - מוצא דומה לזאת של הכלכלנים - הפוליטיים הקלאסיים : לא מתיאוריית מחירים , אלא דווקא מהתחלקות ההכנסות בחברה . 
מנקודת - פתיחה זאת , המחירים והשינוי - במחירים ( אינפלציה ) ? אינם עומדים כמהות עצמאית ; הם משקפים את תהליך החלוקה - מחדש של ההכנסות והם מייצגים את המיסוד - מחדש של יחסי - הכוח המשתנים בחברה . 
כפי שתואר בפרק ב ' , התהליך המרכזי בחברה הקפיטליסטית הוא תהליך הצבר - ההון . 
המנגנון העיקרי של תהליך זה הוא המאבק לחלוקה - מחדש של השליטה החברתית . 
כינינו מנגנון זה : ההצבר הדיפרנציאלי . 
זה האחרון מוּנע בעיקר על - ידי קבוצות - ההון הדומיננטיות . 
האינפלציה היא אחד האמצעים של ההצבר הדיפרנציאלי . 
ב . 
האינפלציה כנתיב בתהליך ההצבר . 
ניתוח אנליטי 
רמת הרווח נקבעת על - ידי הרווח למועסק ומספר המועסקים . 
הקפיטליסטים יכולים להגדיל את שליטתם ברווח , בשתי דרכים : האחת , הם יכולים להרחיב את ההצבר , באמצעות הגדלת גבולות הארגון שלהם , במונחים של יחידות תעסוקה ( L ) ; השנייה , הם יכולים להעמיק את ההצבר , באמצעות העלאת הרווח ליחידת ארגון קיימת , במונחים של רווח למועסק ( ? / L ) . 
הדרך השנייה , של העמקת ההצבר , כוללת שלושה מרכיבים : המירווח ( ( markup , שמבוטא כאחוז הרווח במכירות ; המחיר , הנמדד כיחס בין ערך המכירות ובין כמות התפוקה ; ולבסוף , התפוקה למועסק ( בהנחה שכל התפוקה נמכרה ) . מכאן , שהרווח הוא מכפלה של רוחב ההצבר בעומק ההצבר . 
משוואה ( 1 ) רווח = ( רוחב ההצבר ) * ( עומק ההצבר ) . 
= ( תעסוקה ) * ( רווח למועסק ) . 
= ( תעסוקה ) * ( מירווח * מחיר * תפוקה למועסק ) . 
כדי לעקוב אחר ההצבר הקפיטליסטי , עלינו להתמקד בחקירת יחידות - ההון הגדולות , המצויות במרכז התהליך ; אין להסתפק במעקב אחר ההון בכללותו . 
הדחף העיקרי של ההצבר , בקפיטליזם המבוגר , מתחולל על - ידי קבוצות - ההון הדומיננטיות . 
אלה קובעות את ' שיעור - הרווח הנורמלי ' , תוך כדי חתירתן ' להכות את הממוצע' ביחס לשיעור - הרווח של שאר ההון במשק . 
בעיני הבעלים של קבוצות - ההון הדומיננטיות , ההצבר נקבע על - פי ההפרש בין השינוי ברווח שלהם ובין השינוי ברווח ' הנורמלי ' במשק ? בזמן ובמקום מסוים . 
כשמדובר בתמונת - העולם של בעלי ההון הדומיננטי ? הרי מדובר בעולם יחסי , כלומר ביחס למה שמקובל או למה שראוי בתודעה השלטת . 
מכאן , שהרווח הדיפרנציאלי ניתן לתיאור כשמבטאים כל מרכיב במשוואה ( 1 ) במונחים יחסיים ; כלומר : באמצעות היחס בין יחידת - הון דומיננטית ובין יחידת - הון ממוצעת במשק : 
משוואה ( 2 ) רווח דיפרנציאלי = ( תעסוקה דיפרנציאלית ) ? ( רווח דיפרנציאלי למועסק ) 
= [ ( תעסוקה דיפרנציאלית ) ? ( מירווח דיפרנציאלי ? מחיר דיפרנציאלי ? תפוקה דיפרנציאלית למועסק ) ] 
תהליך ההצבר משתקף , מיידית , ברווח ובנכס הפיננסי . 
נכס פיננסי הוא , בעצם , ' הערך הנוכחי ' של זרם רווחים ( או הציפיות לרווח עתידי ) . מכאן , ניתן להגדיר את שיעור ההצבר : השיעור הכללי של צמיחת הרווח . 
מאחר שהמציאות של בעלי ההון הדומיננטי נעה - נדה על גלי הכאוס ? הם נאחזים בשוניות הרופפות של הזמן הקלנדרי , כדי לייחס את עצמם אל תמרורים מוכרים כלשהם שנעים ומסתחררים סביבם . 
מכאן , ששיעור ההצבר הדיפרנציאלי מוגדר בעיניהם ? כשיעור שבו הצליחה יחידת - הון דומיננטית טיפוסית לצבור מהר יותר מאשר יחידת הון ממוצעת . 
שיעור ההצבר הדיפרנציאלי , אם כן , הוא ההפרש בין השיעורים של גידול הרווח של שני סוגי ההון : ההון הדומיננטי וההון הממוצע . 
נסב , לפיכך , את משוואה ( 1 ) כדי לבטא את שיעור - ההצבר הדיפרנציאלי . 
משוואה ( 3 ) הצבר דיפרנציאלי = ( שיעור גידול דיפרנציאלי בתעסוקה ) + ( שיעור גידול דיפרנציאלי של רווח למועסק ) . 
= ( שיעור גידול דיפרנציאלי בתעסוקה ) + ( שיעור גידול דיפרנציאלי במירווח + אינפלציה דיפרנציאלית + שיעור גידול דיפרנציאלי בתפוקה למועסק ) . 
זו מסגרת תיאורטית , היכולה לשמש בכמה רמות של ניתוח : יחידת - הון דומיננטית ; קבוצת - תאגידים דומיננטית ; ה ' כלכלה הגדולה ' בכלל . 
היא מאפשרת לבחון את תהליך ההצבר ואת מיסוד העוצמה , בכל אחת מהרמות , לא רק כתהליכים נפרדים ( שלעתים קשורים זה לזה בקשר חיצוני ) ? אלא כשני פנים של אותו התהליך : בצד ימין של המשוואות מופיעה התגבשות העוצמה ( המבנה ) . בצד שמאל שלהן מופיע התהליך הכלכלי - פוליטי הקונקרטי שדרכו מתעצבת מחדש העוצמה , כמנגנונים מוסדיים של ההצבר ( התהליך ) . 
כדי להרחיב את שליטתן , עומדות בפני קבוצות - ההון הדומיננטיות שתי דרכים , שעשויות להפוך למגמה כללית במשק ? או מה שניתן לכנות : ' משטרי הצבר ' . 
דרך אחת היא הרחבת ההצבר , שבה חותר ההון הדומיננטי להשגת יתרון דיפרנציאלי בתעסוקה ( l - la ? 0 ) . דרך זאת מתפצלת לשני נתיבים : נתיב ' חיצוני ' ונתיב ' פנימי ' . 
בנתיב ' החיצוני ' , ההון הדומיננטי חותר להעלות את התפוקה בקצב מהיר יותר מאשר הגידול הממוצע בתפוקה . 
נתיב זה הופך למקובל , כשהתנאים הכלליים של הצבר ההון במשק מאפשרים גידול כללי בתעסוקה ; או כשהם מאפשרים התפשטות לשטחים חדשים ולענפים , אשר הקבוצות הדומיננטיות לא פעלו בהם קודם - לכן . 
התרחבות זאת מתנהלת בגבולות שנקבעים על ידי קצב גידול האוכלוסייה ? ועל ידי קצב הפרולטריזציה של אותם חלקים בחברה , שעדיין נותרו מחוץ למעגל הקפיטליסטי . 
בנתיב , ' הפנימי ' , ההון הדומיננטי חותר להגדלת התפוקה באמצעות מיזוגים , השתלטויות ורכישות של חלקי בעלויות ( המגדילות את מספר המועסקים שבשליטת ההון הדומיננטי , אך אינן משנות את סך כל המועסקים במשק ) . נתיב זה של התרחבות , גם הוא מוגבל ? הן על ידי בלמים מוסדיים ( כמו חוקים והגבלות בנוסח ' אנטי - טראסט ' ) , והן משום שמגיע שלב שבו אין עוד יחידות - הון שכדאי לרכוש ולמזג . 
באופן כללי , משטר הרחבת ההצבר מאופיין ביציבות פוליטית וצמיחה גבוהה , אבטלה נמוכה ואינפלציה נמוכה . 
הדרך השנייה הינה העמקת ההצבר . 
זו פועלת , מעיקרה , להעמקה יחסית של שיעור - הרווח למועסק . 
ניתן להשיג זאת באמצעות שלוש אסטרטגיות : האחת , באמצעות תוספת דיפרנציאלית של תפוקה למועסק ; היא ידועה יותר בכינויה ' עלייה בפריון ' ( a - aa ? 0 ) ; השנייה , באמצעות העלאה דיפרנציאלית של אחוז הרווח במכירות ( k - ka ? 0 ) ; השלישית , באמצעות אינפלציה דיפרנציאלית ( p - pa ? 0 ) . מנקודת ההשקפה של תורסטיין ובלן : כל שלושה המרכיבים של העמקת ההצבר מבוססים על ' בלימה אסטרטגית' ישירה , המנוהלת על ידי קבוצות - המפתח , נגד הייצור החברתי בכללותו . 
בהשוואה בין שני המשטרים , נראה כי העמקת ההצבר הינה שיטה המביאה רווחים גבוהים בטווח הקצר ; אולם היא אינה יציבה , ובטווח הארוך אינה ודאית מבחינת תוצאותיה הפוליטיות . 
בעוד הרחבת ההצבר מבוססת על גידול בכמות המועסקים ? העמקת ההצבר מבוססת בעיקר על גידול מהיר יחסית של יחידות כספיות של רווח . 
אלה תלויות פחות במגבלות פיזיות , ויותר נשענות על היכולת הפוליטית והלגיטימציה של קבוצות - ההון הדומיננטיות ; כלומר : הן מבוססות על עוצמת ההתנגדות המאורגנת מולן . 
היכולת להגדיל את הפריון היחסי ( a - aa ) נתקלת לעיתים קרובות בקשיים , הנובעים מחוסר היכולת למנוע את הפצת הידע ואת התפוצה של טכנולוגיות . 
הסיבה לכך , בייחוד בעשורים האחרונים : טכניקות ייצור , בניגוד לתוצר המוגמר , הן קשות להגנה ; ולכן , היתרון הדיפרנציאלי של הפריון בייצור נשמר לטווח - קצר בלבד . 
העלאה דיפרנציאלית של המירווח ( k - ka ) היא היכולת של קבוצות - ההון הדומיננטיות , להגדיל את המירווח ( אחוז הרווח במכירות ) מהר יותר מהגידול במירווח הממוצע . 
מנקודת - המבט של כלל החברה , המשמעות של היכולת הזאת היא חלוקה - מחדש של ההכנסות לרעת ההכנסות של השכירים . 
אמצעי זה נתפש כעימות גלוי וישיר בין השכר לבין ההון , בנוסח המאה התשע - עשרה ; אמצעי זה מתלווה בדרך - כלל לאמצעי השלישי של העמקת ההצבר , המקובל ביותר במאה העשרים ? הלא הוא העלאת המחירים : האמצעי של האינפלציה . 
אינפלציה דיפרנציאלית ( p - pa ) היא יכולתן של קבוצות - ההון הדומיננטיות להעלות את מחיריהן יותר מהר מאשר העלייה הממוצעת של המחירים במשק . 
זהו האמצעי המהיר ביותר כדי להגדיל ללא הגבלה , לכאורה , את יחידות הרווח הכספי . 
מכאן שבתקופה אשר בה שורר תהליך של העמקת הצבר – ההצבר הדיפרנציאלי נשען על שני מרכיבים עיקריים : על צמיחה דיפרנציאלית בחלקו של הרווח בתוצר ( מירווח דיפרנציאלי ) , ועל הפרשים בשיעור האינפלציה ( אינפלציה דיפרנציאלית ) . 
תהליך העמקת ההצבר מאפיין את הקפיטליזם של המאה העשרים ; לכן , מאופיין הקפיטליזם התאגידי מאז תחילת המאה העשרים בנטייה מתמדת לאינפלציה . 
אין פירושו של דבר , שהאינפלציה בקפיטליזם הינה בלתי - נמנעת או שהיא ' מועילה ' לקפיטליזם . 
לא קיים קשר לינֵארי בין קצב ההצבר ובין האינפלציה . 
אינפלציה נמוכה - יחסית עשויה , אמנם , להועיל להצבר דיפרנציאלי ; אך אינפלציה דוהרת יכולה לפגוע בלגיטימציה של המבנה המעמדי , לפורר את הסדר הפוליטי שעליו נשענים יחסי הסמכות , ולפגוע בתהליך ההצבר . 
הקפיטליזם נזקק ללגיטימציה שמספקים המוסדות החברתיים שלו ; לגיטימציה זו נשענת בעיקר על כתפי שכירים , הרואים עצמם כשכבת ביניים . 
אלה - האחרונים עלולים לראות עצמם כנפגעים מן הסדר האינפלציוני , ולהביע אי - אמון במשטר . 
גם בעיני בעלי - ההון , ' עלות' האינפלציה עשויה להיראות , בתנאים מסוימים , גדולה מדי ( במונחים של אובדן רווחים דיפרנציאליים ) . או - אז תהפוך האינפלציה ל ' שד אינפלציוני ' ול ' אויב הציבור שיש לגרשו ' . 
משטר של הרחבת ההצבר נראה יותר יציב , ומעורר פחות התנגדות . 
צמיחה כללית במשק יכולה , אמנם , להחליש את שיתוף - הפעולה המוסדי של העסקים ולגרום התפוררות בקואליציות של בעלי - ההון ? ובכך לרופף את שליטתם היחסית במחירים . 
בכל - זאת , לצמיחה נטולת - אינפלציה יש יתרון : היא מעלימה את הקונפליקט בין שכר לבין הון ; ובעיקר , היא אינה מאפשרת התפתחות של תודעה פוליטית אלטרנטיבית . 
התוצאה היא , שמשטר הרחבת ההצבר מסייע לחזק את ההגמוניה של התודעה העסקית ואת המוסדות העסקיים בחברה . 
ברור שתהליך ההתרחבות הדיפרנציאלית מגיע לסופו , הן מבחינת השטחים החדשים והן מבחינת הרכישות והמיזוגים . 
וכאשר תם מחזור ההתרחבות , הנטייה אל עבר העמקת ההצבר הופכת לדומיננטית . 
במבט רטרוספקטיבי ארוך - טווח ? האינפלציה היא האמצעי הגמיש ביותר , ההופך במרוצת הזמן לאמצעי ההכרחי ביותר , של ההצבר . 
ג . 
המקרה ( הלא - מיוחד ) של האינפלציה בישראל 
האינפלציה של ישראל יכולה להיות מקרה פשוט לניתוח – אילולא האיפיונים המיוחדים שלה , בכל הקשור להסתרה שיטתית של מידע . 
על פי תיאוריית ההצבר , הצעד הראשון להבנת האינפלציה הוא חקירת מבנה המשק והתפלגות השליטה בו . 
השאלה האמפירית המרכזית , במחקר מסוג זה , היא : ' מי מרוויח כמה ? 
' 
התשובה דורשת מידע סטטיסטי בדבר התפלגות ההכנסה ; אלא שהרשויות השונות בישראל שוקדות בכל מאודן להעלים מידע זה . 
אמנם , מפעם לפעם מתגלים נתונים מפתיעים בסודיותם ? כמו שמותיהם המפורשים של ראשי השב"כ והמוסד , או מספר ראשי - החץ הגרעיניים שבידי משרד הביטחון . 
התפלגות ההכנסה הלאומית בישראל , לעומת זאת , נותרה סוד אפל ; הוא קשור , מן הסתם , בבטחונם של בעלי הביטחון הלאומי . 
ישראל , הייתה מהראשונות בעולם שניהלו חשבונאות - לאומית מסודרת על פי המתכונת הקיינסיאנית ; אולם , מלכתחילה , הייתה זאת חשבונאות צרה של הוצאה לאומית בלבד . 
עד עתה , אין חשבונות שנתיים או רבעוניים של הכנסה לאומית . 
אין אפשרות לדעת , כמה מתוך התוצר הלאומי נצרך על ידי השכר , הרווח , הרנטה , הריבית והכנסות המנהלים . 
אין לחלום אפילו על פירסום מידע שיטתי בדבר התפלגויות שונות ? לפי גודל ההון או גודל הפירמות , במונחים של הכנסה , תפוקה , ייצוא , תעסוקה , חוזים ממשלתיים , סובסידיות , מיסים . 
לעומת זאת , ניתן למצוא שפע של ' מחקרים ' שוטפים של ' המוסד לביטוח לאומי ' על גרורותיו השונות : פרסומים ' סוציאליים ' עלובים על ' העוני ' ועל עשירונים ועל הסובסידיות למשקי - בית . 
בעשרות שנות מחקר חברתי יומרני למדי ועתיר פרסומים , של חוקרים אקדמיים מטופחים ומכוני - מחקר מסובסדים ( דרך כוחות השוק ) , לא נעשה אפילו מיפוי חד - פעמי של מבנה חלוקת - ההכנסות ומבנה יחסי - השליטה . 
גם לאחר התעוררות ' המוּדעות החברתית' , כלומר הגזעית ( התרבותית ) והמינית ( המגדרית ) , לא נעשה שום מחקר רציני בנושא ( שהוא בדרך כלל מנוגד למהות השקפות העולם הללו ) . 
למרות הכל , ניתן לעקוף את מכשולי העלמת המידע הללו בעזרת אומדנים ואינדיקטורים שונים ; הם אולי אינם מדויקים , אולם יש בהם כדי לאפשר לימוד המגמות הכלליות בחלוקת - ההכנסה . 
זאת הזדמנות טובה להדגים דרך חקירה חדשה אשר צומחת מתוך עצמה , בלי תלוייה בקו - ייצור מתודולוגי ? ' מהותני ' או ' ביקורתי ' . 
לצורך הניתוח , נשתמש בחלוקה בין ' הכלכלה הגדולה ' לבין שאר המשק . 
אומדן ' הכלכלה הגדולה ' ייעשה באמצעות חמש קבוצות - ההון המרכזיות של ישראל בסוף שנות השמונים : קבוצות ' הפועלים ' , ' כור ' , ' לאומי ' , ' אי.די.בי' ו ' כלל ' . 
תהליך ההצבר הדיפרנציאלי מתואר , בספר זה , כיחס שבין יחידת - הון דומיננטית ובין יחידת - הון ממוצעת במשק ; מכאן , שניתן לאמוד את תהליך ההצבר בישראל באמצעות בחינת התנודות ביחס שבין הרווחים של פירמה דומיננטית ' טיפוסית' ( מחמש קבוצות - ההון המרכזיות ) ובין הרווחים של פירמה ממוצעת במשק . 
המרכיבים העיקריים של ההצבר מתבססים על היחסים המתוארים במשוואה ( 2 ) לעיל , כלומר : רווח דיפרנציאלי הוא מכפלה של תעסוקה דיפרנציאלית ( רוחב ) ברווח דיפרנציאלי למועסק ( עומק ) . 
נתחיל מאומדן הרווח הדיפרנציאלי ( ? / ? a ) . במונה , מצוי הרווח של פירמה דומיננטית ' טיפוסית' ( ? ) ; הוא מחושב כסך - כל הרווח הנקי של חמש קבוצות - ההון המרכזיות , כשהוא מחולק בחמש . 
במכנה מצוי הרווח הממוצע של פירמה במשק בכללו ( ? a ) , והוא מחושב בדרך יותר מסובכת ; מאחר שאין נתונים מספיקים , אנו אומדים את הרווח בהכנסה - הלאומית בדרך הבאה : מפחיתים מתוך כלל ההכנסה - הלאומית את השכר , את מיסי - החברות ואת מס - ההכנסה של העצמאים . 
התוצאה היא אומדן ההכנסות שלא - מעבודה . 
הכנסות אלה כוללות , בנוסף לרווח הנקי של הפירמות , גם את הכנסות העצמאים ואת ההכנסות מרנטה ומריבית בכלל המשק . 
עתה , אם נחלק את סך ההכנסות שלא - מעבודה בסך - הכל מספר המפעלים התעשייתיים ( האחרונים מהווים אומדן לסך הפירמות במשק ) ? נקבל אומדן של רווח ממוצע לפירמה במשק הישראלי ( ? a ) . עד כאן , אומדן הרווח הדיפרנציאלי ( ? / ? a ) . 
תהליך הרחבת ההצבר משתקף בשינוי התעסוקה הדיפרנציאלית . 
מדד זה אמור להשתקף ביחס שבין תעסוקה בפירמה דומיננטית טיפוסית ( L ) ובין תעסוקה ממוצעת בפירמה בכלל המשק ( La ) . שוב , אין בידינו נתונים על סך התעסוקה בחמש קבוצות - ההון הגדולות בישראל ; ולכן , אין לנו נתונים להציב במונה . 
באשר להצבת הנתונים במכנה , המצב אינו יותר טוב : אמנם קיימים נתונים על סך - כל המועסקים במשק , אך אין בידינו נתונים על המועסקים בסקטור העסקי . 
כמו - כן , לא מתפרסמים נתונים על מספר הפירמות הפעילות . 
מכאן , שיש לנקוט דרך לא - ישירה כדי לאמוד את תהליך השינוי של התעסוקה הדיפרנציאלית . 
נשתמש בנתונים שמספקת הל.מ.ס ב ' סקרי התעשייה והמלאכה ' . 
כבר נאמר לעיל , כי הל.מ.ס עוסקת בקטגוריות מיושנות של המאה התשע - עשרה ; עורכי הסקר כפויים לעסוק ב ' מפעלים ' , שמייצגים ייצור פיזי ? ולא ביחידות עסקיות , המייצגות בעלות מופשטת . 
בכל - זאת , ניתן לעשות שימוש בנתונים האלה : הסקר מפריד בין מפעלים ' גדולים ' ( המעסיקים יותר מ - 300 בני אדם ) לבין שאר המפעלים במשק ( המעסיקים 5 עד 299 בני אדם ) . 
שרטוט ה ' מציג שני מדדים לא - ישירים , לגבי החלק היחסי של התעסוקה בקבוצות - ההון הגדולות מתוך כלל המשק . 
המדד הראשון מתאר את חלקם של המועסקים במפעלים ' הגדולים ' מתוך כלל המועסקים בתעשייה ( הנתונים מתוקננים : 100 = 1952 ) . ניתן להניח , שהמפעלים ' הגדולים ' בסקר משקפים את תנודות התעסוקה בקבוצות - ההון המרכזיות של ' הכלכלה הגדולה ' – ואילו כלל המפעלים בתעשייה משקפים את התנודות של כלל התעסוקה במשק . 
שרטוט ה ' 
תעסוקה דיפרנציאלית 
הנחה זאת נבדקת בשרטוט ה ' באמצעות המדד השני . 
המדד מציג את חלקם של המועסקים בסקטור הבנקאות מתוך כלל המועסקים במשק . 
יש לזכור , שקבוצות - הבעלות הדומיננטיות שולטות בסקטור הבנקאות . 
אם נכונה היא ההנחה שלנו , בדבר הקשר ההדוק בין קבוצות - ההון המרכזיות ובין המפעלים ' הגדולים ' ? יש לצפות , שיתקיים קשר הדוק בין התנודות בתעסוקה בסקטור הבנקאות ובין התנודות בתעסוקה במפעלים ' הגדולים ' . 
קשר כזה עשוי להצביע על השינויים בתעסוקה ב ' כלכלה הגדולה ' ביחס לכלל המשק . 
ואכן , על פי שרטוט ה ' , 1 נראה שקיים קשר הדוק למדי בתנודות של שני מדדים אלה , במרוצת שלושה עשורים . 
ניתן להסיק מכך , באופן ארעי , שנתוני התעסוקה במפעלים ' הגדולים ' ( על פי סקרי תעשייה ומלאכה ) מספקים אומדן סביר לתנודות בתעסוקה בקרב קבוצות - ההון הגדולות . 
אנו מניחים ( כפי שהסברנו בהערה 9 ) , כי התנודות שנרשמו לאורך השנים , במספר של הפירמות התעשייתיות , משקפות את התנודות במספר של הפירמות בכלל המשק . 
על בסיס הנחות אלה , ניתן לאמוד את התעסוקה הדיפרנציאלית בדרך הבאה : אומדן של התעסוקה בקבוצת - הון דומיננטית ' טיפוסית' ( L ) מתקבל , מחישוב סך - הכל המועסקים במפעלים ' הגדולים ' בתעשייה וחלוקתו בחמש ; אומדן התעסוקה של פירמה ממוצעת במשק ( La ) מתקבל , מֵחלוּקת סך הכל המועסקים בתעשייה בסך - הכל מספר המפעלים ; כשמחלקים את המדד הראשון במדד השני , מקבלים את אומדן התעסוקה הדיפרנציאלית ( L?La ) . אומדן זה משקף את התנודות בתעסוקה , מנקודת - המבט של בעלי קבוצות - ההון הדומיננטיות במשק . 
המרכיב השני של ההצבר הוא הרווח הדיפרנציאלי למועסק . 
מדד זה מתקבל על ידי חישוב הרווח הדיפרנציאלי לפירמה ( ? / ? a ) , וחלוקתו בתעסוקה הדיפרנציאלית לפירמה ( L?La ) . הרווח הדיפרנציאלי הוא אפוא ( ? / L ) / ( ? a ? La ) . 
שרטוט ה ' מתאר את כל שלושת המרכיבים של ההצבר בישראל , לאורך שלושה עשורים מאז אמצע שנות הששים ( כשהם מוצגים על סקלה לוגריתמית ) . תהליך העמקת ההצבר מתואר באמצעות התנודות בעקומה התלולה , אשר השיפוע שלה משקף את שיעור השינוי ברווח הדיפרנציאלי למועסק [ ( ? a / la ) - ( ? / l ) ] . 
שרטוט ה ' 
סוגי ההצבר הדיפרנציאלי 
תהליך הרחבת ההצבר מתואר באמצעות תנודות העקומה בעלת המסלול המתון , אשר השיפוע שלה משקף את שיעור השינוי בתעסוקה הדיפרנציאלית לפירמה ( l - la ) . 
על פי השרטוט , נראה כי שנות השבעים המוקדמות היוו פרשת דרכים בתהליך ההצבר בישראל . 
עד אז , רוב ההצבר נבע מהתרחבות התעסוקה והייצור . 
' הכלכלה הגדולה ' עדיין לא התגבשה ; משום כך הרווח למועסק ב ' כלכלה הגדולה ' גדל , פחות או יותר , במקביל לשיעור הגידול הממוצע של כלל המשק . 
האמצעי העיקרי היה : הרחבת ההצבר הדיפרנציאלי . 
למן אמצע שנות הששים ועד לתחילת שנות השבעים , עלתה התעסוקה הדיפרנציאלית בתלילות ; זאת , באמצעות הרחבה יותר מהירה של התעסוקה ב ' כלכלה הגדולה ' , יחסית לגידול התעסוקה בכלל המשק . 
מאז סוף שנות הששים ועד תחילת שנות השבעים פנה תהליך ההתרחבות אל עבר הנתיב ' הפנימי ' שלו . 
ההצבר חדל להתבסס על התרחבות הביקוש הכללי במשק ; הוא עבר לנתיב של רכישות , מיזוגים והשתלטות על ענפים ועל פירמות מובילות בענפים . 
במלים אחרות : הוא נשען בעיקר על תוספת מועסקים ב ' כלכלה הגדולה ' , ולא על גידול התעסוקה והביקוש בכלל המשק . 
הייתה זאת תקופת ההתגבשות של קבוצות - ההון הדומיננטיות של ישראל , שהתחוללה במקביל לתמורות שהתחוללו בחברה הישראלית . 
הן היטיבו לנצל את התהליכים הללו : את תקופת המיתון של אמצע שנות הששים ; את העלייה הגדולה בביקוש הצבאי הממשלתי , שלאחר מלחמת יוני ; 1967 את גל המכירות של הפירמות הממשלתיות ; ואת כניסת הפועלים והצרכנים הפלסטינים מהשטחים הכבושים . 
כל אלה סייעו בידם להשתלט על מוקדי ההצבר במשק . 
תהליך הרחבת ההצבר הביא לשיעורי צמיחה גבוהים ולשיעורי אינפלציה ואבטלה נמוכים . 
תהליך זה התאפשר נוכח הגירה מסיבית של כוח - עבודה זול ; בגלל שילומים ופיצויים מגרמניה ; וגם , בסוף התקופה , בגלל כוח - העבודה ויכולת הצריכה המוגברת של הפלסטינים מהשטחים הכבושים . 
למן אמצע שנות השבעים , הסתמנו גבולות משטר ההצבר : תהליך הפרולטריזציה של ההגירה הסתיים ; זרם ייבוא - ההון האזרחי הזול הגיע לקיצו ; הפרולטריזציה של הפלסטינים מוצתה . 
וכאשר שכך גל הרכישות והמיזוגים , קבוצות - ההון השתלטו על ענפי המפתח והתגבשו למִקשה מרוכזת . 
' המשטר הישן ' גווע ומשטר העמקת ההצבר הפך לדומיננטי , עד לסוף שנות השמונים . 
ד . 
האינפלציה של שנות השבעים והשמונים 
בשנות השבעים והשמונים , שרר משטר של העמקת ההצבר . 
במשטר זה , ההצבר מתבסס בעיקר על חלוקה - מחדש של צמיחת הרווח למועסק . 
נחזור למרכיבים של העמקת ההצבר במשוואה ( 3 ) : 
העמקת ההצבר = שיעור גידול דיפרנציאלי ברווח למועסק 
= שיעור גידול דיפרנציאלי במירווח + שיעור גידול דיפרנציאלי במחיר + 
+ שיעור גידול דיפרנציאלי בתפוקה למועסק 
יש להניח כי שיעור הגידול הדיפרנציאלי בתפוקה למועסק ( a - aa ) לא היה המקור העיקרי של ההצבר . 
יש אפילו מקום להנחה , כי הוא נטה לאפס . 
אמנם , אין בידינו נתונים ישירים ; אך אנו יודעים שמאז סוף שנות השבעים ובמרוצת שנות השמונים , גדל התוצר המקומי לנפש בשיעור ממוצע של 1.4 % לשנה ? בעוד שבמשק הצנוע יחסית של שנות החמישים והששים וראשית שנות השבעים , התוצר המקומי לנפש גדל בשיעור ממוצע של % 6 לשנה . 
בשנות החמישים והששים , הייתה עלייה מתמדת בפריון ; ואילו בשנות השבעים והשמונים ירדה קרנם של המהנדסים , ועלתה חשיבותם של מנהלי טכנולוגיות המימון . 
תהליך ההצבר התבסס עתה בעיקר על שני מרכיבים : על שיעור הגידול הדיפרנציאלי במירווח ( k - ka ) ועל אינפלציה דיפרנציאלית ( p - pa ) . 
בהעדר פרסום של נתונים נפרדים על המירווחים ועל העלאת המחירים של קבוצות - ההון הגדולות , אין בידינו מדדים ישירים ; אך ניתן לתאר את התהליך באמצעים עקיפים . 
שרטוט ה ' מציג את שיעור האינפלציה במשק ( הנמדד כשינוי השנתי של מדד המחירים לצרכן ) , ומולו מוצג הרווח הדיפרנציאלי למועסק ( המבוסס , כזכור , על שילוב נתוני הפירמות , החשבונאות הלאומית והסקטור התעשייתי ) . 
שרטוט ה ' 
אינפלציה והעמקת ההצבר 
שתי הסדרות בשרטוט מראות קשר חיובי חזק למדי , לאורך שנות השבעים והשמונים ; מאז סוף שנות השמונים , הקשר נפרם : האינפלציה ירדה באורח עקבי , בעוד שהרווח - למועסק צמח במהירות מחדש . 
הקשר החיובי בין שני המדדים בתקופה הראשונה , נובע מסיבות שונות , אולם הסיבה הישירה היא , שבתקופה שבה עולה רמת המחירים הממוצעת במשק ? מצליחות קבוצות - ההון המרכזיות במשק להעלות את מחיריהן יותר מהר מהממוצע : הן מחוללות אינפלציה דיפרנציאלית ( p - pa ? 0 ) . 
יש להדגיש כי גם בהעדרה של אינפלציה דיפרנציאלית ( p - pa = 0 ) , יכול להתקיים הקשר החיובי . 
זה עשוי לקרות , כאשר יש קשר חיובי בין האינפלציה לבין הגידול הדיפרנציאלי במירווח : כאשר האינפלציה עולה , קבוצות - ההון המרכזיות מצליחות להעלות את המירווח מהר יותר מהממוצע ( k - ka ? 0 ) ; וכאשר האינפלציה נופלת , המירווח שלהן נופל מהר יותר מהממוצע ( k - ka ? 0 ) , כפי שאכן אירע באמצע שנות השמונים . 
כמובן , שני מרכיבי ההצבר ? הן של האינפלציה הדיפרנציאלית והן של המירווח הדיפרנציאלי ? עשויים לפעול במקביל . 
כפי שנראה בהמשך , אכן , זה היה המקרה הישראלי . 
ה . 
צמיחתה של אינפלציה : עסקי ביטחון 
הטענה , שאינפלציה דיפרנציאלית מגדילה את ההצבר הדיפרנציאלי , נראית ממבט ראשון כמנוגדת להיגיון הפנימי של הצבר ההון . 
הייתכן שקבוצות - הון , ואפילו בעלות כוח שוק , יעלו את המחירים מהר יותר מהממוצע ( p - pa ? 0 ) ? האם אסטרטגיה זאת לא תכרסם ביכולת הרחבת השוק שלהן , ביחס לבעלי - ההון אחרים ( l - la ? 0 ) ? 
הסבר ראשוני הוא שקבוצות - ההון הגדולות בישראל התפתו , לנצל את חולשתו של ממשל ' הליכוד' , אשר הותיר בידיהן את הניהול המעשי של קצב עליית המחירים . 
הן ניצלו את יכולתן להכתיב הפרש גבוה בשיעור - השינוי של המחירים ( p - pa ) , וגררו את המשק לאינפלציה גבוהה . 
על פי הסבר זה , הדחף להישען על אינפלציה דיפרנציאלית נובע פשוט מחוסר יכולתם של בעלי ' הכלכלה הגדולה ' למסד ביניהם דפוסי הסכמה . 
הם לא השכילו להתאחד ולמסד אינפלציה קבועה ? כך שזאת לא תגלוש ל ' מצעד איוולת' , אשר יאיים על עצם שיטת ההצבר שבשליטתם . 
הסבר זה הוא חלקי בלבד . 
במציאות הכלכלית - פוליטית של ישראל בשנות השבעים והשמונים , היו שני תחומי מפתח שבהם שלטו קבוצות - ההון הדומיננטיות ; ובתחומים אלה , בעיקר , התרחש תהליך העמקת ההצבר : נשק ופיננסים . 
בתחומים אלה הייתה תשלובת מרשימה של קשרי - גומלין בין המרכיבים שאיפיינו את המשטר : ביטחון - לאומי , פוליטיקה - מיליטריסטית , סיוע - חוץ מסיבי של הממשל האמריקני , הגנה ממשלתית מפני ייבוא , סיבסוד מקומי ורווחים דיפרנציאליים . 
נבחן , תחילה , את התפתחותו של הקשר בין עסקי הנשק ובין עסקי האינפלציה . 
שרטוט ה ' מציג , מצד אחד , את האינפלציה הכללית במשק , אשר נמדדת כשיעור עליית מחירי התמ"ג ( GDP deflator ) ; מולה מוצגים המחירים היחסיים ( או ' הריאליים ' , כפי שמכנים זאת ) של הקניות הצבאיות במשק הישראלי . 
שרטוט ה ' 
אינפלציה דיפרנציאלית 
התמונה העולה משרטוט ה ' נראית מרשימה בחדותה . 
מסתבר , כי עד לתחילת שנות השבעים , העלייה במחירי הקניות הצבאיות הייתה נמוכה מהאינפלציה הכללית במשק . 
פירושו של דבר , שהמחירים ' הריאליים ' של הנשק נפלו בתלילות בתקופה זאת . 
ייתכן שההסבר לירידה היחסית במחירי הקניות הצבאיות נעוץ בהסתרת מידע ממשלתי , שיועדה להסוות את רמת ההוצאות הבטחוניות . 
ייתכן גם הסבר אחר , תמים למדי : עדיין לא השתררו בישראל מוסדות ' העסקיות' ו ' המנג'ריאליזם ' ? והנשק עוד לא הפך לעסק ; או , בלשוננו : הוא טרם התגלגל להון . 
על - פי ההיגיון של ההון ובעליו – ניתן להניח שהתחום הצבאי היה עדיין בעל משמעות ' תעשייתית' טהורה , והוקדשו מאמצים רבים להעלאת הפריון בתחום הזה . 
אם אנו מניחים שהתחום עדיין לא נוּגע בעסקיות , בתקופה ההיא ? רוב העלייה בפריון תורגמה , פשוט , לירידה יחסית במחירי הנשק . 
מסתבר , אם כן , שלא תמיד היה הנשק בישראל נחלתם הבלעדית של שודדי דרכים . 
כך או אחרת , מאז תחילת שנות השבעים ? עם השתלטות קבוצות - ההון הדומיננטיות על עסקי הנשק ? חל שינוי : לא רק שמחירי הקניות הצבאיות פסקו מלרדת באופן יחסי לרמת המחירים הכללית במשק , אלא שהם התחילו להשתלב במגמה הכללית של האינפלציה . 
ואכן , עסקי הנשק היוו כנראה אחת הדרכים המרכזיות ששימשו את קבוצות - ההון הדומיננטיות להשגת שליטה על מנגנון האינפלציה הדיפרנציאלית ( p - pa ? 0 ) . 
מאז אמצע שנות השמונים , המצב התהפך . 
האינפלציה הכללית ירדה ( מסיבות שנסביר בהמשך הפרק ) , כשהיא לוחצת כלפי מטה את מחירי הקניות הבטחוניות . 
לחץ זה היה חזק הרבה יותר מאשר בסקטורים האזרחיים . 
הלחץ נבע לא רק מתחרות על משאבים ציבוריים , אלא גם מקבוצות הנשק המרכזיות בארה"ב ; אלה נמצאו , מאז סוף שנות השמונים , באיום תקציבי כבד נוכח הפשרת הסכסוך בין ארה"ב ובין בריה"מ ונוכח התפרקות ברית - ורשה . 
במציאות פוליטית זאת , נשחק כוחן של קבוצות - ההון המרכזיות להכתיב מחירים יחסיים ; עד כדי כך שמאמצע שנות השמונים , המחיר היחסי של הנשק התחיל לרדת בתלילות . 
ו . 
צמיחתה של אינפלציה : עסקי בנקאות ושאר נוכלויות 
הבנקים ושוק - ההון נשלטו באופן גובר מאז סוף שנות הששים על ידי קבוצות ההון המרכזיות . 
שליטה זאת נעשתה בשיתוף פעולה מלא עם הממשל , שהעניק להם ' זיכיון ' בלעדי בתוך המשק ודאג למנוע כניסת מתחרים מבחוץ וגופים פיננסיים בינלאומיים . 
לפני שנכנס לתהליך העמקת הצבר ההון באמצעות הפיננסים כדאי להבהיר נקודה תיאורטית : המושג ' מחיר ' בסקטור הבנקאי אינו זהה בדיוק למחיר של מוצר תעשייתי . 
הבנקאים לא מוכרים מוצר אלא שירות : הם מתווכים בין לווים לבין מלווים ומהשירות הזה נובעת הכנסתם . 
מדוע חשוב להזכיר זאת ? 
משום ש ' שירות' זה של תיווך בין לווים ומלווים , הוא סחורה סטנדרטית , לא מתוחכמת , ושלא כמו מוצרים תעשייתיים רבים , הסחורה הזאת כמעט לא השתנתה מאז מיסוד הבנקים המסחריים במאה השמונה - עשרה באירופה . 
מה שהשתנה בשירות הזה היה העלויות של אספקתו . 
אלה הלכו וירדו במרוצת הזמן . 
הסטנדרטיזציה בשיטות החישוב , התפשטות שוק - ההון , המצאות הטלפון , הטלקס , הפקסימיליה , המחשב הגדול , המחשב הביתי , רשת המחשבים , כל אלו היו אמורים לתרום לעלייה גדולה בפריון . 
כך שבנסיבות רגילות , היינו מצפים שהעלויות ' הריאליות' של הבנקאים יצנחו מטה ועמן ירדו המחירים של התיווך הבנקאי . 
יתר על כן , מאחר שמדובר במחירים יחסיים , השינויים במחיר היחסי של השירות הזה היו אמורים להתחולל ללא קשר לשינוי במחירים האבסולוטיים במשק , כלומר , ללא זיקה לאינפלציה . 
אבל כל זה לא התרחש בישראל , שהיא כידוע ' מקרה מיוחד' . 
שרטוט ה ' מציב , מצד אחד , את ' המחיר ' של השירות הפיננסי , ומנגד את שיעור האינפלציה בישראל , במרוצת עשרים וחמש השנים האחרונות . 
כאומדן ל ' מחיר ' השירות המפוקפק הזה , אנו משתמשים במירווח ' הריאלי ' ? כלומר בהפרש בין שיעור הריבית הקרדיטורית לבין שיעור הריבית הדביטורית , ולאחר שההפרש ' מתוקן ' בהתאם לשינוי במדד המחירים . 
שרטוט ה ' 
אינפלציה ומחיר התיווך הפיננסי 
בניגוד למצופה , המירווח הבנקאי ' הריאלי ' מראה לאורך התקופה קשר חיובי לאינפלציה . 
קשר כזה אינו אמור להתקיים על פי הדוקטרינה הכלכלית - פוליטית השלטת . 
בסופו של דבר , ' העלות' הריאלית של התיווך הבנקאי ( בהנחה שקיימת עלות ) , תלויה בעיקר בכמות ההתחברויות בין מלווים לבין לווים ; היא אינה תלויה בכמות האפסים שהולכים ומתווספים לחשבונות האשראי או לחשבונות החוב . 
כלומר , העלות אינה קשורה לגידול בכמות הכסף אלא למספר הפעמים שהכסף מחליף ידיים . 
מכאן , שגם אם לא יוצאים מהנחות טפשיות של עולם תחרותי בו קיימים הרבה בנקים קטנים , ואף אם מתעקשים להניח עולם בעל מספר מוגבל של בנקים שקיבלו זכיון ממשלתי - עדיין יש לצפות למירווח קבוע מנותק מתנודות האינפלציה . 
אך משום מה , המרווח ' הריאלי ' של הבנקים בישראל התנודד , עלה ולאחר - מכן ירד , יחד עם האינפלציה . 
המירווח ' הריאלי ' של הבנקים שמופיע בשרטוט משקף , למעשה , את יכולתם הפוליטית של הארגונים הפיננסיים בישראל . 
היכולת זאת נמדדת , בסופו של דבר , בכוחם למסד את החלק שהם מצליחים ' לחתוך ' מתוך זרמי הכספים שהם מעבירים בזריזות בין לווים ומלווים . 
בזמנים הטובים ההם הצליחו קבוצות ההון הדומיננטיות , אשר מיסדו את לפיתתן האיתנה במשק הישראלי , להעלות את המירווח ' הריאלי ' מעלה . 
לפיתה זאת לא נתקלה בהתנגדות ארגוני העובדים ; היא הותאמה למירוץ - מעלה של המעמד הבינוני החדש ולמשק המלחמתי הסגור . 
היא הצליחה להתמסד לא מעט בעזרת טיפשותם וכניעותם של ממשלי בגין - שמיר - רבין - פרס על כלל פקידיהם ונספחיהם . 
ואכן , אחת התוצאות של ההתמסדות הייתה , שבשנות השבעים והשמונים המירווח הפיננסי התעקש להיות קשור באופן כפייתי לאינפלציה ; וככל שבנקאים ועסקנים פוליטיים ואידיאולוגים אקדמיים וסתם ' קברניטי משק ' מסורים הכריזו מלחמת חרמה באינפלציה ? כך נראה שהקשר הולך ומתחזק . 
יחד עם זאת , המלחמה הקשה באינפלציה הניבה תוצאות מרשימות . 
אחת התוצאות שלא הרבו להזכירה אז ( וכמובן לא היום ) הייתה ההכנסות מהתיווך הבנקאי . 
האחרון ידוע כאחת המלאכות המפרכות ביותר . 
מסתבר , שהכנסות הפיננסיירים מהתיווך הבנקאי , לא נותרו קבועות , כפי שטוענים נושאי כליהם האקדמיים ; דווקא הכנסתם הריאלית מהתיווך הזה צמחה למעלה מפי עשרה במרוצת אותו ' עשור אבוד' של 1975 - 1985 . 
מנגד , העלייה הענקית הזאת בהכנסות ארעה בעת שהנפח ' הריאלי ' של התיווך הבנקאי נותר קבוע יחסית ; כל זאת , ארע כמובן , בתקופה שמדד המחירים התנודד בלא הרף . 
אכן פלא . 
רק מסוף שנות השמונים , כאשר האינפלציה החלה לרדת , נפח התיווך הבנקאי התחיל לעלות . 
אבל אז , משום מה , במקום לעלות יחד עם כמות הפעילות - ההכנסות ' הריאליות' מהתיווך הפיננסי החלו לרדת . 
אכן פלא . 
נראה יותר , שמדובר כאן במקרה קלאסי של ' בלימה אסטרטגית' בנוסח ובלן ( פרק ב' ) . עלייה בהכנסות הבעלים הנפקדים נובעת מכושרם להגביל באופן שיטתי את הייצור התעשייתי . 
הבלמים הללו , שמופיעים ברמה המקרו - כלכלית כסטגפלציה , שומרים על שיעור - הרווח הדיפרנציאלי של הבעלים . 
מאידך גיסא , כשאחיזתם האיתנה של בעלי המשק נחלשת , או אז הצמיחה הכללית מתאוששת , האינפלציה יורדת והכנסת הבעלים צונחת מטה . 
לסיכום : קבוצות הבעלות הדומיננטיות שהצליחו למסד את שליטתן בתחומי הנשק והפיננסים , היו מסוגלות להפעיל אינפלציה דיפרנציאלית במרוצת שנות השבעים ומחצית שנות השמונים . 
בהעדר יריבים משמעותיים ( בניגוד לאגדות , מעולם לא התפתחה בישראל התארגנות פוליטית שמאלית בעלת משמעות ) לעומת התגבשותה של סולידריות מעמדית בין בעלי המשק - קבוצות הבעלות הדומיננטיות העלו את המחירים יותר מהר מעליית המחירים הממוצעת במשק . 
בדרך זאת , אף ללא שינוי משמעותי במירווחים הדיפרנציאליים ( k-ka ) , הם שמרו על אינפלציה דיפרנציאלית ( p-pa ) חיובית . 
נוצר מצב פוליטי לא נדיר בהיסטוריה האנושית , בו ניצב בחזית ממשל ' פופוליסטי ' המייצג המוני מקבלי שכר בעלי הכנסה נמוכה , ולמעשה הוא משרת בכל יכולתו את האינטרסים הכבדים שפועלים כנגד השכירים - הן בבלימת התפוקה החברתית והן בחלוקה - מחדש של ההכנסה . 
האינפלציה הייתה המכשיר המרכזי שהפעיל את תהליך ההצבר בישראל של שנות השבעים והשמונים . 
האינפלציה הדיפרנציאלית שהפעילו קבוצות ההון המרכזיות בגיבוי הממשל , לא הייתה רק תוצאה או תגובה לאינפלציה כללית במשק , אלא הייתה הסיבה העיקרית לאינפלציה הכללית במשק . 
שני תחומים מרכזיים שימשו מסווה בידי בעלי המשק להפעלה שיטתית של האינפלציה הדיפרנציאלית : נשק ופיננסים . 
שני התחומים הללו התמוטטו מאמצע שנות השמונים . 
תחילה התמוטט שוק ההון בסוף , 1983 ולאחר מכן החל הקיצוץ התקציבי שלאחר המפולת בלבנון ושלאחר הפסקת ' הלביא ' . 
כאשר הבלמים האסטרטגיים האלה התמוססו , הפכה האינפלציה הדיפרנציאלית לשלילית – והייתה הכוח העיקרי שמשך את האינפלציה במשק למטה . 
עד עתה עסקנו באינפלציה ככוח מרכזי בהעמקת ההצבר . 
עתה נבחן את המרכיב השני של העמקת ההצבר . 
ז . 
חלוקה - מחדש דיפרנציאלית : שכר נגד הון 
המרכיב השני של העמקת ההצבר הוא הצמיחה הדיפרנציאלית של המירווח , או של הרווח למכירות ( k - ka ) . מטבעו , תהליך זה כרוך בחלוקת - הכנסות בין שכר לבין הון . 
שינויים בחלקו של הרווח במכירות במשק משקפים , בדרך - כלל , שינויים ביחסי הכוח בין השכר ובין ההון - המקומי ( אם כי מצויים שותפים אחרים למירווח הזה ; בעיקר , גורמים ממשלתיים והון בינלאומי ) . 
עד עתה התרכזנו בנקודת - מבטו של ההון , ובעיקר בזו של הון הדומיננטי , אשר שולט בתהליך ההצבר ; אך חשוב לבחון את נקודת - מבטו של הנשלט ? כלומר , רוב האוכלוסייה אשר משתכרת למחייתה . 
כבר ראינו בשרטוט ד' ( בפרק ד' לעיל ) , כי חלקו של השכר בהכנסה הלאומית נטה להשתנות בכיוון הפוך לאינפלציה : ככל שחלקו של השכר נטה לרדת , כך נטתה האינפלציה לעלות , ולהפך ; ובדרך כלל , השכר פיגר אחרי האינפלציה . 
כאשר החלה האינפלציה לעלות בתחילת שנות השבעים , חלקו של השכר נֶטו בתוצר המקומי ירד בחדות ; הוא הגיע לרבע מהתוצר , וברמה זו הוא נותר פחות או יותר עד למחצית שנות השמונים ( מלבד בסוף שנות השבעים , התקופה שבה ביסס ' הליכוד' את אחיזתו במצביעיו ) . רק לאחר שהאינפלציה התחילה לרדת , משנת , 1986 חלקו של השכר בתוצר החל לעלות . 
יש לזכור , כי לא מדובר ביכולת הקנייה של השכר או בשכר ' הריאלי ' , אלא בחלוקה בתוך התוצר בין השכר וההון ( וגופים ממשלתיים שונים ) . 
לכאורה , חלקו של השכר בתוצר עשוי לרדת , אף כי ייתכן כי באותה עת קיימת עלייה בשכר ' הריאלי ' . 
זאת , אכן , שאלה מעניינת , מנקודת - ראותו הצרה של השכיר הישראלי השכיח : האם במרוצת השנים עלה כוח - הקנייה האפקטיבי של השכיר ? 
ומה קרה לכוח הקנייה הזה בתקופת אינפלציה ? 
נראה שדרך טובה ביותר לענות על השאלה היא , על ידי בחינת יכולתו לרכוש דירה ; או במלים אחרות : מספר שנות - עבודה , שהשכיר ' הממוצע' נזקק להן כדי לרכוש דירה . 
מדוע דווקא דירה ? 
משום שקשה לאמוד את המרכיבים האחרים של צריכת השכירים . 
מיגוון הצרכים הנחשב לקיום מינימלי משתנה במרוצת הזמן , וכך גם איכויותיהם של המוצרים והשירותים . 
דירה , לעומת זאת , הייתה ונותרה מצרך קיומי ובסיסי ביותר . 
לאורך השנים השתנו השטחים של הדירה , ואביזרים שונים שנלוו אליה ; אבל היא נותרה יחידת - צריכה מוגדרת למדי . 
נוכח השינויים בטכנולוגיה , והעלייה המתמדת בפריון , ושפע כוח עבודה זול שהמשק הישראלי נהנה ממנו ברציפות מאז שנות השבעים ( פלסטינים ופועלים זרים ) ? היה ניתן לצפות כי תלך ותגדל יכולתו של השכיר השכיח לרכוש דירה . 
כדי לבדוק זאת , אנו נאלצים להשתמש באומדנים לא - ישירים ; משום שכרגיל , אין בידינו נתונים רשמיים ועקביים . 
ראשית : חסרים נתונים על השכר השכיח ; כלומר , איננו יודעים את הכנסתם הממוצעת של מרבית השכירים במשק . 
שנית : קשה להעריך , מה נחשב בגדר ' הכנסה פנויה ' לרכישת דירה ; כלומר , איזה חלק משכרו יכול השכיר להקדיש לרכישת דירה . 
קושי זה נובע מקושי שלישי : העדר נתונים רשמיים ועקביים על ההוצאות למעשה , שהשכיר השכיח מקדיש לרכישת דירה . 
למרות זאת , ניתן לבדוק באופן גס למדי את המגמות ארוכות הטווח של יכולת קניית דירה בידי השכירים בישראל . 
שרטוט ה ' מציג שני מדדים : המדד הראשון הוא היחס בין השכר החודשי הממוצע ברוטו ובין המדד החודשי של המחירים לצרכן לאורך השנים 1960 - 1998 . 
המדד השני הוא היחס בין אותו שכר חודשי ממוצע ובין המדד החודשי של מחירי הדירות לאורך אותה תקופה . 
מדובר במדד גס המניח שהשכירים צורכים , לכאורה , את כל שכרם ברוטו לרכישת דירה . 
הוא אינו מבחין בין סוגים שונים של דירות , על מחיריהן השונים , ובעיקר הוא אינו מביא בחשבון את השינויים באופי מימון הדירות . 
אף על פי כן ניתן להשתמש בו כמדד גס , כשזוכרים שהוא מוטה כלפי מטה . 
שרטוט ה ' 
כוח הקנייה של השכיר הישראלי 
על פי השרטוט מסתבר , שאף כי הממונים על המידע בישראל מודיעים באותות ומופתים כי השכר ' הריאלי ' ( השכר ברוטו ביחס למדד המחירים לצרכן ) מצוי בקו של עלייה מתמדת ? יכולתו של השכיר לרכוש מצרך קיום בסיסי , כמו דירה , הולכת ושוקעת משום - מה מאז תחילת שנות השבעים . 
בין 1977 לבין , 1979 שנות הזוהר של ממשל בגין , עלתה יכולתו לרכוש דירה ; ומאז היא שוב נפלה , מלבד בשלוש השנים 1986 - 1988 של הירידה באינפלציה . 
למן סוף שנות השמונים ועד סוף שנות התשעים , השכר ' הריאלי ' עלה באופן כמעט רצוף – ועימו ירדה יכולתו של השכיר בישראל , לרכוש דירה . 
שרטוט ה ' משווה את ארה"ב לישראל , על פי שנות העבודה אשר שכיר היה נזקק להן כדי לרכוש דירה , אילו היה מקדיש לכך את כל השכר ברוטו הממוצע שלו . 
יש לציין שנתוני השכר של ארה"ב , שלא כמו אלה של ישראל , כוללים בעיקר שכירים ולא מנהלים וקבוצות הכנסה אחרות . 
שרטוט ה ' 
שנות העבודה ששכיר בישראל ובארה"ב נאלץ להקדיש כדי לרכוש דירה 
למרות כל ההסתייגויות מהנתונים , נראה על פי השרטוט כי המגמה הכללית בשני המשקים היא דומה – וכי מצבם של השכירים , בשתי המדינות , הורע במרוצת הזמן : 
בהנחה שכּל שכרו יוקדש לרכישת דירה , השכיר הישראלי נזקק בשנות הששים להקדיש חמש שנות - עבודה כדי לרכוש דירה ; וכתשע שנות - עבודה בסוף שנות התשעים . 
בארה"ב נזקקו השכירים בשנות הששים לארבע שנות - עבודה בממוצע , לעומת שבע שנים כיום . 
נראה , שהמציאות בישראל היא הרבה יותר קשה מאשר מראה השרטוט ; משום שהסיבסוד הממשלתי של הריבית על ההלוואות לרכישת הדירות הלך ונשחק מאז סוף שנות השבעים . 
השכיר ' הממוצע' עומד כיום בודד וחסר - הגנה , יחסית לעבר , מול שני סוגי סבוטז' : קרקע ופיננסים . 
הסבוטז' הראשון משתקף בדרך כלשהי בשרטוט ; לשני , אין זכר . 
ברור כי נתונים דלים אלה מקשים על זיהוי של קשר ברור בין האינפלציה ובין ההתרוששות היחסית של השכירים . 
עם זאת , שרטוטים ה ' - ה'7 6 מראים שבשנות האינפלציה הגבוהה ( 1977 - 1984 ) , ירדה יכולתם של השכירים לרכוש דירה ; ואילו בשנים שבהן ירדה האינפלציה , והמשק עדיין לא נפתח לקפיטליזם העולמי ( בתקופה שבין מחצית שנות השמונים לבין תחילת שנות התשעים ) , עלתה במידה משמעותית יכולתם של השכירים לרכוש דירה . 
מאז , יכולת זו הלכה וירדה : בסוף שנות התשעים הגיעה ירידה זאת לשפל , שהיה חסר תקדים בהיסטוריה הישראלית הקצרה ? שפל המתאים למדינה קפיטליסטית מפותחת . 
שפל זה נובע כנראה מגיאות במחירי הנדל"ן , ומשקיעה מתמדת בכוחם המאורגן של השכירים ? נוכח התפוררות האיגודים המקצועיים , ייבוא עובדים זרים וירידת ההגנה על הייצור המקומי . 
ח . 
חלוקה - מחדש דיפרנציאלית : עסקי פיננסים 
קשה לאמוד את שיעור הגידול של המירווח הדיפרנציאלי ( k - ka ) ; זאת , משום שאין מידע על המירווח הממוצע במשק – ובוודאי שלא על המירווח ב ' כלכלה הגדולה ' . 
למרות זאת ניתן להתחקות אחר מרכיב חיוני זה של העמקת ההצבר , בדרך לא ישירה : באמצעות בדיקת הקשר בין האינפלציה ובין שוק ההון . 
הון , מנקודת - ראותו של הקפיטליסט , הוא שיערוך עכשווי של רווח נקי עתידי . 
הקפיטליסט המתקדם מחשב את ערכו של ההון כרווח עתידי , בניכוי ' שיעור - הרווח הנורמלי ' ששורר בתקופתו . 
בקפיטליזם מפותח , ' שיעור - הרווח הנורמלי ' מתגלם בדרך כלל בשיעור הריבית של איגרות - החוב הממשלתיות לטווח ארוך . 
כלומר : מחיר הנכס בשוק ההון הוא שיערוך הרווחים הנקיים בניכוי שיעור הריבית על האג"ח הממשלתיות . 
אם נקבל את ההגדרה הזאת של מחירי ההון , נוכל להניח כי האינפלציה יכולה להשפיע על ההון בשתי דרכים : העלאת הכמות הנומינלית של הרווחים הצפויים ; והעלאת שיעור הריבית . 
במרוצת התור המוזהב של הבורסה התל - אביבית , מתחילת שנות השבעים ועד לתחילת שנות השמונים , שרר האמצעי הראשון ; דהיינו , העלאה שיטתית של הכמות הנומינלית של הרווחים המצופים . 
האינפלציה העולה גרמה , אמנם , לעלייה בשיעור הריבית ; אולם מחיר המניות גדל בקצב יותר מהיר ? כשהוא מעלה ללא הרף את הציפיות לרווח . 
כיצד קרה שהשתרר מצב כזה של עלייה מתמדת בציפיות לרווח ? 
על מה נשענו ציפיות אלה ? 
ראשית : הלך - הרוחות הפוליטי שהקרינו בגין ועסקני ' הליכוד' , עם הפיכתה למפלגת שלטון . 
הסיסמא הרווחת הייתה דומה לסיסמת גיזו בצרפת של תקופת לואי פיליפ : enrichissez-vous ( קדימה , התעשרו ! 
) . האמונה , שרווחה בתקופת ממשלו של בגין , הייתה שהאינפלציה היא אמצעי מהיר לחלק מחדש את ההכנסות לטובת ההון , באמצעות עלייה מהירה של מחירי הנכסים . 
שנית : המוני ' המשקיעים ' במסחר בניירות - ערך פותו להאמין , שהאינפלציה היא אחד מהאמצעים של המשטר החדש ' להיטיב עִם העם ' . 
הם תומרנו להעביר את חסכונותיהם לבורסה , בהאמינם כי האינפלציה מחלקת את ההכנסות לטובת הקונים ניירות - ערך . 
משום כך , הם היו נוחים להתפתות ולרכוש מניות שהיו מלאות אוויר דחוס עד להתפוצץ . 
שרטוט ה ' מציג את האינפלציה , ואת התחלקות ההכנסות בין בעלי - ההון לבין השכירים . 
האינפלציה מוצגת באמצעות מדד המחירים לצרכן ; והתחלקות ההכנסות מוצגת באמצעות היחס בין הרווחים החודשיים ממניות ובין שיעור השכר ברוטו החודשי הממוצע . 
היחס הזה – בין רווחי - הון ובין השכר – מודד למעשה את הרווח או ההפסד החודשי היחסי בעימות שהתחולל , במרוצת שני עשורים , בין הבעלות על נכסים לבין כוח - עבודה . 
לדוגמא : אם בסוף חודש מסוים עלו מחירי המניות בבורסה ב - 15 % במונחים נומינליים ואילו שיעור השכר הנומינלי עלה ב - , 5% מדד היחס בין רווחי ההון והשכר יעלה בשיעור של 9.5 % ; כלומר : רווח יחסי של 9.5 % לבעלי המניות לעומת השכירים . 
שרטוט ה ' 
אינפלציה וחלוקה - מחדש של ההכנסות 
על פי השרטוט נראה , שעד לסוף שנות השמונים , מדד היחס רווח / שכר היה קשור הדוקות לשיעור האינפלציה . 
בעלי המניות נטו ּ להגדיל את רווחיהם ביחס לשכר , כאשר האינפלציה נטתה לעלות ? ואילו רווחיהם ביחס לשכר החלו לצנוח , כאשר האינפלציה החלה לרדת . 
מאז שנות התשעים , כשהמשק עבר ' שינוי מבני ' ושיערוך הנכסים פסק מלהיות מלוּוה באינפלציה , נשבר הקשר ; ועל כך נדבר בהמשך . 
אולם , בינתיים נותרת השאלה : כיצד להסביר קשר זה ? 
מסקנה אחת ברורה : האינפלציה עוררה ציפיות לחלוקה - מחדש של רווחי ההון ביחס לשכר . 
היה נראה כי השלטון החדש מעודד מסע ציפיות זה , כחלק מחיסול התרבות הפוליטית של ' המשטר הישן ' . 
מאז סוף שנות השבעים ועד לאמצע שנות השמונים , צמיחת האינפלציה הייתה קשורה לצמיחה ברווחי הון ? שעלו לפחות חמש פעמים מהר יותר מאשר השכר הממוצע . 
מרוץ התנהל בין קצב העלייה של מחירי המניות ובין שיעורי הריבית ( חלקם דרך מנגנוני הצמדה ממוסדים ) ; רוכשי המניות ציפו באופן מתמיד ( עם או בלי תחושה של אסון מתקרב ) לחלוקה - מחדש ממוסדת של ההכנסות משכר , לטובת רווחי ההון . 
הם האמינו נואשות , ששערי המניות ישיגו במרוץ את שיעורי הריבית . 
קשה לאמר שהציפיות האלה , לחלוקה - מחדש , היו נטולות יסוד . 
הבעיה היחידה הייתה , כמובן , טמונה בשאלה : למי יועדו הרווחים , ומי ייוותר רק עם ציפיות ? 
התשובה לחידה התבררה , בסופו של דבר , בעת מפולת עונתית . 
וכאן טמון העוקץ של ' המשטר החדש ' של ' הליכוד' , אשר יותר מכל אהב ' להיטיב עם העם ' . 
אנחנו טוענים , שתהליך שיערוך ההון ? כלומר עליית ערך השוק של המניות בבורסה ? נשלט על ידי ' הכלכלה הגדולה ' . 
השאלה שעדיין נותרה : האם האינפלציה אכן האיצה את החלוקה - מחדש הדיפרנציאלית ( k - ka ? 0 ) לטובת בעליה של ' הכלכלה הגדולה ' ? 
באופן תיאורטי , אינפלציה יכולה להתחולל במקביל להימצאותו של מירווח דיפרנציאלי שלילי ( k - ka ? 0 ) . למשל , קורה ששכירים ב ' סקטור המונופולי ' מצליחים להתארגן ולשמור , או אפילו להגדיל , את חלקו של שכרם בסך התפוקה של קבוצות - ההון המרכזיות ? ביחס לחלקו של כלל השכר בסך התפוקה הכללית במשק . 
בדרך כלל , אפשרות זאת אינה נראית סבירה במקרה הישראלי ( להוציא תקופות מסוימות , שבהן הצליח הדבר בידי קבוצות מאורגנות היטב של עובדים בסקטורים מונופוליים , כמו עובדי ' חברת החשמל ' או ' רשות הנמלים ' ) . 
מאז ראשית שנות השבעים , קבוצות - ההון הדומיננטיות הלכו והגדילו את חלקן בתהליך שיערוך ההון במשק . 
בשנת , 1973 ערך השוק של מניות הבנקים היה % 7 מסך הנכסים הנזילים במשק . 
עשור לאחר - מכן – ואף כי במרוצת אותה תקופה , הונפקו מניות חדשות של מאות פירמות ? ערך השוק של מניות הבנקים הגיע ל - 44 % מסך הנכסים הנזילים . 
הבנקים , כזכור , מצויים בשליטת ' הכלכלה הגדולה ' . 
המסקנה העקיפה , מצירוף שני התהליכים המקבילים האלה , היא שהמירווח הדיפרנציאלי נטה לעלות באותה תקופה . 
שרטוט ה ' מצביע על עלייה במירווח הכללי ( ka ) , אולם המירווח של ההון הדומיננטי ( k ) עלה יותר מהר ( שהרי גדל חלקה של ' הכלכלה הגדולה ' בתוך סך - כל המחיר של ניירות - הערך בבורסה ) . 
מכאן שעד אמצע שנות השמונים , תהליך העמקת ההצבר פעל הן באמצעות אינפלציה דיפרנציאלית ( p - pa ) והן באמצעות חלוקה - מחדש דיפרנציאלית של היחס רווח / שכר ( k - ka ) . 
במנגנון כוחני מסוג זה עשויים כמובן לקרות אסונות אם האינפלציה יורדת , חלילה , ועימה יורד יחס החלוקה - מחדש של רווח / שכר . 
אנו נותיר זאת להמשך הסיפור . 
בינתיים , אנו מצויים בעידן האופוריה של בגין - שמיר , קרטר - רייגן , ארליך - הורביץ - ארידור , ויצמן - שרון , הייג - ואנס . 
בעידן המוזהב הזה , הבורסה התל - אביבית הפכה למכשיר העיקרי בתהליך החלוקה - מחדש של ההכנסות האינפלציוניות . 
זה אינו ייחודי למקרה הישראלי : חברות רבות היו עדות למחזות לא פחות טובים , של בהלה לזהב בבורסות לניירות ערך שהסתיימה במפולת . 
המיוחד בגירסה הישראלית הייתה השיטה , שבאמצעותה חילקו - מחדש את ההכנסות בבורסה . 
עד , 1983 האופוריה של קוני המניות בבורסה התל - אביבית ניזונה ממנגנון משומן ; פיתחו אותו קבוצות - ההון הגדולות , והוא הסתייע באוזלת - ידו ובכניעותו של ממשל בגין . 
מנגנון זה ? אשר נהנה משיתוף - פעולה צייתני של בנק ישראל , העיתונים , הרדיו והטלוויזיה הישראליים ? כונה בלשון נקייה בשם ' ויסות' . 
מנגנון ' הוויסות' פעל בשיטתיות וביעילות . 
הוא כפה למעשה , על רוב הקבוצות החברתיות במשק ? ובעיקר על בעלי פירמות קטנות , עצמאים , רנטיירים ושכירים ? להעביר את ההכנסות ואת החסכונות אל הבורסה ; זו - האחרונה הייתה , כביכול , מפלט מפני האינפלציה . 
יתר על כן : מאז ועדת בן - שחר בשנת 1975 ( מתוצרת ממשל רבין את רבינוביץ' , שלפני עליית ' הליכוד' ) , הוחלט כי רווחי הון יהיו פטורים ממיסים . 
פירושו של דבר , שרווחים אינפלציוניים ורווחים בבורסה פטורים ממיסים ? בעוד שעל השכר מוטל מס מלא . 
למעשה , הממשלים מאז אמצע שנות השבעים ? הן של ' המערך ' והן של ' הליכוד' ? עודדו פירמות ועצמאים , להטות את תשומת - לבם ואת מאמציהם מן העבודה ומן הייצור ( שעל רווחיהם היו עתידים לשלם מס מלא , שהוטל גם על הפרשים אינפלציוניים ) אל עבר הבורסה ; שם , ככל שתגדל האינפלציה , כן יגדלו רווחיהם הנקיים . 
הסיסמא הרווחת הייתה : ' כולם מרוויחים בבורסה ' . 
ההנחה הייתה , שבאמצעות ' הוויסות' , יעלו מחירי המניות מהר יותר מאשר האינפלציה . 
הריבית על פקדונות לטווח - קצר , גם היא התחרתה באינפלציה . 
אפילו שכירים שפויים , וגם ועדי - עובדים וארגוני - קניות של חקלאים , הישלו עצמם להאמין שפקדונותיהם לטווח קצר תופחים בעזרת האינפלציה ? ומכל - מקום , תופחים מהר יותר מאשר היה ניתן להשיג באמצעות עבודה . 
ניתן אפילו לאמר שבתקופות מסוימות , מי שלא ' השקיע' במניות או בפקדונות לטווח - קצר ( הידועים ביניהם היו התפ " סים , המק " מים והפק " מים ) , אכן הפסיד . 
אלא שתחת האופוריה הזאת , פָּעם מנגנון סמוי של חלוקה - מחדש אשר פעל בשני אופנים : הראשון היה , הרצת מניות בודדות . 
רוב ניירות - הערך , ובעיקר מניות הבנקים , עלו כמעט בכל חודש בשער הגבוה משיעור האינפלציה הכללית ( מדד המחירים לצרכן ) . לא היה מי שיפַקח על הרצת מניות בודדות , אשר לעתים עלו במאות אחוזים בחודש . 
מניות של פירמות קטנות ( כמו ' אתא ג' , ' ישפרו ' , ' התכוף ' , ' ספנות' , ו ' בית הרכב ' ) , וגם מניות כבדות ( כמו ' הסנה ' , ' טבע' , ' אריה ' , ו ' אמפ"ל' ) ? הורצו מעלה , הופלו והורצו מחדש על ידי ' חברות השקעה ' למיניהן ( אם ניתן לכנות נוכלויות מאורגנות בשם זה ) . 
בין ' חברות ההשקעה ' הידועות ביותר בציבור באותה עת היו להיטים כמו ' דנות' , ' מאגרים ' , ' פיט ' , ' פריון ' ו ' רונית' . 
אולם מעבר להמולה ולשאון , שבתוכם זהרו ודעכו כוכבים ? כמו ריגר - פישמן , צדיק , אלבין , דכנר , אקירוב , בלאס , דוברת ואחרים ? ניצבו קבוצות - ההון הדומיננטיות . 
אלה נתנו גיבוי ל ' חברות השקעה ' ולאשפי בורסה אלה , בעיקר בכל הקשור להרצת המניות . 
הן עשו זאת באמצעות שליטתן בהנפקות , במסחר , באשראי , בקליטת ההיצעים ? ובעיקר , באמצעות קרנות הנאמנות ו ' המשקיעים המוסדיים ' שבשליטתן . 
האופן השני של מנגנון החלוקה - מחדש היה מוסד ' ההנפקות' . 
מנגנון זה שוכלל על ידי קבוצות - ההון הדומיננטיות , בשיתוף - פעולה של הממשל . 
הטענה המרכזית של הדוקטרינה הכלכלית הקונבנציונלית היא שהבורסה משמשת כמקום מפגש בין ' יזמים ' המעוניינים ב ' גיוס הון ' ל ' השקעות ריאליות' במשק , ובין ' חוסכים = משקיעים ' שמציעים קרנות להשקעה . 
על פי הדוקטרינה , ' השקעות ריאליות' – דהיינו הוצאות על מכונות , מבנים וידע חדש – ממומנות בכמה דרכים : ראשית , הלוואות ( מבנקים או באמצעות הנפקת אגרות - חוב ) ; שנית , מענקים וסובסידיות מהממשל ; ולבסוף , הנפקת מניות . 
הנפקות של ניירות - ערך – כך טוענים – אמורות להוזיל בעבור היזמים את תהליך ההלוואה מבנקים , ולהביא לעתים רווחים גבוהים בעבור קוני הניירות המונפקים . 
ההנפקה ממריצה את תהליך ההשקעות , אשר היזמים מזרזים את כניסתן לתוך תהליכי הייצור ; במקביל , היא מאפשרת לציבור המשקיעים השתתפות בגידול ההכנסה הכללית במשק . 
הרכב המימון של ההשקעות תלוי לא מעט בקונטקסט הכלכלי - פוליטי . 
ההנחה המקובלת היא , כי בטווח - הארוך קיים קשר כלשהו בין הנפקת איגרות - חוב ומניות ובין ' השקעות ריאליות' במשק ; מכל - מקום , כולם בטוחים כי קיים קשר כזה וכי הבורסה היא המכשיר החשוב ביותר לצמיחה כלכלית ; כך אומרת הדוקטרינה – וכך טענו וטוענים כל המומחים , משרי האוצר ועד לאחרון הכלכלנים : הבורסה מחליפה את תהליך ההשקעות היקר , הבזבזני והפרוטקציוניסטי של הממשלות ' הסוציאליסטיות' שניהלו את קרנות ההשקעה במשק ושלטו בהן . 
בשרטוט ה ' חיפשנו לתומנו את הקשר בין ' ההשקעות הנקיות' שהושקעו במשק ובין הנפקת המניות מאז אמצע שנות השבעים . 
' השקעה נקייה ' מוגדרת כסך ההשקעה הגולמית בניכוי פחת , והיא נאמדת כאחוז מהתמ"ג . 
סך ההנפקות לציבור נאמד באופן עקיף : באמצעות מחיר השוק הכללי של הבורסה ומדד מחירי המניות , ( אף הם כאחוז מהתמ"ג ) . 
שרטוט ה ' 
' השקעה ריאלית' והנפקת מניות בישראל 
על פי השרטוט נראה כי רק לאחר מפולת המניות של סוף , 1982 ובעיקר מאז ירידת האינפלציה ב - , 1986 התקיים קשר חיובי ברור בין שני המדדים : ההנפקות לציבור וההשקעה הנקייה נעים באותם כיוונים . 
לעומת זאת , נראה שמאז אמצע שנות השבעים ועד 1982 ? כלומר , בעידן של האינפלציה הגבוהה ושל הקצב התופח של הנפקת המניות ? היה קשר , אלא שהוא היה שלילי . 
בשנת , 1973 ההשקעה הנקייה במשק הייתה % 21 מהתוצר המקומי ; במרוצת אותו עשור היא ירדה ובשנת 1982 היא הגיעה עד כ - 7 % בלבד מהתמ"ג . 
מדד ההנפקות , במרוצת אותו זמן בדיוק , תפח פי עשרה . 
ובכן , ככל שמנפיקים יותר מניות , כן יורדות ההשקעות במשק . 
כיצד אפשר להסביר תופעה משונה זאת ? 
ההסבר הוא פשוט ביותר . 
קוראים לו נוכלוּת . 
במקרה הישראלי , מדובר בנוכלות ממוסדת : קבוצה מאורגנת של בעלי - הון , שהפעילו את הגירסה הישראלית לדחיסת אוויר במניות ( dilution ) . השליטה הכמעט - מוחלטת של בעלי ' הכלכלה הגדולה ' במשק בכלל , ובשוק ההון בפרט ? תוך שיתוף פעולה של הממשלה ובנק ישראל ? היא אשר איפשרה זאת . 
באמצעות מנגנוני הוויסות וההנפקה , הם קבעו ללא עוררין את מחירי המניות . 
הם העלו אותם באופן שיטתי , וכך יכלו למשוך זרמים חדשים של כספים להנפקות חדשות של מניות . 
ללא ספק , המניע להנפקות היה ציפיות ליותר רווח . 
בתנאים ששררו אז בישראל , הדרך היחידה להעלות את הציפיות לרווח הייתה באמצעות הורדת כושר הייצור : כך יכלו בעלי ' הכלכלה הגדולה ' לשלוט . 
השקעה בהגדלת כושר - הייצור הייתה לא - ' כדאית' ; לכן לא נותר להם אלא להמשיך ולספוג רווחים גדולים יותר , באמצעות השקעת כספי ההנפקות בוויסות ובהנפקות חדשות נוספות . 
וכך , במרוצת שנות השבעים ובתחילת שנות השמונים , שיעור - הרווח הדיפרנציאלי של קבוצות - ההון הדומיננטיות התבסס יותר ויותר על המשך העלייה בשיעור העמקת ההצבר ; כלומר : יותר ויותר בלימה של שיעור הרחבת ההצבר . 
בסוף התקופה השתרר מצב שבו כל ניסיון להזרים חלק מקרנות ההנפקה חזרה לייצור , היה עשוי להביא למפולת ביחסי הרווח למכירות ; ומכאן , להתמוטטות כל המנגנון שחולל את החלוקה - מחדש של הרווח ; ובסופו של דבר , לקריסת המבנה של יחסי - השליטה בחברה הישראלית . 
החלק החשוב במנגנון משומן זה , של הולכת - שולל ורמייה ממוסדת , התבסס על קשר - שתיקה מאורגן ( מודע ובלתי - מודע ) של בעלי תעשיית התקשורת ההמונית ושל תעשיית האקדמיה . 
אם נוציא מהחשבון את התקשורת ' הממלכתית' ואת מרכזי - המחקר הממשלתיים , כמו ' בנק ישראל ' ו ' המוסד לביטוח לאומי ' ? וגם אם נוציא מהחשבון גופים אינטרסנטיים מובהקים , ובראשם מכוני - מחקר של ההסתדרות ודומיהם ? הרי שנותרנו עם ' העיתונות החופשית' ועם הפרסומים האקדמיים . 
עובדה היא , שבעיתונות לא ניתן למצוא שום תחקיר רציני שפורסם באותה תקופה ; ובמיוחד , אין שום מחקר אקדמי מאותה תקופה ( וגם לא אחר - כך ) , שמסביר את המהלכים שתוארו בפרק זה . 
התקופה ההיא אינה זוכה להזכרה כלשהי בפרסומים של מכוני - המחקר לדמוקרטיה ולליברליזציה , שצצו בשנים האחרונות ; חלקם ממומנים באמצעות אותם רווחי הון אדירים שנשאבו מהבורסה . 
לאחר המפולת בסוף , 1983 נקבר הכל בחיפזון ; העקבות הסטטיסטיים מוליכים , מן הסתם , אל עבר איי - קיימן ואל וילות בחוף המערבי של ארה"ב ; אל נתוני העוני והאבטלה ואל התכווצות שירותי הרווחה ; ומעל לכל : אל עבר בעלי - הון בינלאומיים , שהחלו את דרכם בישראל בשוד המאורגן של הסדר האינפלציוני . 
ט . 
מהצבר הון לאינפלציה 
עד עתה ראינו את האינפלציה כמכשיר של הצבר ההון . 
למטבע יש גם צד שני : הצבר ההון כגורם המזין את התהליך האינפלציוני . 
כפי שראינו בפרק ד' לעיל , הדוקטרינה הכלכלית הקונבנציונלית מסבירה את האינפלציה כתופעה מוניטרית הנובעת מעלייה בנזילות הכסף . 
על פי ההסבר הזה – כאשר ' יותר מדי ' כסף משולם בתמורה ל ' פחות מדי ' סחורות , נוצרת עליית מחירים . 
הבעיה בהסבר מסוג זה , שהוא אינו הסבר אלא טאוטולוגיה : לאמר אותו הדבר בשני אופנים . 
אם רמת המחירים מוגדרת על ידי היחס בין כמות הכסף ובין כמות הסחורות ? האינפלציה , מעצם ההגדרה , היא שינוי בנזילות . 
אבל אין כאן תשובה לשאלה , מדוע עולים מחירים או מדוע עולה הנזילות . 
כבר ראינו , כי המוניטריסטים מוצאים את הסיבה מחוץ ל ' מערכת הכלכלית' : האשמה נעוצה ב ' פוליטיקאים ' ; הם שולטים בהיצע הכסף , הם מבזבזים אותו באיוולתם , הם אוהבים ' להתערב ' במשק ; והתוצאה היא נזילות גבוהה ואינפלציה . 
הסבר זה סובל משני קשיים : הקושי הראשון הינו משותף לכל ' תיאוריות הטעות' . 
על פי ההסבר , ירידת האינפלציה בכל מדינות המערב למן אמצע שנות השמונים נבעה בעיקר מכך שהממשלים שיתפו - פעולה עם הבנקים המרכזיים ואחזו סוף - סוף ברסן התקציבי . 
לא ברור מהסבר זה , מדוע רק באמצע שנות השמונים – ולא קודם - לכן – השתכנעו הממשלים לנקוט אמצעים אלה . 
וכן לא ברורה הסיבה לכך שכולם , באופן קולקטיבי ובעיתוי זהה , הגיעו לתבונה מוניטרית מאוחרת זאת . 
יתר על כן : אם אכן אינפלציה נגרמת עקב התנהגות סוררת או מוטעית של ' מקבלי - החלטות' מדינתיים , מי ערב לנו שהפוליטיקאים לא יחזרו לסורם בעתיד , ויתפתו לנהל מדיניות ' פופוליסטית' ? 
שהרי , ככל שהליברליזם יפרח והשוק הפוליטי יהיה יותר ' תחרותי ' ? פוליטיקאי ' רציונלי ' החותר למרֵב את קולות מצביעיו , לא יוכל לעמוד בפיתוי ויגדיל תקציבים בזבזניים עכשיו תמורת אינפלציה לאחר הבחירות . 
המסקנה : בניגוד לעולם הדטרמיניסטי של השוק , הפועל כמו מערכת פיזיקלית או אפילו כמו מערכת אורגנית ? האינפלציה הופכת לתופעה לא - מוגדרת , הנתונה לשרירות - לבם של גורמים שהם ' חיצוניים ' לכלכלה ושהינם בלתי צפויים ( כמו פוליטיקאים וגחמותיהם ) . בקצרה , אם לנקוט את המינוח הכלכלי המקובל : אין אפשרות לבנות ' מודל סגור ' שיסביר אינפלציה וינבא אותה , בעזרת תיאוריות של ' מדיניות מוניטרית שגויה ' . 
הקושי השני בהסברים המוניטריסטיים מצוי בהגדרות הסטנדרטיות של ' כמות הכסף ' : הגדרות בנוסח M1 או M2 וכיוצא - באלה תלויות לא רק בכמות ' ההיצע' של הממשלה , אלא גם בכמות ' הביקוש ' של היחידות העסקיות . 
מדובר כאן בכמויות של כסף , הגדלות במחזורים מתרחבים של אשראי : הלוואות שנלקחו מופקדות מחדש , חלק מההפקדות החדשות הופכות להלוואות ושוב מופקדות וחוזר - חלילה במעגלים מתרחבים ; כך מתרחבת כמות הכסף במשק . 
התיאוריה הכלכלית הקונבנציונלית מתעלמת מהמניע הבסיסי , שניצב מאחרי התרחבות הכסף הזאת : הציפיות לרווח . 
אם נתעלם ממחזור המזומנים , כל נכס פיננסי ? פיקדון בנקאי , הלוואה בנקאית , אג"ח ומניה ? משוערך באופן פרופורציונלי , לפי הציפיות לרווחים ממנו בעתיד . 
בטווח הארוך , המנגנון הזה , של התרחבות נכסים מתמדת או של גידול מתמיד בהון , יכול להמשיך לפעול אך ורק אם במקביל גדלות באופן מתמיד הציפיות לרווחי הון . 
זהו הגורם הקריטי אשר חסר בשרשרת הסיבתיות של הכלכלה הקונבנציונלית . 
אצל המוניטריסטים , ההשתלשלות היא : גידול בכמות הכסף ? אינפלציה 
לעומת זאת , התיאוריה הכלכלית - פוליטית שלנו רואה את הסיבתיות בדרך הבאה : 
גידול בציפיות לרווח מהון ? גידול בכמות הכסף ? אינפלציה 
גם אם נקבל את הדוקטרינה הכלכלית השוררת ? הגדרה זו של הכסף , כהתחייבות הסקטור הפיננסי , נראית צרת - אופק ; אפילו לגבי תיאוריה המנסה להסביר אינפלציה באמצעות ' בסיס כסף ' . 
אם הפקדות בנקאיות הינן מקור ל ' עודף ביקוש ' , מדוע לא לייחס זאת לאגרות - חוב או למניות ? 
שהרי האחרונים הינם נזילים לא פחות מפיקדון בנקאי , וניתן להשתמש בהם באופן דומה , כמנוף להעלאת מחירים של סחורות . 
שרטוט ה ' מתאר את חשיבותם של הנכסים הפיננסיים לאינפלציה בישראל . 
בשרטוט מופיעה בצד אחד האינפלציה , כשיעור השינוי השנתי במדד המחירים לצרכן ; ובצד שני מופיע שיערוך סך הון ניירות - הערך בבורסה התל - אביבית ( ' שווי שוק ' ) , כחלק מהתוצר המקומי הגולמי ( מחושב בפער של שנתיים ) . סך המחירים של ניירות - הערך בבורסה מהווה חלק משמעותי של אותה קטגוריה שהל.מ.ס מכנה בלשון נקייה : ' הנכסים הפיננסיים המוחזקים בידי הציבור ' . 
שרטוט ה ' 
ההצבר כמנוע אינפלציוני 
אמנם איננו יודעים , מי הוא אותו ' ציבור ' וכמה מתוך נכסים אלה נשלטים על ידי ' הכלכלה הגדולה ' ; מכל מקום , קל לראות שקיימת קורלציה חזקה , בין השינוי במחירי ניירות - הערך בבורסה ובין האינפלציה מאז ראשית שנות השבעים ועד לאמצע שנות השמונים . 
הקורלציה הזאת פוסקת החל משנות התשעים , כאשר עליית מחירי המניות בבורסה קוזזה בהתרחבות מהירה של כושר הייצור במשק ובצמיחה כלכלית גבוהה . 
על פי ההיגיון האריסטוטלי , הסיבה קודמת בזמן הופעתה לתוצאה . 
השרטוט מציג את שיערוך ניירות - הערך בפער זמן של שנתיים ; כלומר : בתקופה זו , השיערוך המהיר של ההון ש ' בידי הציבור ' היה לא רק תוצאה של האינפלציה ? אלא , כנראה , גם הסיבה העיקרית לאינפלציה בישראל . 
לסיכום : מי שאינו יכול בלי ' מדיניות מוניטרית' ובלי ' תיאוריית טעות' כלשהי ? שהרי ברור כי עסקנים פוליטיים ניהלו ' מדיניות מוניטרית שגויה ' ? חייב לתהות כיצד זה , שכּל הממשל הענקי איפשר את התפתחותה של מדיניות ' הוויסות' . 
הייתה זאת מין ' מדיניות' משונה , שאיפשרה להשקעה הנקייה לרדת כלפי מטה , למדד מחירי המניות לנסוק מעלה , ולגלי הנפקות נלהבות להציף את המשק בנזילות חדשה . 
כל המסכת הזאת הסתכמה באינפלציה הולכת וגדלה . 
וזה אכן המקום , לעסוק בהיסטוריה של מדיניות האינפלציה שניהלו הממשלים השונים מאז שנות השבעים . 
י . 
תולדות מדיניות האינפלציה : הסיפור העממי 
א . 
התחלות האינפלציה 
בגירסה העממית נהוג לפתוח בסיפור האינפלציה , מהמדיניות האנטי - אינפלציונית שנוהלה במרץ על ידי ממשלת גולדה מאיר ופנחס ספיר בשנים 1970 - 1971 . 
אז הוכתבו בזו אחר זו שתי ' עסקות חבילה ' ; נציגי ' התעשיינים ' ( התאחדות התעשיינים ) , נציגי ' הפועלים ' ( ההסתדרות ) והממשלה חתמו על מין הסכם להקפאת מחירים ושכר . 
עד מהרה הסתבר , כי שיטו בשכירים . 
בשנת 1970 האינפלציה עברה לראשונה את הרמה של % ; 10 ובכמה ענפים חיוניים , כמו דירות למגורים , היא גלשה מעבר לרמה של 20 אחוז . 
השכר נותר כמובן קפוא . 
ברוך נאדל , עיתונאי מבריק מ ' ידיעות אחרונות' , היה אחד הראשונים שראה באינפלציה תוצאה של מאבק על חלוקת הכנסות . 
לדעתו , האינפלציה החלה באותה תקופה כחלק ממלחמת סיעות שניטשה במפלגת ' העבודה ' והתמקדה במאבק אישי בין שר הביטחון דיין לבין שר האוצר ספיר . 
בספרו , ' דו"ח נאדל ' , הוא טען שמשה דיין ניצל את הבנייה המהירה של קו - הביצורים בסיני ובשטחים הכבושים וכן את העלייה התלולה בצריכה הבטחונית לאחר מלחמת , 1967 כדי לבצר לו רשימת תומכים מקרב הקבלנים והספקים של משרד הביטחון ; תמיכה זו הייתה מיועדת לסייע לו בהתמודדות על כהונת ראש הממשלה , לאחר פרישת גולדה מאיר . 
ספיר ? שראה בדיין אויב למפלגת ' העבודה ' , ובעיקר לרובד העסקנים הוותיקים שלה ? טיפח מצִדו את סוללת התעשיינים ; הוא העניק להם שפע של הגנות , סובסידיות ופטורים ממיסים . 
כך החלה הופעתו של מה שכּונה ' ההון השחור ' , הלהיט של אותה תקופה . 
לפי ברוך נאדל , ' כלכלה שחורה ' התקיימה בישראל מאז תקופת ' הצנע' , כמו שהיא מתקיימת בשוליים של כל משק מתוכנן . 
זוהי כלכלה שייצרה לחץ אינפלציוני קטן – משום שלא יכלה לזרום אל מעגל הייצור , ונאלצה להסתפק בצריכה אקסקלוסיבית . 
בסך - הכל , חלקה בהכנסה הלאומית היה קטן ביותר . 
למן 1970 ואילך , היא הפכה לשיטה ממוסדת ולגורם מכריע בהתפתחות האינפלציה . 
מצד אחד היה משרד ביטחון , המזרים רווחי ענק למתעשרים החדשים של דיין ; ומצד שני היה משרד אוצר של ספיר , המעלים עין מרווחים אלה . 
מדובר בכמיליארד דולר ? במשק , שבו השכר מוקפא . 
ההון השחור הזה עבר במהירות לסקטורים וענפים אחרים ; הוא גרר אחריו עליית מחירים , חלוקה - מחדש של הכנסות , והתחלה של אינפלציה דו - סיפרתית . 
האינפלציה התפתחה בעיקר בענף הדירות למגורים , לשם נוקזו רווחי המשק המלחמתי וההון השחור ; ומשם התפשטה לכלל המשק . 
" ... בישראל הקטנטונת , הזעירה , הענייה של , 1951 נבנו 65,000 דירות . 
זאת ישראל שלא ידעה כיצד תשלם את מחיר מזונותיה ובכל זאת בנתה יותר מטרז' מאשר נבנה ב - 1972 . 
זה ארע בישראל שלפני 1967 עם מעט אוכלוסייה , ובלי פועלי ' השטחים ' הזולים , בלי המיכון והעוצמה הכלכלית . 
וכך קרה שעד להקמת קו בר - לב הייתה הבנייה בישראל אחת מהזולות בעולם , ומאז 1968 היא הפכה לאחת מהיקרות בעולם ... " ( נאדל , 1975 : 94 - 95 ) . 
בשנת 1973 הגיעה האינפלציה לרמה של % , 26 ושנה לאחר מכן ל - % ; 56 היה בלתי אפשרי להמשיך בהסתרת ' העיוותים ' בחלוקת ההכנסות ובנטל המיסים . 
הממשל החדש של רבין - פרס - אלון , שהיה אמור להביא ל ' ריאורגניזציה ' במשק ? לא היה יכול לחזור על התרמית של ' עסקת החבילה ' , ולדרוש מהשכירים ' להדק את החגורה ' . 
התמוטטות האגדה בדבר העליונות הצבאית של ישראל , פרשות השחיתות הפיננסיות , והמריבות בין שרי הממשלה ? הביאו לאי - אמון גובר במדיניות הכלכלית של הממשלה . 
מצב זה הביא את שר האוצר רבינוביץ' , לגייס את כלכלני הממסד , ובראשם את חיים בן - שחר ומיכאל ברונו , ולהעמידם בראש ' ועדה לרפורמה במס הכנסה ' . 
תפקידה הרשמי של הוועדה היה , לכאורה , לחקור את נושא ' ההון השחור ' והעלמת המס ולהציע פתרון בנושא . 
למעשה , הוקמה הוועדה כדי לתת לגיטימציה לשחיקת השכר ולהטבות - מס להון . 
הוועדה מיהרה להמליץ על ' מס ערך מוסף ' ועל פטור - ממס לרווחי הון בבורסה . 
זה היה למעשה ' המהפך ' הגדול , שנתן גושפנקא לשינוי ביחסי הכוחות במשק – בעזרת פטור - ממס להון ובעזרת מיסים רגרסיביים . 
ואכן , המע"מ הפך תוך זמן קצר למס העיקרי שעליו נשענו הכנסות הממשלה . 
' רפורמה ' זו הייתה הצעד הגלוי הראשון , שעשו ממשלות ' העבודה ' , כדי לשחוק את השכר ולהיטיב עם ההון . 
היה זה גם צעד אלקטורלי , שסימן את ההתנערות הסופית של עסקני מפלגת ' העבודה ' מהעובדים , ואת הישענותם הגלויה על שכבות אחרות . 
הזמן נראה נוח למדי , לצעדים מסוג זה : העסקנים נראו עסוקים , כרגיל , בענייני ' חוץ וביטחון ' . 
הם הירבו לדבר אז על ' דילוגים ' , על ' הסכמי ביניים ' , על ' סיבוב נוסף ' נגד סוריה . 
' גוש אמונים ' ומיליציות חצי - צבאיות אחרות , שנתמכו על ידי ' המפד"ל' ו ' גח " ל ' , איימו במרד גלוי נגד הממשלה ' התבוסתנית' . 
חלק חשוב ב ' רפורמה ' היו צעדים שנקטה ממשלת רבין נגד האינפלציה . 
אלה כללו קיצוצים בסובסידיות למוצרים חיוניים ופיחותים זוחלים , שהביאו לשחיקת שכר . 
מחאות העובדים , נגד המדיניות הכלכלית , הכעיסו את רבין ; הוא שילח שוטרים כדי לשבור שביתות , ובכך הפחית עוד יותר את סיכוייה של ' העבודה ' לזכות בבחירות . 
המעניין הוא , שתוצאות ' הרפורמה ' והמדיניות האנטי אינפלציונית של הממשלה היו הפוכות לציפיותיהם של כלכלני הממסד : למרות קיצוצי השכר , הנהגת המע"מ והירידה במיסוי על ההון , השתרר מיתון כלכלי . 
בשנים 1976 - 1977 לא גדל התוצר , ההשקעה במשק ירדה ב - 20 % בערך , וכך גם ההוצאה הציבורית . 
לעומת זאת , מדיניות ' הריסון ' הביאה לעלייה מהירה בצריכה הפרטית ; וחשוב מכל : למרות ' צימצום הביקוש ' , בעיקר אצל השכירים ? האינפלציה במקום לרדת , זינקה למעלה והגיעה לרמה של % 38 בשנת 1976 ול - 42 % בשנת 1977 . 
כדי להשלים את המדיניות הזאת , הטיל שר האוצר – על פי המלצתו הנלהבת של ברונו – קלף נוסף לניטרול ' תוספות היוקר ' בגין האינפלציה , שהשכירים ברוב עורמתם מצליחים לסחוט מהממשלה ומהמעסיקים ; קלף זה היה ' פיחות זוחל ' : פיחותים קטנים בלירה ( היה אז מטבע כזה ) מידי חודשים אחדים ; ואחר כך , מידי כמה שבועות . 
בשנים - 1974 , 1971 שער הלירה היה 4.2 לדולר ; הוא החל לעלות והגיע בסוף 1974 ל - 6 לירות לדולר ובאמצע 1977 ל - לירות . 
המטרה המוצהרת של הפיחותים הייתה לפחת את הלירה , בהתאם לעליית מחירי הנפט וחומרי - הגלם המיובאים ( מטרה מפוקפקת , בהתחשב בחלקם המועט יחסית של מרכיבים אלה בעלויות התוצר ) . למעשה , הפיחותים הביאו לשחיקת שכר והגבירו את האינפלציה . 
הפיחותים חשפו בקיעים רבים בהסדרים המוסדיים . 
' השיטה ' עבדה באמצעות עשרות שערי - חליפין שונים לייצוא ולייבוא , פטורים שונים ממכסים וממיסים , וחישובים שונים לגבי מלאים שיועדו להעניק סובסידיות . 
כל פיחות הביא למהומה חשבונאית שלמה בחישובי המלאים , השומות והסובסידיות . 
( עדיין לא הומצא המחשב האישי . 
) כל זה עודד העלמות מס ורמאויות חשבוניות , בקנה - מידה הולך וגדל . 
השיטה הלכה וקרסה , ורווחי האינפלציה מצאו דרכם לחו"ל . 
הון שחור , הברחות מטבע ושערוריות פיננסיות ? אלה היו הסיסמאות המובילות בתקופת ממשלתו של רבין . 
כבר בשנות החמישים , אליטת הכוח של ישראל נהגה להחזיק כספים בחו"ל ; אולם מאז שנות השבעים הלך החוג והתרחב , כשהוא עוקף בקלות את הפיקוח על המט"ח . 
הכנסות בלתי מוצהרות , בכמויות הולכות וגדלות , נותבו לשוויץ דרך חברות ליכטנשטייניות ( מקלט - מס לפני גילוי ג'רסי וקיימן ) , ומשם בחזרה לישראל כהון מולבן . 
הקרע בין רבין ופרס , אז שר הביטחון , הביא לכך שמקורביו של האחרון הדליפו לעיתונאים על חשבונות מטבע - חוץ של רבין בארה"ב ( שהיו אסורים אז על פי החוק ) . רבין נאלץ להתפטר , ובבחירות שהתקיימו זכה ' הליכוד' . 
לראשונה מאז 1948 קיבל ה ' ימין ' הזדמנות ' לתקן את העיוותים ' . 
ב . 
אינפלציה אופורית 
' הליכוד' , שבראשו עמדו מנחם בגין , ראש הממשלה , ושמחה ארליך , שר אוצר , מיהר להבטיח כי ' הקלקלות' יתוקנו . 
ארליך הבטיח להסיר את ההגבלות על המט"ח , לתת ל ' כוחות השוק ' להסדיר את העניינים , ולהפוך את ישראל ' לשוויץ של המזרח התיכון ' ( עד אז , לבנון נחשבה לכזאת ) . אין ספק שהכרזות אלה חיבבו ביותר את הצמד ארליך - בגין על כלכלני האקדמיה , שרובם תמכו במהלך זה שכּונה ' המהפך הכלכלי ' . 
במיוחד חימם הצמד את ליבותיהם של המוני השכירים , שהיו בטוחים כי ' כוחות השוק ' נוטים אך ורק לצידו של בגין . 
ארליך היה בעל בית - מלאכה קטן לליטוש עדשות - משקפיים ועסקן מלא תככים בעיריית תל - אביב , שהצליח להשתלט על המפלגה ' הליברלית' לאחר שהתאחדה עם ' חירות' . 
ארליך לא ידע מילה באנגלית וחסר השכלה כלכלית ; למעשה , היה ארליך חף מהשכלה כלשהי ; אך הדבר לא הפריע לו להודיע כי קרא בעיון את מחקריו של מילטון פרידמן , וכי הוא מאמץ את עקרונותיו . 
הוא לא הסתפק בכך : לאחר שיחת טלפון עם מילטון פרידמן , הודיע ארליך שפרידמן הפך ליועצו הכלכלי . 
סגנו של ארליך היה יחזקאל פלומין , עד אז רואה - חשבון אלמוני שהתמחה בטריקים של אי - תשלום מס בעבור פירמות גדולות . 
שני עסקני היוזמה החופשית הללו הודיעו להמון המריע כי תמה ' שיטת ספיר ' , הלא היא שיטת ' מאה השערים ' , וכי הגיע הקץ למנגנון ' הפרוטקציות' . 
מעתה ואילך , הם יניחו ל ' כוחות השוק ' לבצע את ' הקצאת המקורות' . 
בהופעה בטלוויזיה – כלומר בערוץ היחיד , שסוף סוף הצליח לנקות את ראשו ולהשתחרר משליטת התקשורת השמאלנית ? הבטיחו בגין וארליך , כי תוך שנה ( כלומר ב - 1979 ) , תרד האינפלציה לרמה של % ; 15 לאחר - מכן , הצמד הבטיח , היא תיעלם כליל , יחד עם שרידי המשטר הסוציאליסטי . 
דברים אלה התקבלו בברכה לא רק על ידי ההמון המריע , אלא גם על ידי הנהנים העיקריים מהרפורמה במטבע - חוץ – שלמעשה , ארליך יזם אותה בעבורם : בעלי ההון השחור . 
עד אז היה אסור להחזיק במטבע - חוץ או לסחור בו ; מלבד ליחידים או לעסקים שקיבלו היתר מיוחד לכך . 
שערי - החליפין של המטבע נקבעו על ידי הפיקוח על מטבע - החוץ במשרד האוצר . 
ארליך התיר להחזיק במט"ח , ובכך נתן מעמד חוקי לקבוצה גדולה של מתעשרים , שהבריחו הכנסות לחו"ל . 
מצד שני , התברר למרבית ההפתעה שהרפורמה בתחום המטבע לא הרחיקה - לכת : כוחות השוק נדדו בערך כמאה מטרים ? מן הפיקוח על המט"ח באוצר , אל מחלקת המט"ח בבנק ישראל ; שם החלו פקידיה לקבוע באופן חופשי את שערי המטבע מידי יום . 
וכן התברר שלכוחות השוק האלה הייתה נטייה מוזרה , ליצור לקראת סוף כל חודש ' עודף ביקושים ' במט"ח . 
אלה יצרו פיחותים בלירה , בשיעור שהתאים באופן מסתורי לשינויים במדד המחירים לצרכן של אותו חודש . 
אבל בעיקר התברר שלא היה ולא נברא שער - חליפין אחיד . 
ב ' שיטת ספיר ' היו בערך ששים שערי חליפין שנוצרו בעזרת תקציב , אשר סיבסד ישירות מקורבים ומועדפים שונים . 
בשיטת ארליך היו אלפי שערי - חליפין אפקטיביים , שסובסדו בלי שהופיעו בספרי התקציב . 
במקום זאת , בנק ישראל הדפיס כספים והִלווה אותם דרך הבנקים המסחריים , בריבית מסובסדת , לכל מיני אישים ועסקים שהופיעו תחת התואר ' יצואן ' או אחר . 
קראו לזה ' אשראי מוכוון ' ; אבל מאחר שלא הייתה שום בקרה תקציבית , האשראי הזה הפך לשיטה של הדפסת כסף פראית . 
בסופו של דבר , מדד המחירים לצרכן לא ירד בשנת 1979 לרמה של % 15 כמובטח , אלא דווקא עלה והגיע לרמה של 111 אחוז . 
לא רק שערך הלירה לא התייצב , אלא חל פיחות מהיר בערכה : במקום שער של 9.5 לירות לדולר בסוף ימי ממשלת רבין , היא הגיעה ל - 35 לירות בסוף אותה שנה . 
לא רק שההיתר לסחור במט"ח לא הביא להשקעות זולות מבחוץ – אלא שעודף הייבוא , הגירעון במאזן התשלומים ומצבת החובות החלו לתפוח במהירות . 
כדי להוריד את האינפלציה , החליטו ארליך ופלומין לקצץ בסובסידיות למוצרים עממיים . 
צעדים אלה היו צפויים להעלות לא רק את המחירים , אלא גם את חמתם של בוחרי בגין . 
הדיונים הארוכים בממשלה הסתיימו בפארסה אופיינית ; כל אחד מהשרים יצא מהישיבה , ובפיו בשורה על ' שורה של החלטות אמיצות' ? שסתרו שורה של החלטות אמיצות אחרות , שעליהן בישרו חבריו . 
בישיבה זו , הידועה בלשון העם כ ' ליל הברווזים ' , הצליחה הממשלה להראות שמדובר בחבורת שוטים חסרי הבנה וחסרי תוכנית ( למען האמת , לא היה צורך בשום תוכניות נוספות ; הרי תוכנית ' הליברליזציה ' הצליחה מעל למשוער , ומשתמטי המס ומבריחי המט"ח קיבלו הכשר ) . 
לאחר שנתיים , ממשלת ' הליכוד' נראתה יותר גרועה מזאת של ' העבודה ' . 
התערובת הזאת של מדיניות כלכלית ' ליברלית' , מדיניות - חוץ לאומנית והבטחות חסרות כיסוי , נראתה רע . 
בגין לא תיפקד , עזר ויצמן , שר הביטחון ומשה דיין , שר - החוץ התפטרו . 
' הליכוד' החל לסגת , הן ממדיניות ' קמפ - דיוויד' והן מ ' הליברליזציה ' . 
ארליך ופלומין התפטרו בסוף , 1979 ובמקומם נכנס יגאל הורביץ . 
ג . 
סטגפלציה פטריוטית 
הורביץ מינה לתפקיד מנכ"ל משרד האוצר , מומחה אחר לתעלולי מיסים של פירמות גדולות , כולל הפירמות בבעלות משפחת הורביץ ? הלא הוא יעקב נאמן ( המוכר מגלגול יותר מאוחר , בממשלת נתניהו ) . את מקומה של ' הכלכלה הליברלית' תפסה ' הכלכלה הלאומית' . 
הורביץ , כמו קודמו , היה חסר השכלה כלכלית וחף מהשכלה כלשהי ; עיקר נסיונו נצבר במשקו החקלאי , בניהול מפעל קטן לחלב ולגלידה , ובעסקנות בתנועת - המושבים . 
לעומת זאת , הוא נחשב לפטריוט ; וכמרבית השרים הפטריוטים של ישראל , הוא מעולם לא שירת בצבא הישראלי . 
השקפותיו הפטריוטיות באו לידי ביטוי בהצבעה בכנסת נגד הסכם קמפ - דייוויד ( גם יצחק שמיר , אשר מונה באותה עת לשר - החוץ לאחר התפטרות דיין , הצביע נגד ההסכם ) ; ובעיקר – בהזרמת תקציבי ענק , ברובם סמויים , ל ' גוש אמונים ' ולהתנחלויות שיועדו לחבל בהסדר אפשרי עם הפלסטינים . 
הורביץ שלל את אסכולת ' להיטיב עם העם ' בנוסח ארליך . 
הוא טען כי יש לשוב לשיטות ' העבודה ' , ו ' להדק את החגורה ' : לקצץ בתקציב הממשלתי , בעיקר בשכר , בתמיכות ובשרותים הציבוריים . 
ואכן , קוצצו הסובסידיות למצרכים חיוניים – ששמרו על רמה נמוכה את המחירים , והקלו על מקבלי השכר הנמוך . 
הוא קיצץ בשירותי הרווחה , העלה את נטל המיסים על השכירים , הקפיא את ההשקעות הציבוריות , והצמיד למדד את המשכנתאות וההלוואות לדיור . 
פעולות אלה זכו לתמיכה נלהבת של כלכלני הממסד האקדמי , שראו בכך צעד חשוב בהפחתת הנזילות ובהורדת הגירעון במאזן - התשלומים . 
רבים מהם סברו , שהצעדים מיועדים לקיצוץ ב ' עודף הביקושים ' וב ' צריכה הפרטית' שגורמים לאינפלציה . 
האמת הייתה , שהורביץ לא הבין בדקויות כאלה : כאיש עסקים קטן בעל השקפות לאומניות , הוא פשוט רצה לקצץ בעלויות , ולהפוך את המפעל הזה , שקרוי ' מדינת ישראל ' , לעסק ' רווחי ' . 
הורביץ דיבר בפשטות רבה ובפאתוס על ' מצבה הקשה של המדינה ' ; על - אודות ' הקופה ריקה ' ; על כי ' אנו מצויים בפני שוקת שבורה ' ; ולכן יש צורך ' לעמוד בפרץ ולבלום שיטפון בהעלאת שכר ' . 
רבים סברו שדיבורים פשטניים אלה מיועדים להמון , ושמאחריהם מסתתרת תוכנית מתוחכמת או מדיניות מבריקה . 
הם התבדו : הוא לא הבין ולא היה בעל יכולת להבין ניהול משק מדיני . 
היה לו אוצר של חמש - מאות מילים , אבל הוא הצליח במאמץ - מה להשתמש במאתיים . 
זה סוד פשטותו המתוחכמת . 
בינתיים , המשיך להתחולל הפלא הרגיל : התקציב קוצץ , השכר הריאלי נשחק , השירותים הציבוריים נפגעו , ההשקעה הריאלית ירדה , האבטלה עלתה ; אבל שוב , משום - מה , האינפלציה דהרה כלפי מעלה והגיעה בסוף 1980 לרמה של 133 אחוז . 
לראשונה החל להיות ברור , שהמשק הישראלי מצוי בסטגפלציה . 
כדי להשלים את התמונה , יש צורך להוסיף , שהריבית הריאלית נעה בין % 20 ובין % 50 לשנה , בעוד שהריבית הנומינלית הגיעה לשיעור של 250 אחוז . 
למעשה , מבחינת הלווים , המצב היה הרבה יותר גרוע : הריבית האפקטיבית , שהבנקים גבו מהם , הגיעה לשיעור של % 600 בשנה . 
משמעות הדבר שהריבית ' הריאלית' ( בניכוי האינפלציה ) ששילמו הלווים לבנקים הייתה 200 אחוז . 
נראה שהורביץ לא התאמץ במיוחד להבין כיצד קרה שהשכר הריאלי נשחק , התקציב האזרחי קוצץ ? ואילו הגירעון התקציבי דווקא עלה . 
הסיבה לכך הייתה פשוטה : בעוד שההכנסות ממיסים , שבעיקרן באו מהשכירים , נשחקו ? התחייבויות הממשלה שהיו בעיקרן צמודות לאינפלציה , התנפחו . 
חשוב להדגיש , שרק התקציב האזרחי השוטף ירד ; תקציב הביטחון על כל מרכיביו עלה , ועימו התקציב להתנחלויות . 
החזר החוב הפנימי הלך ותפח , בהיותו צמוד לאינפלציה . 
הסיבסוד והאשראי המוכוון למקורבים עלה . 
כך קרה שהשר המכונה ' אין לי ' בפי השכירים וצרכני השירותים הציבוריים , הפך ל ' יגאל המדפיס ' של בעלי - ההון ושכבת המתעשרים בתקופתו . 
במציאות זאת התבשרו תושבי ישראל , מפי מומחים - מטעם , כי מדובר ב ' דילמה מדינית' קשה ביותר העומדת בפני שר האוצר : או ' עצמאות כלכלית' , או ' הדברת שד האינפלציה ' . 
אי - אפשר להילחם בשתי חזיתות : גם במאזן - התשלומים וגם באינפלציה . 
מובן שהורביץ , כפטריוט , העדיף את חזית ' העצמאות הכלכלית' ; הוא הגדיר אותה כמלחמת קודש להגברת הייצוא . 
ואכן , הסיבסוד לייצוא ו ' האשראי המוכוון ' טיפסו לשיאים ; ותמורת זאת , כך סיפרו העיתונים באותה תקופה , שילם ' עם ישראל ' באינפלציה דוהרת . 
מכל - מקום , בזמנו של הורביץ דהרו אל שיאים חסרי תקדים גם רווחי ההון מהבורסה . 
הורביץ לא חשב אפילו לגעת ברווחי אינפלציה אלה . 
הוא טען בלהט : " ... הבורסה דרושה לנו כבבת עינינו שכן היא שומרת על הכספים שלא ילכו לצריכה הפרטית ... " ( העולם הזה , 3.2.1981 ) . הנה כך , הצליח הורביץ לפתור את ' הדילמה ' . 
מסתבר שהוא לא היה כל - כך שוטה . 
בין הבודדים באותה תקופה , שהיטיבו להבין את הקשר בין המרכיבים הללו ? האינפלציה , רווחי הבורסה וחלוקת ההכנסות ? הייתה אסתר אלכסנדר ( שכבר הוזכרה בפרק ד' ) . רוב העיתונים הממוסדים לא איפשרו לה לפרסם את ניתוחיה ; חריג היה רק השבועון ' העולם הזה ' . 
אלכסנדר חשדה , שהורביץ מנצל את האינפלציה ליצירת מהפך במבנה המשק : " ... זאת המציאות החברתית - כלכלית שהתפתחה אצלנו מאחורי מסך עשן של המלחמות למיניהן באינפלציה . 
כאשר אנחנו כולנו הועסקנו בקיצוצי תקציבים , בביטולי סובסידיות ללחם וחלב , בפיטורי עובדי ציבור ועובדים אחרים , באי עידכון קיצבאות הילדים ונקודות הזיכוי בשכר , כולם צעדים אנטי - אינפלציוניים מובהקים אליבא דכלכלני האוצר והאקדמיה , התעצמה לה הבורסה , התעשרו הבנקים ומתווכי שוק ההון , המשק חולק בין מונופולים , גדלו ההשקעות בחו"ל והעובדים מצאו עצמם הולכים ומידרדרים יחד עם הייצור והפיתוח של המשק כולו . 
נשאלת השאלה , ממה נובעת התפתחות זאת ? 
האם היא נובעת מכך שקובעי המדיניות הכלכלית ויועציהם אינם יודעים מה הם עושים ? 
האם כל זה נובע מחוסר הבנה של משמעות הצעדים , או שהתפתחות זאת נובעת מתוך פעולתם המכוונת של אינטרסנטים חסרי מצפון וחסרי יושר , שמלבד התעשרותם האישית לא איכפת להם הכלל ? 
אינטרסנטים אלה , האם הם מסוגלים להעביר את רצונם תוך כדי זרית חול בעיני הציבור , כאילו מכוונים צעדיהם נגד האינפלציה ? 
... " ( העולם הזה 7.1.81 ) . 
מסך - העשן היה כה מעובה , עד כי רבים לא שמו - לב שיגאל הורביץ ומרעיו פשוט משטים בכולם . 
בין אם הורביץ היה שוטה ובין אם היה נוכל , בין אם הוא התכוון ובין אם הדברים התגלגלו בהיסח - הדעת ? הסטגפלציה שהתחוללה בתקופתו הייתה מצוינת לעסקיו הפרטיים ולעסקי חבריו , בעלי - ההון הגדולים וכרישי הבורסה . 
מדיניות הקיצוצים בסובסידיות והעלאת מחירי החלב , במסווה של ' קיצוצי תקציב ' , העשירה את עסקיו . 
הורביץ היה בעליהם של מחלבות ' טנא - נוגה ' ומפעל הגלידה ' אדניר ' , עליהם הצליח להשתלט בעזרת קשריו הפוליטיים המסועפים . 
המחלבות שלטו בכרבע ממכירות מוצרי החלב . 
מחירי החלב , כמרבית המוצרים המונופוליים , נמצאו בפיקוח משרד התעשייה והמסחר ובבקרת משרד האוצר . 
הורביץ הספיק להיות שר של שני המשרדים . 
בעת היותו שר התעשייה והמסחר הצליח להשיג רווחים נוספים של כמיליון דולר , מהעלאת מחירי החלב ומהקפאת מחיריהם של חומרי - גלם לייצור מוצרי החלב . 
חלב ומוצריו הם תחום בעל ביקוש קשיח ; ביקוש זה סופק אז בידי אוליגופול של שלוש פירמות בלבד , אשר נמצאו בפיקוח מחירים של הורביץ . 
את הרווחים , שהתקבלו מהחלב והגלידה , העביר הורביץ לבורסה . 
שם הם שוערכו , ובזכותו גם שוחררו ממס . 
חלק מהרווחים הועברו לחו"ל . 
כלומר : הורביץ מעלה מחירים , מקצץ בסובסידיות בשוק בעל ביקוש קשיח ? אשר עלויות הייצור שלו ומחיריו מצויים בשליטתו – ומונע כניסת מתחרים מבחוץ . 
לאחר - מכן , הוא דואג לשחרר את הכנסותיו ממיסים באמצעות הבורסה ; וליתר ביטחון , למען היעדים הלאומיים , הוא דואג לקצץ בתוספת - היוקר שהייתה אמורה להיות משולמת לפועליו בגין עליית המחירים . 
התברר , שנוכלות ופטריוטיות הן תערובת מנצחת . 
מבחינה ציבורית – זה עבר בשלום , על רקע עיתונות שבעליה נהנו מרווחי האינפלציה . 
דווקא בקרב בני - מינו , הורביץ נתקל בביקורת ובהתנגדות חריפה : היו אלה בעלי - ההון אשר לא ששו להתחלק עימו ברווחי הבורסה . 
הורביץ ומשפחתו ניחנו בתיאבון נועז מדי , אפילו לגבי תקופתם . 
בין שלל הפשיטות שבני המשפחה ערכו בבורסה , זכורה לטוב מין פירמה ' אגרו - טכנולוגית' בשם ' שנהר ' ; הם הנפיקו את מניותיה והרוויחו כמה מאות אלפי דולרים , בהקפידם שלא לקיים ולו ּ אחת מההבטחות שהם פירסמו בתשקיף . 
כפי שסיכם זאת ביובש ' מעריב ' : " ... בפרשה זאת קיימות חשדות לעבירות על חוקי ניירות - ערך שהפילו בפח משקיעים רבים מקרב הציבור ... " ( עסקים , 15.3.88 ) . ' שנהר ' , מכל מקום , חוללה פלאות בבורסה במשך שנים אחדות ; אפילו ותיקי הבורסה נוהגים להיזכר בגעגועים בשנת 1985 השחונה , שבה מניית ' שנהר ' נסקה ב - % 1,700 בלי שהפירמה טרחה לייצר ולו בדל אגרוטכני אחד . 
הסטגפלציה בזמנו של הורביץ , השתקפה היטב בענף הדירות ההמוניות . 
באותה עת הייתה ירידה תלולה בייצור הדירות בשוק ההמוני , ועלייה תלולה במחיריהן . 
יש להניח , שהתופעה נוצרה , בין השאר , מחיבור מוצלח בין שר השיכון דוד לוי ? שדאג להפחתה בבניית השיכונים העממיים , ולפריחת הבנייה בהתנחלויות ולטיפוח שוק הבתים האקסקלוסיביים ? ובין הורביץ , שדאג לעליית מחירי הדירות ולירידת יכולתם של השכירים לרכוש אותן . 
מצב זה הביא את צמד הלֵצים להגות יוזמה חדשנית , אשר תקל ממצוקת השכירים העניים : דירות להשכרה . 
על פי תוכניתם של לוי את הורביץ , הוקמה ' החברה לפיתוח כלכלי לבניית דירות להשכרה בישראל ' . 
החברה הייתה אמורה לגייס הון בארה"ב , בערבות של משרד האוצר הישראלי שבראשו עמד הורביץ ; את הקרקעות היה אמור לספק ' מינהל מקרקעי ישראל ' , שבראשו עמד שר החקלאות אריאל שרון . 
משרד השיכון של לוי היה אמור לדאוג כי הדירות יושכרו לפרולים . 
חלק מהרווחים היה אמור לזרום לכיסי בעלי ' החברה לפיתוח כלכלי ' . 
מעניין שלא השכירים קשי - היום , שהיו אמורים לשכור את הדירות ; לא נציגיהם בהסתדרות ; ובוודאי שלא עסקני ' העבודה ' ? לא מחו נגד התוכנית . 
מי שהתנגד לה היו דווקא הקבלנים הגדולים בישראל , שהתקנאו ברווחים הקלים אשר היו עתידים לזרום אל בעלי החברה משופעת הזכיונות הזאת . 
הם אף טרחו לגלות בציבור , מי היו בעלי החברה : הורביץ ובניו ... 
לא כאן המקום להמשיך ולתאר את עלילותיו הנפתוליות של פטריוט ישר זה . 
הסוף היה טוב . 
בתחילת 1981 התפטר הורביץ ; הוא סבר כי הגיעה עת ' המימוש ' ; הזמן בשל להצטרף למפלגת ' תלם ' , שהקים בן - דודו משה דיין . 
' תלם ' הייתה ' מפלגת מרכז' טיפוסית , מהסוג שצץ לפני בחירות , ואשר עסקניה בטוחים בהצלחתם לסחוט שלל רב מקואליציית השלטון . 
כעבור שלוש שנים , הורביץ מאס בשותפים לרווחים ; הוא הקים מפלגה כזאת לעצמו , ' אומץ להבראת המשק ' שמה . 
הוא הצליח למכור אותה פעמיים : קודם כל ל ' עבודה ' ואחר - כך ל ' ליכוד' . 
מהאחרונים , אף הצליח לסחוט מקומות משוריינים בכנסת המיועדת . 
אבל לאט - לאט גילו גם המתחרים את החידוש ; הם הנפיקו שפע של ' מפלגות מרכז' , שהצטיינו לא פחות מהורביץ בתערובת של נוכלות פטריוטית ( ' יחד' , ' צומת' , ' הדרך השלישית' , ' ישראל שלנו ' וכו' ) . מחירי מניותיו נפלו . 
הוא עוד ניסה להתפתל ולגלגל עיניים , אבל מול האולמרטים והליברמנים של שנות התשעים לא היה לו שום סיכוי . 
החגיגה נגמרה . 
הורביץ לא הצליח להציל את עסקי משפחתו ; אלה התמוטטו ברעש , כשהם מותירים את בניו עם חובות של עשרות מיליוני דולרים . 
אבל נחזור לשנת , 1981 עת התפטר הנוכל . 
שאר הפטריוטים , שרי ' הליכוד' שנותרו בממשלת בגין ( בלי ויצמן , דיין והורביץ – ועם בגין , בהתקף מחזורי של מאניה - דפרסייה ) , החלו לחשוש מהבחירות המתקרבות . 
הם חיפשו שר אוצר טרי , אשר ירים לזמן מה את מורל השכירים ; בעיקר השכירים קשיי היום , בוחרי ' הליכוד' דאז . 
זה נמצא בדמותו של יורם ארידור . 
ד . 
האינפלציה הנכונה 
ארידור מיהר להמיר את ' הכלכלה הלאומית' המתמוטטת בכרזה חדשה : ' הכלכלה הנכונה ' . 
שוב הוחלפו המטרות הלאומיות . 
לא עוד מלחמה בגירעון המסחרי , אלא מלחמה באינפלציה . 
צעדו המפתיע הראשון של ארידור היה הורדת המיסים על ייבוא מוצרי אלקטרוניקה . 
הוא טען , שהורדת המחירים מפחיתה את האינפלציה וסופגת את עודפי הביקוש במשק . 
בעיניו , זה היה עיקרון תיאורטי חדש . 
אויביו האשימוהו , דווקא , בניהול ' כלכלת בחירות' וביצירת אווירה של שגשוג לקראת בחירות 1981 . 
היה משהו בהאשמות אלה : בדיוק באותה עת הופיע יעקב מרידור , מועמד חדש מטעם ' הליכוד' ? ומי שבתקופת המנדט היה מראשי האצ"ל ? וטען כי הוא עומד לפתור את כלל בעיות מאזן - התשלומים של עם ישראל . 
לטענתו , הוא יעשה זאת באמצעות המצאה גאונית חדשה , שאותה מפתחת קבוצת מדענים העובדת בשרותו . 
' הליכוד' זכה בבחירות ; לא כל כך בגלל צמד הקוסמים ארידור - מרידור – אלא יותר בגלל יציאתו של בגין מדיכאונו , ככל שעלה באפו ריח ההמונים המשולהבים מנאומי הבחירות . 
לאחר הבחירות ציפו מארידור , כי יחדל מ ' הכלכלה הנכונה ' ויפעל להורדת האינפלציה . 
אלא שארידור , להפתעת כולם , דבק ב ' כלכלה הנכונה ' . 
הסתבר , לפי דבריו , שכולם עסקו עד אז בכלכלה מוטעית ואילו הוא פיתח תיאוריה חדשה ונכונה . 
בתחילה הוא הצטנע , וטען שהוא מיישם את ' כלכלת צד ההיצע' של נשיא ארה"ב רונלד רייגן ; אבל יותר מאוחר הוא טען שהוא פיתח תיאוריה מקורית להורדת אינפלציה , שעליה הוא עוד יזכה בפרס נובל לכלכלה . 
בקיצור , ארידור היה נאד נפוח – שבניגוד לקודמיו הצליח לעורר עליו את זעמם של כל הקבוצות המובילות במשק , גם של אלה שהרוויחו מהאינפלציה . 
בעיקר הוא עורר עליו את חמתם של מרבית כלכלני האקדמיה , אשר חשו כי ארידור מפקיע את הזיכיון הבלעדי שלהם בענף אספקת האידיאולוגיות וההצדקות . 
ארידור מצא שני מרצים לכלכלה - חקלאית מרחובות , שנתנו גושפנקא אקדמית למדיניותו . 
היו אלה עזרא סדן שמוּנה למנכ"ל משרד האוצר , ויקיר פלסנר שמוּנה לסגן נגיד בנק ישראל . 
מדיניות מוניטרית מרסנת תיגרום לכך שמחירי המוצרים לא יוכלו לעלות במלוא שיעור עליית העלויות שהקדימה אותם . 
וכו' וכו ' ... " כותב יקיר פלסנר . 
מדובר אם כן בהסבר שמרני ובנאלי למדי , שרוֹוח בספרות המקרו - כלכלית . 
סדן ופלסנר , אשר פירסמו הסבר זה , התקשו להבין , מדוע הם מותקפים על ידי כלכלנים שמרנים כמו ברונו ובן - שחר , שבעצם אמרו אותו הדבר ( פרק ד' לעיל ) . 
מה שהציעה השלישייה ארידור - סדן - פלסנר היה , תיסוף של המטבע הישראלי . 
לדעתם , הפיחותים התכופים בשקל גורמים לאינפלציה . 
הם הציעו להעלות את הסובסידיות במוצרי - היסוד , ובכך להוזילם ולבלום את הציפיות לאינפלציה . 
כמו - כן הציעו להוריד את שיעורי הריבית , ובכך לעצור את קצב עליית עלות המימון . 
גולת הכותרת של מדיניות ארידור הייתה ' לבטל את ההצמדות במשק ' ? סיסמה אשר כל כלכלן מצוי דיקלם באותה עת ? ובעיקר , כמובן , לבטל את ההצמדות החלקיות של השכר למדד המחירים לצרכן . 
בתחילה היה נראה שהשלישייה המופלאה הזאת אכן מצליחה , בעזרת כוחותיה המאגיים או בעזרת ' התיאוריה ' המקורית שלה , להדביר את ' שד האינפלציה ' . 
בתום השנה הראשונה , הירבתה השלישייה להתפעל מעצמה : האינפלציה ירדה לרמה של 101 אחוז . 
ללא ספק , הם וממשלת ' הליכוד' ובוחריה היו ראויים להתפעלות : שהרי בני - אדם הרואים באינפלציה שנתית כזו , של שלוש ספרות , הישג של מדיניות מקורית , ראויים להערצה . 
אבל בשנת , 1982 השלישייה התחילה להגזים ב ' תיאוריה ' . 
הם התאמצו להוריד את ' הציפיות' ואת שערי - החליפין ' הנומינליים ' לדרגה של % 5 לחודש , וזאת כדי להגיע לרמה של % 80 אינפלציה לשנה . 
יותר מאוחר , בעידן ' התוכנית לייצוב המשק ' של פרס - ברונו , מדיניות דומה לזאת כונתה ' סינכרון ' . 
העם , מצִדו , העדיף לכנות את תוכנית ' הסינכרון ' של ארידור בשם ' חמסה ' . 
אולם להפתעתו של ארידור שד האינפלציה סירב לחזור אל הבקבוק ; והאינפלציה ב - 1982 נמלכה בדעתה ושבה לרמה של תקופת הורביץ : 131 אחוז . 
השנה שאחרי - כן היא הצליחה בכוחות עצמה לטפס לרמה של 191 אחוזים . 
אם , למרות הכל , מישהו מתייחס בכובד ראש למדיניות ' החמסה ' , ומעוניין להבין מדוע היא ' נכשלה ' – ההסבר פשוט ביותר : ארידור הצליח בקלות ליישם את היעד של % 5 בכל מה שקשור למניעת עליות בשכר ובשער השקל . 
קל לכפות על שכירים קיצוצי שכר , בשם אינטרס לאומי כלשהו ; העובדה היא , שמרבית השכירים הצביעו במשך עשרות שנים למען ' העבודה ' ו ' הליכוד' , צמד מפלגות עוינות לשכירים . 
וכן , היה ארידור , בעזרת משרתיו בבנק ישראל , הנגיד מנדלבאום וסגנו פלסנר , מסוגל לכפות שער - חליפין של השקל ; אבל הוא לא היה יכול לכפות את היומרות התיאורטיות שלו על התחום המרכזי שבו מתחוללת האינפלציה : הריבית , הרווחים , המחירים , וההתחייבויות הצמודות של הממשלה , שבעיקרן קשורות לרווחי ההון . 
כאן , בעצם , טמונה העצם של הכלב . 
ה . 
אינפלציה בנקאית 
קבוצות - ההון הגדולות וכל המצויים בבורסה פשוט ' חגגו ' בתקופתו ; אבל ארידור , בניגוד לכמה שרים בממשלה , אפילו לא הבין זאת . 
למעשה , הם חוללו אינפלציה בעזרת שיערוך המניות הפטור - ממס , ובאמצעות שיעורי הריבית , אשר ארידור שכח ' לסנכרן ' אותם . 
כאשר הבנקים גובים ריבית ריאלית של % , 30 האינפלציה אינה ' נומינלית' ; אלא היא מעוגנת היטב בריאליה של השכירים , שאותם ' מסנכרנים ' . 
מה שהיה יפה בתהליך האינפלציוני של תקופת ארידור ? הוא היותו גלוי וברור לעין כל . 
למרות הבהירות , טחו עיניו של ארידור ועיניהם של עוד כמה מקרו - כלכלנים ופקידים בבנק ישראל . 
הם סברו באמת ובתמים , שהאינפלציה הישראלית היא תופעה ' נומינלית' , אשר צפות בה כמה ' בועות' ספקולטיביות לא - חשובות . 
התופעה הגלויה ביותר באותו זמן , הייתה השליטה המוחלטת של קבוצות - הון הגדולות בשוק ההון . 
הן שלטו בו באמצעות הבנקים , ובאמצעות פירמות פיננסיות שהיו בשליטתן ( חברות ביטוח , קופות - גמל , קרנות פנסיה , קרנות - נאמנות , חברות אשראי ושאר משקיעים מוסדיים ) . הן שלטו הן בשוק המשני של המסחר בניירות - ערך , והן בשוק הראשוני של ההנפקות . 
השיטה הייתה פשוטה ביותר . 
מידי יום , עד שעה אחת - עשרה בבוקר , ריכזו הבנקים את הקניות והמכירות של המניות ( שלב ה ' לידר ' ) ; הם קיזזו ביניהם את כל עודפי המכירה והקנייה . 
המניות ' האטרקטיביות' ביותר או ' הסולידיות' ביותר , אלה שהבטיחו את כספי החוסכים הקטנים מפני האינפלציה , היו כמובן המניות הבנקאיות . 
הצד השני בשיטה היה צד ' גיוס ההון ' , אם ניתן לכנות זאת כך ; והוא נראה מכובד וסולידי לא פחות . 
הוא לוּוה בתשקיפים , שעליהם היו חתומים מיטב השמות של ' קברניטי המשק ' הישראלי . 
הסברים מפורטים , סתומים למדי , של מיטב רואי - החשבון עיטרו את ' הביאורים ' הארוכים שנלוו אל ' המאזנים ' . 
שרים וחברי - כנסת היו מעורבים בהנפקות ובמידע פנים , לפני ההנפקות ואחריהן . 
העיתונות החופשית של ישראל המליצה בחום על מניות הבנקים . 
מדורים שלמים בעיתונים היו מוצפים ב ' ניתוחים ' מטעם של מאזני הבנקים . 
כל רשתות התקשורת נרתמו לקדם את האורגזמה הבורסאית , שבה נפגשו הררי המניות המשוערכות וזכו כבר ביום הולדתן לטיפול ולטיפוח כה מסור . 
בשעה שנזרקו המניות אל מסתורי הכלכלה החופשית , בה נפגשו בתרועה כוחות ההיצע והביקוש – כוחות הביקוש היו אלה שזכו כמעט תמיד , באורח מסתורי , בניצחון מרהיב . 
כדי להפגין ' חוסן פיננסי ' , פיזרו הבנקים ביד רחבה הוצאות רבות על פיתוח סניפים גדולים ומפוארים ומעוטרים בשלל השכלולים הטכנולוגיים ; פרסומים ומודעות , שתפסו לעתים כרבע מגליונות העיתונים , הכריזו ללא הרף כי גורל משק האומה תלוי בביצועיהם ובשגשוגם . 
סיסמתם המשותפת , שהפכה לג'ינגל המושמע ברדיו השכם והערב הייתה : ' הבנקים , החמצן של המדינה ' . 
החצופים . 
המצב לא התאים במיוחד לדוקטרינות ' הליברליות' : למרות ההשקעות ' הסולידיות' של הבנקים , המשק הישראלי דרך במקום ; פריחה הייתה רק בענף המניות , ובמיוחד המניות הבנקאיות . 
בסוף שנת , 1976 קץ תקופת רבינוביץ' , היה ערכן של מניות הבנקים 700 מיליון דולר ; בסוף , 1978 שהיא סוף עידן ארליך , הוא היה כ - מיליארד דולר ; בסוף , 1980 קץ עידן הורביץ , הוא היה כ - מיליארד דולר ; ב - , 1982 בשיא תקופת ארידור , הגיע ערכן ל - 6 מיליארד דולר , והן היוו כ - 44 % מסך ערכי המניות בבורסה . 
הטיפול המסתורי והמסור של הבנקים , במניות של עצמם ובמניות ' מקורבות' , היה נמרץ ביותר : בעל מניות רדום שקנה מניות בנקאיות בסך 1,000 דולר בינואר , 1978 היה יכול למכרן ערב המפולת באוקטובר 1983 תמורת 4,900 דולר ; דהיינו , בתשואה ריאלית ממוצעת של % 30 לשנה . 
כל זאת במשק שאינו צומח – ושבו נעה האינפלציה , מאז , 1977 בשיעורים שבין % 50 לבין % 130 לשנה . 
בעולם של סוף המאה העשרים לא היה ידוע על מקום שבו ניתן היה להשיג בשוק ניירות - ערך תשואה ריאלית קבועה של % 30 לשנה , במשך כשש שנים רצופות , ללא סיכון ובערבות ממשלתית . 
יתר על כן : בכל תולדות הקפיטליזם העולמי ? או לפחות , מאז ג'ון לו ? לא ידוע על משק כלשהו , שנתן שיעור - רווח ממוצע כזה ובמשך זמן כה ארוך . 
מדובר בתשואות כלליות וממוצעות , מינואר עד דצמבר של כל שנה ; בעלי - הון גדולים , בעלי מידע פנים , ובעלי הסכמי קיזוז והרצה משותפים – השיגו , לעתים בתוך זמן קצר ביותר , תשואה של אלפי אחוזים . 
ב ' השקעות' מסוג זה , היו מעורבים בעלי קבוצות - ההון הגדולות , על השלוחות העסקיות הענפות , וכן שרים ועסקנים פוליטיים ומנהלים בממשלה ובצבא . 
מיותר לציין שהן מבקר המדינה והן ועדת החקירה של בייסקי ושות' , לא העזו להתקרב לנושא מסוכן זה ? שכלל תרמיות בקנה - מידה גדול : כגון פקודות רטרואקטיביות , זיוף של ערכי מניות בתיקי - השקעה , ניצול מידע - פנים על תנודות מתוכננות של ניירות - הערך . 
לשטרות הללו , שהנפיקו הבנקים , ושכונו ' מניות' , הייתה עוד תכונה פלאית : השליטה של קבוצות האחזקה השולטות בהן , אותם ' הבעלים הנעדרים ' , לעולם אינה מידלדלת . 
מניות הבנקים ומניות ' כבדות' אחרות היו למעשה בבעלותן ובשליטתן של קבוצות - הבעלות המרכזיות . 
אלה לא הנפיקו את מניותיהן , שנחשבו למניות - יסוד בלתי נסחרות . 
רק לאחר המפולת הגדולה ב - , 1983 נזכרו לפתע עורכי - דין – אשר קודם - לכן אהבו את ' השגשוג' – כי הבנקים הוליכו אותם שולל : המניות הבנקאיות לא היקנו להם בעלויות ושליטה , אלא רק תעודת השתתפות זמנית בחלוקת השלל המאורגנת של המשק ושותפות בשוד הממוסד של השכירים . 
משקיעים נמרצים , שנשאו עיניהם לתשואות הגדולות , לא הסתפקו במניות הבנקאיות . 
הם קנו ומכרו במרץ מניות ' תעשייתיות' ; ברובן היו אלה בשליטה ישירה או עקיפה של קבוצות - ההון הגדולות , והורצו דרך עסקים שהיו בשליטתן ( כגון חברות השקעה , קרנות - נאמנות , חברות ביטוח , חברות נדל"ן ואחרים ) . כך קרה שבעת המיתון של 1980 – כאשר התוצר - לנפש לא עלה , וחלקה של ההשקעה בתוצר המקומי ירד לנקודת השפל הנמוכה ביותר מאז המיתון של 1967 – המניות ' התעשייתיות' הגיעו לתשואה נומינלית של 700 אחוז . 
באותה שנה , הגיעה האינפלציה ל - 132 אחוזים . 
פירושו של דבר , שמדובר ברווח ריאלי של כ - 240 אחוז . 
' משקיע' שקנה בתחילת 1980 מניות ' תעשייתיות' בסך 1,000 דולר , יכול היה למכרן תמורת 3,400 דולר בסוף השנה . 
השתלטותן של קבוצות - ההון הגדולות על שוק ההון , תוך ניצול שליטתן על גיוס ההון ועל הרצת מניות , לא עברה בקלות . 
האינפלציה בתקופת ארידור נבעה בין השאר מקרבות שנערכו בין קבוצות - ההון הדומיננטיות ובין קבוצות - הון אחרות , אשר ניסו לאיים על שליטתן הבלעדית בגריפת הרווחים . 
קבוצות מתחרות אלה איימו לא רק על רווחיהן של הגדולות , שהושגו במאמץ אירגוני גדול ? ותוך הפרשה לשכבות הולכות וגדלות של טפילים ( מהממשלה , מהעסקים , מנציגי החוק ומהעיתונות ) , שתאבונם להשתתף ברווחים עלה מהנפקה להנפקה ? אלא יותר מכך : הן איימו להרוס את כל שיטת השיערוך הכפול : הרצת המניות ( ' ויסות' ) וההנפקות ( ' גיוס הון ' ) . 
האתגר הקשה ביותר , שעמד בפני קבוצות - ההון הגדולות , היה קבוצת ' דנות' . 
היא הוקמה בידי בעלי - הון מקומיים וזרים ? ברובם , בעלי שליטה מונופולית בענפי מפתח במשק ? אשר ניסו להנפיק בעצמם מניות ולהריצן , בלי לשתף ברווחים את קבוצות - ההון הגדולות . 
הם בעצם ניסו לאחד את הונם , כדי ליצור תשלובת בנוסח קבוצת ' אי.די.בי'; לשם כך , הם היו זקוקים לבנק . 
וזה נמצא , לאחר תהפוכות רבות , בדמותו של ' הבנק הבינלאומי הראשון ' שאותו רכשו . 
בעלי ' דנות' קיוו מן - הסתם שקרבתם לראשי ' הליכוד' תעביר לידיהם נכסים ממשלתיים במחיר מוזל . 
הם התכוונו לממן את רכישתם בשיטת השיערוך הכפול של ' גיוס הון ' ושל ' ויסות' . 
ניסיונותיהם להשתלט על נכסים אסטרטגיים במשק הוצגו כפרוייקטיים לאומיים , שיועדו בין השאר " ... לגלות ולטפח יזמים צעירים עם רעיונות להשקעה בתעשיות ייצוא . 
לספק להם את התמיכה הפיננסית כדי לקדם את המשק הלאומי ... " ( פרנקל וביכלר 1984 : עמ' 115 ) . 
עד מהרה התחוללו קרבות אדירים , כחלק מה ' השקעה בתעשיות ייצוא ' . 
לקרבות אלה גויסו שרים , עסקנים פוליטיים ופקידי ממשלה . 
הם העסיקו באינטנסיביות חלק ניכר ממנגנוני הממשל : ועדת הכספים בכנסת , ועדת השרים לענייני כלכלה , הרשות לניירות - ערך , הנהלת הבורסה ובנק ישראל . 
קבוצות - ההון הדומיננטיות יצאו למלחמה ? וברוב הקרבות , ' דנות' הפסידה . 
נכשל נסיונה להשתלט על ' פז' , ששלטה על ארבעים אחוז ממכירות הדלק בישראל : כתוצאה מחוסר הסכמה בין הכנופיות השונות , שהפעילו לחץ על השרים – הממשלה הפכה בישיבה סוערת את הנכס לחברה ממשלתית , עד שיירגעו הרוחות . 
גורל דומה היה לנסיונם של בעלי ' דנות' להשתלט על ' דלק ' , ששלטה ב - 30 % ממכירות הדלק ; זו נותרה בידי ' הפועלים ' ו ' דיסקונט ' . 
נכשל גם נסיונם להשתלט על ' רסקו ' , פירמה שהייתה בבעלות ' הסוכנות היהודית' , מהגדולות בישראל בעסקי הבנייה . 
כאן הם נתקלו בהתנגדותם של שרים ועסקנים של ' חירות' שבתוך ' הליכוד' , ובעיקר בהתנגדותם של ארידור שר האוצר ושל דוד לוי שר השיכון . 
מי שזכה בשלל , למעשה בחינם , היו יעקב מרידור שר הכלכלה ושותפיו ; בתוך שבועות מספר , הם הרוויחו בעסקה כמה עשרות מיליוני דולרים . 
כך גם נכשל הניסיון של ' דנות' לקנות שליטה ב ' החברה לישראל ' , שעברה – לאחר מאבק מסובך שנמשך שנים אחדות – לידיו החמדניות של שאול אייזנברג . 
לעומת זאת , ' דנות' הצליחה לקנות מאת אייזנברג את ' הבנק הבינלאומי הראשון ' ; וזה כשלעצמו , היה סיפור אופייני לתקופה . 
רוב השליטה בבנק הייתה בידי ' פי . 
בי ' , שהייתה בבעלות שתי קבוצות - הון זרות : ' פירסט פנסילבניה בנק ' ו ' קנדה ישראל ' שבבעלות הברונפמנים , ממקורבי ספיר ועסקנים אחרים של מפלגת ' העבודה ' . 
לאחר גלגולים אחדים , שאול אייזנברג הצליח להשתלט על הבנק תמורת 13 מיליון דולר . 
שנה לאחר - מכן , הוא מכר לבעלי ' דנות' את הבנק תמורת 23 מיליון דולר ; הרווח , 10 מיליון דולר , היה פטור ממס . 
פקידי בנק ישראל לא העזו למחות על העסקה , שבה היו מעורבים בעלי - הון מקורבים ל ' ליכוד' – שחלקם , כמו פרומצ'נקו וסחרוב , מונו בידי שרי ' הליכוד' ליושבי - ראש של חברות ממשלתיות . 
כך מצאו את עצמם בעלי ' דנות' שולטים בבנק גדול יחסית , בעל כשמונים סניפים ; וכן בפירמות בתחומי הביטוח , הפיננסים , המסחר והמחשבים . 
אז החל המרוץ הגדול של בעלי ' דנות' נגד קבוצות - ההון הגדולות . 
הם החלו לקנות פירמות קטנות מכל הבא ליד , ברובן כושלות בעידן האינפלציה הדוהרת . 
את אלה הם חיברו לקבוצות אחזקה ' תעשייתיות' בנוסח ' כור ' ו ' כלל ' . 
כך נולדו ' דנות תעשיות' ו ' דנות סחר ' . 
שתי הקבוצות התכוונו ' לגייס הון ' במחירים נפוחים – תוך הרצת מניותיהן , באמצעות הארגונים הפיננסיים של ' הבנק הבינלאומי הראשון ' : אלה כללו קרנות - נאמנות וקופות - גמל , שהבטיחו תשואות גבוהות יותר משהבטיחו הארגונים הפיננסיים של הבנקים הגדולים . 
כדי לממן ל ' אחד - עשר המופלאים ' ( כך כונו בעלי ' דנות' ) את רכישת מניותיהם ב ' דנות' , רכשה מהם ' דנות' חלק מאחזקותיהם בפירמות אחרות . 
כך רכשה ' דנות' מאת פקר % 14 של מניות ' פקר פלדה ' , מאת מושביץ רכשה % 12 של מניות ' עלית' , ומאת הסחרובים רכשה מניות של ' סהר ' . 
הרכישות , כמובן , נעשו במחיר מנופח . 
את ההחלטה על הרכישות קיבלו חברי הדירקטוריון , שהיו גם הבעלים ; ביניהם בלט מרק מושביץ שהיה יו"ר ' דנות' , וזכה ב ' דמי ניהול ' צנועים של 50,000 דולר לשנה , ואהרון סחרוב שהיה ממלא - מקום יו"ר ' דנות' . 
בפרשת מניות ' סהר ' היו יסודות פליליים רבים , אשר היו מעורבים בהם אישים פוליטיים ועסקיים מרכזיים , אולם " ... החקירה בפרשה זאת עלתה על שירטון . 
יותר מידי גורמים פוליטיים כבדי משקל הפעילו לחצים , והבנק הבינלאומי הראשון התחמק מלשתף פעולה ... " ( אבנרי , 1987 : עמ' 95 ) . 
' דנות' עסקה גם בוויסות המניות של הפירמות אשר שלטו בהן בעליה , ובהרצתן . 
הפנינים שבכתר : הרצת מניות ' פי . 
בי ' , חברת האחזקה של ' הבנק הבינלאומי הראשון ' ; וכמובן , ' ויסות' מניות הבנק עצמו . 
בנובמבר 1982 יצא הבנק בהנפקת זכויות . 
היו אלה ימי הזוהר של ממשל בגין ; מאות אלפי ' משקיעים ' הסתחררו באותה עת באורגזמה בורסאית ; לפי הערכת הנהלת הבורסה , כארבע - מאות אלף משפחות – דהיינו , לפחות רבע מהמשפחות בישראל – זרקו את כספן לבורסה . 
מצבת הנכסים בבורסה הגיעה בשנה זו לשיא של 11 מיליארד דולר . 
הייתה זאת התקופה היפה של הפלישה ללבנון , אשר כונתה בציניות אורווליאנית ' מלחמת שלום הגליל ' . 
מלחמה זאת העלתה את הציפיות לרווחים בבורסה , והבטיחה רווחים פוליטיים מהירים לשותפות בגין את שרון . 
ההתלהבות , מסיכויי השלל הרב , הקיפה את המוני עם ישראל ; עד כדי כך , שהבנקים , בהיותם ' חמצן האומה ' , מיהרו להרכיב בנקים ניידים על גבי משאיות , ולהדהירם בעקבות שיירות הטנקים שהשתרכו אל עבר ביירות . 
הכל – למען יוכלו חיילי - המילואים וקציני - הקבע להמשיך ולהשקיע באופן רציונלי , גם בהיותם עסוקים במבצע הקליל הזה . 
הרדיו והעיתונים התמלאו בכתבות על המלחמה העליזה ועל ' ביעור קני המחבלים ' , ובפרסומות בלתי פוסקות על ' הבנקים בשירות האומה ' . 
גם מרידור שר הכלכלה , אשר השתלט לא - מכבר על פירמת הבנייה ' רסקו ' ואף הספיק להנפיקה ולהריצה בבורסה , מיהר להציע את שירותיו ' לפתרון בעיית הפליטים בלבנון ' ; תוכניתו : הממשלה תרכוש בתים טרומיים , מאת ' רסקו ' , ותשכן בהם את הפלסטינים פליטי סברה ושתילה . 
ארידור , שר האוצר , נראה באותה עת נפוח יותר מתמיד . 
הוא היה בטוח , שהמלחמה הזאת תפטור אותו אחת ולתמיד מהאינפלציה ; ישראל תהפוך ל ' מעצמה אזורית' , העומדת בראש קואליציה פרו - אמריקנית במזרח - התיכון : ציר ביירות – תל - אביב – קהיר . 
רייגן יממן את המלחמה ; ולאחר שיחוסלו ' קני הטרור ' , ישרור בישראל שגשוג , ומשקיעי כל העולם ינהרו אליה בהמוניהם . 
על רקע זה געשו משקיעי הבורסה התל - אביבית , כשהחלה הנפקת הזכויות של ' הבנק הבינלאומי הראשון ' . 
ההנפקה נעשתה במחיר של % , 400 בעוד שבעלי - עניין חילקו לעצמם מניות במחירים נמוכים . 
מן השיערוך הפראי שנעשה לפני ההנפקה , הסתבר שהבנק – אשר שנתיים קודם - לכן נרכש במחיר של 23 מיליון דולר – צמח והגיע באורח פלא למחיר 400 מיליון דולר . 
ללא ספק , זה קרה תודות לזריזות מנהליו , צדיק בינו ודוד גולן . 
חלק מזריזותם התבטא בכך שהם קנו , כחודש לפני ההנפקה , שני אחוז ממניות הבנק ( בניגוד להבטחות בתשקיף ) במחיר של 2.8 מיליון דולר , ותוך חודש הם מכרו אותן תמורת 11 מיליון דולר . 
הברונפמנים שהחזיקו ב - 10 % ממניות ' פי . 
בי ' , החרו - החזיקו אחריהם ומכרו את מניותיהם , בגורפם רווח של 30 מיליון דולר נקיים ממס . 
גם שאר הבעלים של ' דנות' הבינו , כי הגיע זמן ' המימושים ' . 
כבר החלה התארגנות בקרב הבנקים הגדולים , אשר שלחו את משושיהם הארוכים אל עבר העסקנים הפוליטיים . 
ההרוגים הרבים שהחלו להצטבר בלבנון משבוע לשבוע , ועדת - החקירה בעקבות הטבח בסברה ושתילה , והכישלון המדיני של הפלישה – העכירו את אווירת השגשוג . 
הנפקת מלחמת שלום הגליל של בגין - שרון - ארידור התגלתה כמלאת בועות , ומניותיה החלו לצלול למטה . 
וכך , התכנסו בעלי ' דנות' ומנהלי ' בנק המזרחי המאוחד' והסבו לסעודה יקרה במלון ' דן ' תל - אביב . 
שם , בשירותי הגברים של בית - המלון , בעת שהטילו שני מנהלי הבנקים את מימיהם , נחתמה עסקה למכירת ' הבנק הבינלאומי הראשון ' לידי ' בנק המזרחי ' . 
' בנק המזרחי ' התכוון לקנות את מחצית מניות ' הבינלאומי ' תמורת 150 מיליון דולר , שאותם התכוון לגייס בבורסה בלהטוטי ' גיוס הון ' ו ' ויסות' . 
פירוש הדבר היה , שעוד נתח רציני משלל השיערוך האינפלציוני ייגזל ממלתעותיהן של קבוצות הבעלות הגדולות . 
משמעות נוספת , יותר מאיימת , הייתה ש ' בנק המזרחי ' יהפוך באחת לקבוצת - הון אשר היקף נכסיה מתקרב לזה של ' בנק דיסקונט ' . 
עוד הבנקאים נזעקים נגד עיסקת ' דנות' - ' המזרחי ' – והנה , מאגף אחר של הבורסה , צמח להם אויב חדש בדמותה של קרן הנאמנות ' רונית' שניהל הצמד ריגר - פישמן . 
הקרן , שפעלה בעיקר דרך ' בנק למימון וסחר ' של ' בנק המזרחי המאוחד' , הריצה כלפי מעלה מניות ' כבדות' ; כפרפרים אל האור , נמשך אליה נחיל גדול של מצטרפים מקרב העסקים הבינוניים . 
הבנקים הזהירו בכל הדלפותיהם בעיתונים , בשם ' חוגים כלכליים בכירים ' , מפני ' הליכה שולל אחר רווח קל ' ומפני ' הרפתקנים ' ; אולם קרנות - הנאמנות של הבנקים נאלצו להגיב ולהצטרף אל מרוץ ההרצה של המניות , כדי למנוע מעבר של משקיעים לקרן ' רונית' . 
וכך קרה , שבחודש אוגוסט החם של , 1982 בעיצומו של המצור על ביירות – שש קרנות - הנאמנות הגדולות של הבנקים ' השיגו ' , בתל - אביב , תשואה של % - 25 % ; 30 אבל ' רונית' כבר שברה את מחסום התשואה של % 60 לחודש . 
כלומר , מי שקנה בחודש יולי תעודת השתתפות של 1,000 דולר ב ' רונית' , היה יכול למכרה באוגוסט ב - דולר ; באוקטובר 1982 הוערכו נכסיה של ' רונית' ב - 230 מיליון דולר . 
לא רק ' בנק המזרחי ' שיתף פעולה עם הצמד ריגר - פישמן ; גם ' בנק כללי ' של הברון רוטשילד , אשר ויסת את מניותיו דרך ' בנק הספנות' . 
' בנק הספנות' , שהיה בבעלות קבוצת אייזנברג , הפך לבנק שריכז פעולות ספקולטיביות , באמצעות שותפו דאז של אייזנברג , מיכאל אלבין . 
זה - האחרון נהג לזנב ללא הרף ברווחי הבנקים , והריץ מניות דרך ' נשואה ' , חברת הברוקרים בבעלות קבוצת אייזנברג . 
אל ריגר - פישמן ואל אייזנברג - אלבין הצטרפו גם ארגונים פיננסיים של הקיבוצים , שגילגלו 100 מיליון דולר בבורסה ובשוק האפור . 
יחד , הם הריצו מניות ' כבדות' : ' הסנה ' של קבוצת ' הפועלים ' , ' אתא ' של אייזנברג , ' שופרסל ' של הברונפמנים השותפים ב ' פי . 
בי ' , ו ' ספנות ואספקה ' של קבוצת ' תבורי ' ( אשר הייתה קשורה בקשרים עסקיים עם גדעון פת , שר התעשייה והמסחר ) , ועוד . 
התוצאה הייתה , ש ' משקיעים ' רבים התחילו למכור את חלקם בקרנות - הנאמנות הבנקאיות ; וגרוע מכל : החלה מכירה המונית של המניות הבנקאיות . 
הבנקים הגדולים הגיבו , ואף התארגנו לשיתוף - פעולה כדי לתמוך יחד במניות של עצמם ; הם נאלצו , בזעם , לקנות בחזרה את מניותיהם במחיר מנופח שהסב להם הפסדים של מאות מיליוני דולרים . 
מי שנפגע במיוחד מצעדיהם של ריגר - פישמן , הייתה קבוצת ' הפועלים ' : התברר למנהלי הבנק , כי ריגר - פישמן לא רק נוגסים בשוק ההון – אלא מאיימים להשתלט גם על ' הסנה ' , פירמת הביטוח הגדולה בישראל של אותה עת . 
השניים גם שיכנעו את ארגוני הקיבוצים , לנתק עצמם מהאשראי של ' בנק הפועלים ' ולפעול עם ' בנק הספנות' ועם קבוצת ריגר - פישמן . 
בעיקר נפגע יעקב לוינסון , אשר עד 1981 היה יו"ר הבנק . 
באותה שנה התחיל לוינסון לטפח בחשאי , בארה"ב , פירמת - בת רדומה של קבוצת ' הפועלים ' , בשם ' אמפ " ל ' . סמוך להתאבדותו של לוינסון ב - 1984 נודע , בזכות סדרת כתבות בשבועון ' העולם הזה ' , כי לוינסון נהג לרוקן בשיטתיות נכסים מקבוצת ' הפועלים ' ולמוכרם במחיר אפסי ל ' אמפ"ל' בארה"ב . 
הוא ניפח אותם והריצם בבורסה של ניו - יורק , תוך שהוא מעביר את השליטה באמפ"ל לעצמו ולמקורביו . 
ריגר - פישמן החלו לרכוש במרץ את מניות ' אמפ " ל ' , והדבר שיבש את מהלכיו החשאיים של לוינסון . 
" ... לוינסון חשש שנסגור אותו מלמעלה , מאחר שהיו לנו ארבעים אחוז בחברת ההשקעות של בנק הפועלים ... " ( אבנרי , 1987 : עמ' 16 ) . 
זה היה הרקע להתארגנות הבנקים , ובראשם ' בנק הפועלים ' , במטרה להפיל את הבורסה ; באותה הזדמנות , הם תיכננו להכות את כל הקבוצות שנגסו ברווחים של שיטת השיערוך הכפול – אשר עליה נשען מנגנון ההצבר האינפלציוני של ישראל . 
בתוך ארבעים - ושמונה שעות , מאז שנחתמה עסקת דנות - המזרחי למכירת ' הבנק הבינלאומי הראשון ' , קבוצות - ההון הדומיננטיות חשפו את כוחן . 
אמנם , בעשרים - וארבע השעות הראשונות אישרו את העסקה כל נציגי הממשל , בזה אחר זה : שר האוצר יורם ארידור , נגיד בנק ישראל משה מנדלבאום ( שהיה מקורב ל ' בנק המזרחי ' ) , וכמובן המפקחת - על - הבנקים הצייתנית גליה מאור ; גם ועדת הכספים של הכנסת , שבשליטת עסקני ' הליכוד' והחרדים , נראתה כמסכימה . 
אבל כבר למחרת , ארידור חזר בו מהסכמתו . 
כבר באותו יום עמדו מניות ' המזרחי ' מול גל של היצעים כבדים , שהזרימו קבוצות - ההון הגדולות על שלוחותיהן ; באותו יום גם " ... נרשם היצע אדיר למניות ' פי . 
בי ' שנקלט ללא שינוי שער על ידי קבוצת ריגר - פישמן ... " ( ' דבר ' 23.12.82 ) . 
כעבור כמה שנים נזכר אליעזר פישמן : " ... מסתבר שבכל זאת היינו תמימים ולא הערכנו נכונה את התארגנותם של ראשי הבנקים מאחרי גבינו ... תוך הפרה גסה ובעלת אופי פלילי של הסודיות הבנקאית , הם הדליפו לתקשורת כי אנו שרויים במשבר פיננסי ... הרמזים העבים שפורסמו בתקשורת גרמו באופן טבעי לבריחה הדרגתית של ציבור המשקיעים ממניות שהיה לנו עניין בהן . 
יועצי הלקוחות בסניפי הבנקים ידעו לכוון את המשקיעים בבורסה לכיוון שהיה רצוי לראשי הבנקים ... " ( אבנרי , 1986 : עמ' 19 ) . 
תוצאות הסופה לא איחרו לבוא . 
כשבועיים לאחר מכן , ב - 13 לינואר , 1983 החלה מפולת כללית , אשר קרנות - הנאמנות של הבנקים הגדולים לא טרחו לעצור אותה . 
תוך מספר שעות התמוטט ההר הפיננסי ; מאות אלפי ' משקיעים ' איבדו 4 מיליארד דולר , או % 40 מסך מחיר הנכסים בבורסה . 
כל הקבוצות , שקראו תיגר על קבוצות הבעלות הדומיננטיות , החלו להתמוסס . 
' דנות' פורקה בתוך שנתיים , ו ' התברר ' למפרקים שערכה הוא אפסי . 
חלק מבעלי ' דנות' אף איבדו את בעלותם על הפירמות שלהם . 
כך מושביץ ופרומצ'נקו איבדו את ' עלית' , לאחר שמניותיה נפלו , וטורפים אחרים עטו עליה והשתלטו על מניותיה . 
קרן ' רונית' הפסידה כמחצית מערכה , וריגר - פישמן יצאו לכמה שנים מהמחזור . 
אמנם מאז תחילת שנות התשעים הצליח פישמן להתאושש , ולהיפרע מקבוצות - ההון הגדולות ; אבל זה כבר סיפור אחר , השייך למנגנון אחר של שיערוך נכסים ? הכלול ב ' סדר העולמי החדש ' , ומנוגד לסדר האינפלציוני הישן ( להלן , פרק ז' ) . אנשי עסקים אחרים , שהיו מעורבים עם ריגר - פישמן בהרצת מניות ? קבוצת ' מאגרים ' של שמואל דכנר , יורם גיל ( ' גיל אלקטרוניקה ' ) , יורי סלנט וחגי בליך ( ' פ.י.ט' ) ואחרים ? הסתבכו בחובות ובתביעות משפטיות ; בחלקם נמלטו לחו"ל . 
הקבוצה האחרונה שנותרה עם חבילת ניירות , אשר כונו ' מניות' , היו הקיבוצים . 
הם הפסידו עשרות מיליוני דולרים ; ומאותה תקופה הסתבכו בחובות צמודים , שהלכו ותפחו ללא מוצא . 
היה זה הסימן הגלוי הראשון לקיצו של מוסד הקיבוץ . 
סימנים דומים בישרו את נפילתו של מוסד האצולה הקרקעית , במאה השבע - עשרה באירופה המערבית . 
עוד אחד מגיבורי התקופה , מיכאל אלבין , הפך בעיני אייזנברג משותף לאויב . 
אייזנברג הפעיל את קשריו הטובים בצמרת הפוליטית ; סופו של אלבין , שנעצר ומצא את מותו בניסיון הימלטות בעיצומה של חקירה משטרתית . 
לא שפר גם גורלו של יעקב לוינסון , מי שהיה הנציג הבולט של קבוצות - ההון הדומיננטיות ב ' משטר הישן ' . 
הוא התאבד ביום שהוחלט להעביר את מעשיו לחקירה משטרתית . 
כריש בורסה אחר , דוד בלאס ? אחד ממריצי המניות ' הכבדות' , במקביל לריגר - פישמן ? הסתבך אף הוא בקרב עם אייזנברג ( על ' בנק הספנות' ) . הסוף היה שהוא מצא עצמו בכלא , לאחר שהותיר את הקיבוצים עם כמות ענקית של ניירות - ערך חסרי כל ערך . 
בטרם נעלם מאחורי חומות הכלא , הוא דאג לפרסם את קשריו הטובים עם צמרת מפלגת ' העבודה ' : בעיקר , הוא סיפר על תרומותיו הכספיות לשמעון פרס ( שראה בו מועמד לשר אוצר ) – ועל השוחד שהעניק לכמה מעסקני ' העבודה ' , ביניהם סגן שר האוצר עדי אמוראי , אף כי האחרונים השתדלו לעכב את החקירה נגדו . 
המפולת של ינואר 1983 הייתה הקדמה בלבד למפולת הסופית של הבורסה שהתרחשה בשבעה באוקטובר של אותה שנה . 
קבוצות - ההון הגדולות הצליחו לסלק את מתחריהן , שסיכנו את שיטת השיערוך האינפלציוני ; המניות הבנקאיות נותרו היחידות שהבטיחו שיעור - תשואה קבוע ; אולם הן נותרו חשופות למפולת הרסנית . 
ואכן , בחודש מאי , כאשר היצעים כבדים נראו מאיימים על המניות הבנקאיות , מנהלי הבנקים הגדולים ניסו להתארגן . 
הם התכנסו בחשאי עם נציג האוצר ; הוכנה רשימה של מניות ' חופשיות' שאותן התכוונו להריץ , כקו - הגנה קדמי למניות הבנקאיות . 
אך ההסכם בין הג'נטלמנים הבנקאיים לא כובד . 
' בנק הפועלים ' היה הראשון שהפר את ההסכם , ונטש את ההגנה על המניות . 
הוא התכונן למלחמה האחרונה על המניות הבנקאיות עצמן ; הבנק הכין עתודות הון אדירות – שגייס באשראי יקר מכל מקום אפשרי , בעיקר משוויץ , לונדון וקיימן . 
ראשי הבנקים חיכו למעשים מצִדו של ארידור . 
בסופו של דבר , הוא היה משרתם , על אפו וחמתו , גם אם סירב להכיר בכך . 
ראשי הבנקים ציפו כי ארידור יבין את גודל האיום שטמון בידיהם : פצצת - זמן של מניות בנקאיות מלאות אוויר . 
היה זה איום קטלני על עתיד העסקים והחסכונות של חלק נכבד מתושבי ישראל . 
אבל ארידור לא טרח להבין את האותות ; הוא התעקש להמשיך ב ' מדיניות הנכונה ' של בלימת האינפלציה , באמצעות עצירת הפיחותים בשקל . 
מאחר שהאינפלציה המשיכה לדהור , והממשלה נתגלתה כלא - אמינה בכל אשר תִפנה , החלו ההמונים להיפטר מהנכסים הבלתי צמודים שלהם : בעיקר מהמניות הבנקאיות ; וזאת , במלוא מחירן הנפוח . 
תמורתן , הם רכשו דולרים – שמחירם היה זול , נוכח מדיניות עצירת הפיחותים ( מדיניות ' החמסה ' של ' בלימת הציפיות' ) . 
ושוב קיוו הבנקים שארידור יקרא נכונה באותות – ויבצע פיחות גדול , שיבריח את קוני הדולרים חזרה אל החיק החמים והנפוח של המניות הבנקאיות . 
הם היו בטוחים כי אפילו ארידור ייאלץ להיווכח שגם בנק ישראל סופג מכות , כשהוא נאלץ לרוקן את עתודות הדולרים שלו תמורת שקלים מגוחכים . 
אבל ארידור טרם הבין . 
הוא הצליח לא רק להעלות את חמתם של ראשי קבוצות - ההון הגדולות – אלא גם להסתכסך עם מרבית נציגי העובדים בסקטור הציבורי , שניסו להגן על שכרם מפני האינפלציה הגוברת . 
לראשונה בישראל , החלו שביתות לא מוסדרות ( ' פראיות' , בלשון בעלי - ההון ) בקרב הרופאים , המורים וסקטורים אחרים שהיו ידועים עד אז במתינותם . 
ארידור המשיך ב ' מדיניות' שלו , וכך גם המשיכה חגיגת המכירות של המניות היקרות תמורת הקניות של הדולרים הזולים . 
בסוף ספטמבר 1983 שוב נפגשו ראשי הבנקים עם ארידור . 
הם דרשו ממנו , להשתתף עימם בקניית חלק ממלאי המניות . 
הבנקאים הניחו , שאפילו ארידור ? שר אוצר אווילי , בממשלה מבולבלת ומוכת שערוריות כמו זאת של בגין ? יבין סוף - סוף , שגורלו האישי וגורל ממשלתו תלויים בעתיד המניות הבנקאיות . 
הבנקאים הציעו לרכוש את ההיצעים , בסיוע האוצר , ללא ירידות שערים ? ובכך להחזיר את האמון במניות ובסדר האינפלציוני ; או - אז , כך חשבו , ישובו ' המשקיעים ' לרכוש את המניות ; ואולי הפעם ייווצרו התנאים לתוכנית משותפת עם האוצר , להורדה איטית של ' הוויסות' והאינפלציה . 
אבל ארידור מיאן להבין . 
הוא לא הסכים להכין אשראי תקציבי לתמיכה במניות ; הוא דחה את ההצעה לערוך פיחות גדול בשקל ; הוא התנגד לסגירת אפיקי - השקעה אלטרנטיביים . 
בקיצור , הוא סירב להקטין את לחץ ההיצעים על מניות הבנקים . 
חלפו שבועיים – וראשי הבנקים הגיעו אל הגבול של מיליארד דולר , שקבעו לעצמם . 
הם סירבו לתמוך עוד במניותיהם . 
בשישה באוקטובר , הבורסה ננעלה . 
המניות הבנקאיות ספגו גל ראשון של היצעים , בסכום של שלוש - מאות מיליון דולר ; לראשונה בתולדות הבורסה נרשם ליד שערי מניות הבנקים : ' מוכרים בלבד' . 
יותר מאוחר התברר , כי רוב העסקנים הפוליטיים נפטרו ממניותיהם ' בזמן ' . 
שבעה מיליארד דולר התנדפו , והר של נכסים אווריריים התמוטט – ואיים לקבור את הממשלה . 
ארידור ניסה להסיח את דעת - הקהל בתוכנית חדשה , שהכתיר בשם ' דולריזציה ' . 
בישיבת הממשלה , הוא התקבל בלעג . 
השרים נראו אובדי עצות ; יש להניח , שרובם , כמו ארידור , אפילו לא בדיוק הבינו , במה מדובר . 
כאן נכנס לבמה חבר - כנסת אברהם שפירא , שבתוך שעות ספורות הפך ל ' מציל הלאומי ' . 
הוא הצליח לשכנע את כל הצדדים , להגיע לתוכנית ' הסדר ' : הממשלה לקחה על עצמה , לפדות תוך חמש שנים , את כל המניות הבנקאיות שהוחזקו ערב המפולת בידי הציבור ; וזאת , בשער של % 60 מערכן בשבוע שלפני המפולת . 
יתר על כן : הוא שיכנע בלי קושי את כל הנוגעים בדבר , שהפיחות הגדול ( שבסופו של דבר ארידור נאלץ לבצע ) , ייכלל ב ' הסדר ' . 
הנה כך , הממשלה נתנה תוקף חוקי למהותן המעשית של המניות הבנקאיות : הן הפכו , רשמית , לאגרות - חוב צמודות לדולר ובעלות תשואה קבועה ... 
' ההסדר ' נראה מצוין : השרים , חברי הכנסת , חברי ועדת הכספים , כולל אברהם שפירא , וכמובן בעלי עסקים – הצילו חלק ניכר מנכסיהם ; ואילו השכירים , שהם עיקר משלמי המיסים , היו אמורים להחזיר את החוב . 
עסק טוב . 
למרות שהעסק היה כה טוב , נאלץ ארידור להתפטר בבושת פנים , ועמו מנחם בגין , שממילא היה סנילי למחצה . 
ו . 
היפר - אינפלציה ציונית 
כשבוע לפני הדחת ארידור , בדצמבר , 1983 תקף אותו בכינוס מפלגתי , חבר - כנסת אפרורי בשם יגאל כהן - אורגד . 
הוא טען , ש ' הכלכלה הנכונה ' הורסת את המשק . 
בהתאם לאופנה של הזמן ההוא , פעילי ' חירות' תקפו אותו באלימות וביקשו לפגוע בו פיזית . 
שבוע לאחר - מכן , כהן - אורגד מונה לשר האוצר . 
עימו נכנס לממשלה משה ארנס , שהחליף את אריאל שרון כשר ביטחון . 
במקום בגין , הפך לראש - ממשלה יצחק שמיר . 
הייתה זאת ממשלה שבה שלטו עסקני ' חירות' , ללא שום כיסויים ' ליברליים ' , ואפילו בלי זנבות ממפלגת ' העבודה ' . 
שלישיית העסקנים , שתפסה את מישרות המפתח , נחשבו לניצים בעמדותיהם ולבעלי נטיות פאשיסטיות לא - מבוטלות . 
הוחלפו הכרזות הישנות , ובמקומן באה מדיניות שכונתה ' כלכלת חירום ' , שכּונתה יותר מאוחר ' הכלכלה הציונית' . 
קשה לדעת , למה הייתה הכוונה ; אבל זה התחיל להזכיר את שנות העשרים המוקדמות של גרמניה , שלאחר מלחמת - העולם הראשונה . 
תוצאותיה של ' המדיניות' היו אובדן - אמון כללי במטבע המקומי ( שנותר , עד היום , בהרגל לציין מחירים בדולרים ) ; התמוטטות הסדר החברתי , שהתבטאה בעלייה חדה בפשיעה ; שחיתות גלויה וצינית , שפשטה בקרב עסקני המפלגות ; ירידה משמעותית בתיפקוד השירותים הציבוריים , בעיקר בשירותי הבריאות והחינוך ; ירידת התיפקוד בקרב קציני - צבא , בעקבות ההסתאבות בלבנון ואובדן האמון של הצבא בממשלה . 
לעומת זאת , החל לעלות כוחם של הרבנים הפונדמנטליסטים המושרשים היטב בפולחן הגזע והנדל"ן . 
קשה לדבר על ' מדיניות כלכלית' במרוצת ; 1984 אבל נראה כי כהן - אורגד חזר , באופן בלתי רשמי , למדיניות הסטגפלציונית של יגאל הורביץ : לא עוד ' מלחמה באינפלציה ' , אלא ' מלחמה במאזן - התשלומים ' . 
קצב הפיחותים הלך וגדל ; האינפלציה ועימה שערי - החליפין הוזנקו קדימה ; עד סוף , 1984 האינפלציה הגיעה לרמה של % 445 ( אם למדד המחירים לצרכן הייתה משמעות כלשהי , בקצב אינפלציה מהיר כזה ) . 
השיטה העיקרית של כהן - אורגד הייתה הדפסת כסף . 
כמחצית מהתקציב הממשלתי , בזמנו , התבססה על מה שהוא כינה ' חובות רישומיים ' . 
שער - החליפין של התקציב נקרא ' ש"ת' ( שקל תקציבי ) . מאחר ששער - חליפין זה השתנה במהירות , היה צורך ' לעדכן ' את התקציב מידי שלושה חודשים . 
אף אחד לא יכול היה להבין את הספרות בתקציב אינפלציוני שכזה ; וכהן - אורגד עשה בו כל מה שלבו חפץ , בעיקר בתחום הסיבסוד . 
כהן - אורגד המשיך במסורת קודמיו ; הוא איפשר לקבוצות - ההון הגדולות , להכתיב את קצב השיערוך האינפלציוני ללא מיסוי . 
השיטות העיקריות , הפעם , היו : שיערוך החוב הפנימי ; חלוקת סובסידיות מסוגים שונים ומשונים ( בעיקר לתעשיות נשק , לייצוא ולמו"פ ) ; ובעיקר – שחיקת שכר , באמצעות האינפלציה הדוהרת . 
לכל אלה נוספו נטל סיבסוד כבד , להתנחלויות ולפרוייקטים הלאומיים בשטחים הכבושים שבהם חפצה ממשלת שמיר ; וכמובן , נטל אחזקת צבא הכיבוש בלבנון – שהלך והפך לצבא מוכה , נוכח האבדות שהוא ספג שם . 
נראה כי כהן - אורגד לא האמין ש ' הליכוד' יזכה בבחירות שמועדן הלך והתקרב ; הוא פשוט חתר למהר ולהותיר בשטחים הכבושים תשתית כלכלית חזקה , ומיליציות צבאיות של מתנחלים המצוידות היטב – כדי שהממשלים הבאים יתקשו לחסלן . 
בזמנו של כהן - אורגד , התלות הרשמית בארה"ב הפכה לעובדה מוגמרת . 
שרים אמריקאים , כמו שר - החוץ ג'ורג' שולץ ושגריר ארה"ב בישראל סם לואיס , לא היססו להתערב ולהביע בגלוי את דעתם על הצעדים הכלכליים אשר על הממשלה לבצע . 
כהן - אורגד גם היה שר אוצר מושחת , לא פחות מיגאל הורביץ : הוא לא בחל בעסקים פרטיים , בעיקר עם משקיעים זרים ; רווחיו מ ' ייעוץ כלכלי ' , בעיקר זכיונות שהוא סידר למשקיעים זרים , היו לשם דבר . 
ז . 
אינפלציית חירום לאומית 
להפתעת הכל , הבחירות בשנת 1984 לא הדיחו את ' הליכוד' מהממשלה . 
למרות המפולת בלבנון והמפולת בבורסה ? הבוחרים היטיבו לדעת ש ' העבודה ' אינה אלטרנטיבה ; וכי למעשה אין בין שתי המפלגות הבדל משמעותי , לפחות מבחינת האינטרסים שעסקניהן משרתים ( באותה תקופה נהגו לכנות אותן בשם ' ליכוד א' ו ' ליכוד ב' ) . 
אי - לכך הוקמה ' ממשלת ליכוד לאומי ' , שבה היו שותפות כל המפלגות השמרניות שישבו באותה עת בכנסת . 
הוסכם שבשנתיים הראשונות , ראשות - הממשלה תופקד בידי שמעון פרס וכך יתגשם סוף - סוף חלום חייו , שאליו הוא כה נלאה לחתור ; שנתיים לאחר - מכן תיערך ' רוטציה ' , ויצחק שמיר יתכבד בראשות - הממשלה . 
ההנחה הייתה שפרס ינסה לפרק את הממשלה ברגע הנוח , כדי ליצור בחירות חדשות או לערוך הסכמים עם קואליציה ללא ' הליכוד' . 
בניסיון להוציא מראשו של פרס רעיונות מסוג זה , הצליחו עסקני ' הליכוד' לקנות רסיסי מפלגות – ולהסכים עם מפלגות דתיות וימניות על קואליציה אלטרנטיבית , שתחסום אפשרות להרכבת קואליציה ללא ' הליכוד' . 
המהלכים הללו הכבידו על תקציב הממשלה ; בעיקר הכבידו תוספות התקציב להתנחלויות ולהצלת רווחי הבנקים . 
אלה היו חלק מהסיבות – או אולי מוטב לאמר , חלק מהתירוצים – למפולת כללית בתקציבי השירותים הציבוריים . 
מחזות , של סגירת בתי - אבות וזריקת קשישים משותקים מבתי - חולים , החלו להפוך לשגרה ; צומצמו תקציבי האוניברסיטאות והחינוך הגבוה ; על תושבי ישראל הוטלו מיסים ואגרות חדשים ? כמו היטלים על נסיעות לחו"ל , ואגרות על חינוך יסודי אשר היה אמור להיות חינוך ' חינם ' ; קוצץ בסובסידיות למצרכים המוניים ; נשחק השכר הריאלי בסקטור הציבורי בכ - 40 % למן 1985 ועד 1987 . 
נעשו ניסיונות לשחוק את נכסי קרנות הפנסיה , כדי לצמצם את החוב הפנימי של הממשלה ? ומצד שני , דאגו לכך שהריבית תהיה ' חופשית' ממגבלות . 
וכך התקרבה הריבית הריאלית , לעתים , לרמה של % 300 לשנה . 
ברור כי אלפי עסקים קטנים ובינוניים , שאיתרע מזלם ונקלעו למצוקת אשראי , פשטו - רגל . 
בקיצור : נעשה הכל כדי להרוס את השכבות היצרניות במשק – ולטפח את השכבה הפריליביגיונית , הלא הם בעלי ההון הגדולים ומשרתיהם ; והכל , בתירוצים של ' מלחמה באינפלציה ' . 
מי שבאופן רשמי ניצב מאחרי צעדים אלה היה יצחק מודעי מ ' הליכוד' , ששימש כשר האוצר במשך כשנתיים . 
הוא מונה למשרה זאת , לאחר שהבטיח לפרס כי בבוא היום יפרוש עם חלק מ ' הליברלים ' מ ' הליכוד' ויצטרף לקואליציה חדשה בראשות פרס . 
מודעי , כמרבית הזן הליברלי בישראל , היה תערובת של לאומן וחסיד ' היוזמה החופשית' . 
קודם - לכן הוא היה מנהל הסניף הישראלי של הקונצרן הבינלאומי ' רבלון ' ( עזר ויצמן הדביק לו את הכינוי ' מיסטר ליפסטיק ' ) ; פרסומו בא לו בזכות שכר - הרעב ששילם לפועלים ובעיקר לפועלות מעיירות - הפיתוח , אשר בחוסר - ברירה נאלצו לעבוד במפעלי ' רבלון ' . 
לעומתם , הכנסתו של מודעי , הייתה מהגבוהות במשק באותה עת . 
מִזגו הרתחני ואופיו המרושע התאימו לשותפות בצוות שניהל את , מה שפרס כינה , ' המדיניות הכלכלית החדשה ' . 
אלא שמעקב יומיומי , מנקודת - מבט עממית , אינו מגלה מדיניות ברורה ובוודאי לא חדשה . 
היה מדובר באוסף של ' תוכניות' ו ' עסקות' , שהממשלה הכריזה עליהם מידי מספר חודשים . 
מאחורי כל התפניות וההכרזות , שהתנהלו בקצב בורלסקי , היה מדובר באותם אמצעים בדוקים ונושנים . 
עיקרם היה קיצוץ בתקציבי החינוך , הבריאות , הסובסידיות ; שחיקת שכר ( אשר מיכאל ברונו , אידיאולוג התוכנית , עיטר אותה בשם מהמם : ' עוגן מוניטרי ' ) ; ולבסוף , משהו חדש , אשר מאז 1977 ועד לאותה עת לא דובר עליו בגלוי : פיטורים המוניים . 
בשלב ראשון היה מדובר בסילוק של 12,000 עובדים מן הסקטור הציבורי ; כל זאת , בממשלה מנופחת מרוב שרים וסגני - שרים . 
כדי להוכיח את נחיצותם של הצעדים הללו ל ' ריפוי המשק ' , היה צורך ליצור אווירת ' משבר ' . 
רק משבר יוכיח את ' נחישות' הממשלה . 
כאן התגלה מודעי במיטבו : בהופעותיו הקולניות , שלוו בעיניים מזוגגות ובפרץ דיבור היסטרי , הוא היטיב ליצור אווירה של משבר . 
ככל שהתקדמה ' התוכנית הכלכלית החדשה ' , כן הופתעו בממשלה ובקבוצות - ההון הגדולות מעוצמת התמיכה ? או יותר נכון , מגודל הטיפשות ? של השכירים במשק . 
הנציגים של אלה היו עסקני ' הסתדרות העובדים ' ; הם מיהרו לוותר על תוספות - שכר , והסכימו לריבית של מאות אחוזים ולפטור - ממס על הכנסות מהון . 
אפשר לאמר , שבתקופה זאת נתקע המסמר האחרון בארון של ההסתדרות . 
מאומה לא עצר את פרס - מודעי - ברונו מביצוע תוכניתם ל ' שינוי מבנה המשק ' . 
זה היה העוקץ שהסתתר מאחורי מסך - העשן של הורדת האינפלציה . 
' השינוי במבנה המשק ' התכוון , באופן רשמי , ליציאת הממשלה משוק ההון . 
למעשה , היה מדובר בתהליך הנמשך עד היום : הנצחת השליטה של מוסדות העסקיות ( הביזנס ) על החברה הישראלית ? והפיכת הממשלה , על שלוחותיה , למשרתת רשמית של מוסדות אלה . 
זה לא היה פשוט ; התוכנית עברה גלגולים שונים , חלקם תמוהים וחלקם מסתוריים . 
ראשיתה ב ' עסקת חבילה א ' ' , שכללה הקפאת מחירים והקפאת שער המטבע לאחר ' הלם ' של פיחות גדול . 
היא הסתיימה ב ' תפר ' של העלאת מחירים גדולה , שחיקת שכר וקיצוץ סובסידיות . 
ואז באו עוד שתי ' עיסקות חבילה ' , שכללו הקפאות מחירים והקפאת שכר . 
וביניהן , באופן טבעי , ביצבץ ' תפר ' – העלאת מחירים גדולה , הקפאת שכר ו ' הלם ' של פיחות גדול . 
כל הארסנל המרשים הזה לא הרשים במיוחד את האינפלציה : בשנת 1985 הגיעה האינפלציה לרמה של % ; 185 וזה שימש כתירוץ טוב , לנקוט צעדי ' חירום ' . 
וכך , בתחילת יולי , 1985 קמה ' התוכנית הכלכלית להצלת המשק ' – שחזרה על אותן ' תרופות' , אם כי במינון יותר חריף . 
הפעם , זה הצליח ; הסתבר שבעזרת פיקוח מחירים והקפאה של שער המטבע , הפעם , האינפלציה כן ירדה . 
היא ירדה בשנת 1986 לרמה של % 20 וברמה זאת היא נותרה עד 1991 . 
לאחר כשנתיים של ' מדיניות כלכלית חדשה ' – הסתבר כי פרס אינו מצליח לפרק את ממשלת ' הליכוד הלאומי ' , וכי אין לסמוך על הבטחות מודעי שיפרוש עם חבריו מ ' הליכוד' . 
מודעי נמאס לפתע על פרס , והתפרצויותיו ההיסטריות לא נסלחו עוד . 
מודעי פוטר ממשרד האוצר ; ומייד התברר , שאין מתאים ממנו להיות שר משפטים . 
את מקומו במשרד האוצר תפס משה נסים , מי שהיה עד אז שר המשפטים . 
נסים היה מהזן הליברלי הישן בהבדל אחד : בנוסף להיותו לאומן ואוהד מסחר זעיר , היה גם דתי . 
ליברליזם , מאז ראשיתו הסתדר היטב עם נציגי אלוהים ; כמובן בתנאי שיסולק מהשוק התיווך המונופולי . 
לעתים קרובות , כמו בישראל , הליברליזם הסתדר גם עם רבנים : לא פלא , שעסקנים ליברלים רבים נהגו לפקוד את חצרות הרבנים , כדי לקבל קמיעות וברכות ; כל עסקן ומוריד - הגשם שלו . 
נסים היה ידוע כפטריוט ותיק ומעריצו של בגין , אשר מינה אותו לשר משפטים בממשלתו השנייה . 
בזמנו , הפך משרד המשפטים למחסה - חוק לטרור היהודי בשטחים הכבושים ולשוד הקרקעות בגדה ; בעיקר , הוא הצטיין בהעלמת - עין נוכח מעשי הפלנגות היהודיות של ' גוש אמונים ' ו ' כך ' . 
נסים תרם לדמוקרטיה בישראל גם בסגירת עיתונים פלסטיניים , ובהגנה חוקית על פיצוץ בתים ועל פינוי בכוח של שטחים פלסטיניים . 
אביו , שבא ממשפחת סוחרי בדים בגדדית , מוּנה בשנות החמישים על ידי בן - גוריון , כרב הראשי הספרדי של ישראל . 
בן - גוריון חיפש רב ' ממלכתי ' ; כלומר אחד שמשתף פעולה , בלי לאיים על שלומה של הקואליציה ; מישהו כמו יצחק הרצוג . 
יצחק נסים נחשב לרב כזה ; אלא שבסוף שנות החמישים , נתגלע סכסוך בין הצדדים : יצחק נסים ' גילה ' , לפתע , שמרבית עסקי המזון בבעלות ההסתדרות אינם ' כשרים ' ; ואילו משרד הביטחון , שבראשו עמד בן - גוריון , ' גילה ' לפתע – ואף דאג לפרסם זאת בעיתונים – כי אף לא אחד מבניו של יצחק נסים טרח לשרת בצבא הישראלי , ושכולם התחבאו מאחורי משרות של ' רבנים ' . 
רק לאחר איומים נאלץ צעיר בניו של יצחק נסים , הוא משה נסים , לבטל את זמנו ולהצטרף אחר כבוד לכוחות המזוינים של ישראל כחייל ברבנות הצבאית בקריה בתל - אביב . 
גם שירות מפרך זה נקטע באיבו , כשהמפלגה ' הליברלית' החילונית חיפשה לקראת הבחירות של 1959 מועמד ' ספרדי - מסורתי ' שיקשט את רשימתה . 
בחירות אלה התקיימו על רקע התקוממות ' ואדי סאליב ' , ותחילת עלייתה של הפוליטיקה האתנית . 
הדבר לא הפריע למשה נסים הדתי , להפוך לחבר - כנסת מטעם מפלגה האמורה להיות אנטי - דתית ומתונה בעמדותיה המדיניות . 
הסתבר , שהוא צדק בבחירתו : בתוך זמן קצר הצטרפו ' הליברלים ' ל ' חירות' של בגין ; לאחר כחמש - עשרה שנים השתתף נסים מטעם סיעת ' הליברלים ' ב ' ליכוד' בחקיקת החוקים והתקנות הקלריקליים והגזעניים ביותר , שהחברה הישראלית ידעה מעודה . 
כשנכנס נסים למשרד האוצר , ' המדיניות הכלכלית החדשה ' כבר הייתה בעיצומה . 
האינפלציה הייתה בירידה , והמיתון והאבטלה היו בעלייה . 
נסים המשיך במדיניות ' שינוי מבנה המשק ' ; עיקר תרומתו היה ביוזמה ל ' רפורמת מס ' : הוא הוריד את המס השולי על ההכנסות מ - 60 % ל - , 48% וצימצם את השתתפות המעסיקים בביטוח - הלאומי של השכירים . 
זה היה מרכיב מהותי בשינוי אופי חלוקת - ההכנסות . 
למן אותה תקופה , ובמשך עשר השנים שאחרי - כן , לא עוד היה צורך באינפלציה . 
הצבר ההון היה עתיד להיעשות בדרך אחרת . 
י"א . 
סוף עידן האינפלציה : המעבר להצבר מתרחב 
ההצבר האינפלציוני ? שנשען על הנפקת מניות והרצתן מצד אחד , ועל כלכלת מלחמה מתמדת מצד שני ? החל להתערער . 
המפולת של המניות ' החופשיות' בינואר 1983 והמפולת הצבאית בלבנון כירסמו ביציבותו . 
הקריסה הסופית של שוק ההון ושל ההרפתקה בלבנון אירעה בו - זמנית במרוצת השנתיים שאחרי - כן . 
שרטוט ה ' ( לעיל בפרק זה ) מראה זאת בבירור : מנקודה מסוימת היה בלתי - אפשרי להמשיך בשיטת השיערוך האינפלציוני . 
עד מאי , 1983 האינפלציה הייתה יעילה : היא הבטיחה שיא של חלוקת הכנסות בין הון ושכר . 
בתנאים של אינפלציה בשיעור של % 7 בחודש , היא גרמה לחלוקה - מחדש של פי 30 לטובת ההון ביחס לשכר . 
מאז , ובעיקר מאז יולי 1985 – אף כי האינפלציה המשיכה לדהור למעלה , הלך ונשחק גידול רווחי ההון ביחס לשכר . 
היה צורך במשטר הצבר חדש . 
והנה הסתבר לפתע כי אותם עסקנים פוליטיים קטנים , אשר לא הבינו מימינם ומשמאלם , זקפו קומתם והפכו להיות ' מנהיגים נחושים ' ; הם גילו ' יוזמות' והציגו ' תוכניות כלכליות' הגדושות במונחים מסתוריים כמו ' תפר ' , ' עוגן מוניטרי ' ו ' סינכרוניזציה ' . 
רק כעבור זמן ? ובזכותם של עיתונאים חוקרים ואמיצים ? התגלה לנו כי מאחורי הקלעים כיכבו מיטב המוחות הכלכליים ; אלה חברו יחדיו , באומץ וללא פשרות , כדי להכות באינפלציה . 
היה זה יומם הגדול של לוחמים נועזים כמו בן - שחר , ברונו , עמנואל שרון , נויבך , פוגל וברודט . 
הם אף זכו לתגבורת כבדה : ' מסמך עשר הנקודות' מתוצרת הפרופסורים הרברט סטיין וסטנלי פישר . 
מסמך זה פירט את מיטב התרופות החדישות , שפותחו ב ' קרן המטבע הבינלאומית' , לריפוי משקים חולים שנוגעו באינפלציה ובחובות לבנקים אמריקניים . 
אמנם , עיון מדוקדק בתרשים שעל האריזה הנוצצת מראה כי מדובר באותן תרופות ישנות נושנות של סבתא קפיטל : פיחות - מטבע גדול , קיצוץ - תקציבי עמוק , מדיניות - מוניטרית קשוחה , הסרת הפיקוח הממשלתי על האשראי ; והחשוב מכל – הפסקתן של הצמדות - השכר , או בקיצור : שחיקת שכר . 
בתקופת המעבר בין שיטת הצבר אחת לשנייה , היה צורך להציל את רווחי קבוצות - ההון הגדולות , שנסמכו עד אז על אינפלציה דיפרנציאלית ( p ? pa ) . הטכנו - פוליטיקאים עשו זאת באמצעות שיטת רווחים שהתבססה על שלושה מרכיבים : יכולת שחיקת שכר דיפרנציאלית , מלוּוה בשיעור ריבית גבוה , בתנאי מיתון כללי ( k ? ka ) . 
התנאי ההכרחי לשיטת רווחים כזאת היה מיסוד פוליטי גלוי , שכלל אמצעים אדמיניסטרטיביים קשוחים ( ' סינכרון ' ) . תנאי מקדים לכך היה יצירת ' קונצנזוס לאומי ' , המופיע בדמות קואליציה רחבה שבה מתחברות הקבוצות העיקריות של העסקנים הפוליטיים ומקימות ' ממשלת ליכוד לאומי ' . 
לאחר - מכן , מכשירי האידיאולוגיה והתקשורת ההמונית נרתמו לשטיפת - מוח מסיבית . 
קשה להתעלם מהפן האידיאולוגי , שסבב את חבורת המתכננים הזאת . 
ממבט ראשון , נראה שהם מעלים הצגת אבסורד : השחקנים מדקלמים אמונה לוהטת ב ' כלכלת שוק ' , כמתכון אידיאלי לריפוי אינפלציה ? ובאותה עת , מפקחים על המחירים באמצעות צווים אדמיניסטרטיביים . 
מי שמכיר את עקרון ' הדו - חושב ' של ג'ורג' אורוול , יכול להבין את הרעיון של חבורת ליברלים אשר שואפים לשחרר את הכלכלה מידי כוחות הרשע הפוליטיים באמצעות כפייה פוליטית . 
זאת אינה הצגה חדשה : כבר מקיאוולי תיכנן רפובליקה חופשית לאיטליה , באמצעות שליט ריכוזי רב - מזימות ; אפלטון כתב הזיות על שחרורם של האתונאים , באמצעות טכנאים עריצים הבקיאים ברזי הפילוסופיה . 
זה , מן הסתם , חלומם העתיק של פקידי ממשלה מזדקנים . 
מנקודת - מבטם של העסקנים הפוליטיים והפקידים והאידיאולוגים , שהפעילו את ' התוכנית הכלכלית החדשה ' , זה היה מאבק בשתי חזיתות : הריאלית והנומינלית . 
החזית הריאלית עסקה , כרגיל , ב ' הורדת הביקוש ' ; כלומר , בהידוק חגורתם של השכירים . 
זה היה החלק הקל של התוכנית , בהעדר איגודים מקצועיים עצמאיים שייצגו את העובדים בישראל . 
כאן , המתכננים חוללו פלאות : המשק שקע למיתון עמוק , בעוד שההכנסות מריבית העניקו לבנקים הגדולים פיצוי טוב על מפולת 1983 ועל בלימת הגידול בהוצאות הביטחון המקומיות . 
החזית הנומינלית עסקה ב ' הורדת הציפיות האינפלציוניות' . 
זאת התבררה כחזית קשה . 
בסופו של דבר , קשה להילחם במשהו שאינו קיים אלא במוחם של פקידים . 
מלחמה קשה זו נמשכה כשלוש שנים , עד ; 1988 ורק אז הם היו בטוחים , שהצליחו לסלק ממוחם של בני - אדם את שד הציפיות לעליית מחירים . 
אבל אין חשיבות לטיב האמונה של הפקידים ; חשובה היא התשובה לשאלה : מה שירתו האמונות הללו ? 
או , בלשון מדעי החברה : מה הייתה הפונקציה הסמויה של ' התוכנית הכלכלית החדשה ' ? 
כאן המקום לחזור ולהעלות את האסכולה המרקסית - מבנית , שבמקורה צמחה בצרפת של שנות השבעים ? בעקבות המשבר הסטגפלציוני באירופה באותה עת , והלחצים לקיצוץ בהוצאות הממשלתיות . 
כותבים אלה סיפקו את ההסברים החדים ביותר , בדבר תיפקודה של המדינה בתהליך ההצבר . 
הם שללו את הגישה האינסטרומנטלית , שרווחה במרקסיזם הקלאסי , ולפיה המדינה היא מכשיר למימוש האינטרסים המעמדיים של הקפיטליסטים . 
במקום זאת , הם הציגו תפישה אחרת : המדינה , באספקטים מסוימים , הינה אוטונומית . 
קפיטליסטים שרויים ביחסים אנטגוניסטיים – לא רק עם השכירים , אלא גם עם קפיטליסטים אחרים ; אבל בטווח - קצר , הם מתקשים לזהות את האינטרס האובייקטיבי שלהם - עצמם . 
לעומתם , המדינה המודרנית – בגלל הופעתה האוניברסלית והעל - מעמדית , כביכול ? מסוגלת לזהות את האינטרס הכללי ארוך - הטווח של ההון . 
המדינה , מכאן , אינה סתם מכשיר של כמה קפיטליסטים שרוצים להרוויח ; היא המוסד המרכזי שמעצב ומווסת את תהליך ההצבר , שבמסגרתו יכולים הקפיטליסטים לפעול . 
במלים פשוטות : כדי להרוויח , יש צורך לעצב ללא - הרף את מוסדות הרווח ; ואלה יכולים להתקיים רק באמצעות מדינה , שנתפשת כבעלת ' אוטונומיה יחסית' . 
מקור האוטונומיה היחסית של המדינה נובע , מצד אחד , מהיותה תוצר של האינטרס הקפיטליסטי ; ומנגד , כדי שיימשך תהליך ההצבר ? היא חייבת להיות בלתי - תלויה באינטרסים הפרטיקולריים של קבוצות עסקיות , גם אם הן קבוצות מפתח במשק . 
זאת הייתה הפונקציה הסמויה של ' התוכנית הכלכלית החדשה ' . 
הבעלים הנעדרים של קבוצות - ההון הדומיננטיות ידעו , למה הם חותרים ; אבל הם לא יכלו להשיג זאת ישירות , באמצעים שעמדו לרשותם בתקופת ההצבר האינפלציוני . 
כפי שאירע פעמים אחדות , מאז תחילת שנות השמונים , רוב בעלי - ההון הגדולים ידעו כי עבר זמנו של משטר הנשען על אינפלציה דיפרנציאלית . 
אף על פי כן , בגלל האופי האנטגוניסטי של המציאות העסקית – לא היה בכוחם לעבור אל אופן - הצבר חדש . 
תמיד נמצא מישהו כמו ' דנות' , ריגר - פישמן , ' מאגרים ' , בלאס , אלבין או אחרים , שפגע ביכולת למסד הסכמיות . 
הם נזקקו לגוף ' על - מעמדי ' , אשר יכפה דפוסי רווחיות שונים ; ימסד יחסי - סמכות חדשים ; יבסס קונצנזוס ; יאכוף על כל הקבוצות הניצות את מה שהביורוקרטים כינו , ' שינוי מבנה המשק ' . 
התודעה השלטת אינה מסוגלת להכיר באופי המעמדי הגס הזה של דפוסי ההצבר . 
רק הפקידים והטכנוקרטים המדיניים מסוגלים לספק חזית אידיאולוגית כללית , בצוּרת מלחמה לאומית ב ' ציפיות האינפלציוניות' . 
במהותן , ' הציפיות' הללו אינן אלא הקונצנזוס המעמדי שבקרב אליטת הכוח של ישראל . 
שינוי באופי משטר ההצבר , דורש שינוי באופי ' הציפיות' . 
את זה יכולה לעצב המדינה בלבד ; היא עושה זאת באמצעות אידיאולוגיות אל - מעמדיות כביכול – שאותן מספקים אקדמאים חסרי - פניות , כמו ברונו ושות' . 
פקידים כמו דוד ברודט אכן האמינו , שפיקוח על המחירים ועל השכר משכנע את ' הסוכנים הכלכליים ' כי עליהם להוריד את ' הציפיות לאינפלציה ' . 
למעשה , הרגלי מחשבה על מחירים – אין להם ולא כלום עם האינפלציה . 
מי שאינו יודע לשחות יוכל תמיד להשתעשע ברעיון , שסילוק הציפיות לטביעה ממוחו יגרום לו לצוף על פני המים . 
עם זאת , הפיקוח על המחירים ועל השכר הביא , בעקיפין , לשינוי הקונצנזוס של ההצבר בקרב אליטת הכוח . 
כלומר , הוא גרם לשינוי ' הציפיות לרווח ' . 
' התוכנית הכלכלית החדשה ' הובילה את הכיוון החדש של ההצבר : לא עוד חלוקת הכנסות באמצעות עלייה מתמדת של מחירים , המוסוות ב ' תחרות חופשית' ? אלא דרך הורדת שכר גלויה , באמצעות צווים אדמיניסטרטיביים ואידיאולוגיות של אינטרס לאומי . 
הסתבר ששטיפת - המֹח כל - כך הצליחה , עד ששמעון פרס התפאר באחד מכינוסי הניצחון של ' אבות התוכנית הכלכלית' : " ... אחד הלקחים המרתקים מתוכנית היצוב היא העובדה שככל שקיצצנו או ככל שהרענו כך נהיינו פופולריים יותר . 
לא האמנתי למראה עיני ... מסתבר שכאשר בני אדם רואים שהנך מתייחס ברצינות למה שעליך לעשות , גם אם הדבר נראה בעיניך מסוכן או בלתי פופולרי , אתה זוכה בפופולריות ... " ( פרס , 1995 : עמ' 573 ) . 
זה הזמן לסכם את תולדות עלייתה וירידתה של האינפלציה בישראל . 
בדוקטרינה הכלכלית הקונבנציונלית , נחשבת האינפלציה למין מפלצת : " ... האינפלציה היא כמו מגפה בעלת רמות שונות של נזק ... " כותבים סמואלסון ושות' ב ' מבוא לכלכלה ' שלהם , הממוחזר עד קץ הדורות ( Samuelson , Nordhous and McCallum , 1988 : p . 
240 ) . מכל סוגי האינפלציה , הגרועה היא " ההיפר-אינפלציה " , שהיא " וירוס קטלני " או פשוט " סרטן " ( ibid , 241 - 242 ) . הסיסמא הזאת אומצה במהרה על ידי עסקנים פוליטיים ; במשך עשרים שנות הסדר האינפלציוני , כמעט כל שר אוצר ישראלי אהב לגלגל עיניו לשמים ולקבול על ' שד האינפלציה ' . 
שניים מהם , פרס ומודעי , ניסו אפילו לחטוף זה מזה בזעם את גלימת הגיבור שהדביר את הדרקון אשר קם על המשק הישראלי ( אצל פרס , זאת הצגה יומית חוזרת ) . 
נעזוב את תחום המגפות והמזיקים , ונתרכז בדוקטרינה הכלכלית הקונבנציונלית . 
ברור לנו , שמעבר לאמירות מוסריות ולהטפות בשער – הקטגוריות המִצרפיות והכלים המקרו - כלכליים אינם מסוגלים , ומלכתחילה גם לא תוכננו , להתמודד עם האינפלציות שמתחוללות בקפיטליזם המבוגר . 
בקפיטליזם הצעיר של המאה התשע - עשרה ותחילת המאה העשרים התפתחו דוקטרינות נאו - קלאסיות , שהתעלמו לחלוטין מהאספקטים המרכזיים של תהליך ההצבר : תהליכי ריכוזיות , תכנון השקעות , ייצור המוני , חלוקת ההכנסות , עליית כוחן של המדינות הלאומיות והשתלבות הצבאות הגדולים במשקים המודרניים . 
באמצע המאה העשרים התפתחה ה ' מקרו - כלכלה ' , ענף נאו - קלאסי שהיה אמור לענות על בעיות תכנון ההשקעות בתוך משקים לאומיים סגורים ; אבל – בלי להודות שקיים תהליך הצבר הון , ובלי להכיר בקיומו של קונפליקט מעמדי . 
בלשון פשוטה : בלי להודות במוסדות הבעלות והרווח ובמאבק על חלוקת ההכנסות . 
מעל לכל – המקרו - כלכלה לא יכלה להתמודד עם צמיחתן של הקורפורציות הבינלאומיות , עם הבורסות ועם ארגוני האשראי הבינלאומיים . 
התוצאה הייתה : התפתחות אינפלציה כמכשיר פוליטי - מעמדי – שפגע קשות באמינותה של המקרו - כלכלה , ככלי מדינתי ואל - מעמדי לניהול משק על ידי טכנוקרטים . 
במקום המקרו - כלכלה , באה מעין מקרו - כלכלה ? האסכולה ' המוניטריסטית' על ספיחיה המשונים ? המטפלת , בעיקר , בכסף ובציפיות לאינפלציה . 
גם באסכולה זו , נעלם הממד העיקרי של האינפלציה : המאבק על החלוקה - מחדש של ההכנסות ; זה המתחולל בתוך הסקטור העסקי , וזה המתחולל בין ההון לבין השכר . 
משום כך , האלות והחרמות , אשר כוהני המקרו - כלכלה משלחים באינפלציה , הינם פולחן מזוייף או סתם צביעות . 
האינפלציה , בגלל האופי החלוקתי שלה , היא אכן ' וירוס קטלני ' ו ' מגפה ' בעבור הרבים ; אולם לעתים קרובות , היא ברכה בעבור קבוצות חזקות בחברה , השולטות בה ואף מנסות למסד אותה כמכשיר - שליטה מקודש . 
במקרה הישראלי , החלה האינפלציה לצמוח בראשית שנות השבעים – כאשר החלו להתערער התנאים של משטר הרחבת ההצבר . 
תהליך הפרולטריזציה היהודית והפלסטינית הגיע לגבולותיו ; ייבוא ההון האזרחי הזול חדל להיות גורם בהשקעות ; הממשלה הסתבכה במדיניות - חוץ מלחמתית ללא מוצא . 
קבוצות - ההון הדומיננטיות ? שהחלו לבלוט מתוך ' הכלכלה הגדולה ' המתחזקת ? החלו לנהל ישירות את תהליך ההצבר במשק , כשהן פונות אל עבר העמקת ההצבר . 
היו סיבות אחדות לכך שהתהליך פעל ללא התנגדות : הוא הופנה לניפוחו של הסקטור הצבאי ; הוא נתמך על ידי ' הכלכלה הקטנה ' , שצמחה במהירות מאז תחילת שנות השבעים ; מעל לכל , הוא לא נתקל בהתנגדות מצד ' האריסטוקרטיה של העבודה העברית' , דהיינו : מצד העסקנים , אשר ייצגו את השכירים המאורגנים בסקטורים המונופוליים ? שבתחילת התהליך , נראו כמרוויחים מהחלוקה - מחדש של ההכנסות . 
הממשלות ובנק ישראל הלכו ופינו את שוק ההון לשליטת ' הכלכלה הגדולה ' ; התהליך נראה כ ' פארטו - אופטימום ' ? שבו ' כולם מרוויחים ' , אם אך ' יתנו לכוחות השוק לפעול ' . 
מאחרי כל זה הסתתר גיבוי תקציבי כבד , שהלך ותפח ככל שהתקדם תהליך ' הליברליזציה ' של ממשלות בגין . 
תוצאותיו של גיבוי ממשלתי זה הסתכמו בחובות פנים ובחובות חוץ שהלכו וגדלו . 
בלשונו של שמחה ארליך , אחד ממפיקי הקומדיה האינפלציונית : " ... המדינה מפסידה אבל האזרח מרוויח ... ". ואכן המרוויחנים היו מספר ' אזרחים ' יקרים מאוד , שהפיקו את ההצגה , בגיבויים של שרי האוצר המתחלפים . 
כבר אז היה ברור שמדובר במדיניות תיאום בין שרי האוצר ובין בעלי - ההון הדומיננטיים , להפעלת אינפלציה כדי ש ' האזרחים ירוויחו ' . 
בסופו של דבר , השיטה קרסה . 
בשיאה , היא התבססה על נוכלות מאורגנת של הנפקת מניות והרצתן בידי כל קבוצות המפתח במשק ; על גידול מתמיד בהוצאות ביטחון ; ועל אוזלת ידן של הממשלות . 
סופה של השיטה לוּוה בתוכניות ' יצוב ' למיניהן , שהביאו על המשק מיתון קשה , בעוד האינפלציה נותרה בטווח של שתי ספרות . 
' הנס ' לא התחולל כתוצאה ממדיניות כלכלית ' מרסנת' ולא כתוצאה משיעורי הריבית הגבוהים . 
מה שהוביל לתפנית חדשה ולשינוי סופי בשיטת ההצבר , היה נפילתה של ברית - המועצות וההגירה ההמונית משם לישראל בתחילת שנות התשעים . 
בתוך זמן מועט נוספו למשק כמיליון עובדים - צרכנים , שהרחיבו את הביקוש . 
כל זה על רקע תהליך של פתיחת העולם להשקעות ( ' גלובליזציה ' ) , ועליית הציפיות - לרווח בכלל העולם הקפיטליסטי . 
התהליך האחרון כפה על אליטת הכוח של ישראל , להצטרף לתהליך העולמי של הרחבת ההצבר . 
שרטוט ה ' , 8 שהציג לעיל את התפתחות החלוקה - מחדש בין הרווח החודשי של הקפיטליסטים ובין השכר ? מראה כי רק למן תחילת שנות התשעים , תהליך ההצבר החדש החל להתגבש : הרווחים גדלים ביחס לשכר , תוך כדי אינפלציה נמוכה ביותר . 
אבל , גל ההתרחבות הזה אינו דומה לעידן הצמיחה של שנות החמישים והששים . 
הוא נשען בעיקרו על הצבר שמחוץ לישראל . 
' הכלכלה הגדולה ' של ישראל ? למרות השינוי ביחסי הבעלויות ( בעיקר באמצעות בעלי - הון זרים ) ? הפכה לריכוזית יותר מאשר אי - פעם . 
גלי ההגירה שככו בסוף שנות התשעים ; יחסי הון / שכר נשענים בעיקר על ייבוא כוח - עבודה זול , ועל היעדר התארגנות בקרב השכירים המקומיים ? היהודים והערבים ? להגנה מקצועית כלשהי . 
הסתיימה גם מכירת נכסי הממשלה למקורבים . 
הרחבת ההצבר של ההון הדומיננטי נעשית בעיקר מחוץ לישראל . 
זאת גם הסיבה העיקרית לתפנית שהתגלתה בסוף המאה העשרים : ההון הדומיננטי זקוק ליציבות פוליטית , להסדרי שלום כאלה או אחרים , להוצאות ביטחון נמוכות , וכמובן ליציבות מחירים . 
אין מכאן כל ודאות כי בעתיד , לאחר שוך הגל העולמי של ההצבר המתרחב , לא תחזור אליטת הכוח של ישראל אל נתיב הסטגפלציה . 
... אני מזהיר אתכם , כששליטי העולם הזה מתחילים לאהוב אתכם , 
סימן שהם מתכוונים להפוך אתכם לנקניקיות קרב ... 
( לואי - פרדיננד סלין , מסע אל קצה הלילה ) 
פרק ששי : קואליציית הנשק והנפט במזרח - התיכון 
א . 
' ההטיה הצבאית' . 
תיאוריות אלטרנטיביות 
מאז תחילת המאה העשרים , זרמים רדיקליים שונים ניסו לקשור את המיתוס הדיאלקטי , ואת תיאוריית המשברים של הקפיטליזם , אל הנטייה של המעצמות הקפיטליסטיות להתפשטות צבאית וכלכלית . 
נטייה זאת מובילה אותן לניהול מדיניות - חוץ תוקפנית ; זו מסבכת אותן במרוצי חימוש מתישים , במעורבות בסכסוכים ברחבי העולם , ולעתים אף במלחמות עולמיות . 
נקודת ההתחלה הייתה ספרו של ג'ון הובסון , ' אימפריאליזם ' , אשר השפיע רבות על המחשבה במאה העשרים . 
הובסון היה הראשון שקישר תהליכים של חלוקת - הכנסות עם שינויים מבניים במשק , ועם נטיות להתפשטות צבאית בקרב המעצמות הקפיטליסטיות . 
בשנת , 1875 רק עשרה אחוזים משטחה של אפריקה היו כבושים על ידי המדינות האירופיות . 
בתוך עשרים - וחמש שנה , רק עשרה אחוזים משטחה נותרו לא - כבושים . 
הובסון טען כי בשני העשורים האחרונים של המאה התשע - עשרה , בהם התפשטה האימפריה הבריטית במהירות , ירד היקף המסחר בינה ובין הקולוניות שלה ? ולעומת זאת עלה פי - ארבעה זרם השקעות - החוץ מבריטניה אל הקולוניות האלה . 
הובסון הסיק מכאן , שצמיחת האימפריאליזם הבריטי היא תוצאה של חלוקת - הכנסות מעוותת ; זו נגרמה על ידי ירידה בתחרות , ובעקבות השתלטותם של מונופולים על ענפי - המפתח התעשייתיים בבריטניה . 
התוצאות של תהליכים אלה הינן חמורות : מעמד העובדים הבריטי סובל מאבטלה ; מנגד , הקפיטליסטים – שפוחתים רווחיהם מהשקעות חדשות נוכח כוח - הקנייה השוקע של העובדים ? מחפשים בקולוניות את המוצא לחסכונותיהם העודפים . 
" ... חיסכון - היתר , שהוא המקור הכלכלי של האימפריאליזם , מכיל הכנסות מרנטות , רווחים מונופוליים ואלמנטים טפיליים אחרים ... " ( Hobson , 1902 : p.85 ) . " ... שורשיו הכלכליים של האימפריאליזם נעוצים בתשוקה של האינטרסים התעשייתיים והפיננסיים המאורגנים , להבטיח ולפתח שווקים למען עודף המוצרים וההון שלהם ? על חשבון הציבור ותוך שימוש בכוחו . 
מלחמה , מיליטריזם , ומדיניות חוץ מתלהמת , מהווים אמצעים חיוניים למטרה זאת ... " ( שם , עמ' 106 ) . 
הובסון סבור כי רק מיעוט זקוק למדיניות - חוץ תוקפנית ונהנה ממנה . 
זהו מיעוט בעל השפעה מרבית בפוליטיקה : תעשייני הנשק ; ספקי הצי ; יזמי מסילות - הברזל ; בעלי תעשיות - הייצוא הגדולים ; חלקים מהמעמד הבינוני , המייצאים כוח - אדם לאדמיניסטרציה ולצבא בקולוניות ; ומעל לכולם – אנשי הפיננסים בסיטי , המשחרים להשקעות נושאות רווחים גדולים בקולוניות . 
ספרו של הובסון עורר תגובה חזקה בקרב המרקסיסטים בני זמנו ; בעקבותיו נכתבו עבודות רבות , שהבולטות בהן היו של הילפרדינג , של לוקסמבורג ושל לנין . 
אף כי שלושת המחברים יצגו שלושה זרמים שונים בתיאוריה המרקסיסטית ? ושלוש תנועות פוליטיות עוינות ? התיאוריות שלהם , בעיקרו של דבר , היו די קרובות . 
הטענה הבסיסית של שלושת המחברים הייתה כי נדחק הצידה הקפיטליזם התחרותי , אשר איפיין את זמנו של מרקס ; במקומו עלה משטר של ' קפיטליזם מונופולי ' , הנשלט בעיקר על ידי ' הון פיננסי ' . 
המשקים הקפיטליסטיים המפותחים סובלים מבעיה של עודף כושר - ייצור , אשר נובע מחוֹסר בביקוש אפקטיבי של השכירים . 
מכאן , שמנקודת - הראות של האוליגרכיות התעשייתיות - פיננסיות , חיוני הוא למצוא שווקים חדשים כדי לממש את עודף התוצר . 
הן תרות בקדחתנות אחר אפיקים חדשים להשקעות , בכדי למנוע נפילה בשיעורי - הרווח ; הן נזקקות לחומרי - גלם ולכוח - עבודה יותר זולים , בכדי לשמור על יתרונן המונופולי . 
משום כך , מאז סוף המאה התשע - עשרה , התחיל מרוץ חימוש בין המעצמות ? והתנהלה ביניהן תחרות חריפה , על שטחים באזורים של העולם הלא - מפותח . 
זה הבסיס להתגברות הצורך בגיבוי צבאי ובהגנה על הנכסים ' הלאומיים ' : " ... מכאן קמה הזעקה של כל אותם הקפיטליסטים , הדורשים מדינה חזקה בעלת שלטון חזק , שיהיה בעל כוח להגן על האינטרסים שלהם , גם בפינות הרחוקות ביותר של העולם ... " ( Hilferding , 1910 : p . 
365 ) . 
הצורך הזה במדינה לאומית חזקה ובהתפשטות צבאית , לוּוה בשינויים אידיאולוגיים . 
בתקופת הקפיטליזם התחרותי שררו אידיאולוגיות ליברליות , אשר שיקפו את האידיאל הבורגני של תחרות הרמונית בין יצרנים ושל מעורבות מזערית של המדינה . 
מאז עליית המשטר של הקפיטליזם המונופולי , צמחו אידיאולוגיות לאומניות ומיליטריסטיות . 
האוליגרכיות התעשייתיות - פיננסיות , שתפסו את השלטון הפוליטי , מעוניינות במדינה חזקה בעלת צבא חזק : " ... העדיפות של המונופול משתקפת במעמד העדיף , המגיע לאומה המועדפת על פני האומות האחרות . 
מאחר ששעבודן של אומות זרות מבוצע בכוח הזרוע , כלומר , בדרך טבעית וללא עכבות מוסריות , מתעורר הרושם כאילו השליטה הזאת מגיעה לאומה בזכות תכונותיה הטבעיות , כלומר , בזכות תכונותיה הגזעיות . 
כך נוצר לאידיאולוגיה הגזענית ביסוס כביכול מטעם מדעי הטבע ... ובמקום האידיאל של השוויון הדמוקרטי , בא אידיאל השלטון של האוליגרכיה ... " ( Hilferding , 335 - 6 ) . 
האימפריאליזם הפך לתופעה בלתי נמנעת של הקפיטליזם המונופולי : " ... ככל שהקפיטליזם מפותח יותר , כך הוא חש יותר במחסור בחומרי גלם . 
ככל שהתחרות והרדיפה אחר מקורות של חומרי - גלם מחריפים ומקיפים את כל העולם , כך מחריף המאבק לרכישת קולוניות ... " ( Lenin , 1917 : p.776 ) . 
בסופו של דבר , העולם מחולק בין המדינות המפותחות ; ומכאן ואילך , ניתן לחולל שינויים רק בתוך החלוקה הקיימת . 
את השינויים ? בעצם , את העברת הבעלויות ? ניתן לעשות על ידי מלחמה בלבד . 
בעולם הקפיטליסטי , עוצמה צבאית מתבססת על סדר כמותי של כושר פריון צבאי ומלאי חימוש ; על חישוב הסתברויות של רווח - הפסד ועל נטילה מחושבת של סיכונים . 
העולם הקפיטליסטי מאופיין בשינויים בלתי פוסקים , הנובעים מן התפתחות הבלתי - שווה בין המשקים . 
משום כך , המעצמות המובילות רוצות לשמור על סטטוס - קוו ? ואילו מדינות מתחזקות ושאפתניות קוראות עליהן תיגר , ולוחצות באופן שמערער את הסדר הכוחני הקיים : " ... ההון המונופולי מגביר את הפערים בין שיעורי הצמיחה בחלקים שונים של המשק העולמי . 
ברגע שיחסי הכוחות משתנים , איזה פתרונות ימצאו לסתירה הטמונה בקפיטליזם , מלבד פתרון של הכוח הצבאי ? 
... " ( Lenin , 246 - 7 ) . 
ניתוחי המרקסיסטים , ערב מלחמת - העולם הראשונה , היו פסקניים : הקפיטליזם הבשל נידון להיגרר אל מרוצי - חימוש אלימים ואל איומי מלחמה מתמידים . 
אחרי מלחמת - העולם השנייה , היה ברור כי השתנו פני הקפיטליזם . 
ממשלות באירופה המערבית ניהלו מדיניות של תעסוקה מלאה ; או , יותר נכון , תעסוקה כמעט מלאה . 
בכל המדינות הקפיטליסטיות המפותחות הייתה עלייה מתמדת ברמת החיים ובשכר הריאלי , תוך נסיגה מתמדת מהקולוניות שנכבשו בסוף המאה התשע - עשרה . 
האם אופי הייצור הקפיטליסטי השתנה מיסודו ? 
בניסוחו של דויד יפה : " ... אם אופי הייצור הקפיטליסטי יכול להבטיח , בין אם בעזרת מעורבות הממשל ובין אם בלעדיה , המשך התרחבות ותעסוקה מלאה , אזי נופל החלק החשוב ביותר בתיאוריה הסוציאליסטית המהפכנית ... " ( Yaffe , 1973 : p.187 ) . 
שאלה זו הייתה נקודת - המוצא של אסכולת ' ההון המונופולי ' ; היא הייתה אמורה להסביר את ' השפע' והצמיחה חסרת המשברים כמעט , שאיפיינו את משקי המערב בשנות החמישים והששים . 
הכותבים של אסכולה זאת זנחו את ההתעניינות בתהליך הייצור ? או את ' צד ההיצע' , שבו היה למדינה תפקיד משני בלבד ? והפחיתו ממרכזיותו של שיעור - הרווח בתהליך ההצבר . 
במקום זאת , הם שמו את הדגש על תהליך המימוש של הערך העודף , נוכח הגידול המהיר בפריון . 
זה המצב ששורר , לדעתם , במשטר הקפיטליזם המונופולי . 
במשטר זה יש למדינה תפקיד מרכזי בתהליך מימוש העודף ; או , בלשונם של הקיינסיאניסטים , ב ' ניהול הביקוש ' . 
התיזה המרכזית שלהם הייתה שהקפיטליזם המונופולי אינו סובל מבעיה של נפילת שיעורי הרווח , שאיפיינה את הקפיטליזם התחרותי ? אלא דווקא מבעיה של ' נטיית העודף לעלות' . 
באראן וסוויזי סיכמו את התיזה : " ... לפי המודל שלנו , הגידול ברמת המונופוליות מחולל נטייה חזקה של העודף לעלות , בלי שבמקביל ייווצר מכניזם המספיק להטמעת העודף . 
אלא שעודף שלא הוטמע הינו , למעשה , עודף שלא יוצר . 
הוא בעיקרו , עודף פוטנציאלי , שמותיר את עקבותיו הסטטיסטיים , לא בנתוני הרווח או בנתוני ההשקעה , אלא בעיקר בנתוני האבטלה ובשיעורים הנמוכים של ניצול כושר - הייצור ... " ( Baran and Sweezy , 1966 : 218 ) . 
בקפיטליזם המונופולי נוצרים מצד אחד שינויים טכנולוגיים מהירים , ומצד שני עלייה מתמדת במחירים ? אשר יחד יוצרים נטייה לפוטנציאל של ' העודף ' לעלות כחלק מההכנסה הלאומית . 
לפיכך , כדי למנוע משברי מיתון , נמצא מכניזם חדש ; הפונקציה שלו אינה לחולל ' עודף ' נוסף – אלא למסד אפיקים חדשים , שבהם יוכל להתממש ' העודף ' שהולך וגדל . 
מכאן נובעת עליית חשיבותו של הביזבוז המוסדי , שאותו ניתח ראשון תורסטיין ובלן . 
התהליך העיקרי של ' הטמעת העודף ' עובר לידי המדינה ; הוצאותיה ההולכות וגדלות , בולמות את הגלישה אל עבר מיתון ואבטלה , בנוסח שנות השלושים . 
הבעיה העיקרית היא שהממשל אינו יכול להרחיב את הוצאותיו האזרחיות , בלי שייתקל בהתנגדות חריפה של בעלי - ההון הגדולים . 
אלה יודעים כי הרחבת ההוצאות האזרחיות של הממשל פוגעת ברווחים ? אם באמצעות עלייה בשכר , ואם בדרך של תחרות בייצור הפרטי . 
הם מבינים כי הרחבת ההוצאות האזרחיות עלולה לפגוע במרקם המעמדי . 
במשטר הקפיטליסטי , הממשל אינו גוף על - מעמדי המנהל מדיניות אוניברסלית . 
הוא חלק מהמבנה המעמדי , אשר טבוע ביחסים החברתיים המודרניים . 
הממשל ייתקל בהתנגדות חריפה כל אימת שמדיניותו תנסה , במודע או לא במודע , לשנות את המבנה המעמדי , באמצעות ניהול ההשקעות במשק : " ... במצב כזה ... ", כותב מיכאל קלצקי , " ... עשוי לקום גוש רב עוצמה , שמאחד את האינטרסים העסקיים הגדולים והרנטיירים . 
הם ימצאו להם , ללא ספק , יותר מכלכלן אחד שידקלם הצהרות בדבר המצב הכלכלי הבלתי נסבל . 
הלחץ של כוחות אלה , ובעיקר כוחם של העסקים הגדולים , יאלץ את הממשל לחזור למדיניות השמרנית , של קיצוץ בגרעונות התקציביים ... " ( Kalecki , 1943 : p.144 ) . 
אף כי מדיניות של תעסוקה מלאה עשויה להגביר את רווחי העסקים , אילי ההון פוחדים שמדיניות זאת עשויה לכרסם בדבר יותר חשוב מאשר רווחים קצרי - טווח : בהגמוניה של ההון והעסקים . 
ממשלה נמרצת עלולה , חלילה , לפתח שיטות מימון ותיכנון חדישות ויעילות . 
מנהיגי העסקים יודעים , מתוך ' אינסטינקט מעמדי ' , שהדומיננטיות של מוסד העסקיות יכולה להישמר רק בהיעדר שיטה אלטרנטיבית לאירגון המשק : " ... ' מוסר עבודה ' ו ' יציבות פוליטית' , אלו העקרונות האהודים על מנהיגי העסקים , יותר מאשר עקרונות הרווח . 
האינסטינקט המעמדי לוחש להם , שהמשך התעסוקה המלאה במשק , הינו מצב בלתי אפשרי מנקודת מבטם , ושאבטלה הינה מרכיב חיוני בסיסטמה קפיטליסטית נורמלית ... " ( Kalecki , 1943 : p.141 ) . 
ממשל קפיטליסטי לכוד , אם כן , בתוך מרחב בעל גבולות צרים למדי : בין שמירה על לגיטימיות של משטר ההצבר הקפיטליסטי , ובין שמירה על תהליך ההצבר עצמו . 
לכן , המוצא העיקרי של הממשל ל ' הטמעת העודף ' הוא בהוצאות הצבאיות . 
" ... ההטמעה המסיבית של העודף , באמצעות כוננות צבאית מתמדת , הינה המפתח להבנת ההיסטוריה של ארה"ב שלאחר מלחמת - העולם השנייה ... " ( Baran and Sweezy , 1966 : p . 
153 ) . בארה"ב היה מדובר בהסדר מוסדי , שדויד גולד קרא לו ' הקואליציה הקיינסיאנית' . 
הקואליציה החלה להתגבש בתקופת ' הניו - דיל ' , והגיעה לשיאה בתקופת המלחמה הקרה . 
קואליציה זאת ניסתה לאחד את האינטרסים המנוגדים של ההון המונופולי ושל האיגודים המקצועיים הגדולים , באמצעות מדיניות - החוץ הפדראלית . 
ההסכם בין מרכיבי הקואליציה התבטא בהרחבת ההוצאות הצבאיות , ובמניעת התרחבותן של הוצאות אזרחיות יצרניות אשר עלולות לפגוע ברווחים של ההון . 
ספרם של באראן וסוויזי פורסם בשנת , 1966 בעת שהממשל האמריקני התחיל להודות בקיומה של מלחמה מסיבית בוויטנאם . 
בשנה זו הגיעו ההוצאות הבטחוניות הרשמיות של ארה"ב לשיעור של % 8 מהתוצר הלאומי הגולמי , והיוו כשליש מהעלייה הריאלית השנתית של התל"ג . 
כעשר שנים קודם - לכן , פירסם שיגאטו צורו ב ' סקאי ' , כתב עת יפאני , מאמר שכותרתו הייתה : ' האם השתנה הקפיטליזם ? 
' . 
כעבור שנים אחדות , הוא ערך ספר בשם זה באנגלית . 
צורו בדק באופן אמפירי את הקשר בין רווחי ההון ובין ההוצאות הצבאיות , הסופגות רווחים , שתרו אחר אפיקי השקעה . 
על פי צורו , שיעור - הרווח של הפירמות , וחלקו של החיסכון העסקי בהכנסה הלאומית של ארה"ב , עלו מאז מלחמת - העולם השנייה במהירות גדולה יותר מאשר בתקופת הזוהר של שנות העשרים . 
אבל , טען צורו , שיעורי - רווח גבוהים כאלה לא יוכלו להישמר לאורך זמן , אלא אם כן יימצא מנגנון להטמעתם . 
באופן מעשי , הוא טען , מרכיבים בהוצאה הלאומית ? כמו ההשקעה , או הייצוא , או ההוצאות הממשלתיות ? חייבים לגדול בקצב דומה לצמיחת הרווחים . 
משום כך , לדעתו , המשק האמריקני עומד בצל איום מתמיד של מיתון ואבטלה גבוהה . 
הפתרון היחיד הינו הגדלה מתמדת של ההוצאה הבטחונית ? שהיא האלמנט הדינמי היחיד , בהוצאה הלאומית , אשר מסוגל ' להטמיע עודף ' בסדר גודל כזה בלי להגדיל את כושר - הייצור . 
הוצאה זו חייבת לצמוח בשיעור דומה לצמיחת הרווחים . 
צורו אף התנבא , שאם ימשיכו רווחי ההון לעלות בקצב כזה ? הסכום , שיידרש כדי לשמור על חלקה של ההוצאה הצבאית בתוך התוצר הלאומי , יהיה קשה מאוד להצדקה ; ממשל ארה"ב יתקשה שלא להתפתות להיכנס למצב מלחמה , כדי להצדיק סכומים אלה : " ... אם כלכלת ארה"ב זקוקה , למען המשך הצמיחה , לאותו יחס של % 10 מהתוצר הלאומי , כאמצעי לספיגת רווחים , פירושו של דבר , שהוצאות הביטחון שלה יעפילו לרמה של 56 מיליארד דולר תוך עשר השנים הבאות , כאשר התל"ג שלה אמור להגיע לרמה של 560 מיליארד דולר . 
אנו חייבים לאמר , ולמען שלום העולם היינו רוצים לאמר , שזה מוטל בספק , אם בשנת , 1968 תהיה ארה"ב מסוגלת להוציא סכום של 16 מיליארד דולר יותר מאשר היא מוציאה כיום על ביטחון ... " ( Tsuru , 1961 : pp . 
27 - 28 ) . 
מסתבר שתחזיתו של צורו , שנכתבה על בסיס נתוני , 1956 התאמתה כעשור מאוחר יותר . 
זאת דווקא אחת מהתזות הבודדות במדעי החברה שלא הופרכו ... ואכן , בשנת 1966 היה ממשל ארה"ב מעורב עמוקות בוויטנאם , וההוצאות הבטחוניות הרקיעו עד לרמה של 62 מיליארד דולר . 
בשנות השבעים היו חוקרים , כמו ג'יימס או ' קונור , שצעדו צעד נוסף ; הם טענו שהוצאות הביטחון הגבוהות , בצירוף המעורבות הגוברת של ארה"ב בסכסוכים ברחבי העולם , קשורות לא לפעילות המצרפית של המשק האמריקני אלא לפעילות של קבוצות דומיננטיות בתוך המשק של ארה"ב . 
במלים אחרות : הממשלים עוסקים פחות בבעיות צמיחה ותעסוקה של כלל המשק , ומתרכזים יותר בבעיות של שמירה על רווחיות של חוט - השידרה הקפיטליסטי : ' הסקטור המונופולי ' או ' הכלכלה הגדולה ' . 
מלחמת - ויטנאם האיצה את תהליכי הריכוזיות של ההון בארה"ב ? ובמקביל , הסיטה את קבוצות - ההון האמריקניות הגדולות אל עבר עסקי ביטחון . 
כאן נחשפה אחת מהבעיות העיקריות של התיאוריות הרדיקליות , שעסקו בתהליך ' ההטיה הצבאית' , והיא ההשקפה החד - כיוונית שלהן : רוב הכותבים התמקדו בהשפעה של השינויים במבנה המשק ( כמו עלייה ברמת המונופוליזציה ) על הוצאות הביטחון ועל הנטייה למיליטריזציה . 
מנגד , מאז ההתערבות האמריקנית בקוריאה בשנות החמישים , ובוויטנאם בשנות הששים , החל להיות ברור הפן הנגדי של התהליך : הוצאות צבאיות עשויות להיות לא רק תוצאה של שינויים ביחסי השליטה ? אלא יש פעמים שהן עשויות להיות הגורם המעצב את יחסי השליטה . 
מיכאל קלצקי היה בין הראשונים , שהכירו בקשר הדו - צדדי הזה . 
הוא הירבה להדגיש זאת בעבודותיו : השינוי המבני , המתבטא בעלייה ברמת המונופוליות ובעודף כושר הייצור , לא רק מחולל את המדיניות המקרו - כלכלית של הממשל ? אלא שמדיניות זאת היא שמעצבת אותו . 
בקובץ מאמריו האחרון שפורסם ערב מותו , קלצקי דן בהשפעת המדיניות המקרו - כלכלית , בעיקר בתחום ההוצאה הצבאית , על מבנה המשק האמריקני ועל ההיערכות הפוליטית החדשה בארה"ב . 
במאמריו , ' הפשיזם בזמננו ' ( 1964 ) ו ' וויטנאם והעסקים הגדולים בארה"ב' ( 1967 ) , הוא התנבא , שהמעורבות הגוברת של ארה"ב בוויטנאם תזיז את מרכז - הכובד של המשק האמריקני : מעסקים אזרחיים ' ישנים ' במזרח ארה"ב אל עבר קבוצות של עסקים ' חדשים ' בחוף המערבי , העוסקים בנשק ובטכנולוגיות צבאיות . 
העלייה בתקציבים הצבאיים תביא לחלוקה - מחדש של ההכנסות לטובת הקבוצות ' החדשות' ? ולעליית השפעתם של ' אלמנטים זועמים ' בקרב המעמד השליט של ארה"ב , התומכים בפוליטיקה שמרנית ובמדיניות - חוץ תוקפנית : " ... זה , ללא ספק , יחזק את המעמד העסקי והפוליטי של קבוצות העסקים ' החדשות' . 
המעורבות ההדוקה שלהן עם אלמנטים הרפתקניים מהמנגנון הצבאי , תתרום אף היא לשינוי במבנה המעמד השליט ... קבוצות אלה הן המרוויחות הגדולות של מלחמת וויטנאם , ומעוניינות בהמשכה . 
המלחמה אף תגביר את חשיבותן , וזה לחילופין , יגביר את חשיבות הלחץ שלהן להמשיך בה ... " ( Kalecki , 1967 : p . 
110 - 111 ) . 
לאחר מלחמת - ויטנאם הייתה ירידה בהוצאות הביטחון , הן במחירים קבועים והן כחלק מהתל"ג ; רבים חושבים כי ירידה זו סימנה את הפחתת החשיבות של הוצאות הביטחון , מבחינת המשך צמיחתו של המשק האמריקני . 
בשנות השמונים , לעומת זאת , גדלה מעורבותה הצבאית של ארה"ב במזרח - התיכון ; ובתקופתם של רייגן ובוש שוב פרחו עסקי הנשק . 
כיום , בעידן ' הסדר החדש ' , נראה כי הגיעה העת לבחון את הנחותיו של קלצקי מפרספקטיבה היסטורית . 
האם צדק קלצקי ? 
האם מרכז - הכובד של המשק האמריקני הוטה , מעסקים בעלי אוריינטציה אזרחית אל עבר עסקים צבאיים ? 
ב . 
' ההטיה הצבאית' בארה"ב 
בראשית שנות השבעים התחילה קבוצה של תאגידים גדולים לבלוט בתוך ' הכלכלה הגדולה ' של ארה"ב . 
הם היו מעורבים באופן גובר בעסקי ביטחון , והיו בעלי משקל בלתי מבוטל בפוליטיקה האמריקנית . 
ננסה לאפיין את קבוצת התאגידים ואת גבולותיה . 
כדי שתאגיד ייכלל בקבוצה זו , צריכים להתקיים בו כל ארבעה הקריטריונים הבאים : הקריטריון הראשון הוא , הופעתו של התאגיד ברשימת מאה הספקים הגדולים של משרד ההגנה . 
מעיון חטוף ברשימה , ניתן להבחין כי תחום הרכש הצבאי בארה"ב הינו ריכוזי למדי : בשנים 1966 - 1991 נע חלקם של מאה הספקים הגדולים בין % 62 לבין % 72 מתוך סך חוזי ההזמנות של משרד ההגנה האמריקני . 
לא כל הספקים הגדולים של משרד ההגנה הם בהכרח תאגידים גדולים ; ומכאן , הקריטריון השני : הופעתם ברשימת 500 הפירמות התעשייתיות המובילות של ה ' פורצ'ן' , על פי גודל המכירות . 
לא כל התאגידים הגדולים המופיעים ברשימת הספקים המובילים , תלויים באופן משמעותי בחוזי אספקה בטחוניים ; ומכאן , הקריטריון השלישי : על המכירות הבטחוניות של תאגידים אלה להיות חלק משמעותי מסך כל מכירותיהם . 
עד כאן מתקבלת קבוצה , אשר עונה על שלושת הקריטריונים הראשונים ; היא כוללת 20 - 25 תאגידים גדולים , המובילים ברשימת ספקי - הנשק הבטחוניים ונשענים באופן משמעותי על מכירות בטחוניות . 
הקריטריון הרביעי הוא זמינות הנתונים הכספיים ויציבות יחסית בביצועים החשבונאיים לאורך זמן . 
קריטריון זה מצמצם את הקבוצה לששה - עשר תאגידים , שניתן לעקוב אחר ביצועיהם לאורך תקופה ארוכה . 
קבוצה זאת תייצג , מכאן ואילך , את ' הגרעין ' העסקי - בטחוני של ארה"ב . 
ששה - עשר תאגידים אלה עמדו מאז סוף שנות הששים בראש רשימת הספקים הבטחוניים . 
בשנים 1966 - 1991 השיגה הקבוצה בממוצע % 36 מחוזי האספקה של משרד ההגנה ( בשנת 1966 נרשם השיעור הנמוך ביותר , % ; 30 בשנת 1985 היה הגבוה ביותר , % 41 ) . 
זה המקום לבחון כמה מאפיינים של ' ההטיה הצבאית' , שעברה ' הכלכלה הגדולה ' בארה"ב . 
האם הוצאות הביטחון הפכו לחיוניות מבחינת מוקדי העסקים של ארה"ב ? 
האם קבוצת ' הגרעין ' העסקי - בטחוני הפכה לתלויה בתקציבי ההגנה ? 
קשה מאוד , ולמעשה , כמעט בלתי - אפשרי , להעריך באופן ישיר את ' חשיבות' הוצאות הביטחון מבחינת התאגידים האלה , או את ' התלות' שלהם בתקציבי הגנה . 
המדד הטוב ביותר להערכת הצלחתה ( או כשלונה ) של פירמה לשרוד , אינו כמות המכירות ? אלא גודל הרווחים שלה ( או שיעור רווחיה ) . מכאן , שהתלות של התאגידים הגדולים בהוצאות הביטחון אינה נמדדת על פי חוזי המכירות למשרד ההגנה ? אלא על פי הרווח הנקי , שנובע מעסקיהם הבטחוניים . 
אולם , אפילו אם תהיה רמה גבוהה של גילוי חשבונאי , חישוב מסוג זה נראה בלתי אפשרי : מדובר בקונגלומרטים , הפועלים במגוון ענפים ברחבי העולם שכוללים מוצרי צריכה , נדל"ן , שוקי הון וכו ' ; הדיווח ממרכזי הרווח השונים אינו מפוצל בין רווח מפעילות אזרחית לבין רווח מפעילות צבאית . 
מדד חלופי , לאומדן התלות , עשוי להיות אחוז המכירות לפנטגון מתוך סך כל המכירות של קבוצת ' הגרעין ' . 
אף כאן קיימות בעיות רבות : ראשית , לא תמיד מצויים נתונים על המכירות הבטחוניות השוטפות ; לעתים מתגלים הפרשים גדולים , בין חוזי האספקה לגופים צבאיים לבין ההכנסות בפועל ממכירות בטחוניות . 
שנית , בקפיטליזם הבשל , היחסים בין מכירות ובין רווח אינם תמיד פשוטים . 
למרות זאת , ניתן לבחון את הערכתו של קלצקי על התחזקות כוחם היחסי של עסקים בעלי אוריינטציה בטחונית . 
אם אכן צדק קלצקי ? ומרכז - הכובד , בחלקים הדומיננטיים של המשק האמריקני , הועתק אל עבר פעילות טכנולוגית - בטחונית ? אזי יש לצפות , שהמיקום היחסי של קבוצת ה ' גרעין ' הבטחונית בתוך ה ' כלכלה הגדולה ' יעלה בהדרגה במרוצת השנים . 
הדרך הישירה ביותר לבדיקת התהליך היא כנראה בחינת החלוקה - מחדש של הרווחים , בתוך ה ' כלכלה הגדולה ' של ארה"ב . 
תהליך זה מוצג בשרטוט ו ' . 1 השרטוט מתאר את חלקה של קבוצת ה ' גרעין ' הבטחוני ברווחים של ה ' כלכלה הגדולה ' בארה"ב , בין 1966 לבין 1991 . 
שרטוט ו ' 
צמיחת קבוצת ' גרעין ' הנשק בארה"ב 
הסקלה השמאלית בשרטוט מציינת את אחוז הרווח הנקי של קבוצת ה ' גרעין ' , בתוך סך הרווח הנקי של 500 התאגידים הגדולים ברשימת ' פורצ'ן' . 
הסקלה הימנית קצת יותר מסובכת : היא מתארת את היחס בין הרווח הממוצע של תאגיד מקבוצת ה ' גרעין ' , ובין הרווח הממוצע של תאגיד מקבוצת 500 הגדולים . 
האינדקס הראשון עשוי להצביע על עוצמתה המשתנה של קבוצת ה ' גרעין ' בתוך ' הכלכלה הגדולה ' . 
השני מצביע על העוצמה היחסית של תאגיד טיפוסי מקבוצת ה ' גרעין ' . 
שרטוט ו ' נראה כמאשש את תחזיתו של קלצקי : בשנת , 1967 כאשר הוצאות הביטחון של מלחמת - ויטנאם היו קרובות לשיאן , קבוצת ה ' גרעין ' תפסה 5.1 % מכלל הרווחים של ' הכלכלה הגדולה ' . 
תאגיד טיפוסי של קבוצת ה ' גרעין ' הרוויח פי 1.6 יותר מהרווח הממוצע של תאגיד גדול ממוצע מקבוצת 500 הגדולים . 
סיומה של מלחמת - ויטנאם , שלוּוה בקיצוץ ההוצאה הצבאית , בתקופת ניקסון - פורד , הביאו לירידה בשני המדדים בשרטוט . 
נקודת השפל הייתה בשנת 1969 : אחוז הרווח של קבוצת ה ' גרעין ' ירד לרמה של 3.8 % , ואילו מדד הרווח הממוצע נפל לרמה של פי 1.2 בערך . 
מאמצע שנות השבעים התחילו תקציבי הביטחון לעלות מחדש , ושני המדדים טיפסו באופן רצוף ; בתקופת נשיאותו של רייגן , בתחילת שנות השמונים , הם זינקו במהירות . 
בשנת 1985 הגיע אחוז הרווח של קבוצת ה ' גרעין ' לשיא של 10.7 % ותאגיד טיפוסי מתוך קבוצת ה ' גרעין ' הרוויח פי 3.3 יותר מתאגיד ממוצע בקבוצת 500 הגדולים . 
מאמצע שנות השמונים , נעצרה הצמיחה המהירה בהוצאה הבטחונית בארה"ב . 
על פי השרטוט , נראה שקבוצת ה ' גרעין ' שמרה על עוצמה יחסית : אחוז רווח של 9.2 % ורווח של פי 2.9 בממוצע לאותה תקופה . 
מסקנה ראשונית שניתן להעלות מהתפתחות זאת , היא שעוצמתה היחסית של קבוצת תאגידי הנשק עלתה באופן דרמטי , דווקא אחרי הנסיגה מוויטנאם . 
מאז שנות השבעים תפסה קבוצה זו חלק הולך וגדל מהרווח הנקי של ה ' כלכלה הגדולה ' . 
ג . 
הגלובליזציה ו ' ההטיה הצבאית' 
' ההטיה הצבאית' בארה"ב השתקפה בנטייה של קבוצות - הון מרכזיות בארה"ב , להישען על רווחים הנובעים מתקציבים צבאיים וממשלתיים . 
המשמעות של נטייה זאת הייתה שינוי מבני עמוק שעבר המשק האמריקני : חלקים דומיננטיים הסיטו את עסקיהם האזרחיים אל עבר תחומים בטחוניים . 
היו שראו במגמה זאת סימן להשתררות משטר של ' כלכלת מלחמה מתמדת' . 
מגמה זו הייתה חלק משינוי מבני כלל - עולמי , שבו הייתה ירידה מתמדת בעוצמתה היחסית של ארה"ב במשק העולמי , ובמיוחד ביחס למשקים של אירופה ויפאן . 
מתחילת שנות השבעים , התחולל שינוי , אשר חדר לתודעתנו רק לאחרונה , ביחסים שבין המדינה הלאומית ובין הפירמות הטרנס - לאומיות . 
הירידה בעוצמתה היחסית של ארה"ב בולטת במיוחד , במגוון הפעילויות התעשייתיות שבהן הייתה לה בכורה מוחלטת במחצית הראשונה של המאה העשרים . 
בשנת 1960 היה התוצר המקומי הגולמי של ארה"ב גדול פי 1.5 מהתמ"ג המשותף של שתים - עשרה חברות השוק האירופי המשותף ויפאן ביחד . 
בשנת , 1992 לאחר שלושה עשורים של ירידה יחסית , הגיע התוצר המקומי של ארה"ב רק לכמחצית התמ"ג המשותף של מדינות אלה . 
בשנות החמישים והששים הייתה ארה"ב בעלת משק ' סגור ' יחסית . 
סך - כל הייצוא והייבוא שלה היו בערך % 10 מהתל"ג , והמאזן המסחרי שלה הראה עודף . 
מאז 1970 השתנו הנסיבות : המשק האמריקני ' נפתח ' ; סחר - החוץ עלה לשיעור של כחמישית מהתל"ג , אבל המאזן המסחרי מראה גירעון הולך וגדל . 
אובדן הדומיננטיות בסחר העולמי משתקף בנתוני הייצוא של ארה"ב : בשנות החמישים תפס הייצוא האמריקני % 20 מכלל הייצוא העולמי . 
בשנות התשעים הוא נפל לשיעור של % 10 בערך . 
הייצוא של יפאן וגרמניה וצרפת – אשר בשנות החמישים , היווה ביחד לא יותר מכעשירית מהייצוא העולמי – הגיע בשנות התשעים לפי שלושה מזה של ארה"ב , ותופס כשליש מהייצוא העולמי . 
לתהליך זה התלוותה חדירה של קבוצות - הון זרות לארה"ב , תוך דחיקת רגליהן של פירמות אמריקניות . 
בשנת , 1970 ההשקעות האמריקניות הישירות מחוץ לארה"ב הגיעו לסך 78 מיליארד דולר . 
השקעות אלה היו פי ששה מההשקעות הזרות הישירות שנכנסו לארה"ב , ואשר הגיעו לסכום בן 13 מיליארד דולר . 
בשנת 1989 התהפך המצב : ההשקעות האמריקניות הישירות מחוץ לארה"ב הגיעו לסך 374 מיליארד דולר ; אבל לראשונה , היו נמוכות מזרם ההשקעות הזרות שנכנס לארה"ב , ואשר היה שווה 401 מיליארד דולר . 
הירידה בביצועים של המשק האמריקני האיצה את ההתפשטות הבינלאומית של תאגידים שבסיסם בארה"ב . 
בשנות החמישים , רווחי התאגידים שמקורם מחוץ לארה"ב הסתכמו בשיעור של % 12 מסך כל רווחיהם ; ואילו בשנות התשעים הגיעו רווחים אלה לכשליש מסך רווחיהם . 
במקביל לירידת עוצמתה המשקית של ארה"ב , התמעטה השליטה של התאגידים הבינלאומיים שבסיסם בארה"ב . 
בשנת , 1960 מתוך 174 התאגידים הגדולים בעולם בחמישה - עשר הענפים החשובים , 114 היו אמריקניים . 
בשנת 1990 נותרו רק 56 תאגידים אמריקניים כאלה . 
השינויים המבניים האלה הובילו לכך שתאגידים גדולים בארה"ב ? אשר במחצית הראשונה של המאה העשרים , שלטו ללא עוררין בענפים אזרחיים בעולם ? מצאו עצמם , ברבע האחרון של המאה העשרים , עומדים נוכח תחרות בינלאומית הולכת וגוברת מצד פירמות אירופיות , יפאניות , ואפילו קוריאניות . 
הם נאלצו לסגת , לפחות זמנית , לעבר תחומים שנשענו על תקציבי ממשלה , כמו חלל , אטום , ציוד רפואי , וטכנולוגיות צבאיות . 
עד תחילת שנות התשעים המשיכו עסקי הנשק להיות בעלי השפעה חשובה , ואפילו מכרעת , על הרווחיות של קבוצות עסקים דומיננטיות במשק האמריקני ; הנסיונות לקצץ בתקציבי הפיתוח הצבאי והמכירות הבטחוניות , מאז סוף שנות השמונים , העמידו חלק מהן בפני בעיה . 
הגלובליזציה העסקית גרמה לכך , שחלק הולך וגדל של רווחי התאגידים הגדולים בא מפעילות מחוץ לארה"ב . 
מצד שני , חלק הולך ופוחת מרווחים אלה עובר להכנסות הממשל ממסים . 
התוצאה היא , שהגדלת סך הרווח העסקי בארה"ב דורשת עלייה הולכת וגדלה ברכש ממשלתי - צבאי מקומי ; וכך התחזקה במקביל התלות של קבוצות מרכזיות במשק האמריקני בממשל . 
זאת שיטת ה ' קיינסיאניזם הצבאי ' , שעליה כתבו צורו וגולד . 
הבעיה החריפה לאחר נפילת ברית - המועצות . 
אז נחשף הפער בין ייצור הנשק לבין צרכי הביטחון . 
בניגוד לסחורות האזרחיות , תהליך הייצור הבטחוני הולך והופך ליקר ואקסקלוסיבי , והצדקתו הופכת לבעייתית . 
כתוצאה מכך , הרכש הבטחוני המקומי נחשף באופן קיצוני לתנאים של אי - ודאות , לתנודות פוליטיות , לחוסר - יציבות , לבזבוז ולשחיתות . 
כדי להפחית מאי - היציבות , וכדי לוודא שקווי התכנון והייצור ימשיכו לפעול ללא תנודות ? הפירמות , התלויות בחוזים ממשלתיים , נאלצות למצוא נתיב חדש : לייצא את תוצרתן אל עבר מדינות חסות ומוקדי קונפליקט ברחבי העולם , ולו כפתרון ' אנטי - מחזורי ' לתנודות בצריכה המקומית . 
הגלובליזציה העסקית הובילה , בסופו של דבר , לגלובליזציה של עסקי הנשק . 
ד . 
ייצוא נשק : רווחים והשינויים בחלוקת ההכנסות בעולם 
א . 
רווחיות הייצוא 
לא תמיד מזיקה אי - יציבות לעסקי הנשק . 
באירופה המלוכנית שיגשגו עסקים אלה ( יחד עם עסקי הפיננסים ) כתוצאה מהביקושים הפתאומיים , שנבעו ממלחמות בין שליטים בעלי יצרים . 
בתחילת המאה השמונה - עשרה מצא עצמו פרידריך ' הגדול ' מעורב במלחמת ' שבע השנים ' , ללא ציוד לצבאו ; הוא נאלץ לייבא 32,000 רובים בדחיפות , ושילם תמורתם מחיר כבד . 
שנים אחדות קודם - לכן החליט להפסיק את ייצור הרובים בארצו , מטעמים של חוסר ביקוש ; יש לציין כי פרידריך נחשב לאחד מהמלכים ' הרציונליים ' ביותר של אותה תקופה . 
מאז המאה התשע - עשרה , ייצור הנשק קיבל צביון קפיטליסטי . 
מלבד אירגונה התעשייתי של העבודה השכירה , נותקו עסקי הנשק מהבעלות הממלכתית והועברו לידי היוזמה הפרטית היעילה . 
הם גם החלו להיות מעורבים בתחרות בינלאומית , אשר לעתים קרובות לבשה צביון פראי ביותר . 
בסוף המאה התשע - עשרה בלטו בארוני נשק כמו קרופ , נובל , ויקרס , די - פונט , ארמסטרונג וקרנגי , שלחמו ביניהם במרץ להרחבת מכירותיהם בשווקים הבינלאומיים . 
החיבור בין בעלות פרטית ובין סחר בינלאומי היה מצליח ביותר בענף , אילולא זכה לשפע של גינויים מצד תנועות סוציאליסטיות ברחבי העולם . 
ערב מלחמת - העולם הראשונה נחשף פן נוסף בעסקים אלה : אחדים ממנהלי קונצרן ' קרופ ' הסתבכו בשערוריית שוחד אופיינית , שבעקבותיה נשפטו ופוטרו כמה קצינים בכירים בצי הצבאי של גרמניה . 
בהשיבו למבקריו מהמפלגה הסוציאל - דמוקרטית בפרלמנט , הצהיר יוסיאס פון - הירינגן , שר המלחמה : אם גרמניה רוצה לשמור על כושר - ייצור מלא של התעשייה הצבאית בעיתות שלום , על יזמיה הפרטיים לייצא נשק רב ככל האפשר . 
רק יצרנים פרטיים , הוא הדגיש , משוחררים ממעצורים פטריוטיים , שמאפיינים פקידים ממשלתיים ומנהלי מפעלים בבעלות המדינה . 
בהפנותו אצבע מאשימה אל עבר ספסלי האופוזיציה הסוציאל - דמוקרטית , שבמשך שנים הציגה את אלפרד קרופ כסמל לקפיטליזם המיליטריסטי , הוא אמר : " ... מי נהנה משגשוג תעשיות הנשק הפרטיות ? 
ללא ספק , העובדים שמיוצגים על ידי הסוציאל - דמוקרטים ; משום שאילו ההזמנות לייצוא נשק היו חדלות , המפעלים שמעסיקים עובדים אלה היו נסגרים ... " ( Sampson , 1977 : p.42 ) . 
מסתבר כי ' קיינסיאניזם צבאי ' הוא שיטה גרמנית ישנה , ולא חלום אמריקני חדש . 
שלב זה של ' יוזמה חופשית' בעסקי הנשק הסתיים לאחר מלחמת - העולם הראשונה . 
מצד אחד , השתררה בעולם המערבי רוח אנטי - מיליטריסטית שלוּותה בוועדות - חקירה מטעם חבר - הלאומים . 
אלה האשימו את ' סוחרי המוות' בליבוי סכסוכים ובחירחור מלחמות למען תאוות - בצע . 
מצד שני , משנות השלושים התחילו המשטרים המיליטריסטיים החדשים באירופה וביפאן לכפוף את פירמות הנשק הפרטיות לצרכים המדיניים שלהם . 
גם בארה"ב , שם תמיד שררה היוזמה הפרטית , עברה תעשיית הנשק שינויים . 
ועדת - חקירה מטעם הסנאט , בראשותו של הסנטור ג'ראלד ניי , התחקתה אחר עסקי השוחד וקידום המכירות , אשר פירמות נשק אמריקניות ניהלו באמריקה הלטינית , בגיבוי פקידי ממשל אמריקאים . 
בין השאר , היא חקרה את הרווחים שהפיקו בנקאים ותעשיינים אמריקאים מכניסת ארה"ב למלחמת - העולם הראשונה . 
בעקבות ועדת - ניי , העביר הקונגרס הבדלני בשנת 1935 את ' תקנת הנייטרליות' : היא מחייבת את הנשיא , בעת פריצת מלחמה בין מדינות זרות , למנוע אספקת נשק מארה"ב לצד כלשהו המעורב במלחמה . 
התקנה גם הסמיכה רשויות ממשלתיות לפקח באופן הדוק על ייצוא נשק מארה"ב . 
היה זה הניסיון הראשון שנעשה בארה"ב להגבלת סחר חופשי של נשק בשוק הבינלאומי . 
הצעד הבא של הקונגרס היה בשנת , 1941 עם כניסת ארה"ב למלחמת - העולם השנייה : ' תקנת החכר והשאל ' . 
זו הפכה את הממשל האמריקני למפקח הראשי על הסחר הבטחוני . 
לקראת סוף מלחמת - העולם השנייה כבר היה מוסכם על פקידי הממשל , שייצוא בטחוני חדל מלהיות עסק פרטי והפך למרכיב חשוב במדיניות - החוץ האמריקנית . 
בעידן המלחמה הקרה הפכה ' דוקטרינת טרומן ' את ייצוא הנשק , בעיקר לאירופה , לאחד האמצעים החשובים של ' בלימת הקומוניזם ' . 
יותר מאוחר , הפכה מטרה זאת אמצעי להצדקת משלוחי נשק לדרום - מזרח אסיה , לאמריקה - הלטינית ולמזרח - התיכון . 
למרות זאת , ייצוא הנשק היה קטן יחסית ונתון לתנודות בלתי פוסקות . 
עיקר עסקי הנשק בארה"ב , שנותרו בבעלות פרטית , התבססו על ביקוש מקומי . 
המלחמה הקרה בשנות החמישים והששים , התבטאה במרוץ חימוש והרכש הבטחוני המקומי נשמר בזכותה ברמה גבוהה יחסית , בהשוואה לעידן שלפני מלחמת - העולם השנייה . 
החשיבות של הייצוא הבטחוני החלה לעלות רק בשנות השבעים : בעידן ניקסון ופורד , שלאחר הנסיגה מוויטנאם – ונוכח הקיצוצים בהוצאות הצבאיות המקומיות , שבאו בעקבותיה . 
מעיון ראשוני בנתונים של תקופת - 1990 , 1963 ניתן להטיל ספק בחשיבותו של ייצוא הנשק כמכשיר כלכלי מבחינת המשק האמריקני . 
בשנים אלה , ייצוא הנשק היה נמוך ; הוא היה בממוצע % 16 מהיקף הקניות הבטחוניות המקומיות . 
זאת גם הייתה מסקנתם של חוקרים שונים בנושא . 
אלא שיש כאן בעיה כפולה : ראשית , אם ניגשים לנושא לא רק כאל צילום - מצב אלא כאל תהליך מתפתח ? מסתבר כי חשיבות ייצוא הנשק הלכה וגדלה ; מרמה של 6.5 % מסך הקניות המקומיות בשנת 1963 עד לרמה של % 40 בשנת 1998 . 
שנית , יש לזכור שהחזית המצרפית אינה חזות הכל ; מאחוריה יכולים להסתתר גורמים , שאינם גלויים למשקיף מבחוץ . 
סך - כל המכירות הוא גורם חשוב ; אבל בעסקי נשק , כמו בקפיטליזם בכלל ? החשוב מכל הוא שיעור - הרווח . 
המכירות משמשות רק כאחד האמצעים להשגת הרווח ; לא תמיד קיים קשר ישיר בין העלייה או הירידה במכירות ובין שיעור - הרווח . 
מכל מקום , ממצאים שונים מלמדים כי הרווחים מייצוא הנשק נוטים להיות הרבה יותר גבוהים מאשר הרווחים שמופקים מהמכירות הצבאיות המקומיות . 
לפי מחקר פנימי שערך משרד ההגנה האמריקני , רווחי ייצוא אלה נאמדים בפי 2.5 מאשר הרווחים מהמכירות הצבאיות המקומיות . 
הערכות דומות , שנעשו על ידי מקורות שונים בתעשייה האמריקנית , נעו בין פי 2 לבין פי 2.3 בערך . 
אומדנים מעין אלה אינם יכולים לספק הערכה בדבר כמויות אבסולוטיות של רווח , לכל סוג של מכירה בטחונית ; אך אפשר להסתייע בהם , כדי לאמוד את המשקל היחסי של הרווח מייצוא בתוך סך - כל הרווח שנובע ממכירות בטחוניות . 
הם יכולים להצביע גם על חשיבות הייצוא הבטחוני , בעבור תאגידים אמריקניים הנשענים על ענף הנשק . 
האומדן שלנו התבסס על המודל הבא : פיצלנו את סך כל המכירות הבטחוניות ( MS ) לשני מרכיביהן העיקריים – מכירות בטחוניות מקומיות ( MSd ) , וייצוא בטחוני ( MSe ) . 
היחס בין הרווח למכירה מקומית ובין הרווח ממכירה לייצוא , יסומן באות ( ? ) . במלים אחרות , הרווח מייצוא הוא ( a ) פעמים הרווח ממכירה מקומית . 
האומדן בדבר החשיבות היחסית של הרווחים מייצוא ( RDE ) יהיה אפוא : 
RDE = ( ? ? MSe ) ? ( ? ? MSe ? MSd ) 
אנו מניחים שברבע האחרון של המאה העשרים , הייצוא הבטחוני מארה"ב היה רווחי פי שניים מאשר המכירות הצבאיות המקומית . 
נציב בסדרות הנתונים : ? = 2 
שרטוט ו ' מתאר את השינויים בחשיבות היחסית של רווחיות הייצוא הבטחוני לאורך התקופה של 1963 - 1997 . 
שרטוט ו ' 
החשיבות היחסית של היצוא הבטחוני לרווחיות העסקים בארה"ב 
אף כי מדובר בהערכה גסה , ניתן לראות מהשרטוט כי מוטעית היא הדעה המקובלת , ולפיה ייצוא נשק מארה"ב הינו שולי או חסר חשיבות כלכלית – ומיועד בעיקר לצרכים ' מדיניים ' או ' אסטרטגיים ' . 
בהנחה שמרנית למדי ( מקדם ? = 2 ) , מסתבר שהרווחים מהייצוא הבטחוני היו בממוצע % 23 מכלל הרווחים ממכירות צבאיות . 
נתח שכזה אינו שולי מבחינת תאגיד גדול בארה"ב ; ומרבית מוכרי הנשק וייצואניו הם תאגידי - ענק , בקנה - מידה אמריקני . 
על פי השרטוט , ניתן להגדיר שלוש תקופות בהתפתחותה של חשיבות הרווחים מייצוא נשק : התקופה הראשונה הייתה למן אמצע שנות הששים ועד אמצע שנות השבעים , ובה עלתה בתלילות רמת החשיבות של הרווח מייצוא : בשנת , 1964 לפני המעורבות בוויטנאם , היא הייתה % ; 12 היא טיפסה לשיא של % 34 בשנת 1973 – שהייתה , מצד אחד , תקופה של ייצוא מסיבי למזרח - התיכון ומצד אחד היוותה ירידה במכירות המקומיות . 
התקופה השנייה הייתה מאמצע שנות השבעים עד אמצע שנות השמונים . 
היא התחילה בסוף תקופת נשיאותו של קרטר , והסתיימה לקראת סוף כהונתו של רייגן . 
בתקופה זו ירדה בהדרגה החשיבות של הרווחים מייצוא , עד לרמה של % 22 בשנת 1986 . 
הסיבה לכך הייתה ההתרחבות המהירה במכירות הבטחוניות המקומיות , ביחס לעלייה בייצוא הנשק . 
התקופה השלישית מגיעה עד לסוף שנות התשעים ; היא עומדת בסימן עלייה הדרגתית ברמת החשיבות של רווחי הייצוא הבטחוני , מבחינת קבוצות מרכזיות בארה"ב – נוכח הירידה ברכש הבטחוני המקומי , מאז כהונתו של ג'ורג' בוש האב . 
המכירות המקומיות נפלו מרמה של 136 מיליארד דולר בשנת , 1986 לשפל של 76 מיליארד דולר בשנת 1996 ( במחירים קבועים של 1995 ) . מגמה זאת , הלכה והתחזקה בסוף שנות התשעים ; תלותה של קבוצת ' הגרעין ' של תאגידי הנשק ברווחי הייצוא הבטחוני , כנראה מגיעה לרמה של % - 40 % 45 בערך . 
בתקופה שבה מרבים לדבר על ' שלום של שווקים ' ועל הסכמי ' NAFTA ' ועל הסדרי ' GAAT ' , נראה שהייצוא הבטחוני הינו חשוב בעיקר מבחינת רווחי התאגידים האמריקניים הקשורים לעסקי נשק ; אולם נוכח התפתחותה של תחרות בינלאומית חריפה – עשוי משבר רווחיות חדש לשוב ולהפוך את ייצוא הנשק לחיוני , אם לא לקריטי , מבחינת שרידותן של קבוצות מרכזיות במשק האמריקני . 
ב . 
מיסחור הנשק והשינויים העולמיים בתפוצתו 
עליית החשיבות של הייצוא הצבאי הפכה את מדיניות - החוץ של ארה"ב למכשיר תמיכה בעסקי הייצוא של תאגידי - הנשק האמריקניים . 
מאז שנות השבעים , היה נראה שלא עוד מדובר ב ' בלימת הקומוניזם ' למען מרחב - מחיה לקפיטליזם , הזקוק ל ' חופש מסחר ' ? אלא בבלימה של הירידה בכושר התחרות של העסקים האמריקניים בתוך הסיסטמה הקפיטליסטית בעולם . 
הקשרים ההדוקים בין הסחר ובין הדגל התפתחו בשתי דרכים : האחת הייתה בשינוי של אופי המימון בתחום ייצוא הנשק האמריקני ; השנייה הייתה בשינויים בהתפלגות האזורית של הייצוא . 
בשנות החמישים , בעידן ההגמוניה האמריקנית הבלתי מעורערת , המענקים הצבאים של ממשל ארה"ב מימנו בערך % 95 מייצוא הנשק האמריקני . 
נשק זה נחשב ליקר ; הוא היה קשה להשגה , והיקף תפוצתו היה מצומצם . 
במרוצת שלושים השנים הבאות , המצב התהפך : נפח העסקות הלך וגדל , אולם הלך וירד חלקו של סיוע החוץ האמריקני במימונו . 
בשנות הששים , % 61 מהייצוא הצבאי מומנו באמצעות מענקים מטעם ממשל ארה"ב . 
בשנות התשעים , לעומת זאת , מענקים אלה מימנו פחות מאשר שליש מהייצוא . 
הירידה במענקים הצבאיים של הממשל , שהתחוללה במקביל לעליית הייצוא הבטחוני מארה"ב , הובילה לתהליך מיסחור הנשק ? ותהליך זה קשור לשינויים באזורי מכירת הנשק בעולם . 
טבלה ו ' מתארת את ה ' אזורים החמים ' שאליהם זרם נשק , בעיקר אמריקני וסובייטי , במרוצת השנים 1963 - 1989 . 
בשנות החמישים והששים , המלחמה הקרה בין ארה"ב לבריה"מ התמקדה באירופה הלא יציבה שלאחר מלחמת - העולם . 
בתקופה זו , רוב הנשק בעולם זרם לנאט"ו ולברית - ורשה , וזאת , במימון גבוה של המעצמות . 
מאז שנת 1965 עבר מוקד הסכסוך לדרום - מזרח אסיה , כשהוא מושך אליו את השיעור הגבוה ביותר של ייצוא הנשק בעולם . 
בשנים אלה , בלטה ההסלמה המהירה בכמות הסחר בנשק , אם כי חלק ניכר ממנה נבע מהעלייה המהירה במחירי הנשק . 
בתקופה זו גדלו המכירות ב - , 65% במחירים קבועים . 
לאחר הנסיגה מוויטנאם , בשנות השבעים , הפך המזרח - התיכון למוקד הקונפליקטים בעולם ; וכפועל - יוצא – לאזור המוביל בייבוא נשק , תוך כדי גידול מואץ בנפח המכירות . 
השינוי בהתפלגות מכירת הנשק בעולם , מאז , 1973 היווה מפנה חשוב : הוא התרחש בתחילת הירידה של ארה"ב משליטתה הפוליטית - פיננסית בעולם . 
במקביל לירידה זו , התפתח בארה"ב משבר פיסקלי שהחריף במהירות . 
בשנות החמישים והששים , הגירעון בתקציב הפדראלי היה בממוצע שנתי , פחות ממחצית האחוז מהתמ"ג ; הוא עלה לשיעור של 1.9 % בשנות השבעים , המשיך לרמה של 4.1 % בשנות השמונים , והגיע לשיא של 4.8 % בחצי הראשון של שנות התשעים . 
התפתחויות אלה הגבילו את יכולתו של הממשל לממן את ייצוא הנשק , שנחשב כסיוע למדינות קליינטיות . 
בתקופת הממשלים של אייזנהאור , קנדי וג'ונסון , המענקים הצבאיים היו יכולים לשמש כמכשיר במדיניות - החוץ האמריקנית , רק כל עוד היקף הייצוא הבטחוני היה נמוך יחסית להוצאות הממשל . 
מצב זה השתנה בסוף שנות הששים ; ואכן , ' דוקטרינת ניקסון ' משנת 1969 שיקפה את השינוי . 
לפי הדוקטרינה החדשה , משלוחי נשק מארה"ב יתבססו ככל האפשר על יכולת התשלום של המדינה המקבלת . 
ניתן לאמר , שמאז תקופת ניקסון , התחיל התהליך של מיסחור הנשק ? ובמקביל , הירידה המתמדת ב ' פוליטיזציה ' שלו . 
נקודת - מפנה אחרת , שאירעה במקביל , הייתה העתקת מוקד הקונפליקט העולמי מדרום - מזרח אסיה אל עבר המזרח - התיכון . 
זרימת הנשק למזרח - התיכון תאמה את החלוקה - מחדש הדרמטית , שהתחוללה בהכנסה העולמית בעקבות משבר מחירי הנפט בשנת 1973 . 
הצמיחה המהירה של ההכנסות מנפט , במדינות ' אופ " ק ' , הפכה אותן ליעד מצוין למכירות מסיביות של נשק , ואף האיצה את התהליך העולמי של מיסחור הנשק . 
בשנים 1974 - 1984 תפס המזרח - התיכון בערך % 36 מכלל הסחר העולמי בנשק ; וחשוב מכל : נפח המכירות עלה בשיעור של % 136 במחירים קבועים , בהשוואה לתקופת הקונפליקט בדרום - מזרח אסיה . 
בשנים אלה הגיעו המכירות למזרח - התיכון לסכום בן 16.4 מיליארד דולר ( במחירי 1987 ) . במקביל הייתה עלייה תלולה במכירות נשק לאפריקה , בעיקר למדינות מפיקות נפט כמו לוב . 
בשנים 1985 - 1989 המשיכה העלייה בהיקף מכירות הנשק בעולם , והממוצע השנתי הגיע לרמה של 51.1 מיליארד דולר . 
אולם הירידה במחירי הנפט , למן אמצע שנות השמונים , השפיעה על היקף הרכישות במזרח - התיכון . 
הוא נותר , אמנם , אזור מוביל בייבוא נשק : 32.9 % ממכירות הנשק בעולם זרמו אליו ; אולם בסוף שנות התשעים , הוא הפסיק להיות אזור אטרקטיבי . 
רוב המדינות מפיקות הנפט באזור , כולל ערב - הסעודית וכוויית , שקועות בחובות ; קנייניות נשק גדולות בעבר , כמו איראן ועירק , היו נתונות לאמברגו בינלאומי . 
עם זאת , קיימות מדינות מבטיחות אחרות , בעיקר במזרח - הרחוק , בדרום - אסיה ובאמריקה הלטינית ? המפיקות נפט , חומרי - גלם , וכוח - עבודה זול ? אשר השווקים שלהן ' התעוררו ' , בעקבות ירידת ארה"ב ובעקבות התפשטות הקונצרנים הטרנס - לאומיים . 
הבולטות הן סין , טייוואן , מלזיה , דרום - קוריאה , פקיסטן , הודו , מקסיקו , ברזיל , ארגנטינה ואחרות בעלות ' נס ' זה או אחר ; הן נכנסות עתה לעידן של התחמשות ? ואולי בעזרת השם ומתווכיו הרבים ? לקונפליקטים מזוינים . 
הן מתחילות להיות גורם משמעותי בקניית נשק בעולם . 
זאת חלק מהסיבה לעלייה הפתאומית שנרשמה בשנים האחרונות , באחוז ייבוא הנשק , המתגלה בסעיף ' אחרים ' בטבלה ו ' . 1 
לסיכום , בין סיום מלחמת - העולם השנייה לבין סוף שנות השמונים אירעו כמה תהליכים חשובים בתחום הייצור והסחר בנשק : בארה"ב עלתה , מאז מלחמת וויטנאם , קבוצת תאגידים חזקה של ספקי נשק גדולים , שתפסה אחוז הולך וגדל מהכנסות ' הכלכלה הגדולה ' האמריקנית . 
מגמה זאת חפפה את תהליך ה ' הטיה הצבאית' : העתקת מרכז - הכובד של המשק האמריקני אל עבר פעילות הנשענת על תקציבי ממשל ועל עיסוק בטכנולוגיה צבאית . 
תהליך זה , לפחות בחלקו , נבע מכך שפירמות בינלאומיות , אשר בסיסן בארה"ב , איבדו את מעמדן הדומיננטי בשווקים האזרחיים . 
תהליכים אלה באו לידי ביטוי בפעילות הממשל , בעיקר בתקופת נשיאותם של רייגן ובוש : הגברת התקציבים המקומיים לרכש צבאי ; ובמקביל – מדיניות - חוץ תוקפנית , המעודדת ייצוא נשק . 
מיסחור הנשק כחלק ממדיניות - החוץ האמריקנית , התרחש במקביל לתהליך החלוקה - מחדש של ההכנסה העולמית , ולעליית המדינות מפיקות הנפט במזרח - התיכון . 
התוצאה הייתה , שתאגידי הנשק המובילים בארה"ב ? אשר בעבר נשענו בעיקר על התקציב הבטחוני המקומי , ועל סיוע - החוץ של הממשל במימון ייצוא הנשק ? הפכו לתלויים , באופן גובר , בכושר ההכנסה של עסקי הנפט במזרח - התיכון . 
בהמשך , ניווכח כי תלות זאת לא הייתה חד - צדדית אלא היוותה בסיס לקואליציה רב צדדית : קואליציה של עסקי נשק ונפט . 
ה . 
תאגידי הנפט הגדולים והמזרח - התיכון : משברים והסדרים חדשים 
המוסכמה הרווחת בקרב חוקרי הפוליטיקה של הנפט היא , שמשבר הנפט של שנות השבעים היה השלב האחרון בהתערערות הסדר הישן של הנפט . 
הסדקים הראשונים הופיעו בראשית שנות החמישים , בעת המרד הקצר של מוצאדק באיראן . 
באותה עת התחילה להתערער האחיזה הבלעדית של קבוצות הנפט ה ' אימפריאליות' . 
שני גורמים עיקריים הובילו לאובדן מעמדן של קבוצות הנפט המובילות : הראשון , כניסת מתחרים חדשים לענף ; השני , צמיחת הלאומנות המדינית במזרח - התיכון . 
לאחר מלחמת - העולם השנייה שלטה בנפט הבינלאומי , באופן מרוכז , קבוצה של תאגידי נפט שכּונתה ' שבע - האחיות' . 
הקבוצה כללה את ' אקסון ' ( קודם - לכן ' סטנדרד - אויל אוף ניו - ג'רסי ' ) , ' רויאל - דאץ' - של ' , ' בריטיש - פטרוליום ' ( קודם - לכן ' החברה האנגלו - איראנית' ) , ' טקסקו ' , ' מוביל ' , ' שברון ' ( קודם - לכן ' סוקאל ' ) , ו ' גולף ' . 
בהדרגה החלו לחדור אל שוק הנפט פירמות עצמאיות , וכן ברית - המועצות , ואלה כירסמו ברמת ריכוזיותו של הענף . 
התוצאה התחוורה במרוצת השנים 1953 - 1972 : חלקן של ' שבע - האחיות' , בשליטה על זכיונות בשדות נפט שמחוץ לארה"ב , נפל מ - 64 % ל - % ; 24 חלקן בשליטה ברזרבות נפט ' מוכחות' נפל מ - 92 % ל - % ; 67 חלקן בהפקת נפט גולמי נפל מ - 87 % ל - % ; 71 בזיקוק נפט – מ - 73 % ל - % ; 49 בשינוע , מ - 29 % ל - % ; 19 ובשיווק , מ - 72 % ל - 54 % . 
שינוי בולט אחר בענף היה ' מהפכת הניהול ' . 
ענף הנפט היה ידוע באופיו השמרני ובשליטה הסמכותית , אם לא העריצה , של הבעלים והמנהלים של פירמות הנפט . 
עתה נראה כי בעליהם של תאגידי הנפט הגדולים איבדו את האוטונומיה , שאיפיינה את עסקי הנפט בין שתי מלחמות - העולם ; ידיים רבות החלו לבחוש בענף : פקידים במשרדי החוץ וההגנה של המעצמות , שרי נפט , מלכים , אמירים , דיקטטורים וקציני צבא . 
כולם חברו יחד , להפקיע את השליטה הבלעדית מידי תאגידי הנפט . 
בתחום הפקת הנפט הגולמי ( ' מעלה הזרם ' בעגת הענף ) , נכנעו התאגידים הגדולים , זה אחר זה , לתביעות שליטים לאומנים וקצרי רוח ; בין שנות החמישים לבין שנות השבעים ? או , ליתר דיוק , מהמרד של מוצאדק ועד להפיכת קדאפי ? ויתרו התאגידים על זכיונותיהם בהפקת נפט גולמי במזרח - התיכון . 
בשנות החמישים שלטו התאגידים הגדולים ב - 90 % מהנפט הגולמי המופק בעולם הלא - קומוניסטי ; בסוף שנות השבעים נותרו להם % 37 מהשליטה , וזו ברובה הייתה מרוכזת בצפון - אמריקה . 
תהליך דומה התחולל בצד אספקת הנפט ( ב ' מורד הזרם ' ) . כתוצאה ממשברי הנפט , אשר גרמו לזעזועים במשקים התעשייתיים ברחבי העולם , הענף עבר תהליך של ' פוליטיזציה ' . 
המדינות המפותחות הפכו את הנפט ? או יותר נכון , את עלויות הנפט ? לנושא חשוב במדיניות הכלכלית וביחסי - החוץ שלהן . 
תאגידי הנפט מצאו עצמם כפופים לאינטרסים של ' ביטחון לאומי ' . 
הביטוי לכך היה במעורבות גוברת , בפיקוח , ואף בתחום התיכנון של האספקה , על ידי רשת סבוכה של רשויות ציבוריות וממשלתיות . 
הנפט הפך לנשק פוליטי : " ... וכמו שמלחמה חשובה מכדי להותירה בידי גנראלים , כך הנפט חשוב מכדי להותירו בידי מנהלי פירמות הנפט ... ", כותב דניאל ירג'ין ( Yergin , 1991 : p . 
613 ) . 
וכך התגבשה לה המוסכמה , הידועה בשם ' תיזת הגוויעה ' : שקיעתם של תאגידי הנפט הגדולים , אשר בעבר הלא רחוק נדמו כענקים השולטים בעולם . 
הגורמים לגוויעה נראו מובנים - מאליהם : שקיעת המעצמות הקולוניאליות ; הלאומנות בעולם הפריפריאלי ; הנטל הכבד של עלויות ההפקה ; הצורך ביציבות האספקה ; המחירים בעולם המפותח . 
כל אלה כירסמו באוטונומיה של הענף . 
התאגידים הפכו ל ' מתווכים ' , ל ' סוכנויות ממשלתיות' , ל ' חגורת תמסורת' בין הממשלים במדינות האם ובין הממשלים במדינות מפיקות הנפט . 
מי שקובע , בסופו של חשבון , את מהלך העניינים בכלכלה הפוליטית הבינלאומית , ובעיקר מאז משברי הנפט , הם הדיפלומטים ופקידי המדינה . 
' תיזת הגוויעה ' נראית משכנעת ואופנתית . 
היא מסתדרת היטב עם הגישות ' הריאליסטיות' של שנות השבעים ; עם האמונה בשקיעת הקפיטליזם התחרותי של שנות הששים ; עם ' מהפכת המנהלים ' משנות הארבעים ; ואף עם ה ' מהפכה הביורוקרטית' משנות השלושים . 
אבל למאמינים ב ' תיזת הגויעה ' נותרה עדיין בעיה רצינית : הם זקוקים להוכחה , מהתחום העיקרי שעליו מתבססים עסקי הנפט ? והוא תהליך הפקת הרווח . 
כדי לאמת את התיזה של הדטרמיניזם הביורוקרטי , או את התיזה בדבר שקיעתו של הקפיטליזם המשפחתי ועלייתו של הקפיטליזם המדינתי ? יש להוכיח כי השינויים באופיו של הקפיטליזם אכן שינו את אופי חלוקת - ההכנסות ואת מנגנון הצבר ההון . 
הקפיטליזם צמח והתפשט ברחבי העולם , לא משום שהוא סיפק אתוס חדש ; אלא משום שהאתוס החדש סייע למעמד העולה של הבורגנות , להפיל את המכניזם הפאודלי הישן ולשנות את אופי חלוקת - ההכנסות , לטובת הרווח העסקי ולרעת הרנטה הקרקעית . 
אם פקידי המדינה שולטים , והעסקים הגדולים כפופים למרותם ? הרי שמנגנון הצבר ההון השתנה לחלוטין , בלי שמישהו חש בכך . 
אם תאגידי הנפט הגדולים איבדו את שליטתם בענף , והפכו לתלויים באינטרסים של הממשלים ? הרי יש לצפות שיתרחשו שינויים מוסדיים , אשר ישנו מן היסוד את חלוקת - ההכנסות בענף . 
כמובן , יש לצפות שהשינויים בחלוקת - ההכנסות ישתקפו בביצועים העסקיים של התאגידים . 
אם , כמו שטענו רבים , תאגידי הנפט הגדולים אכן נלחצו בין תחרות גוברת בענף , שעירערה את עמדתם הבלעדית , ובין תביעות של ממשלים בעלי אינטרסים מנוגדים ? היה הדבר צריך לבוא לידי ביטוי בירידת רווחיותם של התאגידים . 
בתנאים קשים כאלה , יש לצפות לירידה ברווחים הנקיים של תאגידי הנפט הגדולים ; ירידה בכמויות אבסולוטיות , או לפחות , באופן יחסי . 
ירידה בכוחה של קבוצה שליטה בחברה , היא למעשה , ירידה ביחס לכוחן של קבוצות חברתיות אחרות . 
למשל , הירידה בכוחה של האצולה באירופה התבטאה , בסופו של דבר , בירידת הכנסותיה הקרקעיות ביחס להכנסות העולות של הבורגנות מהמסחר , מהתעשייה ומהבנקים . 
מכאן , שיש לצפות לירידה ברווחים של תאגידי הנפט הגדולים ביחס להכנסות מצרפיות כלשהן : נניח , לירידה ברווחים של תאגידי הנפט הגדולים ביחס לסך כל הרווחים בענף הנפט העולמי ; או נניח , לירידה ברווחיהם ביחס לכלל הרווח של הקונצרנים הטראנס - לאומיים ; או ביחס לרווחים של ' הכלכלה הגדולה ' של ארה"ב . 
באופן לא - מפתיע , איש לא טרח לבדוק את הנושא . 
קיימת ספרות רחבה העוסקת בנפט , במדיניות הנפט של הממשלים , ב ' פוליטיקה ' של תאגידי הנפט ? אולם היא כמעט שלא נוגעת בנושא הרווח . 
מספר מועט של חוקרים וכותבים התייחסו לרווחים של תאגידי הנפט ; אך בדרך כלל ראו בכך נושא מסחרי גרידא , והתעלמו מהאספקטים הכלכליים - פוליטיים שלו . 
בדיקה מעמיקה יותר , גם בנושא זה , עשויה לשנות מן היסוד את הפרספקטיבה ההיסטורית . 
בטבלה ו ' אנו בוחנים את הרווחים ואת שיעורי - הרווח של של קבוצת ' הגרעין ' המרכזית של הנפט בעולם , לאורך תקופה ארוכה וביחס ל ' קבוצות התייחסות' שונות . 
קבוצת ' גרעין ' זאת מורכבת מששת התאגידים המובילים בתחילת שנות התשעים של המאה העשרים , שצמחו מ ' שבע - האחיות' ( להוציא את ' גולף ' שנרכש על ידי ' שברון ' בשנת 1984 ) . הרווחים ושיעורי - הרווח האלה , של קבוצת ' הגרעין ' , מיוחסים אל כלל פירמות הנפט המשמעותיות בעולם ; הם מיוחסים אל ' הכלכלה הגדולה ' של ארה"ב ; ולבסוף , הם מיוחסים אל כלל הסקטור העסקי בארה"ב . 
הטור השני מימין בטבלה , מציג את שיעור - הרווח של קבוצת ' גרעין ' הנפט ( אחוז הרווח הנקי ביחס להון - העצמי ) . הרושם המתקבל מהנתונים , הוא שמשברי הנפט בשנות השבעים ובתחילת שנות השמונים , לא פגעו בשיעורי - הרווח של הקבוצה . 
אלה עלו עד לשנות התשעים , ואז הם ירדו לרמה של שנות הששים . 
אבל הצבר ההון הוא דיפרנציאלי במהותו : הבעלים של קבוצת ' גרעין ' הנפט מתעניינים בעיקר במדדים היחסיים של הרווח . 
בטור השלישי מוצג היחס בין שיעורי - הרווח של קבוצת ' גרעין ' הנפט , ובין שיעורי - הרווח של קבוצה בת ארבעים - ושתיים פירמות הנפט העיקריות שפעלו לאורך התקופה בשוק הבינלאומי . 
היחס , הוא המנה המתקבלת מחלוקה של שיעור - הרווח של קבוצת ' הגרעין ' , בשיעור - הרווח של קבוצת ארבעים - ושתיים הפירמות . 
התוצאות מראות , שבמרוצת שנות הששים והשבעים ? ואף - על - פי שנכנסו מתחרים חדשים אל השוק הבינלאומי ? קבוצת ' הגרעין ' שמרה פחות - או - יותר על רווחיות יחסית ליריבותיה הקטנות יותר ; ובשנות השמונים , היא אף הצליחה לעקוף אותן במידה משמעותית . 
עוד יותר מרשימות הן התוצאות שמופיעות בטור הרביעי . 
שם מוצג היחס בין שיעורי - הרווח של קבוצת ' הגרעין ' ובין שיעורי - הרווח של ' הכלכלה הגדולה ' של ארה"ב ( שיעורי - הרווח של 500 התאגידים הגדולים ברשימת ' פורצ'ן' ) . גם כאן הראו תאגידי הנפט הגדולים יכולת עמידות גבוהה – למרות ' המהפכה ' של ' אופ " ק ' , ואף כי פקידים ממשלתיים במדינות המפותחות התחילו להפעיל פיקוח הדוק על הענף . 
יתר 
טבלה ו ' : 2 הרווחים ושיעורי - הרווח של קבוצת ' גרעין ' הנפט 
ביחס לרווחים ושיעורי - הרווח של קבוצות עסקיות בעולם 
הרווח הנקי 
( אחוז ) שיעור - הרווח 
( יחס ) 
מכלל הרווח 
של כל הפירמות 
בארה"ב מכלל הרווח 
של 500 הגדולים בארה"ב 
( ? ? ) מכלל הרווח 
של 42 
פירמות הנפט 
הבין - לאומיות ביחס 
ל - 500 
הגדולים 
בארה"ב ( ? ? ) ביחס לשאר פירמות הנפט הבין - לאומיות שיעור - הרווח 
של קבוצת 
ה ' גרעין ' 
( ? ) 
תקופה 
7.2 % 18.2 % 59 - 1950 
8.1 % 17.1 % 61.3 % 1 1.01 11.5 % 69 - 1960 
% 9 % 18 61.7 % 1.12 0.99 14.3 % 79 - 1970 
10.5 % 17.8 % 73.2 % 1.03 1.08 13.1 % 89 - 1980 
9.1 % 22.3 % 78.1 % 1.2 1.03 11.5 % 91 - 1990 
מקור : רווחים ושיעורי - רווח של תאגידי הנפט המובילים ( קבוצת ' הגרעין ' ) נאספו ממקורות שונים . 
לגבי שנים - 1956 , 1950 הנתונים נאספו מתוך : O ’ Connor ( 1962 ) : pp . 
- 20 ; 19 
לגבי שנים 1957 - 1991 : ’ The Foreign ’ 500 ( various years ) Fortune ; ‘ The Fortune ’ 500 ( various years ) ; ’ The Fortune International ’ 500 ( various years ) ; ‘ The International ’ 200 ( various years ) ; ‘ Guide to the Global ’ 500 ( various years ) 
רווחים ושיעורי - רווח של 42 פירמות הנפט הבינלאומיות הגדולות : Carl H . 
Pforzheimer & Co . 
Comparative Oil Company Statements . 
מצוטט מתוך : Statistical Abstract of the United States ( various years ) 
רווחים ושיעורי - רווח של 500 התאגידים הגדולים בארה"ב : ' The Fortune ’ 500 ( 1955 - 1992 ) 
רווחים של כלל הפירמות בארה"ב : לגבי שנים 1950 - 1982 : US Department of Commerce , Bureau of Economic Analysis ( 1986 ) The National Income and Product of the United States , - 1929 1982 Statistical Tables , Table 6.21b , pp . 
309 - 310 . 
לגבי השנים 1983 - 1989 : Citibase ( 1990 ) , Table 6.21B , p . 
X - 6 - 9 , series GAA 
לגבי שנים - 1991 , 1990 הנתונים נאספו מתוך : US Department of Commerce , Bureau of Economic Analysis ( 1992 ) The National Income and Product of the United States , Table , 871 p . 
542 . 
הערות : ( ? ) קבוצת ' גרעין ' הנפט מכילה את ששת התאגידים הבאים : 
British - Petroleum , Chevron , Exxon , Mobil , Royal - Ductch Shell , Texaco 
( ? ? ) קבוצת 500 הגדולות של ' פורצ'ן' , כוללת רק ארבעה מתאגידי הנפט המרכזיים שבסיסם בארה"ב ; משום כך הוספנו לה את ' בריטיש פטרוליום ' ואת ' של ' . 
על כן , הרווחיות של תאגידי הנפט הגדולים השתפרה – למרות כל התפניות ההיסטוריות : גם לאחר שאיבדו כמעט כליל את זכיונותיהם במזרח התיכון ; גם לאחר שבוטלו הטבות - מס שהם נהנו מהן בארה"ב ; וגם לאחר עוד כל מיני פגעים , שהם ספגו מאז משבר - הנפט של שנות השבעים . 
שיעורי - הרווח של קבוצת ה ' גרעין ' , שהיו בשנות הששים שווים לאלה של ה ' כלכלה הגדולה ' , גדלו למן שנות השבעים והדביקו את ' שיעור - הרווח הנורמלי ' של ה ' כלכלה הגדולה ' בארה"ב . 
יש דרך נוספת לבחון את כוחם היחסי של תאגידי הנפט הגדולים : באמצעות בדיקת אחוז הרווח שלהם , בתוך כלל הרווחים שנרשמים בסקטורים מובילים במשקים הקפיטליסטיים . 
בדיקה זאת נעשית בטורים החמישי , הששי והשביעי בטבלה . 
בטור החמישי מוצג הרווח של קבוצת ' גרעין ' הנפט כאחוז מתוך כלל הרווח הנקי של 42 פירמות הנפט המובילות בעולם ; בטור הששי , כאחוז מכלל הרווח הנקי של 500 התאגידים הגדולים בארה"ב ; ובטור השביעי , כאחוז מכלל הרווח הנקי של כל הפירמות בארה"ב ( הכוללים רווחים מחו"ל ) . 
ניתן לראות , שלמרות הירידה היחסית בפעילות התעשייתית של קבוצת ה ' גרעין ' ( כלומר : ירידה בכמות הזכיונות , בעתודות המוכחות , בהפקה , בזיקוק , בשינוע ובשיווק ) – היא שמרה על חלקה בשליטה העסקית . 
שליטה זאת משתקפת בנתוני הרווח שלה , כאחוז מכלל הרווחים של ה ' כלכלה הגדולה ' . 
מאז שנות החמישים , השנים שבהן הקבוצה שלטה ללא עוררין בנפט העולמי , גדלו רווחיה של הקבוצה בהשוואה לרווחים של כל הפירמות בארה"ב . 
הם עלו בהתמדה , והגיעו בשנות השמונים לעשירית מסך כל הרווח התאגידי . 
יתר על כן : למרות העלייה בתחרות הבינלאומית , למרות כניסת פירמות חדשות לענף , למרות הפיתוח הנמרץ של שדות נפט חדשים בים הצפוני ובאלסקה בשנות השמונים , ולמרות ההתרחבות בעתודות המוכחות ( עלייה של פי עשרה מאז שנות החמישים ) ? הקבוצה הגדילה את אחוז הרווח שלה מתוך כלל הרווח שבענף הנפט ( יחסית לאותן 42 פירמות הנפט הבינלאומיות ) . החלק שלה הלך וגדל : כשני - שליש בשנות הששים והשבעים ; שלושה - רבעים בשנות השמונים ; ארבע - חמישיות , שיא , בשנות התשעים . 
ובכן , על פי הביצועים המרשימים הללו , נראה שקבוצת ה ' גרעין ' המובילה בעסקי הנפט העולמי רחוקה מלגווע . 
יתר על כן : מנקודת המבט העיקרית של הקפיטליזם , או מה ' שורה התחתונה ' של האתיקה העסקית , הקבוצה משגשגת ונוגסת היטב בתהליך ההצבר . 
נראה , שהשינוי המבני שהתחולל בנפט העולמי , לא הזיק לעסקי הקבוצה ; הוא אף חיזק את כוחה ביחס לענף הנפט הבינלאומי , ביחס לעסקים הגדולים בארה"ב , וביחס לכלל הסקטור העסקי בארה"ב . 
הסדר הישן של עסקי הנפט בעולם האימפריאלי היה כרוך בהסכמים חשאיים בנוסח ' הסכם אקנאקרי ' ו ' הסכם הקו - האדום ' . 
בסדר זה , כיכבו דמויות ססגוניות כמו גולבנקיאן ואילי נפט מטקסאס , שנראו יצורים אוטונומיים ובעלי עוצמה . 
בסדר החדש שהתרקם מאז שנות השבעים – קמה מסגרת חדשה , יותר מורכבת , אשר ייצבה את שיעורי הרווח ואת כוחה של הקבוצה . 
טיבו של השינוי המבני הינו , כמובן , שונה מטיב הסברות של מרבית החוקרים . 
ו . 
לקראת סדר נפט חדש 
השינוי המבני כלל שני תהליכים שהתפתחו במקביל : התהליך האחד , שרבים שמו לב אליו , היה הפוליטיזציה הגוברת של עסקי הנפט . 
התהליך השני , הפחות גלוי , היה התפתחות סדר תעשייתי חדש באספקת הנפט . 
ניתן להבחין בשני עידנים הקשורים בתהליכים אלה . 
בעידן הישן , שנמשך למן תחילת המאה העשרים ועד שנות הששים שלה , שלט הסדר של ' הזרימה החופשית' . 
סדר זה אופיין כביכול באי - פוליטיות של הענף . 
מאז שנות השבעים התגבש סדר חדש , שניתן לכנותו הסדר של ' הזרימה המוגבלת' . 
סדר זה אופיין במעורבות גלויה של ממשלים , שניסו לפקח על זרימת הנפט ועל מחיריו . 
עידן ' הזרימה החופשית' עמד בסימן השליטה המוחלטת של מספר מצומצם של תאגידי נפט . 
אמנם היו קשרים הדוקים , לרוב חשאיים , בין בעלי התאגידים והפקידים הבכירים של ממשלי המעצמות ; אבל הענף נחשב למעוז הבעלות הפרטית . 
בשנות העשרים והשלושים , נשלט הנפט העולמי בעיקר על ידי ' בריטיש - פטרוליום ' , ' רויאל - דץ' – של ' ו ' אקסון ' . 
תוך שלושים השנים הבאות , תאגידים אלה , ומספר תאגידים אמריקניים נוספים , הצליחו להגיע להסדרים על חלוקת זכיונות ועל ויסות זרימת הנפט . 
הסדרים אלה התגבשו באמצעות הסכמים גלויים וחשאיים ; פעמים דרך משא - ומתן ישיר , ופעמים בתיווך משרדי - החוץ של המעצמות . 
גולת - הכותרת של ההסדרים , שנעשו בתמיכה חשאית של המעצמות המערביות , הייתה ביולי 1928 . 
אז נחתם ' הסכם הקו - האדום ' , שהיה בעצם הסכם לאי - תחרות בין תאגידי הנפט במזרח - התיכון ולהגבלה מתוכננת של הפקת הנפט באזור . 
על פי ההסכם , הוקמה ' חברת הנפט העירקית' ( I.P.C ) שבה היו שותפים התאגידים הגדולים שחתמו על ההסכם . 
' איי.פי.סי' פעלה רק בגבולות האדומים , אשר אדון ' חמשת - אחוזים ' קלאוסט גולבנקיאן שירטט על גבי מפת המזרח - התיכון . 
חלוקת השלל במזרח - התיכון מצאה חן בעיני השותפים ; חודש לאחר מכן נחתם הסכם חשאי בטירה בסקוטלנד , ' הסכם אקנאקרי ' , שהרחיב את חלוקת השלל וכלל את ההסדרים למכסות תפוקה ושיווק בעולם כולו . 
ההסכמים נועדו לשמור על כושר - תפוקה נמוך של נפט , תוך המשך שליטתם של התאגידים הגדולים בענף . 
בשנות ' המשבר הגדול ' , ' איי.פי.סי' הצליחה להפיק במזרח - התיכון נפט בשטח של פחות מאשר % 1 משטח הזיכיון שעמד לרשותה ; לאחר הגילוי המבטיח הראשון בקטאר , ' איי.פי.סי' עיכבה את ההפקה במשך שמונה - עשרה שנים ; בסוריה הרבתה ' איי.פי.סי' לקדוח בארות יבשים , רק כדי לשמור על תנאי הזיכיון . 
הסדרים אלה איפשרו לתאגידים את השליטה במרבית ההפקה , השינוע , הזיקוק והשיווק בעולם . 
מלחמת - העולם השנייה וה ' בום ' הגדול בצריכת הנפט שבעקבותיה , עירערו את הסדר הישן של הנפט . 
ראשית , בעקבות המלחמה השתנו יחסי הכוחות : ארה"ב הגדילה בהדרגה את חדירתה לערב - הסעודית , בעוד שהמעצמות האירופיות הישנות , בריטניה וצרפת , הלכו ואיבדו את השפעתן במזרח - התיכון ; השינוי ביחסי הכוחות החליש את מעמדם של האינטרסים האירופיים בהסדר ' הקו האדום ' . 
שנית , שקיעת המעצמות הקולוניאליות נתנה תנופה לצמיחת ממשלים לאומניים במזרח - התיכון ובאמריקה - הלטינית ; אלה הפעילו לחץ מתמיד על תאגידי הנפט הגדולים , באמצעות הגבלת הזכיונות והעלאת אחוזי התמלוגים . 
שלישית , פירמות חדשות עצמאיות , אירופיות , יפאניות ואמריקניות , חדרו בהדרגה לענף ; הן לחצו מטה את מחירי הנפט בשוקי העולם המפותח , והבטיחו תמלוגים יותר גבוהים לממשלים בעולם הפריפריאלי . 
התאגידים הגדולים התגוננו היטב מול התקפות אלה ; אולם תגובתם הפכה אותם בהתמדה , לתלויים בגיבוי שקיבלו ממדינות האם ; בעיקר הם נשענו על הגנה מטעם ממשל ארה"ב . 
הגנה זו התבטאה בדרכים שונות : בהקלות מס , בהגבלות על ייבוא נפט זול לארה"ב , ובהגנה בפועל נגד חוקי האנטי - טראסט האמריקניים . 
לעתים הייתה ההגנה כרוכה בפעילות צבאית ישירה ; כמו הפיכת - הנגד המהירה אשר ' C.I.A ' אירגן נגד מוצאדק באיראן בשנת , 1953 או הפלישה של המארינס בשנת 1965 לרפובליקה הדומיניקנית . 
בדרך כלל , היה מדובר במעורבות צבאית ודיפלומטית רבת - תככים ורחבת - היקף של ממשל ארה"ב במזרח - התיכון ובאמריקה - הלטינית . 
היה זה חלק מהיחסים המיוחדים , שנרקמו בין הבעלים של קבוצות הנפט המובילות ובין ראשי הממשל האמריקני . 
כמובן , לא היו אלה רק יחסים אישיים וישירים ? אלא מרקם שלם של יחסים , בין כלל קבוצות ההון הדומיננטי של ארה"ב והפעילות הפוליטית והצבאית של ארה"ב ברחבי העולם . 
הגנראל סמדלי בטלר , אחד מהמוציאים - לפועל שלהם , סיכם את טיב היחסים הללו בלשונו המחוספסת : " ... ביליתי שלושים ושלוש שנים וארבעה חודשים בשרות פעיל , כחבר בכוח הצבאי הנמרץ ביותר של מדינתנו : בגדודי המארינס . 
שירתתי בכל הדרגות , מסגן - משנה ועד לגנראל . 
ובמשך כל התקופה הזאת ביליתי את מרבית הזמן כבריון צמרת של העסקים הגדולים , של וול - סטריט , ושל הבנקאים . 
בקצרה , הייתי אקדוחן של הקפיטליזם ... כך למשל סייעתי בשנת 1914 להפוך את מקסיקו , ובמיוחד את טמפיקו , לאזור בטוח עבור האינטרסים של הנפט האמריקני . 
עזרתי להפוך את האיטי ואת קובה למקום מהוגן לגביית הכנסות בעבור ' נשיונל סיטי בנק ' ... בין 1909 לבין 1912 עזרתי לטהר את ניקרגואה בעבור העסק הבנקאי הבינלאומי של האחים בראון . 
בשנת 1916 הבאתי אור לרפובליקה הדומיניקנית , למען האינטרסים של הסוכר האמריקני . 
בשנת 1903 עזרתי להשליט ' סדר ' בהונדורס למען חברות פרי אמריקניות . 
בשנת 1927 סייעתי לפלס את דרכה של ' סטנדרד - אויל ' בסין ... במבט לאחור , אני חש שיכולתי להעניק לאל - קפונה כמה עצות מועילות . 
אל קפונה הצליח , במיטבו , לסחוט דמי חסות בשלוש ערים . 
אנו המארינס , עסקנו בכך בשלוש יבשות ... " ( Huberman , 1936 : pp . 
265 - 6 ) . 
אולם היחסים הללו היו טובים רק לעידן הקולוניאלי הישן . 
לאחר מלחמת - העולם השנייה , המעצמות המערביות , ובעיקר ארה"ב , לא היו יכולות להבטיח את הסדר הישן , נוכח ההתפתחות במזרח - התיכון , מאז התפוררות ' ברית בגדד' והלאמתה של תעלת סואץ . 
מעל לכל היה צורך דחוף לבלום כניסת מתחרים חדשים לענף , שאיימו להגדיל את התפוקה ולהוריד את מחירי הנפט . 
היה צורך בכוח ' חיצוני ' , שיכפה הסדר מוסדי חדש . 
הסדר אשר יווסת את אספקת הנפט , וישמור על רמה ' מקובלת' של שיעורי - רווח ; במיוחד נוכח העלייה המתמדת באחוז התמלוגים , שהתאגידים נאלצו להעביר למדינות הנפט . 
הסדר החדש עשה את צעדיו הראשונים בהקמת ' אופ " ק ' , שהיה קרטל של מדינות מפיקות נפט . 
הקרטל התחזק ככל שגברה ההלאמה של הפקת הנפט הגולמי במדינות מפיקות הנפט . 
במשך שנים רבות הייתה מחלוקת לגבי הסיבות להקמת ' אופ " ק ' , אולם תוצאה אחת שנוצרה בעקבות הקמתו הייתה ברורה לחלוטין : כפי שטען אחד החוקרים , הקרטל הצליח להשיג את מה שתאגידי הנפט הגדולים מעולם לא היו מסוגלים להשיג בעצמם במדינות המפותחות – עלייה דרסטית במחירים . 
עליית מחירים בשיעור של , 700 % 1 בשנים 1972 - 1982 הייתה בלתי אפשרית בעידן הסדר הישן של ' הזרימה החופשית' , שנשלט על ידי קבוצות הון פרטי . 
עלייה מהירה כזאת של מחירים , במערכת העולמית שלאחר העידן הקולוניאלי , דורשת לא רק גיבוש של מסגרת פוליטית חזקה ? אלא גם החדרה שיטתית של המוסכמה , ולפיה הנפט הוא מחצב נדיר ומשום כך שורר בו מחסור כבד . 
מאחר שהענף סובל באופן כרוני מעודף כושר - תפוקה – היה צורך בכוח ' חיצוני ' שיטיל את הענף אל תוך ' משבר ' , ושייצוֹר את הנסיבות למיסוד סדר פוליטי חדש של נפט . 
וזה מה שאכן קרה : ככל שהתקדמה ההלאמה של הפקת הנפט הגולמי , כן עברו ההחלטות על כמות התפוקה ב ' מעלה הזרם ' אל משרדי הנהלת ' אופ " ק ' . כך נפתח עידן של סדר חדש , סדר של ' זרימה מוגבלת' . 
המוסכמה הרווחת היא , שהשליטה בנפט עברה ל ' אופ " ק ' ; קבוצות הנפט הגדולות איבדו את השליטה בשוק , והפכו לגורם מתווך בלבד ; ההחלטות החשובות בנושאי הנפט בעולם תלויות בפוליטיקה הבין - מדינתית ? ולמעשה , בטיב היחסים בין המדינות התעשייתיות ובין המדינות שמפיקות נפט . 
אבל התמונה הפורמלית מכסה מציאות שהיא כנראה פחות פשטנית . 
ראשית , אילו זו אכן הייתה המציאות , היה ניתן לצפות שהרווחים של קבוצות הנפט הגדולות ? אשר , כאמור , איבדו את שליטתן הפורמלית בענף ? יישחקו ביחס למתחרים קטנים יותר , או לפחות ביחס לקבוצות - הון גדולות אחרות . 
על פי טבלה ו ' לעיל , נוכחנו לדעת שהמצב הפוך : רווחיותן של קבוצות הנפט הגדולות הלכה וגדלה , מאז שהשליטה הפורמלית עברה לידי המדינות . 
שנית , במצב של אובדן השליטה בענף , היינו מצפים שהביצועים העסקיים של קבוצות הנפט הגדולות יהיו מנוגדים , או שלפחות לא יתאימו , לאלה של מדינות ' אופ " ק ' . אלא שגם כאן , המציאות שונה . 
שרטוט ו ' בוחן את ההתאמה בין הביצועים של קבוצת תאגידי הנפט הגדולים ובין הביצועים של קבוצת מדינות ' אופ " ק ' . השרטוט מציג בסקלה אחת , את ערך ייצוא הנפט ממדינות ' אופ " ק ' ; בסקלה השנייה , מוצגים הרווחים הנקיים של קבוצת ה ' גרעין ' של תאגידי הנפט ( השימוש בשתי סקלות נעשה בגלל ההפרש הגבוה בין הערכים של המכירות ושל הרווח ) . מסתבר , על פי השרטוט , שהסדר של ' הזרימה המוגבלת' הגדיל במידה ניכרת את ההכנסות של מדינות ' אופ " ק ' , אולם לא פגע בהכנסות של קבוצת ה ' גרעין ' . 
יתר על כן , נראה שהיחסים בין שני הגופים לא היו מעיקרם יחסי קונפליקט : השרטוט מראה התאמה גבוהה בביצועים , למעט זמן קצר באמצע שנות השמונים . 
שרטוט ו ' 
' אופ"ק' וקבוצת ' גרעין ' הנפט : קונפליקט או תיאום ? 
בדיקה סטטיסטית של הקשר בין ההכנסות של מדינות ' אופ"ק' מייצוא נפט ובין הרווחים של קבוצת ' גרעין ' הנפט מראה , ששינוי של דולר אחד בהכנסות מייצוא הנפט של ' אופ " ק ' , מוביל לשינוי מקביל של 6.7 סנט ברווח הנקי של קבוצת ה ' גרעין ' . 
התוצאות מורות , כמו - כן , שהשינויים בהכנסות מייצוא הנפט מסבירים כשלושה רבעים מהשוֹנוּת ברווחים של קבוצת ה ' גרעין ' . 
יש להדגיש , שהתאמה כזאת בביצועים זקוקה לתיכנון קפדני למדי בין הרבה גורמים . 
ואכן , כמה חוקרים טוענים , ש ' אופ"ק' לבדו לא היה מסוגל לחולל מהפך כזה . 
ניהול וויסות של קומפלקס ענקי כזה של מערכת הנפט העולמית , זקוקים לידע ומיומנות ; ומעל לכל , הם זקוקים לעוצמה פוליטית . 
אלה לא עמדו לרשות ' אופ " ק ' , אולם היו בידי קבוצת תאגידי הנפט הגדולים . 
נראה , כי בסדר החדש , ה ' פוסט - אימפריאלי ' , קבוצות הנפט הגדולות ויתרו על חלק מהבעלות הפורמלית שלהן בתהליך הפקת הנפט ; לעומת זאת , הן זכו במשותף עם ' אופ"ק' בשליטה רבת עוצמה , על מערכת רווחית ויציבה יחסית . 
הברית המורחבת החדשה תוארה עוד לפני משבר הנפט , בפי השר הסעודי , שייך ימאני , בנאום שנשא בשנת 1969 : " ... מצידנו , איננו רוצים שתאגידי הנפט המרכזיים יאבדו את כוחם ויאלצו לנטוש את תפקידם כגורם משכך בין יצרנים וצרכנים . 
אנו רוצים שההסדר הנוכחי ימשיך ככל האפשר , וברצוננו למנוע בכל מחיר מאבק בין אינטרסים , שיזעזע את כלל היסודות של ענף הנפט ... " ( מצוטט מתוך : Barnet , 1980 : p . 
61 ) . זוהי תמציתו של הסדר החדש ? סדר ' הזרימה המוגבלת' , שהיה מתוחכם יותר ויציב יותר מהסדר הישן של ' הזרימה החופשית' . 
המקרה של ' בריטיש פטרוליום ' עשוי להמחיש את הסדר החדש . 
המהפכה באיראן , בשנת , 1979 גרמה לירידה של % 40 בנגישותה של הקבוצה לאספקת נפט גולמי בעולם . 
אף על פי כן , גדלו הרווחים שלה באותה שנה בשיעור של % ; 300 עלייה יותר גדולה משל שאר תאגידי הנפט הגדולים בעולם . 
ההסדר בין ' אופ"ק' ובין תאגידי הנפט הגדולים לא נעלם ממשקיפים חדי - עין . 
אחד מהם , דן סמית , כתב מאמר ארוך ב ' אקונומיסט ' : ' המשבר המזויף של הנפט ' . 
המאמר פורסם ביולי , 1973 ערב משבר - הנפט הראשון . 
סמית התנבא , שהממשל האמריקני זומם לתמוך בכוונת ' אופ"ק' להעלות את מחירי הנפט באופן דרמאטי ? כדי להחליש את המשק היפאני , אשר מאיים להציף את המשק האמריקני בסחורות זולות . 
במבט לאחור , העלו טענה זאת גם חוקרים אחרים . 
טענה דומה הועלתה גם כדי להסביר את הסיבה לכניעותם של ראשי הממשל האמריקני במרוצת המשא - ומתן , שהוביל להסכמי טהראן וטריפולי בשנת ; 1971 הסכמים אלה גרמו לעלייה הדראסטית הראשונה במחירי הנפט . 
הסיבה הייתה , לפי טענת החוקרים , שתאגידי הנפט המובילים , בעלי היחסים המיוחדים עם הממשל האמריקני , ראו בכך אמצעי יעיל לסילוקן של פירמות הנפט העצמאיות ; אלה ניסו באותה תקופה לחדור למזרח - התיכון , ולפתות שליטים , כמו מועמר קדאפי וריזא פהלאווי , להעניק להן זכיונות . 
בקצרה , לפי ההיגיון של חוקרים אלה , בשנות השבעים נוסדה מין ' ברית לא - קדושה ' , אם לצטט אחד מהם , שחברו בה תאגידי הנפט המובילים , ממשל ארה"ב ומדינות ' אופ " ק ' . החברים בברית הפעילו אסטרטגיה חדשה , אשר העלאות דרסטיות במחירי הנפט שימשו בה כאמצעי לכמה מטרות בעת ובעונה אחת : הגדלת הרווחים של קבוצת תאגידי הנפט הגדולים ; הגדלת ההכנסות מתמלוגי הנפט לקופת המדינות המפיקות ; האטת קצב הצמיחה המהיר של יפאן ואירופה , שנגסו בדומיננטיות של המשק האמריקני ; חיזוק - מחדש לעמדתה של ארה"ב במזרח - התיכון בסיטואציה שלאחר 1967 . 
אנתוני סמפסון הוסיף גורמים נוספים שתמכו באסטרטגיה זאת : הממשל הבריטי , שנגרר בעקביות אחרי ארה"ב ; לובי הנפט של טקסאס ; משקיעים במקורות אנרגיה אלטרנטיביים ; ושומרי איכות הסביבה . 
לכל הגורמים האלה היה , לטענת סמפסון , אינטרס במחירי נפט גבוהים . 
עד כאן תיארנו התפתחות של שני אינטרסים מרכזיים במשק העולמי של המאה העשרים : נפט ונשק . 
שניהם התפתחו בכיוונים מנוגדים . 
תחום הנשק , אשר שימש בעבר , בעיקר בארה"ב , כלי פוליטי - אסטרטגי , עבר בהדרגה תהליך של מיסחור . 
תחום הנפט , שנחשב בעבר לתחום עסקי , עבר בהדרגה תהליך של פוליטיזציה . 
בשני התחומים השתלבו אינטרסים מדיניים , צבאיים ועסקיים , אל תוך סבך טעון ערפל כבד של תככים מדיניים , מזימות עסקיות , וקונפליקטים צבאיים . 
ככל שייצוא הנשק הפך למרכיב חשוב במדיניות - החוץ האמריקנית , כן הוא גם הפך לחיוני מבחינת שרידותם של גורמים חשובים ב ' כלכלה הגדולה ' של ארה"ב , שחיפשו משען נוכח השינויים ביחסי הכוחות העסקיים בעולם . 
הפוליטיזציה של מערכת הנפט העולמית הפכה להכרחית מבחינת המשך הדומיננטיות של ה ' גרעין ' המרכזי של תאגידי הנפט , נוכח שקיעת המעצמות הקולוניאליות ונוכח חדירת מתחרים עצמאיים . 
גילוי מרבצים חדשים , וכניסת טכנולוגיות חדשות וזולות להפקת נפט , איימו להוביל את הענף אל עבר עודף כושר - ייצור ולחולל נפילת מחירים . 
קבוצות הנפט הגדולות נאלצו להרחיב את פעילותן , ולמזגה בעסקי ' ביטחון לאומי ' . 
כך הלכו והשתלבו שני התחומים , שבעבר היו נפרדים : הנשק והנפט . 
ואחת מנקודות המפגש המרכזיות של שני האינטרסים הייתה המזרח - התיכון . 
ז . 
עלייתה של קואליציית הנפט והנשק במזרח - התיכון 
מאז שנות השבעים שימש המזרח - התיכון צומת מפגש לאינטרסים רבי - עוצמה . 
ראשית , ספקי הנשק הגדולים בעולם , שהיו מעוניינים לקדם את מכירותיהם באזור רווי הסכסוכים ועתיר ההכנסות מנפט . 
שנית , אשכול תאגידי הנפט הגדולים , שהיו קשורים עתה בברית מורחבת עם מדינות ' אופ " ק ' . לאלה הצטרפו קבוצת תאגידי ענק , השולטים בתחומי פיתוח ובפרויקטים הנדסיים ; למשל : ' בכטל ' ו ' פלור ' , שחלק ניכר מהחוזים שלהם בא ממדינות מפיקות - נפט . 
סביב לאלה נוצר מעגל חיצוני של קונצרנים פיננסיים , אשר שיחרו לנגוס נתח מגידול ההפקדות והאשראי . 
הציפיות לרווח במזרח - התיכון היו גדולות , בהשוואה לירידה בהשקעות ולקיפאון בצריכה ששררו במדינות התעשייתיות . 
כל הגורמים הללו עמדו לזכּות בחלק משלל ההכנסות העולות של הנפט , שמחיריו האמירו ; אבל , מאחר ששום קבוצה לא הייתה מסוגלת להשיג זאת לבדה , הן נאלצו לחבור יחד . 
זה הרקע להתפתחות קואליציית הנפט והנשק . 
זהו גם הרקע לקשר שהלך והתהדק , בין משברי נפט ובין קונפליקטים צבאיים במזרח - התיכון . 
התהליך שהתחולל מאז סוף שנות הששים , ניתן לתיאור סכֵמטי מעין זה : מרוץ - חימוש מתמשך שרר בין מדינות שונות במזרח - התיכון , במוקדי סכסוך מתחלפים . 
בדרך כלל , המרוץ הוביל להתפרצות של מלחמה עונתית . 
מלחמות הולידו אווירה של ' משבר נפט ' ופניקה של ' מחסור ' שהובילו לעליית מחירים , ומכאן ? לעלייה בהכנסות מנפט . 
הכנסות אלה איפשרו מימון של סיבוב התחמשות חדש , שבו היריבים רכשו נשק שהלך והתייקר ? עד לפריצת המלחמה הבאה , ולקפיצת מחירי נפט בעקבותיה . 
כדי לנתח תהליך זה ביתר פירוט , יש להתמקד בשני מרכיביו העיקריים : האחד הוא מנגנון עליית מחירי הנפט ; והשני הוא הקשר שבין עליית ההכנסות מנפט ובין הגידול ברכישות הנשק . 
א . 
עליית מחירי הנפט 
המוסכמה הרווחת היא , שהשינויים במחירי הנפט קשורים בדרך כלשהי לשינויים ב ' מחסור ' בנפט . 
תמציתה של ' תיזת המחסור ' היא שההצלחה של ' אופ " ק ' , להעלות את מחירי הנפט , נבעה מהצמיחה הכלכלית המהירה במדינות התעשייתיות ? שגרמה ל ' עודפי ביקוש ' לנפט בשנות הששים והשבעים . 
' תיזת המחסור ' מספקת הסבר דומה לקשיים של ' אופ"ק' לשמור על רמת - מחירים גבוהה בשנות השמונים ; הקשיים נבעו מהאטת הצמיחה במדינות התעשייתיות , וכן מתהליכי החיסכון באנרגיה שהוכנסו למשקים המפותחים . 
אלה יצרו ' עודפי היצע' , שלחצו את מחירי הנפט כלפי מטה . 
למרות הפופולריות של ' תיזת המחסור ' , נראה שהיא אינה עומדת במבחן המציאות . 
' מחסור ' , ' היצע' ו ' ביקוש ' , הינם מושגים נפוצים בספרי לימוד ובמחקרים אקדמיים מזה כמאתיים שנה . 
למרות זאת , הם מושגים מעורפלים למדי ואינם ניתנים למדידה ( פרק ב' לעיל ) , בעיקר כשהם נוגעים בתופעות כמו תנודות בשיעורי - ריבית , שערי מניות ומחירי דירות . 
לרוע המזל , נפט הוא מוצר טבעי , סטנדרטי ולא משתנה מזה כמה דורות , למרות טעמם המתחלף של הצרכנים , ולמרות רצונם העיקש של המוכרים לגוונו בשלל אוקטנים ומוצרים נלווים . 
אבל נניח לדקדוקי - עניות אלה , וננסה לבחון את התנאים הממשיים של ענף הנפט . 
הגדרה מעשית של ' המחסור ' בשוק הנפט , לטווח ארוך , עשויה להיות : היחס בין עתודות הנפט המוכחות ובין ההפקה השוטפת של הנפט . 
ככל שגובר קצב ההפקה , פוחתות הרזרבות בעולם , וככל שקטן היחס , כן גדל דימוי המחסור ; מכאן , קצרה הדרך לעליית מחירים . 
הבעיה היא , שברבע האחרון של המאה העשרים , ככל שגדלה התפוקה השוטפת של הנפט , כן גדלו עוד יותר הרזרבות המוכחות כתוצאה מהשתכללות שיטות החיפוש אחר נפט . 
היחס בין הרזרבות ובין התפוקה גדל בשיעור של כרבע , מאז שנות הששים : העתודות נאמדו בשלושה עשורים של הפקה באמצע שנות הששים ; בתחילת שנות התשעים , הן הגיעו ליותר מארבעים שנות הפקה . 
על פי ' תיזת המחסור ' , היה עלינו לצפות , שמחירי הנפט ירדו למן שנות הששים ; אבל המציאות הייתה אחרת : בסוף שנות השמונים ובתחילת שנות התשעים , המחירים הריאליים של הנפט הגולמי היו גבוהים פי שלושה עד פי ארבעה יותר מאשר בשנות הששים . 
מכאן , שלפחות לטווח ארוך , אין קשר בין המחסור בנפט ובין עלייה וירידה של מחירי הנפט . 
ומה בדבר ' הטווח - הקצר ' ? 
אולי לפחות כאן ניתן לטעון , כי ' תיזת המחסור ' היא תקפה ? 
אולי כאן מחירי הנפט מגיבים ליחס בין ' הביקוש ' ו ' ההיצע' ? 
לרוע המזל , גם כאן , המציאות לועגת לדוקטרינה הנאו - קלאסית . 
שרטוט ו ' מנסה להתחקות אחר הקשר בין התנודות ב ' מחסור ' לטווח - קצר , ובין השינויים במחיר הריאלי של הנפט . 
בחלק העליון של השרטוט , מוצגות התנודות של מחיר הנפט הגולמי לחבית ( בדולרים קבועים של 2000 ) . גובה המחיר נמדד לאורך הסקלה השמאלית של השרטוט . 
בחלק התחתון של השרטוט , מוצגים מלבנים ; הם מתארים את אחוז העודף או את אחוז הגירעון של הצריכה העולמית ביחס לתפוקה העולמית של הנפט ( מחושב כאחוז מהממוצע של שניהם ) . האחוזים מוצגים על הסקלה הימנית של השרטוט ; הערכים השליליים מייצגים מצב של ' עודף תפוקה ' ( או ' חוסר ביקוש ' ) , והערכים החיוביים מייצגים מצב של ' עודף צריכה ' ( או ' מחסור ' ) . המלבנים משקפים למעשה , את השינויים במצב המלאי של הנפט המיועד למכירה . 
שרטוט ו ' 
הקשר בין ' מחסור ' בנפט ובין מחירי נפט 
על פי ' תיזת המחסור ' עלינו לצפות , שבשנים של מלאי גדול , אשר בהן קיים לכאורה מצב של ' עודף תפוקה ' , יֵרדו המחירים . 
לעומת זאת , בשנים בהן המלאים מתחסלים וקיים מצב של ' עודף צריכה ' , עלינו לצפות כי יעלו המחירים . 
שרטוט ו ' מראה שהתיזה הינה מפוקפקת אם לא מופרכת : ברוב הזמן , הקשר בין עליית מחירים ובין ' מחסור ' היה קשר שלילי . 
בשנות הששים סבל הענף מעודף מלאי ; ואכן , המחירים נותרו יציבים ולא עלו . 
בשנת 1971 עלו המחירים בשיעור של % ; 20 בשנת 1972 הם עלו בשיעור של % ; 10 בשנת 1973 הם עלו בשיעור של % , 34 ובשנת 1974 זינקו המחירים של חבית נפט בשיעור של 233 אחוז . 
עלייה מהירה ורצופה כזאת של מחירים , כרוכה , על פי ' תיזת המחסור ' , בהתרוקנות דרסטית של המלאי , היוצרת מחסור חמור בנפט והמחוללת ' עודפי ביקוש ' . 
הבעיה היא שבדיוק באותן השנים , מעשה שטן ? או מעשה שטני של גורם אחר ? המחירים עלו ועימם עלה גם המלאי , במקום להתרוקן . 
נראה אם כן , כי למשבר - הנפט של אותה עת לא היה קשר כלשהו למחסור בנפט . 
היו אלה נסיבות פוליטיות ופסיכולוגיות מיוחדות . 
לפי גרסת ג'ון בלייר , פנה פייצל מלך ערב - הסעודית בתחילת 1973 אל ראשי ' ערמקו ' ( קבוצת תאגידי - הנפט האמריקניים בערב - הסעודית ) , והזהיר אותם כי צפויה התקפה של הצבא המצרי על תעלת סואץ . 
פייצל ידע על כך , משום שהוא עצמו הגיע להסכם עם סאדאת שליט מצרים , ולפיו , במקביל להתקפה הצבאית , יוטל אמברגו על הנפט . 
' ערמקו ' מצידה , מיהרה להעלות את התפוקה בשלושת הרבעים הראשונים של , 1973 שהרי ציפתה כי התפוקה תרד ברבע האחרון . 
ניתן כמובן לטעון , כי שנת 1973 הייתה מקרה מיוחד ; אבל גם בשנים שלאחר - מכן , המציאות הפריכה עדות כלשהי לקשר בין מחסור ובין מחירים . 
למעשה , טענה בדבר קשר הפוך בין מחסור ובין מחירים הייתה נראית יותר הגיונית . 
בין 1975 לבין , 1978 ההפרשים בין התפוקה לבין הצריכה נעו כאחוזי תזזית ; אבל לא היה לכך שום השפעה על מחירי הנפט הריאליים , שנותרו יציבים ועמדו על 29 - 27 דולר לחבית . 
לעומת זאת , בשנת 1979 ובשנת 1980 שרר מצב של ' עודף תפוקה ' ביחס לצריכה ורמת המלאים עלתה ? ו ' תיזת המחסור ' קובעת כי מחיר הנפט היה אמור לרדת ; אבל , מעשה שטן , דווקא אז התרחש משבר הנפט השני ; הוא לוּוה בשנת 1979 בקפיצה בת % 25 במחיר הריאלי של הנפט , ובעלייה של % 52 בשנה שלאחרי - כן . 
למן תחילת שנות השמונים הייתה ירידה מתמשכת במלאי , ועלייה ב ' עודף הצריכה ' ? ומשום - מה , התרחשה באותה תקופה ירידה תלולה במחירי הנפט . 
בתחילת שנות התשעים פרצה מלחמת המפרץ , שהובילה לעלייה משמעותית במחירי הנפט ( שיא של 40 דולר לחבית , במחירים שוטפים ) ; אבל עליית המחירים לא לוּותה במחסור , הנובע מהתרוקנות המלאי . 
ערב - הסעודית ו ' ערמקו ' דאגו להגדיל את המלאי , ובכך פיצו על הפגיעה בתפוקתן של עירק ושל כוויית . 
יוצא , אפוא , שאין הוכחה ל ' תיזת המחסור ' ; יש לחפש קשר אחר , שיסביר את מנגנון השינויים במחירים . 
לפי הסבר אחד , המחסור הוא עניין ספקולטיבי : מחיר הנפט תלוי , לא ביחס שבין תפוקה לבין צריכה בפועל – אלא בציפיות , של ספקולנטים , שבעתיד יהיו שינויים ביחס הזה . 
הגדרה כזאת של מחסור נראית הגיונית , אם כי קשה להוכחה : קשה לנהל חקירה שיטתית על ציפיותיהם - לעתיד של קונים ומוכרים , מתוך הסתכלות בעברם . 
אך גם אם ההסבר נכון , נותרת השאלה : כיצד ייתכן שהייתה עלייה שיטתית בציפיות למחסור , בשוק ' פתוח ' כמו שוק הנפט של שנות השבעים ? 
ציפיות למחסור עתידי עשויות להתרחש בשוק סגור יחסית , שבו פועלות מעט פירמות . 
זה היה המצב עד שנות השבעים . 
עד אז שלטה בעסקי הנפט קבוצה קטנה של פירמות גדולות , אשר יכלה ליצור אווירת ' מחסור ' . 
אבל דווקא עד לאותה תקופה , מחירי הנפט נותרו יציבים לאורך שנים רבות . 
מאז שנות השבעים , הענף הוצף בפירמות עצמאיות רבות ; על פי אחד האומדנים , בשנות הששים פעלו בעולם פחות מתריסר פירמות ? ואילו מאז שנות השבעים גדשו את הענף יותר ממאה - וחמישים פירמות פרטיות ; בנוסף להן , נכנסו לשוק פירמות ממשלתיות ופירמות מהגוש הסובייטי . 
בשוק כזה , הסובל מצפיפות - יתר ומעודף כרוני של כושר - תפוקה , קשה לעורר ציפיות למחסור עתידי – ועוד יותר קשה לארגן ציפיות כאלה . 
נראה , אפוא , כי ' כוחות שוק ' כלשהם – תחרותיים או מונופוליים – אינם מסבירים את פשרן של התנודות התמוהות במחירי הנפט . 
אנו סבורים , שמחיר הנפט אינו תלוי רק ביכולתם של בעלי הנפט לבלום את כושר - התפוקה שלו ? אלא בעיקר , ביכולתם לאיים באופן רציני על התפוקה בכלל . 
כאן כבר מדובר בכוחות שהם ' חיצוניים ' ל ' כוחות השוק ' : מדובר בפעילות מדינית , שמצליחה לארגן ' משבר נפט ' . 
ב . 
הכנסות מנפט וייבוא נשק 
בסוף שנות הששים , המצב בענף הנפט נראה בכי - רע . 
כוחה של הברית המורחבת , בין ' אופ"ק' ובין קבוצות הנפט המרכזיות , לא היה מספיק כדי לווסת את כמויות הנפט ? ולשלוט במחיריו , ולהשיג כמובן רמה רצויה של הכנסות ממנו . 
התחזית , לגבי שנות השבעים , הייתה קודרת : במשקי המערב החלה אינפלציה שלוּותה במיתון . 
פירושו של הדבר היה , ירידה בהכנסות מנפט . 
כך הפך המזרח - התיכון לגורם מפתח , שנועד להציל את עסקי הנפט . 
חשיבות הנפט של המזרח - התיכון אינה חדשה ; אולם לאחר מלחמת - העולם השנייה , הוא הפך לגורם מרכזי בפוליטיקה העולמית . 
בשנת , 1972 ערב משבר הנפט הראשון , הוא הפיק % 36 מכלל תפוקת הנפט בעולם ; בהשוואה ל - 12 % בלבד מהתפוקה ב - 1948 . 
נמצאו בו % 62 מהרזרבות המוכחות בעולם , לעומת % 42 בלבד בשנת 1948 . 
ככל שהאזור הפך למרכזי בחשיבותו , כן גברה פגיעותו . 
' השלל הגדול ' משך אליו כמגנט שלל אינטרסים מכובדים והרפתקניים , ממעצמות - על ועד לקבוצות טרור . 
כולם בחשו בעסקי הנפט וניסו לרדות תמלוגים . 
המאבק בין המעצמות והתגברות הלאומנות והרדיקליות הדתית החריפו את אי - היציבות ואת המתח הצבאי באזור . 
אין להתפלא , כי למן סוף שנות הששים הפך האזור לייבואן הנשק הגדול בעולם . 
התוצאות של תהליך זה , מבחינת ענף הנפט , היו חשובות : מרוץ - החימוש באזור יצר אווירה מתמדת של משבר ושל ציפיות לפגיעה באספקת הנפט . 
וכך , אף כי היכולת לווסת את התפוקה נשמטה מידי תאגידי הנפט הגדולים – היה ניתן לשמור על רמת מחירים גבוהה , ובעיקר על רמה גבוהה של הכנסות ; כך נוצרה ההשתלשלות של מתח צבאי , של משברי מחירים ושל עלייה בהכנסות המממנות מרוצי - חמוש . 
ערכנו בדיקה סטטיסטית בדבר הקשר בין ההכנסות מייצוא נפט ובין ההוצאות על ייבוא נשק למזרח - התיכון . 
עד לשנות הששים , הקשר היה חלש ; הוא התחזק למן אמצע שנות הששים ועד ראשית שנות התשעים . 
יש להניח שהקשר החלש משקף את סדר הנפט הישן : מחירים נמוכים ויציבים , כמו גם אחוז התמלוגים שהעבירו התאגידים הגדולים לשליטי המזרח - התיכון ; ארה"ב הייתה עדיין עסוקה באירופה ובמזרח - אסיה ; משלוחי הנשק למזרח - התיכון היו נמוכים יחסית ; המזרח - התיכון טרם הפך לאזור החשוב ביותר מבחינת האינטרסים הדומיננטיים בעולם . 
התקופה שאחר - כך , בין אמצע שנות הששים ובין תחילת שנות התשעים ( משלהי עידן ה ' זרימה החופשית' ועד למלחמת המפרץ ) , היא עידן הפריחה של קואליציית הנפט והנשק . 
ניתן לאמוד את היחסים הללו באמצעות שני מודלים לינֵאריים , שבהם מציבים נתונים מן השנים 1964 - 1989 . 
עם כל הספקנות שיש לייחס למודלים סטטיסטיים , התוצאות מעניינות : 
בתקופה הראשונה , שבין 1964 לבין , 1972 ההכנסות מנפט במזרח - התיכון היו בעלות השפעה רבה על ייבוא נשק אל האזור . 
המודל הראשון מעריך כי על כל תוספת בת דולר של הכנסות - נפט , כמעט 61 סנט הועברו לקניית נשק . 
המודל השני מעריך כי כל תוספת של % 1 בהכנסה הביאה , שלוש שנים מאוחר יותר , לעלייה של 2.3 % במשלוחי נשק אל האזור . 
יש להניח שהאומדן מוטה כלפי מעלה , משום שבייבוא הנשק נכלל מרכיב מסוים של סיוע מהמעצמות . 
התקופה השנייה , שבין 1973 לבין , 1989 מאופיינת בצמיחה מהירה של הכנסות - מנפט . 
אלה הובילו לעלייה מהירה בהשקעות בתשתית ובייבוא אזרחי , שהתחרו בייבוא הנשק והורידו את חלקו בסך - כל הייבוא . 
הירידה היחסית של ייבוא הנשק אל האזור , מתבטאת במודלים בשני אספקטים . 
האחד : הנטייה לצרוך נשק מתוספת דולר הכנסה של נפט , נפלה לרמה של 6 סנט בלבד ; השני : הגמישות ירדה לשיעור של 0.34 % בלבד , בהשוואה לשיעור של 2.3 % בתקופה שלפני 1973 . 
היחס הכמותי החדש בין שני המשתנים משקף מצב חדש ומסוכן , שאליו נקלע המזרח - התיכון : עלייה בייבוא הנשק מחייבת עתה עלייה הרבה יותר גבוהה של הכנסות מנפט . 
ואכן , זה מה שאירע במציאות : ההכנסות מנפט , שזינקו מעלה לאחר , 1973 הובילו לגידול מהיר בייבוא הצבאי עד לשנת 1983 . 
מאז התחילה ירידה בייבוא הנשק , במקביל לירידה בגידול ההכנסות מנפט . 
אחד הדברים שמרשים במיוחד ברגרסיות האלה הוא , שאף כי מדובר במשתנה מסביר אחד בלבד ( הכנסות מנפט ) , ' כוח ההסבר ' שלהן ( R2 ) הוא גבוה ביותר , והוא בעל מובהקות גבוהה , בעיקר לגבי התקופה שלאחר 1973 . 
על פי המודלים הללו , יוצא , כי די אם נדע את כמות ההכנסות מנפט במזרח - התיכון , או לפחות את ערכו של ייצוא הנפט מהאזור ? כדי שנוכל לנבא את היקף ייבוא הנשק אל האזור , שלוש שנים מאוחר יותר . 
יתר על כן : באמצעות מספר נתונים נוספים , ניתן לנבא את ההכנסות הצפויות מייצוא נשק מארה"ב . 
ברור שייבוא נשק אל המזרח - התיכון אינו נובע מגורם אחד בלבד , אלא משלל סיבות והתפתחויות : מתחים פנימיים , קונפליקטים בין מדינות , סכסוכים בין קואליציות של מדינות , מעורבות המעצמות , אידיאולוגיות רדיקליות ואנטי - רדיקליות , לאומנות , קלריקליזם , תנודות כלכליות ומחזורים עסקיים , ועוד גורמים רבים אחרים . 
יש לציין גם , שחלק ממשלוחי הנשק לאזור מומנו באמצעות סיוע - חוץ או מִלווים ארוכי - טווח , אשר לא היו תלויים ישירות בהכנסות מנפט . 
ואף על פי כן , ייתכן כי שלל הגורמים והסיבות האלה כבר קשורים ונכללים , בדרך זאת או אחרת , אי שם בשטף השפעתו של השלל הגדול : רווחי הנפט . 
ח . 
שיעורי - רווח וקונפליקטים צבאיים 
עד כאן סקרנו את האמצעים , שבהם השתמשו גורמים שונים כדי להשיג את מטרתם : קניות ומכירות של נפט ושל נשק . 
עתה , ניתן לעבור למטרה הסופית , שסביבה התגבשה קואליציית הנפט והנשק : הרווח . 
כיצד פועל המכניזם של הרווח ? 
שני מרכיבים עיקריים מפעילים אותו : תאגידי - הנשק הגדולים בארה"ב , ותאגידי - הנפט הגדולים בעולם . 
לגבי תאגידי הנשק : הרווח שלהם נובע , ראשית , ממרוץ - חימוש וצבירת ארסנל ; שנית , מפריצת קונפליקט צבאי שמוביל לעליית ההכנסות מנפט – ומכאן , לעלייה בכושר מימון של קניות נשק עתידיות . 
יתר על כן : ככל שתאגידי הנשק מצליחים למנוע תחרות מחירים ( כפי שאכן הצליחו עד תחילת שנות התשעים ) , הגידול הפתאומי בביקוש לנשק מלוּוה בהתייקרות עוד יותר גבוהה במחירים של נשק ' מתקדם ' . 
נתונים בדבר מכירות הנשק מלמדים כי ייצואני הנשק הגדולים מגלים עניין רב , מאז שנות השבעים , בסכסוכים בעולם הפריפריאלי – ומכאן נובעת תמיכתם התמידית ב ' סכסוכי נפט ' . 
מנגד , עומד המרכיב השני של מכניזם הרווח , תאגידי - הנפט הגדולים : אלה בדרך כלל אינם ששים למצבי מלחמה , אשר עלולים לסבך את יחסיהם העדינים עם הממשלים המארחים ? מה עוד שמלחמות מולידות , לעתים , זעזועים פוליטיים שעלולים להוביל לערעור מעמדם של תאגידי הנפט . 
כל עוד מצב רווחיותם הוא משביע - רצון , תאגידי הנפט יעדיפו סטטוס - קוו וסכסוך מבוקר ללא מלחמה . 
המצב משתנה כאשר הרווחיות נופלת , ללא אפשרות נראית לעין לשקמה . 
במצב כזה , נוצרים אינטרסים משותפים אשר די בהם כדי להצית ' מלחמת נפט ' אזורית . 
במזרח - התיכון ידוע שמלחמות משקמות רווחים . 
ההיפותזה היא פשוטה , אפוא , ומנוסחת בפשטנות יתר : הצבר ההון הינו הכוח המניע , אשר מצוי בשורש העסקים הגלובליים והפוליטיקה הבינלאומית . 
קואליציית הנפט והנשק חגה , לפחות עד תחילת שנות התשעים , סביב אינטרס משותף אחד , שביטויו העיקרי מסתכם בחתירה להעלאת מחיר הנפט . 
המכאניזם , להשגת מטרה זאת , כלל מתח בטחוני מתמיד ומרוץ - חימוש מתמשך במזרח - התיכון ; בכך תמכו כל מרכיבי הקואליציה , בעיקר למן תחילת שנות השבעים . 
המצב היה שונה כשמדובר בקונפליקט צבאי גלוי . 
במקרה זה , התקיימה אחדות אינטרסים רק במצבים מסוימים . 
תמיכה מלאה בקונפליקט צבאי תלויה , באופן מכריע , בביצועי הרווח של תאגידי - הנפט הגדולים . 
אם למסגרת ההיפותטית הזו יש אחיזה במציאות – אנו נצפה שהמאורעות במזרח - התיכון , ברבע האחרון של המאה , יאמתו אותה . 
שרטוט ו ' ושרטוט ו ' מתחקים אחר הקשר שבין ביצועי הרווח של תאגידי הנפט הגדולים ובין הקונפליקטים במזרח - התיכון בשנים 1966 - 1995 . 
כפי שטענּו בפרק ב ' , המדד המרכזי , שמשקף את הצבר ההון בקפיטליזם המבוגר , הוא שיעור ההצבר הדיפרנציאלי ; כלומר : היכולת להדביק את שיעור - הרווח ' הנורמלי ' . 
שיעור - הרווח ' הנורמלי ' הוא יחידת ההתייחסות המרכזית של בעלי - ההון הגדולים בסיסטמה הקפיטליסטית . 
בשרטוטים אלה מוצגים שיעורי - הרווח של תאגידי הנפט הגדולים , בהשוואה לשיעורי - הרווח של ה ' כלכלה הגדולה ' של ארה"ב . 
האחרונים משקפים פחות או יותר , את מה שנתפש בעיניהם של בעלי השליטה בקונצרנים הבינלאומיים , כשיעור - הרווח ה ' נורמלי ' . 
תוצאות ההשוואה הזאת הן ' השורה התחתונה ' , בעיני הבעלים של קבוצות הנפט . 
שרטוט ו ' 
שיעור - הרווח : קבוצת ' גרעין ' הנפט מול ' הכלכלה הגדולה ' של ארה"ב 
שרטוט ו ' 
ההצבר הדיפרנציאלי של קבוצת ' גרעין ' הנפט ומלחמות במזרח - התיכון 
בשרטוט ו ' מופיעים שני גרפים המייצגים שיעורי - רווח של שתי קבוצות : קבוצת ' גרעין ' תאגידי הנפט , וקבוצת 500 התאגידים המובילים ברשימת ' פורצן ' . 
השטחים השחורים בין הגרפים , מסמנים את השנים האומללות , שבהן שיעור - הרווח של קבוצת תאגידי הנפט נפל אל מתחת לשיעור - הרווח של ה ' כלכלה הגדולה ' . 
שרטוט ו ' מציג עיבוד אחר של שיעורי הרווח היחסיים : בשרטוט מופיעים מלבנים המשקפים את שיעור - הרווח היחסי של קבוצת ' גרעין ' הנפט ; שיעור - רווח יחסי זה מחושב כאחוז ההפרש משיעור - הרווח של ה ' כלכלה הגדולה ' ; זהו למעשה , מדד לשיעור ההצבר הדיפרנציאלי של קבוצות הנפט הגדולות . 
ערכים חיוביים מיוצגים על ידי מלבנים אפורים , וערכים שליליים – על ידי שחורים . 
מלבנים שחורים הם ' אזור סכנה ' לשלומו של המזרח - התיכון . 
כפי שניתן לראות מהשרטוטים , ההיפותזה זוכה לאימות טוב , לרוע מזלם של ילידי המזרח - התיכון . 
מאז שנות הששים , הופיעו כמה ' אזורי סכנה ' , שסימלו את חוסר ההצלחה של תאגידי - הנפט הגדולים , להדביק את שיעורי - הרווח של קבוצת 500 התאגידים הגדולים בארה"ב . 
כל ' אזור סכנה ' כזה לווה בהתפרצות ' מלחמת נפט ' במזרח - התיכון . 
( בשרטוט ו ' מופיע סמל לציון ' התפוצצות' בשנה של התפרצות מלחמה ) . ' אזור הסכנה ' האחרון , שהתפתח בשנים - 1995 , 1993 שונה במהותו מהתקופות הקודמות ; הוא חלק מ ' הסדר החדש ' , שנדון בו בסוף הפרק . 
' אזור סכנה ' אינו מופיע בעקבות ירידה ברווחיותה של קבוצת תאגידי הנפט : בשרטוטים נראה שהייתה ירידה בשיעורי הרווח של הקבוצה בשנים - 1970 , 1969 , 1972 , 1975 - 1978 , 1977 - 1982 , 1980 - 1987 , 1985 1991 . 
שלוש מלחמות ? מלחמת יוני , 1967 מלחמת אוקטובר 1973 ומלחמת - המפרץ באוגוסט 1990 ? פרצו דווקא לאחר עלייה בשיעורי - הרווח של קבוצת תאגידי הנפט . 
' אזור הסכנה ' מופיע בעת נפילה בשיעור הרווח הדיפרנציאלי ; כלומר , כאשר קבוצת תאגידי - הנפט אינה מדביקה את ' שיעור הרווח הנורמלי ' של ' הכלכלה הגדולה ' . 
תופעה שנייה , הבולטת בשרטוטים ו ' - ו'6 : 5 כל קונפליקט צבאי משפר באורח משמעותי את שיעור - הרווח הדיפרנציאלי של קבוצת ' גרעין ' הנפט . 
לאחר כל מלחמה , שיעורי - הרווח של קבוצת ' הגרעין ' של הנפט מדביקים את קבוצת ההתייחסות ' הנורמלית' . 
כך קרה בשנת , 1966 כאשר קבוצת ' גרעין ' הנפט פיגרה בשיעור של % 15 אחר שיעור הרווח ' הנורמלי ' ; ' אזור סכנה ' זה הסתיים במלחמת יוני 1967 . 
בשנת 1972 הסתיים ' אזור הסכנה ' במלחמת אוקטובר 1973 . 
לאחר נפילת שיעורי - הרווח בשנים - 1978 , 1977 פרצה המהפכה החומיינית שזיעזעה קשות את המזרח - התיכון ; היא המשיכה בעימות ישיר עם ארה"ב , ולאחר מכן בשנת 1980 פרצה מלחמת עירק - איראן . 
בשנים 1986 - 1989 נוצר ' אזור סכנה ' רציני , שבמרוצתו התחולל מחזור עימותים במפרץ הפרסי - ערבי , בין גורמים שונים . 
בשנת 1987 הסלימה מחדש עירק ( בעידודן של ארה"ב וערב - הסעודית ) את המלחמה שקפאה נגד איראן ; אולם מייד לאחר - מכן נחתמה הפסקת - אש . 
במקביל פתח הצבא העירקי במלחמה , שעד - מהרה גלשה להשמדה , נגד הכורדים . 
אווירת המתח , בעקבות התפוצצויות מוקשים מסתוריים שפוזרו בים - סוף , והסכסוך הגובר בין ארה"ב איראן ולוב , שלוּוה בפעולות איבה במרוצת , 1988 לא שיפרו בהרבה את שיעור - הרווח היחסי של קבוצת ' גרעין ' הנפט , למרות עליית המחירים של הנפט הגולמי . 
לעומת זאת , 1990 הייתה שנה טובה : היא התחילה בפלישה של עירק לכוויית , והסתיימה בשנת 1991 כמלחמה בין עירק לבין ארה"ב ושותפותיה הזוטרות ; מלחמה זאת ידועה יותר בשמה התקשורתי : ' מלחמת המפרץ' . 
מלחמת - המפרץ פתרה למשך שנים אחדות את הבעיות שהעיקו על השותפות בקואליציית הנשק והנפט . 
היא הזניקה את שיעור - הרווח של קבוצת ' גרעין ' הנפט אל רמה שהיא הרבה מעבר לשיעור - הרווח ' הנורמלי ' ; היא העלתה את שיעורי - הרווח של עסקי הנשק הגדולים ; מעל לכל , היא פתרה זמנית את הבעיה של עודף כושר - התפוקה בענף הנפט : מצד אחד , הועלו באש בארות - הנפט של כוויית ; ומצד שני , עירק סולקה חלקית מן המעגל הרשמי של מפיקות הנפט . 
ט . 
מדיניות החוץ של ארה"ב במזרח - התיכון ; הסיפור הפוליטי 
א . 
הרקע למלחמת יוני 1967 
לאחר מלחמת - העולם השנייה , נחשב המזרח - התיכון לאזור השפעה בריטי . 
מדיניות - החוץ האמריקנית , שהתרכזה ב ' בלימת הקומוניזם ' באירופה , הסתפקה בהבטחת הגישה אל שדות הנפט של ' ערמקו ' בערב - הסעודית . 
קודם - לכן , במרוצת מלחמת - העולם השנייה , הצליח פרנקלין רוזבלט נשיא ארה"ב , לסלק משם את הבריטים ; הוא עשה זאת בשליחות תאגידי - הנפט האמריקניים ' סוקאל ' ו ' טקסקו ' . 
הנשיאים שבאו אחריו המשיכו במדיניות זו , ו ' דוקטרינת אייזנהאור ' הדגישה במפורש את מחויבותה של ארה"ב כלפי המפרץ הפרסי וחצי - האי ערב . 
משרד - החוץ האמריקני – שהיה נתון להשפעתם של תאגידי הנפט הגדולים , אם לא לשליטתם – ראה בישראל , בדרך כלל , גורם המסכן את היציבות במזרח - התיכון . 
גם ה ' סי . 
איי . 
אי ' סבר שתמיכה צבאית בישראל עלולה " ... לגרום להתמוטטות משטרים ערביים ולעליית הקומוניזם . 
למערב יאבדו בסיסים ומתקנים במדינות ערב , ומעמדה האסטרטגי של ארה"ב ביוון , תורכיה ואיראן יחלש . 
מדינות ערב עלולות למנוע נפט מן המערב , ובכך ידלדלו עתודות הנפט של ארה"ב , ויופרע שיקומה הכלכלי של מערב אירופה ... " ( מצוטט אצל גזית , 1983 : עמ' 14 ) . 
הממשלים הישראליים של אותה עת , לא השלימו עם העמדה האמריקנית – אם כי באופן רשמי הצהירו על ' אי הזדהות' עם אחת מהמעצמות . 
במאמר מערכת , שנשא את הכותרת ' הזונה מכרכי הים ואנחנו ' , כתב שוקן : " ... ישראל הוכיחה את כוחה הצבאי במלחמת השחרור כנגד מדינות ערב ומשום כך חיזוק מסוים של ישראל הוא דרך נוחה למדי בשביל מעצמות המערב כדי לשמור על איזון כוחות פוליטי במזרח - התיכון . 
לפי סברה זו נועד לישראל תפקיד של מעין כלב שמירה . 
אין לחשוש שהיא תפעיל מדיניות תוקפנית כלפי מדינות ערב , אם דבר זה יעמוד בניגוד ברור לרצונן של אמריקה ובריטניה . 
אך אם מעצמות המערב יעדיפו פעם , מטעם זה או אחר , לעצום עין , אפשר יהיה לסמוך על כך שישראל תהיה מסוגלת להעניש כראוי אחת או כמה מהמדינות השכנות שלה ... " ( הארץ , 30.9.51 . 
מצוטט אצל אור ומחובר , 1961 : עמ' 158 ) . 
עד אמצע שנות החמישים , האבטחה הצבאית של מקורות הנפט במזרח - התיכון הוטלה על בריטניה . 
בשנים אלה , עמדותיה בעירק , בנסיכויות הנפט ובתעלת סואץ , נראו יציבות , ולא היה נראה כי יש צורך דחוף ב ' כלב שמירה ' ישראלי . 
בן - גוריון לא אמר נואש ; הוא חתר בעקשנות לספק לארה"ב שירותים , ולו הקטנים ביותר . 
בשנת 1951 הוא הציע בחשאי לשלוח גדוד חיילים מישראל לדרום - קוריאה , כסיוע לארה"ב במלחמה נגד צפון - קוריאה . 
בהזדמנות אחרת הוא הציע כי ארה"ב תממן כוח בן מאתיים - וחמישים אלף חיילים ישראלים , שיוקדש למשימות האסטרטגיות האמריקניות באזור . 
" ... הגיעה העת שהגנתה של ישראל תשתלב בהגנתו של העולם החופשי כולו ... " כתב בן - גוריון לפוסטר דאלס ( מצוטט אצל בר - זוהר , 1977 : עמ' 1320 ) . נסיונות אלה היו חשאיים , והממשל הישראלי דאג להשתיק כל ניסיון של דיון וכל פרסום בנושא . 
אלא שהממשל האמריקני לא נזקק עדיין לשרותיה של ישראל ; תאגידי הנפט של ' ערמקו ' , שהיו בעלי השפעה חזקה על שר - החוץ דאלס , לחצו למדיניות ' מאוזנת' כלפי ישראל . 
אפילו מיכאל בר - זוהר , ביוגרף אוהד של בן - גוריון , נשמע נבוך כשהוא מספר על תרגילי החיזור אחר ארה"ב : " ... היה משהו פתטי ומביש במאמציה החוזרים והנשנים של ישראל להאחז בשלמתה של ארה"ב , כשזו מתנערת ממנה פעם אחר פעם , כממטרד מביך ... " ( בר - זוהר , שם ) . 
פנחס לבון , שהחליף ב - 1953 את בן - גוריון כשר ביטחון , ניסה כיוון חדש , בעל צביון יותר בוטה . 
לבון רצה להפעיל במדינות הערביות רשת טרור , שתגרום חבלות בשגרירויות ובמרכזי - תרבות אמריקניים . 
כך , הוא קיווה , יעמיק הקרע בין מדינות ערב לבין ארה"ב ; זו תיטה לכיוון ישראל ? ' המבצר הדמוקרטי ' והפרו - אמריקני היחיד במזרח - התיכון , העומד איתן לנוכח הגל הגואה של הלאומנות הערבית . 
מדיניות זו הגיעה עד - מהרה לקיצה : נחשפה רשת הטרור , שאורגנה בחיפזון במצרים ; לבון הודח . 
כשש שנים יותר מאוחר , כשנחשף קצה הקרחון של ' הפרשה ' , היא הובילה בעקיפין גם להתפטרות בן - גוריון . 
במקביל , האליטה הצבאית המשיכה במדיניותו של לבון ; הממשל קרא לכך ' פעולות תגמול ' . 
רק לאחר פירסום יומניו האישיים של משה שרת , שהיה באותה תקופה ראש הממשלה ושר החוץ , התאשרו החשדות : אנשים כמו משה דיין ו ' כת הקצינים ' , כפי ששרת נהג לכנות אותם ביומניו , עשו ככל יכולתם כדי לחמם את הגבולות ולגרום את הסלמת הסכסוך . 
הם קיוו להביא לכך שארה"ב תהיה יותר מעורבת במזרח - התיכון – ותחליף את בריטניה , שנראתה מסויגת מישראל וחסרת יכולת צבאית . 
לשיאה הגיעה המדיניות הזאת באוקטובר ; 1956 הצבא הישראלי פלש לסיני , לפי הסכם חשאי עם צרפת ובריטניה , במטרה להפיל את משטרו האנטי - מערבי של נאצר . 
כך ניסח זאת בפשטות שבועון אמריקני : " ... מדוע הלכו בריטניה וצרפת למלחמה במצרים ? 
כדי להפיל את נאצר , לשלוט בתעלת סואץ ולהציל את הנפט שלהן ... " ( מצוטט אצל אור ומחובר , 1961 : עמ' 297 ) . עד יום מותו הכחיש בן - גוריון את הטענות ולפיהן הוא ביקר בצרפת ערב המלחמה וחתם על הסכם בין ישראל ובין צרפת ובריטניה ; ההסכם קבע שישראל תפלוש לסיני – ובעקבותיה יפלשו צרפת ובריטניה למצרים , כדי להפיל את נאצר ולהחזיר את תעלת - סואץ לידיהן . 
גם שמעון פרס הכחיש את קיומו של ההסכם , המכונה ' הסכם סֶוְר' . 
והנה , שלושים שנה לאחר ' מבצע סואץ' ? אחת ההרפתקאות המבישות בהיסטוריה של ישראל , שגרמה להסלמת הסכסוך הישראלי - ערבי , הרחיקה מישראל את תמיכתן של המדינות המתפתחות , וחיסלה למשך עשרות שנים את הסיכויים להסדר שלום באזור ? הופיע שמעון פרס בכנס נוסטלגי לזכרה של אותה מלחמה , וכשהוא זורח מנחת העלה גירסה עדכנית : " ... אילולא מיבצע סואץ , הייתה סכנה , שאנגליה וצרפת היו פורשות ממעורבותן במזרח - התיכון לפני שהאמריקנים היו מודעים לנושא , והרוסים היו מתפשטים לעומקו ולרוחבו של האזור , בלי שארה"ב תיטול חלק בעיצובו . 
בעקבות מבצע סואץ , נכנסו האמריקנים למחוייבות , שהביאה את ארה"ב למצב של מאזן במזרח - התיכון . 
מחוייבות זאת , היא שנתנה לארה"ב את האושיות המדיניות ליחסה כלפי מלחמת ששת - הימים ... " ( מצוטט אצל עברון , 1986 : עמ' 164 ) . אם כן : ' מבצע קדש ' ( שמה הרשמי של ההרפתקה ) לא היה מלחמת ' אין ברירה ' , שבה עמדה ישראל מול איומי השמדה , כפי שכלי התקשורת דאז הרבו לזעוק בהיסטריה . 
היא הייתה שלב נוסף במדיניותם של בן - גוריון ולבון ו ' כת הקצינים ' , שנועד לגרום לכניסת ארה"ב אל האזור , ולהפוך את ישראל לשומרת האינטרסים שלה . 
פרס הציג , כהרגלו , גירסה מעודכנת של ההיסטוריה : במשך שנים רבות הוא נהג להתפאר בידידות הנצחית שנרקמה בין צרפת וישראל , הודות ליוזמותיו . 
כעבור שלושים שנה הסתבר כי ' האופציה הצרפתית' לא הייתה אלא אפיזודה ; חלק ממזימה מתוחכמת שפרס הגה , ' לפני שהאמריקנים היו מודעים לנושא ' . 
על פי הגירסה המעודכנת שהציג פרס – המזימה הצליחה מעל למשוער , ולקראת 1967 כבר הייתה ארה"ב מעורבת עמוקות באזור . 
ואכן , לאחר הפלישה לסואץ , שהסתיימה בכישלון מדיני מוחץ , התחיל המצב במזרח - התיכון להדאיג את ממשלו של אייזנהאור : המשטרים המלוכניים שנתמכו על ידי בריטניה , החלו לקרוס ; במקומם עלו משטרים צבאיים אנטי - מערביים , שפנו בבקשות לסיוע צבאי מבריה"מ ; בעירק הופל משטרו של פייסל , ועימו חוסלה ' ברית בגדד' שהקימה בריטניה ; בירדן כמעט התמוטט משטרו של חוסיין , אשר ניצל רק הודות לסיוע צבאי בריטי ; בלבנון נחתו כוחות אמריקניים , כדי להציל את שלטון המארונים מפני כוחם המתגבר של הנאצריסטים . 
נוכח תהפוכות אלה הפכה ישראל למן 1958 להיות ' נכס אסטרטגי ' מוכר , בגלל יציבותה הפוליטית ומדיניותה הפרו - אמריקנית . 
אמנם , משרד החוץ האמריקני התנער עדיין מתמיכה גלויה בישראל ; אולם ראשי ה ' סי . 
איי . 
אי ' פיתחו באותה תקופה קשרים חמימים עם צמרת הצבא ו ' המוסד' הישראליים . 
קשרים אלה התבססו על מה שהישראלים כינו ' הברית הפריפריאלית' : קשרים צבאיים עם מדינות לא - ערביות כמו תורכיה , איראן ואתיופיה , וסיוע צבאי למורדים הכורדים בעירק . 
בלשונו הנמלצת של אחד מהכתבנים - מטעם : " ... אולם בעת ששבעה ישראל מרורים ותסכול מארה"ב , היא כוננה במחשכים ברית חשאית במזרח התיכון . 
בסודי סודות קם סביבה ארגון רפאים , שהלך והתפשט עד שהקיף כטבעת את המזרח - התיכון הערבי ... בשמות בדויים , בדרכונים לא להם , בטיסות ליל , בדרכי עקלתון המריאו ושבו עשרות שליחיו של בן - גוריון לבירותיהן של בעלות הברית החדשות . 
שליחים מיוחדים , פקידים בכירים , שרים ומומחים לרוב השתתפו במבצע המסועף ... " ( בר זוהר , 1977 : עמ' 1321 ) . מאחורי המליצות האלה הסתתרה תוכנית פרוזאית יותר של ' סי . 
איי . 
אי ' ( שקיבלה את הקוד ' KK Mountain ' ) ; ' השורה התחתונה ' הייתה , ש ' המוסד' הישראלי יהפוך לקבלן - משנה של ה ' סי . 
איי . 
אי ' – לביצוע עבודות שהאמריקאים התקשו לבצע , בגלל החשש משערוריות ומחקירות של הגופים המחוקקים בארה"ב . 
ב ' מבצר הדמוקרטי ' של ישראל לא היו באותה תקופה חששות כאלה . 
עד - מהרה מוסדו היחסים המסוכנים האלה , והישראלים הפכו לקבלנים חשובים במלחמה נגד כוחות אנטי - אמריקניים ברחבי העולם : הם סייעו בנשק ובאימון לצבא המלוכני באתיופיה , למורדים המלוכנים בתימן , לצבא ולמשטרה החשאית של השאח באיראן , למשטרה החשאית של מלך מרוקו , לצבא ולמשטרה של דרום - אפריקה , ולצבאות של שליטי אוגנדה , זאיר וניגריה . 
יותר מאוחר הם הגיעו לאמריקה הלטינית , שם הירבו לסייע לדיקטטורות צבאיות פרו - אמריקניות , כגון פנמה , צ'ילי , ניקרגואה , הונדורס , אל - סלבדור וגואטמלה . 
ה ' סי . 
איי . 
אי ' התעניין במיוחד במזרח - התיכון , בגלל קשריו המיוחדים עם תאגידי - הנפט הגדולים . 
פעולותיו בערב - הסעודית ובאיראן מומנו ישירות על ידי ' ערמקו ' ו ' בכטל ' . 
ממשלו של קנדי , שהחליף את אייזנהאור , היה עתיר באנשי - מפתח שבאו מעסקי הנפט ; אלה הירבו , באופן טבעי , להתעניין במה שהם כינו ' היציבות במזרח - התיכון ' . 
ניתן לאמר , שבאותה עת התחילה להתגבש קואליציית הנפט והנשק . 
קנדי התנגד למדיניות קודמיו , שנשענה בעיקר על הרתעה גרעינית . 
הוא טען כי יש להגביר את הכוחות הקונבנציונליים , כדי להפעילם במלחמות מוגבלות ובמבצעים של ' כיבוי שרפות' בעולם השלישי . 
התוכנית שלו – שכּונתה ' המראה החדש ' – המליצה , בין השאר , על חיזוק כוחות - המשימה בים - התיכון מול הנוכחות הגוברת של הסובייטים באזור . 
אלא שהתוכנית לא באה לידי ביטוי , משום שהתקציבים שיועדו לחיזוק הכוחות הקונבנציונליים , התחילו לזרום ל ' כיבוי השריפה ' בוויטנאם . 
בשנתיים הראשונות לממשלו , ניסה קנדי מדיניות של פיוס כלפי נאצר ; הוא הפעיל לחץ כבד על ישראל , לבטל את פיתוח הנשק הגרעיני בדימונה , מחשש להתפתחותו של מרוץ - חימוש גרעיני בין ישראל לבין מצרים . 
בהמשך , נוכח המעורבות הגוברת של הצבא האמריקני בדרום - מזרח אסיה , שינה קנדי את מדיניותו . 
הוא היה הנשיא הראשון שמכר נשק לישראל , כחלק מ ' שמירת מאזן הכוחות' במזרח - התיכון . 
כבר קודם לכן , נסיונותיו המדיניים של נאצר להפיל את המשטר המלוכני בירדן , ומעורבותו הצבאית בתימן , נראו כמאיימים על ' ערמקו ' בערב - הסעודית . 
כתוצאה מכך התחילה בשנת 1963 להתמסד ברית צבאית לא - רשמית , בין ראשי הצבא הישראלי ובין הפנטגון . 
ביטוי לכך נתן קנדי בפגישה עם גולדה מאיר , שרת החוץ , שבה אמר בין השאר : " ... לארה"ב יש יחסים מיוחדים עם ישראל במזרח - התיכון , שניתן להשוותם בעצם רק עם אלה שיש לה עם בריטניה בתחום העניינים העולמיים ... " ( מצוטט אצל גזית , 1983 : עמ' 33 ) . ייתכן כי ' יחסים מיוחדים ' אלה נבעו מאיומי מצרים על שדות הנפט בערב - הסעודית ; ייתכן גם שקנדי מכר נשק קונבנציונלי לישראל , מתוך כוונה להתנותו בפיקוח אמריקני על הכור בדימונה . 
אבל יש הסבורים כי קנדי פשוט פרע את חובו לשדולה הציונית , שמימנה את מסע הבחירות שלו ולמעשה העניקה לו את הניצחון . 
ג'ונסון , אשר מונה לנשיא אחרי רצח קנדי , המשיך במדיניות ' היחסים המיוחדים ' . 
מעמדה של ישראל הלך והתחזק , ככל שהצבא האמריקני הסתבך בוויטנאם . 
היא הפכה לנדבך המרכזי בשמירת האינטרסים של ארה"ב במזרח - התיכון . 
הנשק הגרעיני של ישראל פסק להטריד את הממשל , אשר אף ראה בו יתרון מסוים . 
בלשונו של פקיד במשרד החוץ האמריקני : " ... החמרת הפחד הישראלי מפני יכולת גרעינית ערבית היא נכס שאנו יכולים וצריכים להשתמש בו ... " ( מצוטט אצל אהרונסון , 1994 : עמ' 293 ) . בשנת 1966 מכרה ארה"ב לישראל לראשונה נשק התקפי כבד – טנקים , מטוסים , טילים ומערכות - התרעה – שהחליף את הנשק הצרפתי . 
ג'ונסון היה מודאג מהמצב במזרח - התיכון : הלחץ של נאצר על שדות הנפט הלך וגבר – והצבא המצרי , שחנה בתימן , חצה פעמים אחדות את הגבול הדרומי של ערב - הסעודית ; בריטניה הודיעה באופן רשמי על תוכניותיה , לפנות את הבסיסים שהחזיקה בנסיכויות הנפט ; בסוריה התחוללה הפיכה צבאית , שהעלתה לשלטון את מפלגת ' הבעת' שנתמכה על ידי בריה"מ ; בבריה"מ השתלטה על הממשל , לאחר הדחת כרושצ'וב , קבוצה ניצית בראשות ברז'נייב , שהודיעה על כוונותיה לאגף את שדות הנפט של ערב - הסעודית ממערב ומצפוֹן . 
ישראל פתחה – כנראה , בהסכמה אמריקנית – בקרבות על גבול סוריה , ואף הודיעה בהזדמנויות שונות על כוונותיה להפיל את המשטר בדמשק . 
בריה"מ פירשה זאת כאיום נגדה , והפעילה לחץ על נאצר כדי שיבוא לעזרת סוריה . 
הרוסים הפיצו שמועות שישראל עומדת לפלוש לסוריה ; ולאט - לאט , הם בעצמם החלו להאמין בנכונות השמועות הללו . 
נאצר , שלא נטה לצאת למלחמה נגד ישראל , מצא עצמו לכוד ברשת 
מחויבויותיו כמנהיג העולם הערבי – ופתח בצעדים מאיימים , שהובילו בסופו של דבר לפריצת המלחמה ביוני 1967 . 
קיימים , כמובן , הסברים אחרים למהלכיו התמוהים של נאצר . 
שלמה אהרונסון , למשל , טוען שהסלמת הסכסוך בין ישראל ומצרים נבעה מנסיונותיו של נאצר לעצור את פיתוח הפצצה האטומית בכור בדימונה ; נאצר סבר שלחץ צבאי , בסיני , יאלץ את הממשל בארה"ב להתערב ולפקח על הכור . 
אחרים רואים את המלחמה , כשלב נוסף בסכסוך הממושך על מקורות המים בין ישראל לבין ירדן , סוריה ולבנון : האוכלוסייה במזרח - התיכון התאפיינה בשיעור הגידול הגבוה ביותר בעולם , וטבעי הוא שמקורות המים לא הספיקו – מה עוד שישראל הטתה את מקורות הירדן , ללא הסכמת המדינות השכנות . 
וחוץ מכל אלה , קיימת כמובן גם העמדה ' הריאליסטית' : זו הרואה במלחמה ' טבע דברים ' . 
סכסוכים בין מדינות הינם בלתי - נמנעים בכלל ובמזרח - התיכון הלא יציב טבעי שיתפתח סכסוך מלווה במלחמות . 
הסכסוך התפתח מאז הקולוניזציה הציונית בתחילת המאה העשרים והוא נוטה להתפרץ במלחמות מחזוריות מידי עשור . 
מכל - מקום , היה ברור לכל הצדדים ? לנאצר , לאמריקאים ובוודאי לישראלים ? שהצבא המצרי אינו מהווה איום רציני על ישראל ; אבל זאת הייתה הזדמנות מצוינת , להפיל את נאצר . 
הצבא הישראלי נאלץ לחכות עד שמאיר עמית ראש ' המוסד' ייפגש בוושינגטון עם הלמס ראש ה ' סי . 
איי . 
אי ' , ועם מקנמרה שר ההגנה , ויקבל מהם ' אור ירוק ' לפתוח במלחמה . 
בגרסה של מזכירו הצבאי של אשכול , ראש ממשלת ישראל , נכתב כי עמית חזר לישראל עם המלצה אמריקנית ולפיה " ... האמריקנים היו מברכים על פעולה , במידה ונצליח לפצפץ את נאצר ... " ( הבר , 1987 : עמ' 214 ) . 
בסיומה של המלחמה , הפכה ישראל לגרורה רשמית של ארה"ב . 
ייבוא הנשק למזרח - התיכון גדל במהירות : בריה"מ מכרה נשק למצרים , לסוריה , לעירק ולתימן ; בריטניה וארה"ב מכרו נשק לירדן , לערב - הסעודית ולאיראן ; וישראל רכשה מארה"ב מטוסי ' פנטום ' , אשר עד אז נמכרו לבריטניה וגרמניה בלבד . 
נפתחה הדרך למלחמה הבאה במזרח - התיכון . 
ב . 
הרקע למלחמת אוקטובר 1973 
הבחירות לנשיאות בשנת 1968 הסתיימו בנצחונו של ניקסון הרפובליקני . 
מסע הבחירות שלו נתמך בכסף רב , בחלקו לא - חוקי , שזרם הן מתאגידי הנפט והן מתאגידי הנשק הגדולים בארה"ב . 
בממשלו השתלבו אישים שהיו בעלי קשרים הדוקים עם תאגידי נפט ונשק , ובעיקר בלטו הדמויות שהיו קשורות לעסקי משפחת רוקפלר : קיסינג'ר , שכיהן כראש המועצה לביטחון לאומי ויותר - מאוחר כשר החוץ , היה יועץ פוליטי ואיש - סודם הנאמן של הרוקפלרים ; וולקר , סגן שר האוצר , בא מבנק ' צ'ייס - מנהטן ' בבעלות הרוקפלרים ; כך גם לטי , עוזר שר האוצר , וגם פיירו , מנהל האגף להשקעות חוץ במשרד המסחר . 
מנקודת מבטם של ניקסון - קיסינג'ר ? מצבם של תאגידי הנפט במזרח - התיכון לא השתפר לאחר , 1967 אלא אף הורע . 
אמנם , נאצר הוכרע והלחץ בתימן נחלש ; אולם מנגד התחזקה בריה"מ , בנצלה את התגברות הרגשות האנטי - אמריקניים באזור . 
בלוב התחוללה הפיכה צבאית , ובעקבותיה עלה משטר אנטי - אמריקני בראשות מועמר קדאפי . 
זה - האחרון לא חיכה הרבה , ודרש מתאגידי הנפט באופן אולטימטיבי להעלות מייד את אחוז התמלוגים . 
בעקבותיו התעוררו ממשלים פרו - אמריקניים , כמו ערב - הסעודית ואיראן , והתחילו ללחוץ על תאגידי הנפט להעלות גם את התמלוגים המשולמים להם ולהגביר את הפקת הנפט . 
גם נסיון ההפיכה בערב - הסעודית והמאמצים של ה ' פת"ח' וסוריה להפיל את המשטר המלוכני בירדן , הדאיגו את הממשל בארה"ב . 
בשנת 1969 התחיל הצבא האמריקני לסגת מוויטנאם ; הפשרת היחסים בין ארה"ב ובין סין , וההכרזה של קיסינג'ר על ' דטאנט ' בין ארה"ב ובין בריה"מ , הובילו למה שכּונה ' דוקטרינת ניקסון ' . 
על פי דוקטרינה זאת , יש לפעול להורדת המתח בעולם השלישי , לצמצם את רמת הכוננות של ארה"ב ולחזור ולהסתמך על נשק גרעיני . 
במקום רמת כוננות של ' שתיים וחצי מלחמות' בעת ובעונה אחת – אשר הייתה נהוגה בתקופת ממשל קנדי - מקנמרה – הפחיתו ניקסון - קיסינג'ר את התקציב הצבאי לרמה של ' מלחמה וחצי ' . 
הירידה בכושר ההרתעה של ארה"ב אירעה דווקא בשנה שבה פינתה בריטניה את בסיסה האחרון במפרץ הפרסי . 
באותה שנה נאלצה גם ארה"ב לפנות את הבסיס האווירי שלה בלוב , ובכך איבדה את אחרון מעוזי הצבא הגדולים שלה במזרח - התיכון . 
קיסינג'ר טען , שארה"ב תתרכז מעתה ב ' מוקדי קונפליקט ' ותשאיר את ' הסכסוכים הפריפריאליים ' לכוחות מקומיים פרו - אמריקניים . 
על פי התוכנית , ארה"ב תעדיף לצייד את בעלות - בריתה בנשק , ותימנע מהתערבות ישירה באמצעות כוח צבאי . 
במזרח - התיכון יקחו על עצמם ' תאומי העמודים ' , ערב - הסעודית ואיראן , את האחריות על הביטחון במפרץ הפרסי . 
ישראל הייתה אמורה להוות גורם מרתיע כלפי מדינות פרו - סובייטיות , המאיימות על היציבות באזור . 
למשל , בשנת 1970 טרחו קיסינג'ר ורבין , שהיה אז שגריר ישראל בוושינגטון , ועיבדו תוכנית : במקרה של התקפה סורית או עירקית על ירדן – ישראל תפעיל נגדן כוחות צבא , ואילו ארה"ב תרתיע את בריה"מ מהתערבות . 
השטחים , שכבשה ישראל במלחמת יוני , 1967 היו אמורים לשמש בידי ארה"ב קלף - מיקוח כלפי מדינות ערב : אם הן תסתלקנה מתמיכה בבריה"מ – תכריח ארה"ב את ישראל להחזיר את השטחים . 
מדיניות זאת אכן הוכיחה עצמה , יותר מאוחר , ביחסיה של ארה"ב עם מצרים . 
העוקץ ב ' דוקטרינת ניקסון ' היה , שהנטל של הגנת שדות הנפט באזור יועמס על כתפי בעלות - הברית עצמן . 
כפי שהסביר זאת דיוויד פאקארד , שר ההגנה : ארה"ב מעדיפה שאת משלוחי הנשק יממנו בעלות הברית הנושאות בנטל . 
זה היה הפתרון שיזם ממשל ניקסון , נוכח התבוסה בוויטנאם והלחץ הציבורי להורדת התקציב הצבאי . 
ניקסון ? שנלחץ על ידי תאגידי - הנשק הגדולים , אשר היו בין מממניו ? ערך תפנית במדיניות ' הביטחון הלאומי ' , וביטל את ההגבלות על מכירת נשק התקפי ' מתקדם ' לצבאות זרים . 
כתוצאה מהחלטה זאת , נפתח המזרח - התיכון לייבוא נשק אמריקני . 
באזור היו שלוש מועמדות רציניות לקניית נשק יקר מסוג זה : ישראל , ערב - הסעודית ואיראן . 
בישראל , הייבוא הצבאי טיפס בתלילות . 
בשנים - 1966 , 1962 ייבוא הנשק , אשר ברובו היה מתוצרת צרפת , הגיע לסכום של 107 מיליון דולר בממוצע לשנה ; בסוף תקופת ג'ונסון , בשנים - 1969 , 1967 הוא עלה לממוצע של 290 מיליון דולר ; בשנים - 1972 , 1970 תחילת ' דוקטרינת ניקסון ' , עלה ייבוא הנשק לישראל ( אשר כולו היה אמריקני ) , והגיע לסך של 550 מיליון דולר בממוצע לשנה . 
בשנת 1971 נראו רבין והממשל הישראלי מופתעים מן ' התפנית' בעמדותיו של ניקסון , שהחל לפתע לאשר את בקשותיהם בדבר אספקת נשק . 
עשר שנים לאחר - מכן המשיך עדיין לסבור מי שהיה באותה תקופה מנהל משרד ראש - הממשלה כי " ... המפנה המיוחל בעמדת הממשל היווה הישג עצום לישראל ... " ( גזית , 1983 : עמ' 53 ) . 
לאיראן היה ' הישג עצום ' עוד יותר : תאגידי - הנשק האמריקניים שיחרו לפתחו של השאח , שהפך לחביבם של ניקסון - קיסינג'ר . 
בשנת 1972 ביקר הצמד בטהרן , והכתיר את השאח ? שהיה בעל אישיות לא יציבה ביותר , בלשון המעטה ? בתואר ' השוטר של המפרץ' . 
הם עודדו את השאח לרכוש כל סוג נשק , ולו ּ המתוחכם ביותר , שיעלה על דעתו . 
זאת הייתה הפעם הראשונה שמדינה כלשהי , למעט בריטניה , הורשתה לרכוש נשק ' מתקדם ' ברמה דומה לזו שעמדה לרשותו של הצבא האמריקני . 
ההחלטה של ניקסון הועברה לפנטגון , ללא מתן זכות לערער עליה . 
" ... האם ניקסון הושפע ממצבם העגום של תאגידי הנשק ? 
אולי השאח הבטיח לניקסון תמיכה חשאית במסע הבחירות שלו , כפי ש ' הוושינגטון - פוסט ' טוען ... מה שברור , הוא שההחלטה של ניקסון הזריקה מרץ חדש בעסקי הנשק ... " ( Sampson , 1977 : p . 
245 ) . 
ובכן , למען רווחיהן של קבוצות הנשק האמריקניות , נפתח מרוץ - חימוש פראי במזרח - התיכון . 
ניקסון תיאר את המדיניות הזאת בשם ' שמירה על מאזן הכוחות' . 
רוג'רס , שר החוץ שלו , טען כי מכירת הנשק לאיראן היא בעלת ' השפעה מייצבת' במזרח - התיכון . 
משלוחי הנשק של בריה"מ , לעומת זאת , היו בעיניו ' הזמנה לצרות' . 
קיסינג'ר הסביר את המדיניות באופן יותר אקדמי : " ... מאזן כוחות הוא סוג של שוטר , שמתפקידו למנוע ממדינות שוחרות שלום לחוש חוסר אונים , ובמקביל למנוע ממדינות תוקפניות להתפרע ... " ( Kissinger , 1981 : p . 
182 ) . ברור שכדי לממן עסקות נשק בהיקף כזה – היה צורך בהכנסות גבוהות של בתי המלוכה , האיראני והסעודי ; ואלה יכלו לנבוע רק מתמלוגים על הכנסות יותר גבוהות של תאגידי - הנפט הגדולים . 
הצמד ניקסון - קיסינג'ר היה מודע לכך היטב ; ולכן הכשירו השניים את הקרקע לעליות במחירי הנפט , שהתחילו בשנת 1971 . 
התוכניות של ממשל ניקסון לא נעלמו מעיני העיתונות האמריקנית , שעקבה בחשדנות אחר תמרוניו המסוכנים במזרח - התיכון ; אבל בזכרונותיהם הנמלצים של ניקסון וקיסינג'ר , אין זכר לכך . 
בתוכנית ' ששים דקות' של רשת ' סי.בי.אס' ששודרה בשלושה במאי , 1980 התחמק קיסינג'ר מלענות על השאלה : האם הממשל של ניקסון עודד את שליטי מדינות הנפט במזרח - התיכון להעלות את מחיר הנפט , כאמצעי למימון משלוחי נשק לאיראן ולערב - הסעודית . 
בהתחשב ביחסים ההדוקים אשר שררו בין קיסינג'ר ובין הרוקפלרים , יש להניח שקיסינג'ר לא התעלם מההשפעה הטובה שהיו להפקדות הפטרו - דולרים של השאח על מאזן ' צ'ייס - מנהטן ' ; כך , מכל - מקום , סבור אנתוני סמפסון . 
עלייה במחירי הנפט הייתה עניין לא - פשוט . 
ניקסון כבר הספיק להסתבך בחשדות כלפיו , כאשר סירב בשנת 1971 להסיר את מכסות ייבוא הנפט , באופן שיוזיל את מחיר הנפט בארה"ב . 
הוא עשה זאת כדי להגן על האינטרסים של פירמות - נפט עצמאיות בארה"ב , שהפעילו עליו לחצים . 
גם קבוצת ' הגרעין ' של תאגידי - הנפט הבינלאומיים לא הייתה יכולה להעלות את המחירים , בלי לספוג ביקורת ציבורית חריפה ואולי אף סנקציות מצד מדינות אירופה . 
כפי שטענּו כבר קודם - לכן , הפתרון נמצא בדמותו של ' אופ " ק ' . 
' אופ"ק' הוקם , בזמנו , כדי למנוע את נפילת המחירים שאירעה בשנת 1960 . 
הקרטל הופיע כגוף רב - עוצמה בשנת , 1971 כאשר דרש להגדיל את תמלוגי הנפט ואת מחירי הנפט . 
באותה שנה נחתמו הסכם טהרן והסכם טריפולי בין מדינות ' אופ"ק' ותאגידי הנפט הגדולים ; נקבע שהתמלוגים שיעבירו התאגידים למדינות ' אופ"ק' יהיו בשיעור של % 55 לפחות , ושמחיר החבית יגדל בסכום בן 35 סנט לפחות . 
קבוצות - הנפט הגדולות ? אשר במשך עשרות שנים היו מאוחדות בהסכמה חשאית , על אי - כניעה ללחצים של המדינות המפיקות ? נכנעו בקלות יחסית לתכתיבי ' אופ " ק ' . הסיבה לכניעה הייתה כפולה : תמיכתו החשאית של הממשל האמריקני בעמדת ' אופ " ק ' ; והעידוד שהעניקו ניקסון וקיסינג'ר לשאיפות של השאח האיראני ושל בית - המלוכה הסעודי להשיג הכנסות גבוהות , כדי לממן את עסקות הנשק . 
היה ברור שהסכמים אלה היו זמניים – ושמחירי הנפט , ועימם ההכנסות מנפט , ימשיכו לעלות בהזדמנות הראשונה . 
ההזדמנות הגיעה במלחמת אוקטובר 1973 . 
מלחמה זאת הביאה לקפיצה ענקית בהכנסות מנפט , ובמקביל הפכה את המזרח - התיכון לאזור המרכזי של ייבוא הנשק בעולם . 
יש להניח , שניקסון וקיסינג'ר לא קידמו בברכה את מלחמת ; 1973 אבל גם אין הוכחה , שהם עשו מאמצים ניכרים למנוע אותה – או לבלום אותה בתחילתה . 
עובדה אחת מוסכמת על כל חוקרי המלחמה הזו : ניקסון , קיסינג'ר וזרועות שונות בממשל ידעו על ההכנות למלחמה , ולא היו מופתעים כשהיא פרצה . 
עובדה אחרת , שאינה שנויה - במחלוקת : פייסל מלך ערב - הסעודית ופקידים בכירים בארמונו התריעו באזני ראשי ' ערמקו ' על תוכניתו של סאדאת , לצאת למלחמה ובמקביל להטיל אמברגו על ייצוא הנפט מהמזרח - התיכון . 
ראשי ' ערמקו ' שיתפו במידע זה את ניקסון ואנשים אחרים בממשל . 
ה ' סי . 
איי . 
אי ' ידע זאת , הן מהתחנה שלו בערב - הסעודית והן ממקורות אחרים . 
קיסינג'ר קיבל מידע ישיר על פרטי התוכנית ; לא רק ממקורות מקורבים לסאדאת – אלא גם מחוסיין מלך ירדן , שבשנים 1957 - 1977 קיבל תשלום שנתי קבוע מאת ' סי . 
איי . 
אי ' . 
פייסל ומקורבי סאדאת הדליפו את המידע , משום שרצו להזהיר את ארה"ב מפני הקיפאון במזרח - התיכון : אם ארה"ב לא תכריח את ישראל לפתוח במשא - ומתן להחזרת שטחים ולהכרה מסוימת בפלסטינים – המדינות המתונות תיאלצנה להיגרר אחרי גורמים רדיקליים ואנטי - אמריקניים , אשר יסכנו לא רק את ישראל אלא גם את הנכסים האמריקניים באזור . 
סאדאת אותת זמן רב על רצונו להתקרב לארה"ב . 
הוא היה השליט הערבי הראשון , אשר מייד לאחר מותו של נאצר בשנת 1970 הביע את הסכמתו לנהל משא - ומתן לשלום עם ישראל תמורת נסיגה ישראלית מהשטחים . 
ממשלת גולדה מאיר , הידועה באטימותה , דחתה את ההצעה על - הסף . 
בשנת 1972 הורה סאדאת במפתיע לכל היועצים והחיילים הסובייטים , לעזוב את מצרים ; גם זאת , בניסיון לרַצות את ארה"ב . 
בתמורה , הוא ציפה לשינוי במדיניותה של ארה"ב במזרח - התיכון . 
הצעד התברר כמקח - טעות : קיסינג'ר אפילו אמר , שלא לפירסום , שסאדאת התנהג כטיפש בכך שפעל באופן חד - צדדי וששמט מידיו את האפשרות להשתמש בסילוק הסובייטים כקלף - מיקוח . 
השאלה המתבקשת : מדוע לא הגיבו ניקסון - קיסינג'ר נוכח איומי המלחמה ? 
זאת שאלת מפתח , בעלת השלכות תיאורטיות מרחיקות - לכת . 
באקדמיות המערביות שוררת התפישה האֶטטיסטית , ולפיה המדינה הלאומית היא היחידה המרכזית של הפעילות הפוליטית . 
בתוך המדינה אמנם פועלים כוחות מגוונים כגון מפלגות פוליטיות , עסקים , תקשורת , כנסיות וקבוצות חברתיות , המשפיעים לעתים על מדיניותה הפנימית והחיצונית של המדינה ? אולם הם אינם יכולים להשליט את האינטרסים שלהם באופן מוחלט . 
רק ב ' רפובליקות בננה ' או במדינות טוטליטריות , קבוצה חברתית או מעמד שליט יכולים להכתיב מדיניות על פי האינטרסים שלהם . 
בלימודי היחסים - הבינלאומיים שוררת אחת הגרסאות של תפישה זאת , המכוּנה האסכולה ' הריאליסטית' ; פרופסור הנרי קיסינג'ר נמנה על חסידיה . 
אסכולה זאת טוענת שמדיניות - החוץ של מעצמות כמו ארה"ב שואפת תמיד , ובעיקר בעידן הגרעיני , לשמור על ' מאזן - כוחות' ולמנוע התפרצות ' משברים ' . 
הנחת - היסוד של אסכולה זו היא כי העולם המדיני נתון ב ' מצב טבע' , ההופך אותו לזירת התגוששות בין מדינות החותרות להשיג את מירב ' הביטחון - הלאומי ' . 
כדי למתן ' מצב טבע' זה , מתערבות המעצמות הגדולות בסכסוכים אזוריים , וכופות ' סדר ' על המתגוששים . 
נותרת , כמובן , השאלה : מה הוא בדיוק ' הביטחון הלאומי ' שהמדינות חותרות להשיגו ? 
ומי בדיוק מגדיר אותו ? 
על פי טיעוני האסכולה , ' ביטחון לאומי ' מוגדר בהתאם לאינטרסים של המדינה . 
אינטרסים אלה מוגדרים על ידי קבוצה לא - מוגדרת של בני - אדם ; הקבוצה הזאת מופיעה תחת שמות מעורפלים כמו ' מקבלי החלטות לאומיים ' , ' קברניטי מדינה ' , ' מנהיגים ' וכיוצא - באלה ? הנחשבים לבלתי תלויים באינטרסים פרטיקולריים של קבוצות חברתיות הפועלות בתוך המדינה . 
נמצא אפילו מלומד , סטיבן קרסנר , אשר כתב ספר שמרבים לצטטו , ובו הוא טען כי ניתן להגדיר באופן אובייקטיבי את ' האינטרס הלאומי ' של ארה"ב . 
אינטרס זה נקבע , לדעתו , על ידי הנשיא והפקידים הבכירים בממשל ועל פי שיקולים אוטונומיים . 
קרסנר טוען כי קיימת לעתים חפיפה בין ' האינטרס המדיני ' ובין אינטרסים עסקיים . 
לעתים , רווחיותם של העסקים מקדמת את עוצמת המדינה ; אולם , אם קיים קונפליקט בין האינטרסים ? גוברות , ללא ספק , העדיפויות הלאומיות של פקידי המדינה . 
משום כך , לדעתו , טועים המרקסיסטים בטענתם שהאינטרס הלאומי של ארה"ב מוכתב על ידי קבוצות - ההון ונקבע על פי התנודות במגמות של הצבר ההון . 
הספר ניסה לאשש את טיעוניו בעזרת ממצאים אמפיריים ; אולם בכל מה שנוגע לעסקי הנפט , הוא נכשל קשות . 
תאגידי - הנפט הגדולים אולי לא תמיד הכתיבו את הצהרותיהם של פקידי הממשל ; אולם כל אימת שמדיניות - החוץ של הפקידים האלה עמדה בניגוד לאינטרסים של תאגידי הנפט ? ניצחו , משום - מה , האחרונים . 
אפילו בעִתות חירום , כמו בזמן מלחמת - העולם השנייה , כש ' הביטחון הלאומי ' נראה מוכתב לחלוטין על ידי צרכי הממשל , ניצחו האינטרסים של תאגידי - הנפט הגדולים . 
בשנת 1943 הכריזו הנשיא רוזוולט ושר הפנים הכל - יכול שלו איקיס , שהאינטרס הלאומי של ארה"ב מחייב כי יולאמו העסקים של תאגידי - הנפט האמריקנים בערב - הסעודית ; זאת , כדי לאפשר גישה לעתודות הנפט , החיוניות להגנתה של ארה"ב ; פקידי הממשל אף הכריזו על רצונם לרכוש את עסקי ' גולף ' בכוויית ; הם תיכננו להקים , בעזרת אותה חברה ממשלתית שתוקם לאחר ההלאמה , בית - זיקוק באתר ראס - תנורה ; הם הציעו להיכנס לעסקי צינורות נפט שיונחו בין הים - האדום לבין הים - התיכון , שוב מטעמי ' ביטחון לאומי ' . 
תיאבונם של הפקידים גבר ככל שהיקף התוכניות גדל , והם כבר תיכננו עם עמיתיהם , הפקידים הבריטים , להיכנס בשותפות שתחלק את הנפט המזרח - תיכוני בין ממשלות ארה"ב ובריטניה ; הם אפילו חתמו בשנת 1944 על ' הסכם הנפט האנגלו - אמריקני ' , שהזכיר לא מעט את ההסכם החשאי לחלוקת הנפט בעולם , שנחתם בשנת 1928 בטירת אקנקרי שבסקוטלנד , בין תאגידי - הנפט הגדולים . 
מהתוכניות הממשלתיות הללו לא נותר מאומה : רוזוולט מת , בלי שזכה לראות ולו ּ אף טיפה אחת של נפט בבעלות ממשלתית ; שר הפנים הכל - יכול שלו פוטר בבושת פנים , וזכה לסיים את חייו כפרשן בעיתון ; ' האינטרס הלאומי ' של ארה"ב בערב - הסעודית יוצג היטב על ידי קבוצת ' ערמקו ' ; היא גם הייתה זו שהקימה את בתי - הזיקוק והניחה את צינורות הנפט . 
וההסכם האנגלו - אמריקני שנחתם ? 
פשוט , כולם התעלמו ממנו . 
גם יותר מאוחר לא היה ברור , מה היא ההגדרה המדויקת של ' הביטחון הלאומי ' ומי המגדיר . 
בשנת 1953 רצה שר המשפטים לתבוע חמישה תאגידי - נפט מובילים בארה"ב , בעוון קנוניה בינלאומית להגבלת הסחר בנפט . 
אלא שהמועצה לביטחון לאומי הורתה לשר המשפטים לחדול מהתביעה , משום שתביעה זאת " ... נחשבת לבעלת עדיפות משנית לעומת השיקולים של האינטרס הלאומי הבטחוני ... " ( Yergin , 1991 : p . 
421 ) . 
בהכללה , ניתן לאמר : אם ' האינטרס הלאומי ' של ארה"ב חופף את הצרכים של רוב האזרחים האמריקאים , כפי שקרסנר טוען ? הרי ככל שהדבר נוגע למזרח - התיכון , אינטרס זה כולל גישה חופשית למקורות הנפט וכן מחירי נפט נמוכים ויציבים התלויים ביציבות המדינית באזור . 
הנסיבות ההיסטוריות מראות כי זה היה המצב בעידן ' הזרימה החופשית' : הייתה התאמה מסוימת בין האינטרסים של קבוצות - הנפט הגדולות , שכללו נגישות למקורות הנפט ומחירי נפט נמוכים ויציבים , ובין מדיניות - החוץ של ארה"ב שהצהירה על שאיפה ליציבות ולמניעת סכסוכים באזור . 
אינטרסים אלה גם חפפו את הצרכים של רוב הצרכנים והפירמות במשק האמריקני . 
ואילו מאז שנות השבעים , בעידן ' הזרימה המוגבלת' , השתנו הנסיבות , ומדיניותם של תאגידי - הנפט הגדולים חתרה למחירי נפט גבוהים ולא יציבים . 
קרסנר ? שהיה עליו לתרץ את ' המדיניות' התמוהה של ניקסון וקיסינג'ר , אשר תמכו בתביעתן של ערב - הסעודית איראן ולוב , להעלאת המחירים ? טען כי קיים קשר הפוך בין רמת המחירים ובין יציבותם . 
לדבריו , קשר הפוך זה מעמיד את ' קובעי המדיניות' בפני הכרעה בין שתי חלופות : " ... משק לאומי בעתות שלום , נזקק ליציבות במחירים . 
אספקה ומחירים לא יציבים עלולים לחולל תנודות במשק ומעצורים במערכת הפוליטית . 
מכאן , שמנקודת מבט מרקנטליסטית , כלומר מתוך התמקדות בצרכי המשק הלאומי , עדיפה החלופה של מחירים יציבים וגבוהים יותר , מאשר מחירים נמוכים ולא יציבים ... " ( Krasner , 1978 : p . 
39 ) . במלים אחרות : קרסנר טוען , ש ' מקבלי ההחלטות הלאומיים ' נאלצו – משיקולים של ' צורכי המשק הלאומי ' – להעדיף מדיניות של מחירי נפט גבוהים ויציבים , על פני מדיניות של מחירי נפט נמוכים ומתנודדים . 
בחינת הנתונים של מחירי הנפט , בחמישים השנים האחרונות , מראה דווקא יחס ישר בין מחירי הנפט ובין יציבותם . 
משנות הארבעים ועד סוף שנות הששים , המחיר של חבית נפט גולמי מהמזרח - התיכון היה , בארה"ב , נמוך משני דולר ; במרוצת התקופה , נותר המחיר יציב וכמעט ללא תנודות ( שרטוט ו ' לעיל ) . לעומת זאת , למן שנות השבעים ועד ראשית שנות התשעים , המחירים ' הריאליים ' של הנפט עלו פי ארבעה בממוצע ; הם התנודדו למעלה ולמטה בעשרות אחוזים , ולעתים אף בטווח של מאות אחוזים . 
למעשה , לפי ההיגיון הזה , היה על ממשל ניקסון ' לבחור ' בין מדיניות החותרת למחירים נמוכים ויציבים , ובין מדיניות של מחירים גבוהים ובלתי - יציבים ; כל זאת בהנחה , שהפקידים אכן היו בעלי יכולת כלשהי לקבוע מדיניות ; ובהנחה , שהשיקולים של הממשל הם אכן ' אוטונומיים ' ומתבססים על ההיגיון של ' אינטרס לאומי ' – כפי שקרסנר מתאר . 
לפי כל הסימנים , ' מקבלי ההחלטות הלאומיים ' של ממשל ניקסון העדיפו באורח שיטתי את החלופה השנייה . 
מסתבר , שהבחירה של ניקסון - קיסינג'ר פעלה אולי למען ' הביטחון הלאומי ' של קבוצות מסוימות בארה"ב , אולם היא פעלה נגד ' האינטרס הלאומי ' של מרבית האמריקאים . 
משום - מה , מדיניות - החוץ של הממשלים האמריקנים מאז שנות השבעים לא הייתה מנוגדת לאינטרסים של תאגידי - הנפט הגדולים . 
ניתן אולי לקבל את הטענה , שעד סוף שנות הששים הייתה מדיניות - החוץ של ארה"ב סובלנית כלפי הלחצים להגדלת מחירי נפט – כדי להשיג מטרות יותר חשובות , כמו ' בלימת הקומוניזם ' , והשגת יציבות מדינית ואבטחת הגישה אל מקורות הנפט . 
טענות מסוג זה אינן סבירות , כאשר מתייחסים לשנות השבעים ואילך : מאז מלחמת יוני , 1967 מחירים גבוהים של נפט לא היו יכולים לשמש אמצעי להשגת מחירים יציבים ; הם לא היוו תשלום הכרחי לשם השגת יציבות מדינית באזור , ובוודאי שהם לא הועילו לחוסנו של כלל המשק האמריקני . 
יתר על כן : העליות במחירי הנפט , והתנודות החריפות בהם לוּו במשברים ובאי יציבות מדינית באזור . 
הבה נניח לרגע שהממשל האמריקני טעה , כמו קרסנר , וסבר שמחירים גבוהים של נפט מחזקים את היציבות במזרח - התיכון ; עדיין נותרה הבעיה השנייה : על פי האסכולה ' הריאליסטית' – יש לצפות שארה"ב תחתור לשמור על היציבות באזור , ותנסה למנוע ' משבר ' שעלול להסלים עד כדי עימות עם בריה"מ . 
לקיסינג'ר לא חסרו הוכחות , ממקור ראשון , על המשבר הצפוי : ברז'נייב , שהתארח ביוני 1973 אצל ניקסון , כהכנה לוועידת פסגה בין המעצמות , טרח להתריע באוזניו במשך שעות מספר , כי המזרח - התיכון עומד בפני התפוצצות וכי עומדת לפרוץ מלחמה . 
מוזר הדבר ככל שיישמע , אבל ניקסון , קיסינג'ר ופקידים במשרד החוץ לא הראו סימנים , כי יש ברצונם למנוע את המשבר . 
קיימים כמה הסברים ' ריאליסטיים ' לאדישות הזאת . 
הסבר אחד הוא , שהממשל תמך בישראל , ולא ראה צורך דחוף לשנות את הקיפאון שהשתרר במזרח - התיכון ; מה עוד שסאדאת עשה צעד בלתי ' ריאליסטי ' , וסילק את הסובייטים ממצרים . 
מאזן הכוחות נטה לטובת ישראל , ולא היה מקום לדאגה . 
אם הממשל תמך בישראל – עדיין נותרת בעינה השאלה , מדוע לא טרח קיסינג'ר להזהירה מפני הצפוי . 
הסבר אחר הינו הפוך מהראשון : גופים שונים בממשל היו בטוחים שישראל נהנית מיתרון צבאי ניכר ; ולכן , כדי להניע את ממשלתה הסרבנית ליזום ויתורים , היה חשוב למנוע ממנה ניצחון מוחץ בנוסח יוני 1967 . 
כך יתאפשר למדינות הערביות , לזכות במעט טריטוריה ולהחזיר לעצמן משהו מן הכבוד העצמי שלהן . 
מטרתו של קיסינג'ר הייתה , לפי הסבר זה " ... להניח לישראלים לנצח , אבל לאחר שיקיזו דם ... " ( הרש , 1992 : עמ' 168 ) . ניצחון מהיר של הישראלים היה עלול להוביל להתמוטטות המשטרים המלוכניים , ולאובדן הנכסים האמריקניים שנותרו באזור . 
כך או אחרת – הישראלים הופתעו מפריצת המלחמה ; וקיסינג'ר נאלץ לספק להם נשק , בדחיפות , לאחר שהממשלה הישראלית איימה לפתוח בהתקפה גרעינית . 
וכך , לאחר שהמלחמה העניקה למדינות ערב הישגים משמעותיים , נתגלגלה לידיו של קיסינג'ר הזדמנות להגיע להסדר במזרח - התיכון . 
המלחמה הוכיחה כי הסכסוך עלול להתפתח למשבר עולמי , המסכן את המעצמות ומערער את משקי המערב . 
אבל , שוב , לא נראה כי הממשל האמריקני שש לנצל את ההזדמנות לפתרון הסכסוך . 
קיסינג'ר השתמש באיומים ובפיתויים ותימרן את הצדדים הלוחמים אל עבר חתימה על ' הסדרי - ביניים ' . 
היו אלה הסכמים ארעיים של הפסקת - אש – אשר יותר משהובילו ליציבות , הבטיחו התפרצות של משברים נוספים . 
כאשר ביולי 1975 ניסה יצחק רבין , אז ראש - הממשלה , ליזום מהלך חדש שיוביל אל הסדר יותר יציב באמצעות ועידת - שלום בז'נבה – הנשיא פורד , אשר ירש את ניקסון , מיהר לזמן את השגריר הישראלי בוושינגטון , ולאיים עליו בהפסקת הסיוע האמריקני . 
נראה כי שמירת המתח באזור הייתה המשימה הדחופה ביותר של ' האינטרס הלאומי ' האמריקני . 
קיסינג'ר , הופיע כעבור שנה בכינוס של הקונגרס היהודי - אמריקני , והסביר את הסיבה : אמנם בכמה מדינות במזרח - התיכון קיימת נטייה ליישוב הסכסוך הישראלי - ערבי , הנמשך זה כמה דורות ? אולם השלום באזור אינו תלוי ברצונן של המדינות הלוחמות , אלא בהסכמה שתיווצר בין ארה"ב ובין בריה"מ על חלוקת ההשפעה ביניהן בעולם . 
בסיכומו של דבר , מאז סוף שנות הששים , מדיניותו של הממשל האמריקני חתרה באופן עקבי גם נגד מחירי נפט נמוכים וגם נגד יציבות במזרח - התיכון . 
כתוצאה מכך , מלחמת 1973 הובילה לעלייה תלולה במחירי הנפט – ולעלייה תלולה לא פחות של משלוחי הנשק , מצד האמריקנים והסובייטים . 
שתי המעצמות עשו מאמצים ניכרים לייצב את ' מאזן - הכוחות' באזור , באמצעות הגברת משלוחי הנשק . 
קואליציית הנפט והנשק יצאה מנצחת מהמשבר . 
קיסינג'ר השיג קליינטית חדשה לנשק אמריקני : מצרים . 
הוא גם דאג לכך , שמימון מכירות הנשק למצרים ייעשה על ידי ערב - הסעודית . 
על פי דיווחי העיתונות , השגרירים במדינות המפרץ הערבי - פרסי נראו עסוקים יותר מתמיד בהסברת היתרונות של הנשק האמריקני . 
מכירת הנשק , לכל הצדדים הלוחמים , לוּותה בשפה ' הריאליסטית' של הדיפלומטיה האמריקנית . 
לפי הצהרות הנשיא , שר ההגנה ושר החוץ , היוו משלוחי הנשק ערובה להשכנת שלום באזור . 
גנראל פיש ממשרד ההגנה אמר ל ' ניו - יורק טיימס ' ( 18.7.75 ) : " ... אי אספקת נשק למצרים , תפר את האיזון השברירי עד סכנה של השלום במזרח - התיכון ... " ( מצוטט אצל פרנקל , 1991 : עמ' 78 ) . דובר הנשיא אמר ל ' ניו - יורק טיימס ' ( 25.9.75 ) , בפשטות , כי " ... משלוחי נשק למדינות המזרח - התיכון הם חלק ממאמצי השלום של ארה " ב ... " ( פרנקל , שם ) . וכך , ככל שארה"ב ובריה"מ שקדו על היציבות , כן הלכה והתערערה היציבות באזור . 
ממשל קרטר , שהחליף את ממשלו של פורד , הפך שוב את כיווני היעדים של ' הביטחון הלאומי ' . 
' דוקטרינת קרטר ' טענה כי אין עוד לסמוך על הכוחות המקומיים של בעלות - הברית ; אלא יש לחזור לשיטה הישנה המבוססת על מעורבות ישירה של הצבא האמריקני בסכסוכים המקומיים , בטרם יהפכו לקונפליקט בין המעצמות . 
לפתע הסתבר כי ' תאומי העמודים ' , ערב - הסעודית ואיראן , אינם יכולים להגן על האינטרסים של ארה"ב . 
קרטר ויועצו לביטחון לאומי בז'זינסקי החליטו להקים ' כוח משולב לפריסה מהירה ' , שיועד לעמוד מול המעורבות הסובייטית בקרן אפריקה ובתימן . 
ההתערבות הישירה של כוח זה נראתה דחופה , לאחר נפילת השאח באיראן ; ועוד יותר , לאחר הפלישה הסובייטית אל אפגניסטן . 
שדות הנפט בערב - הסעודית ובנסיכויות המפרץ נראו , בעיני הבית הלבן , חשופים יותר מתמיד להתקפות ולפעולות טרור . 
קרטר ניסה להציג תדמית חדשה ודמוקרטית , שתחליף את ' הריאל - פוליטיק ' הצינית של קודמיו הרפובליקנים : הוא חתר לצימצום מרוץ - החימוש בין המעצמות ; הוא פעל במרץ לקידום השלום במזרח - התיכון , תוך הכרה בזכויותיהם של הפלסטינים להגדרה עצמית ; הוא נלחם למען קידום הדמוקרטיה ברחבי העולם הפריפריאלי , תוך איום בהפסקת הסיוע לממשלים שאינם מכבדים זכויות אזרחיות . 
תוצאות פעילותו לא היו מעודדות ביותר ; למעשה , הן היו הפוכות מכוונותיו . 
למרות כוונותיו להגביל את מרוץ - החימוש – קרטר היה הנשיא הראשון , מאז ג'ונסון , שהעלה את תקציב ההגנה של ארה"ב אשר היה בשפל מזה עשור . 
בשנה הראשונה לנשיאותו דחה קרטר כשש - מאות בקשות לסיוע צבאי ולמכירת נשק בסכום של כמיליארד דולר , שהופנו אליו מתשעים - ושתיים מדינות . 
למרות זאת , ייצוא הנשק מארה"ב המשיך לגדול ; הוא הופנה בעיקר אל עבר המזרח - התיכון . 
הדבר נבע , באופן פרדוקסלי , מדבקותו של הנשיא ביישוב סכסוכים . 
לדוגמא , בעקבות הסכם ' קיימפ - דייויד' , שבו הוא כפה על מצרים וישראל חתימה על הסדר שלום ? הוא נאלץ לפצות את שני הצדדים , באמצעות סיוע צבאי . 
ישראל קיבלה סכום בן 2.2 מיליארד דולר , פיצוי על הנסיגה מסיני ועל הקמת שדות תעופה חדשים במקום אלה שאבדו לה בחצי - האי ; וכן קיבלה חמישה - עשר מטוסי F-15 ושבעים - וחמישה מטוסי F-16 בשווי של 1.9 מיליארד דולר . 
בתמורה , הורשתה מצרים לרכוש חמישים מטוסי F-5 בשווי של 400 מיליון דולר . 
סיירוס ואנס שר החוץ נימק את החלטת הממשל למכור מטוסים למצרים , בכך שיש צורך להעניק לה את הביטחון הדרוש כדי שתוכל להתמיד במשא ומתן עם ישראל . 
באותה הזדמנות מכר קרטר לערב - הסעודית 60 מטוסי F-15 בסכום של 2.5 מיליארד דולר . 
כדי להתגבר על התנגדות הקונגרס לעסקה עם ערב - הסעודית , הדגיש קרטר שמדובר בחבילת אחת של סיוע שאין לפרקה ; אם ידחה הקונגרס חלקים מהעסקה , תבוטל העסקה כולה . 
שר החוץ נימק את מכירת הנשק לערב - הסעודית בחשיבות שהממשל מייחס למדינה זאת , בקידום מגמת המתינות באזור . 
אין להתפלא כי ואנס התמנה , לאחר פרישתו ממשרד החוץ , למנהל ב ' ג'נראל - דיינמיקס ' . 
במדיניות השלום של קרטר לא היה חידוש גדול בהשוואה למדיניות ' היציבות' של קודמיו : עוד בזמנו של פורד , התחיל הנוהג של נסיגה ישראלית משטחים כבושים תמורת נשק לכל הצדדים ; אולם בזמנו של קרטר הפך העניין לאמנות דיפלומטית , המבססת את קידום השלום בעזרת קידום מכירות נשק . 
במדיניותו של קרטר היה חלק פחות נעים , שנגע ב ' זכויות האזרח ' . 
כאן נאלץ קרטר לנהל ' ריאל - פוליטיק ' לוליינית . 
החתירה ל ' מאזן - כוחות' ולהשכנת שלום בעולם הובילה את קרטר לאשר סיוע צבאי לדיקטטורות אכזריות , כמו ה ' חמר - רוז' ' בקמבודיה וכמו פרדיננד מרקוס השליט המושחת בפיליפינים – ולהעניק תמיכה צבאית לבתי המלוכה של ערב - הסעודית , ירדן ואיראן , אשר לא הקפידו במיוחד על ' זכויות האזרח ' של נתיניהם . 
קרטר הפסיק את הסיוע הצבאי לאנסטאסיו סומוזה , הדיקטטור הנצחי של ניקרגואה ; הוא עצר את הסיוע לגנראל קג'ל גרסייה , שערך מרחץ - דמים בנתיני גואטמלה . 
מצד שני , הוא העלים עין מהסיוע הצבאי שהעניקה ישראל , בעידוד משרד ההגנה האמריקני , לניקרגואה , גואטמלה , פרגוואי , בוליביה , פנמה , אל - סלבדור ועוד מיני דיקטטורות צבאיות , שעסקו ברצח המוני של איכרים אינדיאנים ושל בני - אדם שנחשדו ב ' שמאלנות' . 
משרד הביטחון הישראלי גם דאג לשלוח ' יועצים צבאיים ' , שאימנו את ' חוליות המוות' אשר זרעו הרס וטרור באוכלוסייה הכפרית של מדינות אלה . 
קרטר עצם עיניו נוכח הסיוע שנתנו הישראלים , בברכת משרד ההגנה האמריקני , לדרום - אפריקה – אשר הממשל האמריקני הקפיד לקיים את החרם שהוא יזם נגדה . 
הממשלה הישראלית , הצבא הישראלי ותאגידי הנשק בישראל עסקו במשך שנים בטיפוח הקשרים הצבאיים עם דרום - אפריקה ; אולם דווקא בתקופת קרטר , קשרים אלה היו בשיאם . 
הישראלים סייעו לצבא הדרום - אפריקני להצטייד בנשק אמריקני מתוחכם , ולפלוש אל אנגולה ואל מוזמביק ; הם סייעו למשטרה הדרום - אפריקנית לדכא את התנועות שנלחמו באפרטהייד . 
כפי שטען שמעון פרס : " ... תפקידה העיקרי של ישראל בשותפות היה כמתווכת . 
היו מדינות כמו דרום - אפריקה , שארה"ב רצתה לעזור להן . 
במקרים כגון אלה היה נוח מאוד לתת את הסיוע דרך ישראל , או לעודד את ישראל להגביר את הייצוא שלה למדינות הללו ... " ( גולן , 1982 : ע"ע 125 - 126 ) . קרטר , אשר פעל לצימצום תפוצת הנשק הגרעיני בעולם , הקפיד להתעלם מהתוכניות לפיתוח נשק גרעיני , המשותפות לישראל ולדרום - אפריקה ; ובעיקר שקד להסתיר את הניסוי האטומי המפורסם , שערכו ישראל ודרום - אפריקה באוקיינוס ההודי . 
ג . 
המהפכה האיראנית ומלחמת עירק – איראן 1980 - 1988 
ממשלו של קרטר עודד עסקות נשק , אולם הוא גם לחץ להקפיא את מחירי הנפט . 
ואכן , בשנים 1974 - 1978 הועלו מחירי הנפט פעמיים בלבד . 
קרטר עשה עסקת חליפין עם השאח : שליט איראן לא יעלה את מחיר הנפט , ונשיא ארה"ב יתעלם מדיכוי זכויות האזרח במשטרו וימשיך להזרים נשק לצבאו . 
אבל הנשק האמריקני לא הועיל למשטרו של השאח ; לא הועילה לו גם המשטרה החשאית שדיכאה את אזרחי איראן . 
בסופו של דבר הופל השאח על ידי כהן - דת אלמוני בשם חומייני , שהטיף כל חייו לגירוש האמריקנים מן הארץ . 
מלכתחילה , היו יחסים מתוחים בין ממשלו של קרטר ובין המשטר של חומייני . 
הממשל האמריקני ניסה לטעון בתחילה , שהמהפכנים מקבלים השראה מבריה"מ ; אולם עד - מהרה התברר שמדובר במשטר מסוג חדש , שאינו נוטה לעבר אף אחד מהגושים . 
קרטר לא התכוון לוותר בקלות על שדות הנפט באיראן , אשר שבתו מתפוקתם עם הנטישה המבוהלת של תאגידי הנפט לאחר המהפכה . 
היחסים בין ארה"ב ואיראן הידרדרו , ככל שעלו מחירי הנפט והתורים התארכו ליד תחנות - הדלק . 
העימות הגיע לשיאו כשקרטר הסכים , לאחר לבטים רבים , להעניק מקלט פוליטי לשאח ולבני משפחתו . 
בעיני הממשל האיראני , התפרש הדבר כמזימה אמריקנית לחולל הפיכת - נגד , בדומה להפיכה של , 1953 שתחזיר את השאח המודח לאיראן . 
המשבר הגיע , כאשר מפגינים השתלטו על השגרירות האמריקנית בטהרן , תפסו את אנשי הסגל ששהו בה והחזיקו בהם כבני - ערובה . 
לעיתונאי אנתוני סמפסון הייתה גירסה אחרת להשתלשלות המאורעות , שהובילו את שתי המדינות עד לסף עימות צבאי . 
על פי גרסתו , לווה השאח בשנים 1976 - 1978 סכום של 3.8 מיליארד דולר למימון ייבוא הנשק מארה"ב . 
ערב המהפכה החזיקה קבוצת בנקים , שבראשה עמד בנק ' צ'ייס - מנהטן ' , בשטרי חוב של איראן בסך 500 מיליון דולר . 
כנגד זה , היו מופקדים 433 מיליון דולר לזכותה של איראן בסניף לונדון של ' צ'ייס - מנהטן ' . 
הכסף הופקד על ידי השאח , שהיה בעל קשרים טובים עם הרוקפלרים – אשר חלק מהנפט שהופק באיראן היה בשליטתם , באמצעות אחזקותיהם בקבוצות - הנפט המובילות . 
הרוקפלרים חששו , שמא המשטר החדש ימשוך כספים אלה ; מאחר שלא הייתה להם סמכות להמשיך ולהחזיק בפקדונות , הם חיפשו עילה כלשהי כדי להקפיאם . 
העילה נמצאה , כשהגיע משבר בני הערובה . 
לדעתו של סמפסון , רוקפלר וידידיו בממשל לא היו צד פסיבי במשבר . 
דיויד רוקפלר , ידידו של קרטר , והנרי קיסינג'ר , שר החוץ הקודם ? ובאותו זמן , יועץ מיוחד של ' צ'ייס - מנהטן ' ? נפגשו כמה פעמים עם קרטר , במטרה לשכנעו כי יעניק מקלט לשאח . 
הם ידעו , טוען סמפסון , כי צעד זה ייחשב בעיני המשטר באיראן כהתגרות מכוונת . 
קיסינג'ר טען באוזני סמפסון , כי אין משהו יוצא - דופן בעובדה ש ' כמה אזרחים פרטיים ' מביעים באוזני הנשיא את דעתם על המדיניות שעליו לנקוט . 
המדיניות הזאת , מכל - מקום , הרגיזה את הממשל בטהרן ; הוא איים למשוך את פקדונותיו מהבנקים האמריקניים . 
קרטר הגיב במהירות ? ובתירוץ של הגנה על ' האינטרס - הלאומי ' , הטיל אמברגו על הנפט מאיראן והקפיא את הנכסים האיראניים בארה"ב . 
זה הוביל להחרפה נוספת של הסכסוך . 
קרטר תירץ את הצעד הדרסטי הזה כאמצעי שיועד למנוע זעזוע , שהיה נגרם למערכת הבנקאית של ארה"ב – לו ּ היה מניח לממשל איראן לממש את איומו , ולמשוך את פקדונותיו . 
התירוץ נשמע מפוקפק מאוד : אף אחד לא הבין כיצד פקדונות , בסכום של כשמונה מיליארד דולר , יכולים לגרום ' זעזוע' במערכת ענקית כזאת ? מה גם , שהפקדונות של השאח ברובם הוחזקו בסניפים ובשלוחות בלונדון ולא בצפון - אמריקה . 
מנגד , היה ברור דבר אחר : פקדונות השאח בסניפי ' צ'ייס - מנהטן ' ו ' סיטיבנק ' בלונדון , בבעלות הרוקפלרים , יוקפאו וישמשו כערובה לחובות איראן לבנקים אלה . 
' העוקץ' בסיפור היה התחוללותו של ' משבר נפט ' השני . 
כמו המשבר של , 1973 הסיבה לא נבעה מ ' מחסור ' כלשהו בנפט . 
למעשה , בית - המלוכה הסעודי ? שהיה אויבו של המשטר השיעי באיראן ( שני המשטרים טוענים לבלעדיות על ירושת מוחמד , מייסד האיסלם ) ? דאג להשלים את התפוקה , וכך גם עשו רוב חברות ' אופ"ק' האחרות . 
אבל הייתה בהלת מחסור , ואותה ניצלו תאגידי הנפט כדי לצבור מלאים ולעלות מחירים . 
כשהתחילה המהפכה ושדות הנפט באיראן שבתו , המחירים עלו עד לרמה של 34 דולר לחבית ; כשהגיע משבר בני - הערובה – הגיעו המחירים , בכמה מקרים , אף לרמה של 50 דולר לחבית . 
הייתה זו שנה מצוינת לעסקי קואליציית הנפט והנשק . 
הרווחים הנקיים של קבוצות הנפט הגדולות עלו בשיעור של % ; 120 במקביל עלו ההכנסות של מדינות ' אופ " ק ' , שאיפשרו להן לממן עסקות נשק חדשות . 
ואלה לא איחרו לבוא : אווירת הפחד מפני המהפכה השיעית של איראן ; הנסיונות להפיל את בית המלוכה הסעודי ; הפלישה של בריה"מ לאפגניסטן ; הניסיון הצבאי הכושל של קרטר , לחילוץ בני - הערובה ? כל אלה גרמו לקפיצה משמעותית בתקציבי הביטחון , ובייבוא הנשק למזרח - התיכון . 
יש לציין שבשנת , 1979 שהייתה שנת שיא במחירי הנפט , התפוקה הכללית של הנפט במדינות ' אופ"ק' הייתה 31 מיליון חביות ליום ; כלומר , כשלושה מיליון חביות יותר מרמת התפוקה בשנת , 1978 השנה שלפני הפסקת ייצוא הנפט מאיראן . 
תאגידי הנפט אגרו את העודפים , בתקווה לבצע מחטפים נוספים בעתיד . 
ההזדמנות למחטפים אלה הגיעה בספטמבר , 1980 כאשר עירק פלשה לאיראן . 
עילת הסכסוך הייתה הריבונות על שאט אל - ערב , אזור נפט איראני שעירק חמדה זה שנים . 
מטוסים עירקיים הפציצו את עבדאן והעלו באש את מִתקני הזיקוק . 
בתגובה , הפציצו מטוסים איראניים בארות ומתקני נפט בעירק . 
ייצוא הנפט מעירק ומאיראן נעצר כמעט כליל , ותפוקת הנפט בעולם ירדה בכעשירית . 
מחירי הנפט עלו שוב עד לרמה של 42 דולר לחבית ; עימם עלו הרווחים של תאגידי - הנפט הגדולים . 
שש קבוצות הנפט המובילות הרוויחו יחד 22 מיליארד דולר , שיא שלא הצליחו להשיג למן תחילת המאה העשרים ועד למלחמת - המפרץ . 
סדאם חוסיין , הדיקטטור הצבאי של עירק , סבר שנקרתה לפניו הזדמנות להרחיב את ריבונותו במפרץ הפרסי ; הוא קיווה להפוך את נחלתו למדינה המרכזית במזרח - התיכון , החולשת על אחד הצמתים האסטרטגיים החשובים בעולם . 
הוא חשב , שאיראן המבודדת ? המסוכסכת עם המעצמות , ועם צבאה ּ שהתפרק לאחר המהפכה ? לא תחזיק מעמד יותר מאשר שמונה ימים . 
התברר , שהוא טעה : המלחמה ארכה לא פחות משמונה שנים . 
עד כאן ההסבר ' הריאליסטי ' המקובל למלחמת איראן - עירק . 
קיים גם הסבר אחר : קרטר , שנמצא בשנה האחרונה לנשיאותו , ניסה נואשות להשיג את שיחרור בני הערובה האמריקאים . 
הוא סבר שבכך הוא יזכה מחדש בבחירות לנשיאות . 
הצבא האיראני , שהתבסס על ציוד אמריקני , נותר ללא תחמושת וחלפים – בעקבות ניתוק היחסים עם ארה"ב . 
קרטר העריך שפלישה עירקית תשכנע את האיראנים לשחרר את בני - הערובה , בתמורה לאספקה צבאית מארה"ב . 
כך מצא עצמו סדאם חוסיין מחוזר על ידי ארה"ב ונתמך על ידי מדינות , אשר לא מכבר נחשבו לאויבותיו : מדינות שמרניות כמו ירדן , כוויית וערב - הסעודית – שהיו עוינות כלפי משטר הבעת' האנטי - מלוכני – עודדו אותו , לפתוח במלחמה נגד המשטר השיעי באיראן . 
כחודש לפני הפלישה לאיראן יצא סדאם חוסיין לריאד , וקיבל התחייבות לתמיכה כספית מאת חאלד מלך ערב - הסעודית . 
וושינגטון נתנה גיבוי לצעד זה , אשר אף זכה לעידוד נלהב מבז'זינסקי היועץ לביטחון לאומי . 
קרטר לא הסתפק במתן עידוד לפלישה ; הוא גם דאג לספק סיוע מודיעיני לצבא העירקי . 
באופן רשמי , קרטר גינה את הפלישה העירקית ; ובמקביל , הציע בחשאי לאיראן סיוע צבאי בתמורה לבני - הערובה . 
מי שטירפד את תוכניתו היה מתחרהו בבחירות , רונלד רייגן . 
זו , מכל - מקום , גרסתו של גרי סיק , שהיה באותה עת סגנו של בז'זינסקי לענייני איראן : אנשים ממטה - הבחירות של רייגן ניהלו מגעים חשאיים עם אנשי חומייני – במקביל למגעים של קרטר – כדי למנוע את שחרורם של בני הערובה לפני מועד הבחירות בארה"ב . 
במגעים אלה השתתפו וויליאם קייסי , מנהל מטה - הבחירות של רייגן , אשר לאחר הניצחון בבחירות מונה למנהל ' סי . 
איי . 
אי ' , וג'ורג' בוש , אז מועמד לסגן הנשיא וקודם - לכן מנהל ' סי . 
איי . 
אי ' . 
אנשי רייגן הבטיחו לאיראנים שאם רייגן יבחר לנשיא , הוא יפשיר את הפקדונות המוקפאים של איראן ויספק נשק לצבא האיראני . 
לא רק רייגן טירפד את תוכניותיו של קרטר לזכות בבחירות . 
גם ממשלת בגין ? שלא אהדה את נסיונותיו של קרטר , לכפות עליה הכרה בזכויות המדיניות של הפלסטינים ? מכרה לאיראן בחשאי נשק , שאותו קיבלה במסגרת הסיוע האמריקני . 
האיראנים עמדו בהסכם עם רייגן – ומייד לאחר שנבחר לנשיא , הם הודיעו על הסכמתם לשחרר את בני - הערובה . 
' צ'ייס - מנהטן ' הפשיר את הפקדונות , ואלה סייעו לממן את המשך המלחמה . 
בתקופת רייגן , קואליציית הנפט והנשק הגיעה לשיא כוחה . 
קשה לאמר , שרייגן ושריו היו נציגיה של הקואליציה . 
יותר נכון לאמר , שהקואליציה שלטה ישירות בארה"ב . 
ג'ורג' בוש , סגן הנשיא , היה מיליונר מעסקי הנפט בטקסאס . 
הוא היה שגריר ארה"ב בסין בתקופת ניקסון , ומנהל ' סי . 
איי . 
אי ' בתקופת פורד . 
התבססותו במפלגה הרפובליקנית נשענה על קשריו ההדוקים עם הימין הקיצוני ועם קבוצות נאו - נאציות שבמפלגה . 
אלכסנדר הייג היה שר החוץ הראשון בממשל רייגן . 
קודם - לכן היה חבר במועצת - המנהלים של ' צ'ייס - מנהטן ' ומנהל כללי של ' יונייטד - טכנולוגיס ' , אחד מתאגידי - הנשק המובילים . 
הייג שירת בממשל ניקסון כעוזרו של קיסינג'ר וכראש המטה של הבית הלבן . 
לאחר שהתפטר מממשל רייגן , הוא חזר ל ' יונייטד - טכנולוג'יס ' כיועץ מיוחד ; בעזרת קשריו הטובים עם ראשי משרד הביטחון בישראל , הצליח לשכנעם כי במטוס ' הלביא ' יורכבו מנועים של ' יונייטד - טכנולוג'יס ' – חרף התנגדותו של חיל - האוויר הישראלי , שהעדיף את המנוע של ' ג'נראל - אלקטריק ' . 
דונאלד ריגן מונה לשר האוצר . 
קודם - לכן היה אחד הבעלים ויו"ר של ' מריל - לינץ' ' , פירמת הברוקרים המובילה בשוק ההון האמריקני . 
בדומה ל ' צ'ייס - מנהטן ' ול ' יונייטד - טכנולוג'יס ' , ל ' מריל - לינץ' ' היו קשרים חמים עם המזרח - התיכון . 
חברת - הבת שלה , ' וויט - וולד' , ניהלה למעשה את משרד האוצר של ערב - הסעודית ; יותר נכון , היא ניהלה את הנכסים של בית - המלוכה הסעודי שהגיעו לסך של 100 מיליארד דולר . 
החברה ניהלה את תיקי ההשקעות של הפטרו - דולרים , שהגיעו בממוצע לסך של 450 מיליון דולר ליום . 
את ' וויט - וולד' ניהל מלפורד , שמצא את מקומו בממשל רייגן , כתת - שר החוץ . 
פול וולקר ואלן גרינספאן , שכיהנו בזה אחר זה כיו"ר ה ' פדראל ריזרב ' , היו קשורים לעסקי נפט : וולקר ניהל לפני - כן פירמות בקבוצת רוקפלר ; גרינספאן היה דירקטור , הן ב ' מוביל - אויל ' והן בקבוצת ' ג'.פי. מורגן ' . 
במוקד קשרי - הגומלין של קואליציית הנפט והנשק , היו המינויים של מנהלי ' בכטל ' לממשל . 
' בכטל ' היא קבוצה המשלבת אינטרסים של נפט ונשק : לתאגידי הנפט בנתה הקבוצה מסופים ובתי - זיקוק , הניחה בעבורם צינורות נפט וגז , והקימה בתי - מגורים לעובדיהם ; לתאגידי - הנשק בנתה שדות - תעופה , ביצורים , מחנות ומחסנים ; ולממשל האמריקני הקימה נמלים , אוטוסטרדות , רכבות - תחתיות , מקלטים וכורים אטומיים . 
' בכטל ' היא חברה פרטית , שמניותיה אינן נסחרות בבורסה . 
בשנות השמונים , כארבעים אחוז מהמניות היו מוחזקות בידי משפחת בכטל ; השאר היו בידי מנהלים בכירים , שאינם רשאים להורישן או למכור אותן . 
כחברה פרטית , אין היא חייבת בפירסום דו " חות לציבור ; אולם גם מעבר לכך ? בעליה של ' בכטל ' הקפידו מאז תחילת דרכם לשמור על חשאיות בעסקיהם : " ... אין לנו שום סיבה שהציבור ישמע מאתנו . 
איננו מוכרים מאומה לציבור ... " אמר סטיב בכטל , בנו של מייסד החברה ( McCartney , 1989 : p . 
13 ) . סודיות זאת הייתה הכרחית לפעילותה העיקרית של הקבוצה : קשרים עמוקים ומסועפים בפוליטיקה האמריקנית , למן העשור השלישי של המאה העשרים . 
קשרים אלה נוצרו והתחזקו ב ' מועדון הבוהמי ' בסן - פרנציסקו ; זהו מועדון אקסקלוסיבי של גברים לבנים מהאליטה התאגידית – פוליטית של ארה"ב . 
שם מעוצבת מדיניות - החוץ האמריקנית ; שם נקבעים המועמדים לנשיאות מטעם המפלגה הרפובליקנית , והמינויים הבכירים בזרועות הממשל . 
שם , למעשה , התמנו הנשיאים הובר ואייזנהאור . 
בשנת 1967 הוסכם במועדון כי רייגן יוותר על מועמדותו לנשיאות לטובת ניקסון ; יותר מאוחר הוסכם שם , כי בוש יוותר על מועמדותו לטובת רייגן . 
משפחת בכטל עמדה מאחורי המינויים של הובר , אייזנהאור ורייגן ; היא העניקה סכומים כבדים למסעות - הבחירות שלהם . 
באופן טבעי , היא זכתה לתשואה גבוהה על השקעותיה בהם . 
ל ' בכטל ' היו קשרים עסקיים עם לפחות שלושה ממנהלי ' סי . 
איי . 
אי ' : קייסי , הלמס ומק ' קון . 
האחרון היה שותף למשפחת בכטל , בפרוייקטים שונים של הצי במלחמת - העולם השנייה ; על פי ממצאי ועדת - החקירה של הסנאט האמריקני , הסתבר שסטיב בכטל וג'ון מק ' קון השקיעו סכום של 400 אלף דולר ב ' מאמץ המלחמתי ' ותוך כשנתיים הרוויחו לפחות 100 מיליון דולר . 
אחד מיועציה החשובים של ' בכטל ' היה וויליאם סיימון , שר אוצר בממשל פורד . 
התמחותו במיחזור הפטרו - דולרים בתקופת קיסינג'ר , סייעה לו להתמנות כיו"ר פירמת - השקעות של סולימן אוליאן , אחד השותפים של ' בכטל ' בערב - הסעודית . 
פיטר פלאניגן , יועצו הפוליטי של ניקסון , הפך לשותף בכיר ב ' דילון - רד' , פירמת השקעות של ' בכטל ' בניו - יורק . 
' בכטל ' קיימה יחסי ידידות עמוקים עם האחים דאלס : פוסטר שכיהן כשר החוץ , ואלן שהיה מנהל ה ' סי . 
איי . 
אי ' בזמנו של אייזנהאור . 
היא השפיעה על מדיניות ' הוועדה לאנרגיה אטומית' , וזכתה לבנות חלק נכבד מהכורים האטומיים בארה"ב . 
בתמורה , מונה רוברט הולינגסוורת' לאחר פרישתו מתפקיד המנהל - הכללי של ' הוועדה לאנרגיה אטומית' , למנהל שרותי כוח - אדם ב ' בכטל ' . 
היא השפיעה על מדיניות הבנק הפדרלי לייצוא ולייבוא , שהעניק לה הלוואות בתנאים מועדפים . 
יו"ר הבנק היה וויליאם קייסי , ידיד המשפחה וחבר ב ' מועדון הבוהמי ' . 
בזירה הבינלאומית פעלה ' בכטל ' כזרוע לא - רשמית של ה ' סי . 
איי . 
אי ' . 
חלק מעובדי ה ' סי . 
איי . 
אי ' במזרח - התיכון היו רשומים כעובדיה , והיא שילמה את שכרם . 
עד שנות החמישים התרכזו עסקיה של ' בכטל ' בארה"ב ובאמריקה הלטינית . 
לאחר מלחמת - העולם השנייה היא חדרה למזרח - התיכון יחד עם קבוצות הנפט האמריקניות ; שם עסקה בעיקר בפרוייקטים של פיתוח ותשתית עבור ' ערמקו ' . 
את דרכה באזור היא פילסה באמצעות שוחד ושלמונים . 
עסקת השוחד הידועה ביותר שלה במזרח - התיכון הייתה בערב - הסעודית ; היא שילמה 200 מיליון דולר לפקידי הארמון , כדי להשיג חוזה בסך 3.4 מיליארד דולר לבניית שדה - תעופה חדש בריאד . 
פעולה אחרת , פחות ידועה , הייתה השתתפותה במימון ההפיכה הצבאית של הקולונל חוסני זעים בסוריה בשנת ; 1949 מטרת ההפיכה הייתה לסלק את הממשל הפרו - צרפתי של ח ' אלד א - עזם , אשר התנגד להנחת צינור הנפט ' טפליין ' בין ערב - הסעודית לבין סוריה . 
משנות השבעים , כשהתייצב הסדר של ' הזרימה המוגבלת' , ועימו התייצב הגידול בזרם הפטרו - דולרים , נבעו רוב רווחיה של ' בכטל ' מהמזרח - התיכון . 
באותה עת , עסקיה כללו פרוייקטים של הפקת גז טבעי באלז'יריה ובאבו - דאבי ; תחנות - כוח בקהיר ; בתי - זיקוק , שדות - תעופה וערי מגורים לעובדים בערב - הסעודית ; והקמת תשתית צבאית באיראן . 
רוב הפרוייקטים הגדולים , אשר ' בכטל ' זכתה בהם ברחבי העולם בתחום האנרגיה , נבעו מעליית מחירי הנפט במזרח - התיכון . 
כך זכתה הקבוצה בחוזים להקמת התחנה ההידרואלקטרית של קוויבק , להנחת צינור הנפט באלסקה , לבניית התשלובת להפקת גז באינדונזיה , ולהקמת כורים אטומיים בארה"ב . 
מי שנתן תנופה לעסקים הבינלאומיים של ' בכטל ' בשנות השבעים היה ג'ורג' שולץ , שהיה חבר ב ' מועדון הבוהמי ' של קליפורניה . 
לפני תפקידו ב ' בכטל ' , כיהן בתפקיד שר האוצר של ניקסון , אשר נתמך כספית על ידי ' בכטל ' . 
לפני - כן היה הדיקן של בית - הספר למינהל - עסקים באוניברסיטת שיקגו ( שהוקם ומומן על ידי הרוקפלרים ) ; הוא התפטר מתפקיד זה לאחר שהסתכסך עם נשיא האוניברסיטה , משום שסירב לאשר אספת מחאה בקמפוס נגד מלחמת - ויטנאם . 
כשהתקרבו הבחירות לנשיאות של , 1980 תמכה ' בכטל ' בתחילה במועמדותו של ג'ון קונאלי ; זהו מיליונר רפובליקני , שהיה שר אוצר בממשל ניקסון ומושל טקסאס , ומה שחשוב , בעל עמדות פרו - ערביות . 
אולם ככל שקרב מועד ההתמודדות בין המועמדים בתוך המפלגה הרפובליקנית , עברה תמיכתה לרייגן . 
' בכטל ' תמכה כספית ברייגן , כבר כשהציג את מועמדותו לכהונת מושל קליפורניה . 
רייגן קנה את ליבה של משפחת בכטל , בזכות הבטחתו לחברי ' המועדון הבוהמי ' : אם יתמנה למושל , הוא יקים ועדת - חקירה שבראשה יעמוד ג'ון מק ' קון , השותף לשעבר של המשפחה בעסקי הצי והמנהל לשעבר של ה ' סי . 
איי . 
אי ' , " ... כדי שתחקור את האשמה בדבר קומוניזם ופריצות מינית שפשו בקמפוס של ברקלי ... ". רייגן סיפר לחברי המועדון שנראו להוטים לשמוע , כי בקמפוס השתוללו " ... אורגיות מיניות כה מלוכלכות , שאינני יכול לתאר אותן למענכם ... " ( McCartney , 1989 : p . 
215 ) . כמושל קליפורניה , אירגן רייגן ל ' בכטל ' רווחים גבוהים , במיוחד בתחומי האנרגיה הגרעינית . 
לפניו , היה קשה לקדם פרוייקטים גרעיניים בקליפורניה , בגלל ההתנגדות הנרחבת לזיהום הסביבה . 
רייגן דאג לכך שהקבוצה תקבל רשיונות , זכיונות והקלות במסי המדינה . 
למרות הניסיון הטוב של ' בכטל ' עם רייגן כמושל , הקבוצה לא הייתה בטוחה בתחילה , אלו אינטרסים ישרת רייגן כנשיא . 
בעיקר , היה מודאג ג'ורג' שולץ , מהצהרותיו של רייגן על כוונותיו לצמצם את מעורבותו של הממשל במשק . 
היה צורך בכמה ' פגישות תיאום ' בין רייגן ובין נציגי קבוצות רוקפלר ובכטל , כדי ליישר את ההדורים . 
משתתפי הפגישות , שנערכו בחוותו של רייגן בסנטה - ברברה , היו : מצד ' בכטל ' , ג'ורג' שולץ , נשיא הקבוצה ; וויליאם קייסי , ראש מטה הבחירות של רייגן ; קספר וויינברגר , סגן נשיא ' בכטל ' , שגם כיהן כמנהל הכספים במטה הבחירות של רייגן ; צ'רלס ווקר , מראשי השתדלנים של ' בכטל ' בסנאט . 
מצד רוקפלר השתתפו וולטר ריסטון יו"ר ה ' סיטיבנק ' , ואלן גרינספאן . 
בתום הפגישות יצא שולץ מרוצה , ואמר שהוא מתחיל לתפוס את העוקץ ב ' כלכלת צד - ההיצע' של רייגן : " ... ממשל מצומצם , מסים נמוכים ותקציבי הגנה גבוהים ... " ( McCartney , 216 ) . 
כשזכה רייגן בבחירות , מונה קספר וויינברגר לשר ההגנה . 
לאחר שהייג התפטר בשנת , 1982 התמנה שולץ לכהן כשר החוץ , וכך יצא שנשיא ' בכטל ' וסגנו מנהלים את מדיניות - החוץ וההגנה של ארה"ב . 
ליותר מזה לא יכלה לשאוף שום קבוצת - הון אמריקנית אחרי מלחמת - העולם השנייה . 
מנהלים אחרים של ' בכטל ' , שגויסו לממשל רייגן , היו ריצ'רד אלן אשר מונה ליועצו של רייגן לביטחון לאומי ; פול דיוויס , אשר מונה לתת - שר האנרגיה ; פיליפ חביב , אשר מונה לשליח מיוחד של ג'ורג' שולץ למזרח - התיכון , היה במקביל יועץ בשכר בקבוצת ' בכטל ' . 
כך התיישבה לה ממשלה , שהורכבה מהמנהלים הבכירים של תאגידי הנפט והנשק הגדולים בארה"ב , שאפילו לא טרחו להסתיר את ' האינטרס הלאומי ' שלהם . 
ממשלו של רייגן הצטיין בנטיותיו הלוחמניות . 
בניגוד לקרטר , הכריז רייגן על עימות גלוי עם בריה"מ , ' מלכות הרשע' . 
הוא התחייב להגדיל את תקציב הביטחון , ולהשיב לארה"ב את כוח ההרתעה הצבאי שאבד לה בוויטנאם . 
עד לרייגן , רווחה מוסכמה , ולפיה נשיאים רפובליקניים מעדיפים תקציבים המתבססים על אסטרטגיה גרעינית ועל רכישת נשק עתיר הון ; נשיאים דמוקרטיים , לעומתם , מעדיפים תקציבים המיועדים לנשק קונבנציונלי , שמתבסס על כוח - אדם רב . 
העדפות אלה השתקפו ב ' דוקטרינות' השונות שהציגו הנשיאים ; אולם , למעשה , הן שיקפו העדפות אלקטורליות שונות : הנשיאים הרפובליקניים , שהיו קשורים יותר לאינטרסים של השכבות העליונות , תמכו בקיצוץ במסים ובהפחתת ההוצאות הממשלתיות , ואילו הנשיאים הדמוקרטיים , שנתמכו יותר על ידי מיעוטים אתניים ואיגודים מקצועיים , העדיפו תעסוקה מלאה באמצעות ' קיינסיאניזם - צבאי ' . 
רייגן הרפובליקני הציג העדפות שהיוו תערובת חדישה : הוא הגדיל את שני סוגי התקציב , הגרעיני והקונבנציונלי , בעת ובעונה אחת . 
כך גם הייתה מדיניותו הכלכלית : הוא הפחית את המס על השכבות העליונות , קיצץ בהוצאות האזרחיות והגדיל בהתמדה את ההוצאות הצבאיות . 
לאף אחד לא היה ברור , מה היא ' הדוקטרינה ' שלו ; אולם היו שסברו כי הוא חותר ל ' אסטרטגיה של שלוש וחצי מלחמות' . 
קספר וויינברגר , שר ההגנה , טען : " ... היעד שלנו לטווח הארוך הוא להיות מסוגלים לעמוד בדרישות של מלחמה כלל - עולמית , לרבות תגבור בו - זמני של אירופה , פריסה בדרום - מערב אסיה ובאוקיינוס השקט , וסיוע לאזורים אחרים ... היעד הכולל שלנו הוא שנהיה מסוגלים להגן על כל הזירות בו - זמנית ... " ( גולד , 1993 : עמ' 74 ) . 
למרות היומרות ' להגן על כל הזירות בו - זמנית' , הועבר מרכז ההתעניינות של ממשל רייגן אל עבר המזרח - התיכון , שהפך לחיוני ביותר לאותו ' אינטרס לאומי ' של ארה"ב . 
התעניינות זו נראתה מוזרה , משום שדווקא בתקופתו של רייגן פחתה חשיבותם של שדות הנפט במזרח - התיכון . 
מאז משבר - הנפט של שנות השבעים , פותחו שדות נפט חדשים ברחבי העולם ושוכללו שיטות ניצול האנרגיה ; אבל אלה לא נחשבו בעיני רייגן . 
הממשל גם לא נראה מוטרד מהעובדה שרק % 6 מצריכת הדלק בארה"ב הובאו מהמפרץ הפרסי . 
קספר וויינברגר טען , כי האינטרס של ארה"ב במפרץ הפרסי הוא " ... למנוע גישה סובייטית לאזור , העלולה לאיים על גישת העולם החופשי למשאבי הנפט במקום ... ולהבטיח את היציבות ואת הביטחון של מדינות המפרץ ... " ( גולד , 1993 : עמ' 75 ) . הנאום הזה לא נישא בשנת , 1957 בעיצומה של מלחמת ' העולם - החופשי ' נגד ' הסכנה האדומה ' – אלא בשנת , 1987 בשעה שהמשטר הסובייטי ברוסיה היה בדעיכה ולא נראה כאיום על שום דבר חופשי בעולם . 
עם היכנסו לבית הלבן , מיהר רייגן לבצע את ' מדיניות צד ההיצע' . 
הוא הגדיל את תקציב הרכש הצבאי , עד לרמה שלא הייתה כמותה בעִתות שלום – ובמקביל , הפחית את המס על התאגידים . 
התוצאה של מדיניות זו הייתה עלייה מהירה בגירעון התקציבי של הממשל , מלוּוה בעלייה לא פחות גדולה ברווחי קואליציית הנפט והנשק . 
במזרח - התיכון שקד הממשל להמשיך את מדיניותו של קרטר , ולדאוג שהמלחמה בין עירק לבין איראן לא תדעך . 
משום כך דאג רייגן לאספקת נשק לאיראן . 
חלק נכבד מהאספקה בא מישראל , אשר סייעה לרייגן בעקיפת האמברגו שהקונגרס האמריקני הטיל על איראן . 
הייתה זאת תקופת - הזוהר של סוחרי הנשק הישראלים , שנהנו מתמיכה של ממשלת ישראל ושל ה ' סי . 
איי . 
אי ' . 
עוד לפני שהתגלתה פרשת ' איראן - גייט ' , העריכו כמה עיתונים שישראל סיפקה את מחצית קניות הנשק של איראן בהיקף של 500 מיליון דולר לשנה . 
שרון , אז שר הביטחון , הביך את הבית הלבן בשנת , 1982 בהצהירו שישראל מוכרת נשק לאיראן באישורה של ארה"ב . 
הצהרתו של שרון קיבלה אישור באותה שנה מפי משה ארנס , שהיה אז שגריר ישראל בוושינגטון . 
ממשל רייגן הכחיש את השמועות : בשנת 1983 אף פתח במבצע רהבתני , שכּונה ' עמידה איתנה ' : מטרתו הייתה לחסל את מכירות הנשק לאיראן , לא רק מארה"ב אלא גם ממדינות אחרות בעולם . 
ישראל הייתה המדינה היחידה שהמבצע לא הגיע אליה ; היא המשיכה לספק לצבאו של חומייני נשק שקיבלה כחלק מהסיוע האמריקני ? בעוד שהממשל האמריקני דואג כי צבאו של סדאם חוסיין לא יובס . 
מטרת ביקורו של שרון בוושינגטון בשנת 1982 לא הייתה לספר לעיתונאים על מכירות הנשק לאיראן ; אלא לשכנע את ממשל רייגן , כי פלישה ישראלית ללבנון תואמת את ' האינטרס הלאומי ' של ארה"ב . 
שרון לא התקשה לשכנע את אלכסנדר הייג שר החוץ , בחיוניות הפלישה . 
מטרת הפלישה , לפי שרון , הייתה להרחיק את סוריה הפרו - סובייטית מלבנון . 
התוכנית הייתה שבתום הטיול של הצבא הישראלי בלבנון , תוקם ממשלה נוצרית ' עצמאית' אשר בראשה יעמוד באשיר ג'ומייל שהיה ממקבלי השכר של ה ' סי . 
איי . 
אי ' . 
כך ייווצר ' ציר ' פרו - אמריקני לאורך חופי הים - התיכון , שיעבור מביירות דרך תל - אביב ויגיע עד לקהיר . 
היה צורך בתירוץ בלבד כדי להפר את הפסקת - האש שנחתמה עם ' אש " ף ' , ביולי , 1981 בתיווכו של פיליפ חביב . 
' אש " ף ' , משום - מה , הקפיד לשמור על הפסקת - האש ; אך לבסוף נמצא התירוץ : קבוצת טרור מסתורית , שפרשה מ ' אש " ף ' , ניסתה להרוג את שגריר ישראל בלונדון . 
האות ניתן – והפלישה התחילה , כשהיא מלווה ברעש תקשורתי גדול . 
סוף ההרפתקה היה רע , בדומה להרפתקת הפלישה לסואץ שהתנהלה עשרים וחמש שנה קודם - לכן . 
הישראלים נחלו מפלה , בנסיונם לגרש את הצבא הסורי מלבנון ; הם לא הצליחו לכבוש את כביש ביירות - דמשק ; הם לא הצליחו לכבוש את ביירות ; באשיר ג'ומייל , הנשיא - בובה שהם הכתירו , נרצח בתוך זמן קצר על ידי הסורים ; לעומת זאת , הם הצליחו לאחד נגדם את הכוחות המפוצלים בלבנון ; מעל לכל , הם הצליחו לעורר התנגדות לפלישה ברחבי העולם – לאחר שנתגלה כי שרון וחבורתו סייעו לפלנגות בביצוע טבח המוני במחנות הפליטים סברה ושאתילה . 
לאחר שהסתבך באבֵדות , נאלץ הצבא הישראלי לסגת מביירות ; וכך קיבלו הדרוזים בהרי השוף הזדמנות לטבוח בנוצרים . 
גם בקו החדש , הישראלים ספגו אבדות כבדות מהגרילה השיעית ; ובשנת 1985 הם נאלצו לסגת עד ל ' אזור הביטחון ' שבדרום לבנון , אותו הם נאלצו לפנות חמש - עשרה שנה יותר מאוחר , נוכח אבדותיהם הרבות . 
כוח משימה של הצבא האמריקני שניסה להתערב , נאלץ אף הוא לפנות את שטח לבנון ; ראש תחנת ה ' סי . 
איי . 
אי ' בלבנון נחטף והוצא - להורג ; הממשל האמריקני איבד את מעט ההשפעה שהייתה לו בלבנון לפני הפלישה , וסוריה והמיליציות השיעיות יצאו מנצחות . 
מעניין , שהדמויות בצד הישראלי כמעט שלא השתנו מאז הרפתקת סואץ : שוב ושוב מגיעים שרון , פרס , רבין , טמיר , איתן , גור , ויצמן , קמחי , לוברני , שווימר וכיוצא באלה . 
שוב הם פולטים אותם משפטים שטחיים בעברית עילגת , הנחשבת ל ' צברית' ; הם קצת הזדקנו ; הם ' התקדמו בדרגות' והפכו מקצינים לשרים , לח " כים , ליועצים , למנהלים ? אבל כמו כל מעמד חברתי מתנוון , הם לא למדו דבר ולא הבינו דבר מהרפתקת סואץ . 
גם לאחר הדחת שרון ונפילת ממשלת בגין , המשיכו היחסים הלבביים בין אליטת הכוח הישראלית ובין קואליציית הנפט והנשק . 
אחת מהפרשות שהתגלו על רקע ליבוי המלחמה בין איראן לבין עירק , הייתה פרשת צינור הנפט העירקי . 
בעת שסוחרי הנשק הישראלים סיפקו בחשאי נשק אמריקני לאיראנים , חידש ממשל רייגן את היחסים הדיפלומטיים עם עירק , כדי לפתוח נתיב עתידי למכירות נשק אמריקני לעירק , כפי שקיסינג'ר הצליח לעשות בזמנו במצרים ובנסיכויות המפרץ . 
בתקופת קרטר נוסחה המדיניות הרשמית של ייצוא הנשק ; הוא יועד להוות " ... מכשיר חירום בלבד של מדיניות-החוץ ... ". אצל רייגן הוסרו הבלמים , וייצוא הנשק הוגדר " ... כיסוד מהותי בהגנה הגלובלית של ארה"ב ומרכיב חיוני של מדיניות - החוץ שלה ... " ( US Congress , Office of Technology Assessment , 1991 : p.20 ) . הממשל של רייגן אירגן לעירק הלוואה בנקאית בסך 5 מיליארד דולר בערבות משרד החקלאות האמריקני , כדי לאפשר לה לקנות ציוד אזרחי . 
למעשה , יועדה ההלוואה להיות מסווה לרכישה של ציוד צבאי , כולל רכיבים לנשק גרעיני . 
מימון העסקות היה אמור להיעשות באמצעות מכירות נפט ; אבל האיראנים חסמו את הנתיבים במפרץ הפרסי , של המכליות שהובילו נפט מעירק – ואילו סוריה , שתמכה באיראן , חסמה את צינור הנפט שעבר מעירק דרכה . 
כאן נכנסה ' בכטל ' לתמונה ; החברה הציעה להניח צינור נפט מקירקוק דרך ירדן , שתמכה בעירק , עד למסוף - מכליות עקבה . 
הרעיון מצא חן בעיני וויליאם קייסי , מנהל ' סי . 
איי . 
אי ' , שפנה לתכנן את החלק המדיני של העסקה . 
היה צורך להבטיח ערבויות לסדאם חוסיין , שישראל לא תחבל בצינור – אם תתנהל מלחמה בינה לבין אחת מהמדינות , אשר צינור הנפט מיועד לעבור בשטחן . 
קייסי פנה אל ידידו ברוך - ' ברוס ' רפופורט , אחד מסוחרי הנפט והנשק ברחבי העולם השלישי , שביצע לעתים שירותים למען ' המוסד' וה ' סי . 
איי . 
אי ' . 
רפופורט ' תרם ' סכומים גבוהים לראשי מפלגות השלטון בישראל ; הוא היה מקורב בעיקר לשמעון פרס , שבדיוק באותה עת היה ראש ממשלת ' הליכוד הלאומי ' . 
קירבה זאת סייעה בידו להביא מכתב חתום בידי פרס , המבטיח שישראל לא תתקוף את הצינור . 
וכך נרקמה עסקה של דמי - חסות בסכום של 650 מיליון דולר ; עשרה אחוזים ממנה , כלומר 65 מיליון דולר , היו אמורים להגיע למפלגת ' העבודה ' – וחלק מהם היו מיועדים לקרן הבחירות של פרס . 
כדי להבטיח את העסקה , הציע פרס להקפיא בחשבון - בנק 400 מיליון דולר מכספי הסיוע הצבאי לישראל , כדמי ערבות . 
רפופורט שכר את שירותיו של השתדלן בוב וואלץ' , כדי שישיג את תמיכת הממשל האמריקני בעסקה ; וואלץ' השיג את הסכמתם של אדווין מיז התובע - הכללי של הממשל , ושל רוברט מקפרליין היועץ לביטחון לאומי . 
בעקבות זאת שיגר פרס לאדווין מיז מכתב , שבו נכתב בין השאר : " ... מר מיז היקר . 
אני עוקב בעניין רב אחר פרוייקט הצינור מעירק לירדן כאפשרות של תמריץ כלכלי לארץ סוערת זאת . 
ככל הנראה עשויה ערבות ישראלית לסייע לסלול את הדרך לבניית הצינור הזה . 
אעשה כמיטב יכולתי לסייע , אבל נדרש מאיתנו שיקול דעת זהיר . 
אהיה בארה"ב באמצע אוקטובר ובכוונתי לשוחח על הנושא עם ג'ורג' שולץ אותו אני מוקיר מאוד . 
בהתחשב בזמן הקצר שאשהה בוושינגטון אני מאמין שיהיה זה לתועלת רבה אם ידווח לג'ורג' לפני כן . 
ביקשתי מידידי ברוס רפופורט ובוב וואלץ' להביא לידיעתך את כל הסיפור ואני סומך על שיקול דעתך באשר לדרך הטובה ביותר לטפל בנושא . 
על החתום שמעון פרס , ירושלים . 
19.9.85 ... 
( מצוטט אצל פרנקל , 1991 : עמ' 32 ) . מה שנותר , היה למצוא סוכנות ממשלתית , רצוי שתהיה קטנה ולא ידועה בציבור , שתבצע את העברת דמי החסות אל פרס ; וזאת נמצאה בדמותה של OPIC ( ' חברה להשקעות - חוץ פרטיות' ) . אלא שפקידי ' אופיק ' , שלא הבינו את טיב העסקה , התחילו לשאול שאלות ונענו בקוצר - רוח על ידי מקפרליין : " ... הביטחון הלאומי הוא העסק שלנו . 
אתם תעסקו בעסקים שלכם ... " ( קוקברן , 1992 : עמ' 321 ) . בסופו של דבר , העסקה לא יצאה לפועל , בין השאר , משום שפקידי ' אופיק ' התנגדו לה ; וכאשר מקפרליין הוחלף בסוף 1985 באדמירל ג'ון פוינדקסטר , היא הלכה לעולמה . 
חרף בקשתו של פרס , כי יושמדו המסמכים – הפרשה התגלתה בדרך מקרה , תוך כדי חקירה פלילית שנערכה על עסקי השוחד המסועפים שעשו אדווין מיז ובוב וואלץ' . 
החקירה בפרשה זו נתקלה בקשיים , משום שמלבד המכתב לא היו עדויות נוספות לכוונות שוחד . 
פרס סירב להעיד או למסור עדות כלשהי בפרשה , ומנהלי ' בכטל ' בממשל נשמו לרווחה . 
בישראל , באופן טבעי , לא טרח איש לחקור בפרשה שבה היו מעורבים ראש הממשלה וידידו המיליונר . 
פרשה אחרת , הקשורה למלחמת איראן - עירק , הייתה פרשת ' איראן - גייט ' . 
כאן היה מדובר בעסקה מסובכת וחובקת - עולם , שהשתתפו בה שחקנים רבים . 
הפרשה התחילה בנסיונות הממשל של רייגן לעקוף את האיסור על סחר הנשק עם איראן מצד אחד , ואת האיסור על סיוע למורדי ה ' קונטראס ' שנלחמו בממשל הסנדיניסטים בניקרגואה מצד שני . 
ממשל רייגן גיבש תמונת - עולם מעמיקה בהגותה : כל המשטרים שלא ששו לנהל מדיניות פרו - אמריקנית , רקמו קשר ' שמאלני ' חובק עולם שמסכן את ' הביטחון הלאומי ' של ארה"ב . 
כדברי רייגן עצמו : " ... אין זה סוד שאותם כוחות המערערים את היציבות במזרח - התיכון , הכוחות של בריה"מ , לוב , אש"ף , הם גם הכוחות הפועלים יד ביד עם קובה כדי לערער את היציבות במרכז אמריקה ... " ( מצוטט אצל קוקברן , 1992 : עמ' 218 ) . כדי להילחם במזימה זאת גויס הממשל הישראלי אשר שש לנהל מדיניות פרו - אמריקנית ; וויליאם קייסי ראש הסי . 
איי . 
אי ' וקספר וויינברגר שר ההגנה פנו לישראל בבקשה לסיוע . 
נרקחה מזימה , שהייתה על פי מיטב המסורת היצירתית של האליטות הבטחוניות בישראל ובארה"ב : ישראל תמכור נשק אמריקני לאיראן , מתוך הסיוע הבטחוני שזורם מארה"ב לישראל ; הרווחים ממכירות הנשק לאיראן ישמשו לקניית נשק , על ידי ה ' סי . 
איי . 
אי ' , למען צבא ' הקונטראס ' וצבאות אחרים שהשליטו ' יציבות' ברחבי אמריקה הלטינית . 
כדי להעלים את מקורו של הנשק , ישראל תמכור לצבאות אלה רק נשק שנלקח שלל ממחסני ' אש"ף' בעת הפלישה ללבנון . 
התוכנית בוצעה , והנשק הגיע לפנמה ; שם חיכה לו מיכאל - ' מייק ' הררי , איש אמונו של מנואל נורייגה , השליט הצבאי של פנמה . 
נורייגה שימש במשך שנים כסוכן ה ' סי . 
איי . 
אי ' , בשכר של 200 אלף דולר לשנה ; הוא היה ידידו של וויליאם קייסי , שהעלים את עיניו מפעילותו הנמרצת בענף סחר - הסמים . 
הררי , סוכן ' המוסד' ? גוף שנחשב לאחד ממעוזי ' האינטרס הלאומי ' של ישראל ? היה ידוע בפנמה כ ' מיסטר % ' , 60 לציון גובה העמלות שהוא גבה תמורת הזכות לעשות עסקים בפנמה . 
בשנות השמונים מכרה ישראל לאמריקה - הלטינית נשק בשווי של 500 מיליון דולר ; התחנה הראשונה של רוב הנשק הלא - חוקי הייתה פנמה ; ממנה המשיך הנשק את דרכו במטוסי - תובלה של קרטל - הסמים הקולומביאני , שהעבירו אותו אל מאגר נשק בהונדורס ; משם פוזרו משלוחי הנשק בין הצבאות והמיליציות הרבות . 
המטוסים שהובילו את הנשק חזרו לפנמה , שם העמיסו קוקאין והעבירו אותו לקוסטה - ריקה או להונדורס ; ומשם הוא פוזר בארה"ב במטוסים שנחתו במסלולי נחיתה , אשר כנראה אובטחו על ידי ה ' סי . 
איי . 
אי ' . 
אף שהפרשה נחשפה , מאומה לא קרה לגיבוריה : רייגן ובוש המשיכו להיבחר כנשיאים ; הם דאגו להעניק חסינות לרוב המעורבים הפוליטיים בפרשה . 
בישראל , לא נפתחה חקירה כלשהי נגד פרס ושמיר , ראשי - הממשלה שנתנו הסכמתם לעסקה ; לא נגד רבין וארנס , שרי הביטחון , שאישרו אותה ; לא נגד מתכנני העסקה , כמו דוד קמחי , שהיה באותה עת מנהל משרד החוץ ; גם לא נגד מנהלי ' המוסד' שביצעו את העסקה . 
רק מעטים יצאו ניזוקים מהפרשה : ביניהם נמרודי ושווימר , שעסקי הנשק שלהם נפגעו ; עמירם ניר , יועצו של פרס , שמת או נרצח בתאונת מטוס . 
היו גם כמה שכירי - חרב , כמו יאיר קליין , שנפתחה נגדם חקירה כביכול . 
אופיה המגוחך של החקירה כביכול מתחוור מהעובדה שדורית בייניש , פרקליטת - המדינה ? אשר הכריזה על פתיחת החקירה נגד קליין ? השלימה בדיוק את בניית הווילה המפוארת שלה על מגרש שהוא משותף לה ולגיסה , מיכאל הררי . 
בדצמבר 1989 פלש צבא ארה"ב לפנמה , ברוב מהומה תקשורתית , ושבה את נורייגה שהואשם בניהול הברחת סמים לארה"ב . 
סגנו של נורייגה , הררי , חמק לו בנחת ונחת בישראל . 
הררי , שהיה למעשה , אחד האחראים לרציחתם של רבבות איכרים חפים - מפשע ברחבי אמריקה הלטינית , הסתובב לו כאזרח מכובד בישראל , כשהוא מציג לעיתונאים מכתבי הוקרה על תרומתו לחיזוק הקשרים בין ישראל ופנמה , בחתימתם של פרס ושמיר . 
כל המזימות הללו לא הועילו כדי לעורר מחדש את עסקי הקואליציה . 
למן , 1982 וחרף העובדה שמכירות הנפט של עירק ואיראן פחתו במידה משמעותית , היו מחירי הנפט בשקיעה , והלכו ופחתו ההכנסות שיועדו לקניית נשק . 
בשנת , 1980 שנת המשבר של בני - הערובה , ההכנסות מנפט במזרח - התיכון היו 197 מיליארד דולר ; בשנת 1986 הן ירדו עד לרמה של 52 מיליארד דולר . 
התפתחויות אלה נבעו מכמה סיבות : ראשית , סקטורים תעשייתיים במדינות המפותחות הגיבו על העשור של ' המשברים ' שאורגנו על ידי הקואליציה ו ' אופ " ק ' . הם פיתחו מקורות - אנרגיה אלטרנטיביים והגבירו את יעילות הניצול של האנרגיה . 
בארה"ב , למשל , התפוקה ליחידת אנרגיה עלתה בשיעור של % 50 במרוצת - 1985 ; 1973 באותה תקופה , ניצולת האנרגיה גדלה ביפאן ב - , 31% וניצולת הנפט גדלה ב - % ; 51 שנית , מחירי הנפט הגבוהים , בעבר , גרמו לזרימת השקעות גדולות אל עבר חיפוש מרבצים חדשים של נפט במדינות שלא היו חברות ב ' אופ " ק ' . שלישית , מאז שנות השמונים נוצר פער הולך וגדל בין האינטרסים של תאגידי - הנפט הגדולים לבין ערב - הסעודית וכוויית ; אלה התחילו להשקיע את הפטרו - דולרים בהקמת תשלובות זיקוק ומפעלים פטרוכימיים , בצי מכליות , ובהשתלטות על רשתות שיווק . 
פלישה זאת , אל ' מורד הזרם ' , סיכנה את שליטתם של תאגידי - הנפט הגדולים בענף . 
לבסוף , סיבה רביעית : ' אופ"ק' הלך ושקע . 
כוחו המאורגן מתחילת שנות השבעים התפורר נוכח חילוקי - הדעות , התככים , פעולות הטרור והקונפליקטים הצבאיים בין כמה מהחברות בו . 
הסכסוכים בין חברות ' אופ"ק' מצד אחד , ובין ישראל לבין הפלסטינים בשטחים הכבושים ובדרום לבנון מצד שני – גרמו לכך שהמזרח - התיכון המשיך להיות גם בשנות השמונים מוקד לייבוא נשק . 
מנגד , הירידה בהכנסות מנפט פגעה בנפח הייבוא : שתי היריבות הגדולות , איראן ועירק , מנעו בשיטתיות זו מזו לייצא נפט ; עם זאת , הן נסמכו על הכנסות מנפט של מדינות מפיקות אחרות . 
איראן הסתייעה בלוב ; עירק קיבלה במרוצת המלחמה 30 עד 60 מיליארד דולר מאת ערב - הסעודית ומאת נסיכויות המפרץ . 
כדי לשמור את מחירי הנפט מפני התמוטטות מוחלטת , הסכימה ערב - הסעודית לקחת על עצמה את תפקיד ' המווסת' . 
פירוש הדבר , שהיא נאלצה להוריד את תפוקת הנפט שלה אל מתחת למכסות שהוסכמו בינה ובין חברות ' אופ"ק' האחרות : חלק ממדינות ' אופ"ק' שנזקקו בדחיפות למזומנים מכרו נפט ' מתחת לשולחן ' , מעבר למכסות שהוקצו להן . 
ההפסדים של ערב - הסעודית היו משמעותיים : היא הפחיתה את התפוקה מרמה של 10 מיליון חביות ליום בשנת , 1981 עד לרמה של 3.5 מיליון חביות בשנת 1983 ולבסוף לרמה של 2 מיליון בשנת 1985 . 
חרף ' ויסות' התפוקה , המחירים המשיכו לרדת . 
ערב - הסעודית , שנוכחה לדעת כי היא בודדה בהפסדיה , חזרה למדיניותה הקודמת והעלתה את תפוקתה . 
מחירי הנפט המשיכו לרדת : בשנת , 1986 מחירה של חבית נפט מהמזרח - התיכון היה פחות מאשר 10 דולר . 
הרווחים היחסיים של הקואליציה נכנסו עתה ל ' אזור הסכנה ' , והממשל האמריקני נכנס לפעולה : סגן הנשיא בוש נשלח בדחיפות למזרח - התיכון , כדי לבקש מערב - הסעודית ' לייצב את מחירי הנפט ' . 
בוש הצהיר שהממשל של ארה"ב " ... מחויב ללא פשרות לשמור על זרימה חופשית של נפט ... האינטרס של ארה"ב במהותו הינו בעד מחירי אנרגיה נמוכים ... "; אבל , הוא מיהר להוסיף : " ... קיימות מספר נקודות שבהן האינטרס של הביטחון הלאומי של ארה"ב אומר : היי ! 
אנחנו חייבים לשמור על אינטרס מקומי חזק ... " ( New York Times 7.4.86 ) . 
מאחורי השפה הדלילה הזאת , שאיפיינה את אנשי רייגן ואת חקייניהם הישראלים , עמדה הדאגה מפני ירידות של מחירי הנפט ושל מכירות הנשק . 
היו סיבות טובות לדאגה . 
ראשית : בתקופה זו גברו הלחצים לקיצוצים בתקציב הבטחוני של ארה"ב , נוכח הירידה בתקציבי הביטחון של בריה"מ ; ללחצים אלה התלוו השערוריות הבלתי פוסקות שהתפרסמו בהרחבה : המעילות והשוחד של תאגידי הנשק ושל הפנטגון , ' איראן גייט ' , עסקי הסמים ו ' הנרקו - דולרים ' אשר ראשי ה ' סי . 
איי . 
אי ' היו מסובכים בהם , ועוד . 
שנית : בנוסף לאובדן הבכורה של המשק האמריקני בשווקים האזרחיים בעולם , תאגידי - הנשק האמריקניים הלכו ואיבדו את יתרונם במזרח - התיכון . 
מגמה זאת משתקפת בטבלה ו ' , 3 שמתארת את סך כל ייצוא הנשק למזרח - התיכון ואת התפלגותו בתקופות שונות , על פי המדינות המייצאות . 
על פי הטבלה , ייצוא הנשק הלך וגדל עד לשיא שאירע במחצית השנייה של שנות השמונים ; מאז הוא מצוי במגמת ירידה איטית . 
התפלגות המכירות לפי המדינות המייצאות , לעומת זאת , עברה תהפוכות : עד סוף שנות השבעים , המזרח - התיכון נשלט כמעט לחלוטין על ידי שתי מעצמות - העל , ארה"ב ובריה"מ . 
מאז ' דוקטרינת ניקסון ' , ובעיקר בשנים שלאחר משבר הנפט של , 1973 עלו מכירות הנשק של התאגידים האמריקניים למזרח - התיכון , ותפסו כמעט מחצית מהמכירות באזור . 
בשנות השמונים , השתנה המצב : ייצוא הנשק טיפס בתלילות , אולם שתי המעצמות לא זכו בשלל , משום שתוספת המכירות נתפסה על ידי ספקיות - נשק חדשות שנכנסו אל האזור . 
שתי המעצמות , למעשה , איבדו כמחצית מהשוק לטובת הספקות החדשות ; אלה תפסו למן תחילת שנות השמונים כמחצית ממכירות הנשק באזור . 
הפגיעה הייתה בעיקר בתאגידי - הנשק האמריקניים , בגלל ההגבלות שהטיל הקונגרס על ממשלו של רייגן , ואשר מנעו ממנו לספק נשק לאיראן ולעירק . 
אל החלל הזה חדרו תאגידי - נשק צרפתיים , גרמניים , בריטיים ואיטלקיים ; בסיוע ממשלותיהם , תאגידים אלה כבשו בהדרגה את השוק המבטיח באזור . 
היה זה חלל גדול : לפי אחת ההערכות , הוצאות הביטחון של עירק ואיראן , בשנים 1980 - 1987 הסתכמו יחד בסך 400 מיליארד דולר . 
לפי הערכה אחרת , ייבוא הנשק לעירק בשנים 1980 - 1986 הגיע לסך 40 מיליארד דולר – בעוד שאיראן באותה עת ייבאה נשק בסכום בן 30 מיליארד דולר . 
בשנות התשעים אירעו שינויים נוספים : ייצוא הנשק למזרח - התיכון הצטמצם בשליש ; בריה"מ התפרקה , וייצוא הנשק שלה לאזור ירד לשפל ; ארה"ב תפסה את מקומה – אולם חלקן של המדינות האחרות נותר יציב , בהמשיכן לשמור על כמחצית מהמכירות . 
זאת הוכחה נוספת לירידת הדומיננטיות של ארה"ב – וגם לחולשת האסכולה ' הריאליסטית' ביחסים - הבינלאומיים . 
על פי אסכולה זאת , התמוטטותה של בריה"מ הותירה את ' הסדר העולמי ' נשען על ' סדר חד - קוטבי ' ; כלומר , העולם ' מונהג' בידי מעצמת - על אחת . 
אין שטות גדולה מזאת : אילו זה היה המצב ? היינו אמורים לצפות בעלייה מתמדת ביכולת המכירות של נשק אמריקני , לפחות מסוף שנות השמונים , ולירידה מתמדת בחלקן של המדינות האחרות . 
המציאות , כידוע , שונה ; זו עדות לכך שהאסכולה , אשר פרחה בתקופת המלחמה הקרה , נראתה הגיונית רק בעת פריחתו של הקפיטליזם הצבאי . 
מאז שהקפיטליזם פנה לנתיב חדש , המכונה ' גלובליזציה ' , מקרטעים עסקי ' הביטחון הלאומי ' בעולם כולו ; וכך , ההסברים ' הריאליסטיים ' נחשפים כמופרכים מיסודם . 
פשוט , ' מדינות' , ' מנהיגים ' , ופקידים מדיניים אינם מנהלים את ההצגה ; ולמעשה , גם קודם - לכן , בעידן הקפיטליזם המדינתי , הם לא ניהלו אותה – אלא בגבולות שהלכו ונצטמצו . 
בעידן הקפיטליזם העולמי הם פונו מהבמה וההיגיון של הצבר ההון פועל בבהירות . 
בסוף שנות השמונים , מצבה של קואליציית הנפט והנשק היה בכי - רע : מחירי הנפט היו בירידה ; הלכה ופחתה היכולת של קבוצות - הנפט המובילות ושל ' אופ " ק ' , להגביל את תפוקת הנפט . 
אף כי הממשלים של רייגן ובוש הצליחו לשמור על ' יציבות' במזרח - התיכון ? השוק העיקרי באזור , איראן ועירק , נתפס בידי מתחרים אשר זה מקרוב באו . 
אבל גם בלי זה , המצב היה גרוע : בניגוד לשנות השבעים המאושרות – בסוף שנות השמונים היה צורך בעלייה גבוהה של הכנסות מנפט , כדי לממן עלייה משמעותית בייבוא נשק . 
" ... אנו מצויים בתחתית החבית ... " התלונן אחד מראשי תאגידי - הנשק האמריקניים בסלון האווירי בפאריס בשנת ; 1985 " ... השגשוג הארור של הנפט הלך , וכסף לא מסתובב יותר ... " ( Ferrari et . 
al . 
1987 : pp . 
4 - 5 ) . ' אזור הסכנה ' הלך והתרחב . 
המזרח - התיכון היה בשל למלחמה גדולה חדשה . 
ד . 
הרקע למלחמת - המפרץ 1990 - 1991 
מאז אמצע שנות השמונים לא הסתפק ממשלו של רייגן בקידום מכירות נשק למזרח - התיכון , אלא התחיל ללחוץ למען מעורבות צבאית ישירה במפרץ הפרסי . 
העילה למעורבות הייתה , התקפות האוויר ההדדיות אשר מטוסים עירקיים ואיראניים ערכו על מִתקני הנפט במפרץ . 
הממשל טען כי התקפות אלה מאיימות על מכליות הנפט של ערב - הסעודית ושל נסיכויות המפרץ . 
הסיבוב הראשון של השיחות בנושא נערך בשנת , 1984 בין משלחת צבאית אמריקנית ובין נסיכויות הנפט . 
הניסיון נכשל : הנסיכויות סירבו להתיר הקמת בסיסים צבאיים או לאפשר נוכחות כל - שהיא של צבא ארה"ב על הטריטוריות שבריבונותן . 
כעבור שנה , נוצרה הזדמנות חדשה : מפציצים איראניים תקפו , במזיד או בשוגג , מכלית של כוויית . 
ארה"ב מיהרה להגיב ; ג'ורג' שולץ שר החוץ התחייב בחשאי לשלוח צבא במקרה שתותקף אחת ממדינות המפרץ , וזאת תמורת הצבת בסיסים צבאיים של ארה"ב בכוויית . 
אבל מדינות המפרץ סירבו להתיר נוכחות צבאית על אדמותיהן , והעדיפו שהכוחות האמריקניים ישהו בים . 
בשנת 1986 פגע ' מיראז' ' עירקי בפריגטה אמריקנית , שסיירה ליד כוויית , והרג 37 ימאים . 
ארה"ב הגיבה בתיגבור הכוחות הימיים ; היא הכניסה אל מי המפרץ נושאות - מטוסים , כדי להגן על אוניות - המלחמה ששמרו על המכליות במצרי - הורמוז . 
האיראנים הגיבו באמצעות פיזור מוקשים במי ים - סוף , והממשל האמריקני הגיב בהכנסת שולות - מוקשים . 
עד - מהרה הסלים המתח – ומלחמת איראן - עירק , שדעכה , התעוררה מחדש . 
היה נראה כי ארה"ב מצטרפת לעימות , וכי בתוך זמן קצר תהפוך מלחמת איראן - עירק למלחמת ארה " ב - איראן . 
הסלמה נוספת אירעה בשנת 1987 : האיראנים ניסו לפגוע במכליות נושאות דגל ארה"ב או כוויית , ואילו האמריקנים הפציצו ספינות מלחמה ומתקני נפט של איראן . 
שיא המתח היה , כשספינת מלחמה אמריקנית הפילה מטוס נוסעים איראני ובו מאתיים - ותשעים אזרחים . 
אבל , בסוף 1988 התהפך המצב : עירק ואיראן , בתיווך מדינות ערביות , חתמו על הפסקת - אש . 
המתח במפרץ ירד , ופסקו ההתקפות על המכליות . 
מדינות המפרץ , אשר חשו יותר בטוחות , לחצו על ממשל רייגן כי יפַנה את חיל המשלוח האמריקני . 
בארה"ב , נתקל ממשל רייגן בביקורת גוברת על מעורבותו של הצבא האמריקני במפרץ הפרסי . 
נוכח הגילויים של ועדת - החקירה על פרשת ' איראן - גייט ' , רייגן הועמד במצב מביך : בעוד הוא תומך במדינות המותקפות ושולח צבא לעזרתן – הוא מספק נשק לצד התוקף , וזאת תוך עקיפת הקונגרס . 
גם התמיכה של ארה"ב בעירק עוררה ביקורת קשה נגדו . 
הפרסומים הרבים , בדבר השימוש שעשה סדאם חוסיין בנשק כימי – לא רק נגד איראן , אלא נגד האוכלוסייה הכורדית בעירק – גרמו לכך שהסנאט הטיל עיצומים על עירק , והביאו לחקיקת ' החוק למניעת השמדת עם ' . 
סיבה נוספת לחוק הייתה הגילויים על תמיכת הממשל במשטרים , שעסקו בהרג המוני של אוכלוסיות ברחבי אמריקה הלטינית . 
כך דעכה האופציה לסכסוך עם איראן . 
אולם היו אופציות נוספות . 
לממשל רייגן הייתה תוכנית לגבי לוב : כבר בשנת 1982 פעלו בצוותא ה ' סי . 
איי . 
אי ' ו ' המוסד' , במטרה לחולל הפיכה צבאית בצ'אד ולהעלות לשלטון את היסאן האברה . 
המטרה , ככל הנראה , הייתה לחמם את הגבול בין צ'אד ולוב – כדי לגרור את לוב למלחמה , שתוביל למעורבות המעצמות . 
במרס 1986 הועמד הצי הששי בכוננות ; ארבעים - וחמש ספינותיו , ובהן שלוש נושאות מטוסים שעליהן מאתיים מטוסים , היו מוכנות לפלוש אל לוב . 
שם המבצע , ' אש הערבות' , נלקח מן הסתם מסרטים סוג ג' שרייגן כיכב בהם בעבר . 
המטרה הרשמית של המבצע הייתה לאכוף על קדאפי את עיקרון החופש הימי . 
פקידים בממשל אישרו יותר מאוחר , שמטרת המבצע הייתה לגרור את לוב לתגובה נגד הכוח הימי – שתביא בעקבותיה התקפה מסיבית , אשר תהרוס את שדות - התעופה ואת שדות הנפט של לוב . 
קדאפי , משום - מה , התקפל ולא הגיב לכניסת הצי האמריקני אל המים הטריטוריאליים של לוב . 
הזדמנות נוספת הגיעה כעבור חודש : בהתקפת טרור על דיסקוטק במערב ברלין , נפצעו כמה בני - אדם ונהרג חיל אמריקאי . 
האחריות להתקפה הוטלה על לוב , ושוב נשלח הצי הששי אל עבר המים הטריטוריאליים שלה . 
אולם קדאפי – אשר רייגן כינה אותו ' הכלב השוטה של המזרח - התיכון ' – התקפל בשנית , וספג הפגזות בלי להגיב . 
גם סוריה הואשמה באחריות לפעולת הטרור בברלין , וגבר המתח בגבול ישראל – סוריה ובדרום לבנון . 
אבל הממשל התקשה לשכנע את הקונגרס , ש ' הביטחון הלאומי ' של ארה"ב מחייב משלוח כוחות אמריקניים אל עבר לבנון ; מה עוד שחיל - המשלוח הקודם שהוכנס אל לבנון נסוג ממנה בשנת , 1984 לאחר שספג אבדות כבדות . 
הצבא האמריקני פינה חלק ניכר מכוחותיו מן המפרץ הפרסי , ואכן , מדינות האזור הצטיידו בקדחתנות בנשק ; הממשל קיווה כי הן תרכושנה נשק אמריקני , אולם גם כאן נכונו לו אכזבות רבות . 
בשנת 1988 אישר הממשל למדינות שונות בעולם , רכישות נשק בסכום כולל בן 15 מיליארד דולר ; עלייה בסך 3.3 מיליארד לעומת השנה הקודמת . 
התפלגות האספקה במזרח - התיכון הייתה : 3.6 מיליארד דולר לישראל , 2.7 מיליארד למצרים , 950 מיליון לערב - הסעודית , ועוד 1.3 מיליארד דולר למדינות אחרות באזור . 
שבועות אחדים אחר כך , נאם ג'ורג' שולץ בעצרת הכללית של האו"ם וטען , בין השאר , כי " ... על המדינות המתפתחות לסייע בהורדת המתח הבינלאומי , ולמתן את מרוץ החימוש ... " ( New York Times 14.6.88 ) . 
זמן רב קודם - לכן התעוררו בקרב חברי הקונגרס חשדות נוכח כוונותיו של הממשל , והיו אשר דאגו לערום מכשולים בפני עסקות אלה . 
בשנת 1985 סירב הקונגרס לאשר את בקשת הממשל למכור לערב - הסעודית 40 מטוסי F-15 של מקדונל - דוגלס מדגם ' מתקדם ' . 
בשנת 1986 סירב הקונגרס לאשר מכירת 800 טילי ' סטינגר ' של ' ג'נראל - דיינמיקס ' . 
ובשנת 1988 קיבל הסנאט ברוב גדול החלטה שגינתה את בקשת כוויית לרכוש טילי ' מאווריק ' של ' ג'נראל - מוטורס ' ; הסנאט אף אסר על מכירת טילי ' סטינגר ' לעומאן . 
התוצאה של הגבלות אלה הייתה , שמדינות המפרץ פנו אל ספקי נשק חדשים , בעיקר לתאגידים מאירופה , לגודל אכזבתו של ממשל רייגן . 
ביולי 1988 ספגו תאגידי הנשק הגדולים של ארה"ב את מפלתם הגדולה : ערב - הסעודית חתמה עם בריטניה על ' עסקת המאה ' בשווי של 25 מיליארד דולר . 
העסקה כללה מכירת מערכות נשק , ציוד צבאי , וכן אחזקה וייעוץ צבאיים לעשרים שנה . 
הפסקת - האש בין איראן ובין עירק פתחה הזדמנויות חדשות לעסקים עם שתי המדינות , אשר משקיהן נהרסו במרוצת המלחמה ; ההערכות מאותה תקופה דיברו על השקעות בסדר - גודל של 200 מיליארד דולר . 
אלא ששוב נאלצו התאגידים האמריקניים לראות בעיניים כלות , כיצד ממשלות עירק ואיראן מעדיפות על פניהם את הקונצרנים האירופיים . 
בשנת 1989 החליף בוש את רייגן . 
הממשל הרפובליקני החדש לא היה שונה במהותו מהישן , בהמשיכו לייצג את קואליציית הנפט והנשק . 
ג'יימס בייקר , אשר מונה לשר החוץ , היה פרקליט של תאגידי - נפט גדולים , כמו ניקסון ורוג'רס לפניו ; תפקיד שר המסחר הוענק למוסבאכר , מיליונר בעל עסקי נפט , שהיה הגזבר במטה הבחירות של בוש . 
בשנות התשעים , לאחר שפרשו מהממשל , בייקר ומוסבאכר היו יועצים של ' אנרון ' , תאגיד טראנסלאומי השולט בעסקי פיתוח אנרגיה . 
ניקולאס בריידי , אשר מונה לשר האוצר , היה קודם - לכן שותף בפירמת ההשקעות בוול - סטריט ' דילון - ריד' יחד עם ' בכטל ' . 
בוש ניסה תחילה למנות לתפקיד שר ההגנה את ג'ון טאואר , שהיה סנאטור אשר יצג חמישה תאגידי - נשק גדולים , אלא שהוא נפסל על ידי ועדת המינויים של הסנאט ; לא חלילה בגלל קשריו האינטימיים עם עסקי הנשק , אלא בשל קשריו ההדוקים מדי עם נשים ועם אלכוהול . 
במקומו מונה ריצ'רד צ'ייני , שהתפרסם בשעתו בתמיכתו הנלהבת ב ' מלחמת הכוכבים ' של רייגן , ובמימון חוליות הטרור של ה ' קונטראס ' בניקרגואה . 
עם חבורה כזאת היה ניתן לקדם את ' האינטרס הלאומי ' של הקואליציה , אולם המצב הכללי היה רע . 
הפסקת האש בין איראן ובין עירק שיחררה מחדש את הפקת הנפט בשתי המדינות , והמחירים המשיכו לרדת . 
התפרקות ' ברית ורשה ' וגוש הרובל בכללו הגבירה את הלחצים לנסיגת ארה"ב ממעורבותה במזרח - התיכון , ולקיצוצים נוספים בתקציב הביטחון . 
באפריל 1990 הודה פקיד בממשל : " ... איש אינו יודע מה לעשות כאן . 
האיום הסובייטי נמס לנו בידיים , ומה עוד נותר לנו ? 
הצי עולה לגבעת הקפיטול כדי לדבר על האיום מצד הצי ההודי באוקיינוס ההודי . 
מספר אנשים מדברים על האיום מצד קרטל - הסמים הקולומביאני . 
אבל איננו יכולים להחזיק תקציב של 300 מיליארד דולר על סמך דברים אלה ... " ( קוקברן , 1992 : עמ' 322 ) . 
גם מצבו של ' סנטקום ' ? ' כוח המשימה ' שהוקם בתקופת רייגן בקול תרועה תקשורתית , כדי להגן על שדות הנפט במזרח - התיכון מפני פלישה סובייטית ? היה בכי רע . 
לא נותר ממנו הרבה , מלבד מטה שהעסיק כמה עשרות קצינים ופקידים בפלורידה . 
גנראל קולין פאוול , ראש המטות המשולבים , אף שקל באפריל 1990 לפרק אותו . 
לא כך סבר מפקדו של ' סנטקום ' , גנראל אלמוני בשם נורמן שוורצקופף . 
בפברואר 1990 הוא הופיע בפני חברי ועדת הכוחות המזוינים של הסנאט , והסביר להם כי ' כוח המשימה ' הוא חיוני לאינטרס הלאומי של ארה"ב . 
ראשית , אמר שוורצקופף " ... בעלות בריתנו תלויות עוד יותר מארה"ב בנפט מהמזרח - התיכון . 
השורה התחתונה היא , שהנפט המיובא הוא הדם של כלכלת המערב ... ". שנית , האינטרס הלאומי של ארה"ב תלוי לא מעט במכירת נשק אמריקני למזרח - התיכון : " ... בשנת 1988 כל מטוסי הקרב הסעודיים היו מתוצרת ארה"ב , אבל כשתושלם ' עסקת המאה ' הבריטית , 48 אחוז בלבד ממטוסי הקרב יהיו אמריקניים . 
ואם מטוסי F-15 המתיישנים של ערב - הסעודית לא יוחלפו במטוסים חדישים שלנו , יצטמק חלקם של האמריקאים לעשרים אחוז בלבד ... " ( מצוטט אצל פרנקל , 1991 : עמ' 10 ) . ולבסוף , טען שוורצקופף : בניגוד לדעה הרווחת , המתח במזרח - התיכון לא פחת אלא הולך וגובר ; קיימת סבירות גבוהה , לדעתו , שאחד מתוך שלושה - עשר הסכסוכים המקומיים הרוחשים באזור יתלקח למלחמה . 
משום כך , ראוי לארה"ב לשמור על רמת כוחות גבוהה לקראת המלחמה הקרבה במזרח - התיכון . 
בתוך ששה חודשים התגשמה תחזיתו של שוורצקופף , וכוח - המשימה הווירטואלי בפלורידה הפך לצבא ענק בן 540 אלף חיילים ; כמעט כמספר החיילים ששהו בדרום - מזרח אסיה בשיאה של מלחמת - ויטנאם בשנת 1969 . 
העילה למלחמה הייתה אחד מרשימת שלושה - עשר ' הסכסוכים המקומיים ' : הסכסוך אשר שרר בין סדאם חוסיין שליט עירק , לבין האמיר ג'אבר א - סבאח שליט כוויית . 
סדאם חוסיין מצא עצמו נתון בבעיות פיננסיות ; עירק צברה , במרוצת המלחמה הממושכת באיראן , חובות בסכום של 80 מיליארד דולר , חלקם לכוויית ולערב - הסעודית , וחלקם לבנקים אמריקניים ואירופיים . 
צעד ראשון בסכסוך היה , כאשר סדאם חוסיין דרש ממדינות המפרץ לשמוט את חובותיו ; לטענתו , הם נוצרו בתקופה שבה הוא הגן על מדינות אלה מפני האיום השיעי . 
בשפה יותר פשוטה : אלה לא היו חובות , אלא ' דמי חסות' . 
מדינות המפרץ נטו לתביעה זאת , אולי משום שהבינו , כי מדובר בחוב אבוד . 
צעדו השני של סאדם חוסיין היה , לתבוע ממדינות ' אופ"ק' כי יכירו בכך שיש לחזור וללכד את השורות כמו בראשית שנות השבעים : הוא דרש מהן להגביל את תפוקת הנפט – לפי מכסות שהמדינות תכבדנה , ולהעלות את מחיר הנפט , למחיר שיחייב את כולן . 
כאן הוא נתקל בהתנגדותן של מדינות המפרץ , ובעיקר של כוויית , שסירבו לקבל את תכתיבי ' אופ " ק ' . היו לכך כמה סיבות : ראשית , נסיון העבר הראה כי די במדינה אחת , המוכרת ' מתחת לשולחן ' , כדי שיתפרק כל הסכם בדבר הגבלת תפוקה ומחירים אחידים . 
שנית , חלק מאמירויות כבר השיגו שליטה גם ' במורד הזרם ' , והיו יכולות להרוויח גם ממחירים נמוכים של נפט . 
שלישית , מדינות המפרץ חשו מאוימות מנסיונותיו של סדאם חוסיין להפוך ל ' מנהיג העולם הערבי ' ; הן סברו כי הכנסות נמוכות מנפט הן הדרך הטובה לקצץ ביכולתו לרכוש נשק ולצאת למלחמה חדשה ; הפעם – נגדן . 
אמירויות המפרץ הפיקו 2 מיליון חביות ליום , כלומר 900 אלף חביות יותר מהמכסה ש ' אופ"ק' אישר להן . 
כוויית , לבדה , חרגה בהיקף של 400 אלף חביות ; ערב - הסעודית חרגה בהיקף של 270 אלף חביות ליום . 
ביוני 1990 ירד מחיר הנפט עד לרמה של 13 דולר לחבית – בהשוואה לינואר של אותה שנה , עת המחיר התקרב לרמה של 19 דולר לחבית . 
סדאם חוסיין היה אכול זעם . 
עיתונה של הבעת' בעירק פירסם מאמר אזהרה : " ... בשעה שחוגים ציונים ואימפריליסטיים מנהלים מסע השמצות נגד עירק , הצפת השוק בנפט על ידי ארצות מסוימות משרתת למעשה מטרות אלה . 
על מדינות אלה להיטיב את דרכן ללא דיחוי ולכבד את מכסות התפוקה המוסכמות ... " ( פרנקל , 1991 : עמ' 19 ) . הסכסוך בין עירק וכוויית הלך והתפתח במהירות , והפך למלחמה – משום שסדאם חוסיין ראה את כיבוש כוויית כמעין מיזוג עסקי , לצורך הגבלת התפוקה ושיקום מחירי הנפט המידרדרים . 
עד לכיבוש כוויית , תחזית בדבר מלחמה בין ארה"ב לבין עירק הייתה מתקבלת בתימהון . 
עד אז עשה ממשל ארה"ב מאמצים ניכרים להתקרב אל עירק . 
בשנת 1990 עדיין נחשבה איראן לאויב מספר אחד של ארה"ב , ואילו עירק הייתה מצויה בתחתית רשימת האויבים . 
למעשה , לפי סימנים רבים נחשב סדאם חוסיין ל ' ידיד' . 
צבאו נזקק לנשק מתוחכם , וממשל בוש קיווה שסדאם חוסיין , בדומה לאנואר סאדאת בזמנו , יעדיף בסופו של דבר את הנשק האמריקני אשר הצבא הישראלי הוכיח את עדיפותו . 
המשטר בעירק לא היה שונה ממשטרים אוליגרכיים ודיקטטורות צבאיות , אשר הממשלים האמריקניים אהבו לעשות עימם עסקים . 
בעירק שרר דיכוי פוליטי , טרור ורצח נגד מתנגדי המשטר ; הממשל היה מושחת וקל לשיחוד , בהיותו מבוסס על קשרים משפחתיים : המשטרה החשאית נחשבה לאכזרית וליעילה לא פחות מהמשטרות , שהאמריקנים והישראלים אימנו ברחבי העולם הפריפריאלי ( צחוק הגורל : משטרת השאח המודח באיראן הוקמה בזמנו על ידי אביו של נורמן שוורצקופף , קצין במשטרת ניו - ג'רסי , אשר גויס למשימה על ידי תאגידי - הנפט האמריקניים ) . אף כי מפלגתו של סדאם חוסיין מפלגה הצטיירה בעבר כ ' סוציאליסטית' , ראשיה צברו רכוש רב . 
סדאם חוסיין עצמו צבר רכוש של כעשרה מיליארד דולר , כמעט כמו מובוטו בזאיר . 
בדומה לגולבנקיאן בשעתו , הוא גבה חמישה אחוזים מכל עסקה עם תאגידי הנפט ; הוא גם קיבל שוחד על קניית נשק למען צבאו . 
כספים אלה הושקעו במאות פירמות ברחבי העולם ; הממשל האמריקני , שהקפיא בעת המלחמה את נכסיו בארה"ב , גילה שבחשבונותיו הפרטיים בבנקים היו מופקדים 2.5 מיליארד דולר . 
בקצרה , עירק תאמה את צרכי ' הביטחון הלאומי ' של ארה"ב – לא פחות מאשר ' תאומי העמודים ' של שנות השבעים ; וסדאם התאים לְבוש לא פחות מאשר נורייגה שלפני הפלישה לפנמה . 
אלא שלרוע - מזלו , כמו נורייגה לפניו – הפך סדאם , בלחץ הנסיבות , מידיד לאוייב . 
והנסיבות לא באו בהפתעה : כמו בקיץ , 1973 כאשר הממשל ידע על תוכניותיו של אנואר סאדאת לפלוש לסיני ? גם בקיץ 1990 ידע הממשל על כוונותיו של סדאם חוסיין לפלוש לכוויית . 
בסוף יולי מסר וויליאם וובסטר , ראש ה ' סי . 
איי . 
אי ' , לְבוש על כוונותיה של עירק . 
בראיון לטלוויזיה ( 25.7.90 ) אמר ג'יימס בייקר שר החוץ , כי על פי המידע שבידו עומדת עירק לפלוש אל כוויית . 
באותו יום התקיימה פגישה בין סדאם חוסיין ובין אפריל גלאספי , שגרירת ארה"ב בעירק . 
קשה לדעת מה נאמר בשיחה , משום שלשני הצדדים יש גרסאות שונות במקצת ; לאחר שגלאספי שבה לארה"ב , משרד - החוץ אסר עליה משום - מה לדבר עם עיתונאים . 
על פי גרסת סדאם , שדאג להקליט בחשאי את השיחה , הוא העלה בפני השגרירה את טענותיו כלפי כוויית , וציין במפורש שעירק מתכוונת ' להחזיר לעצמה את זכויותיה ' . 
גלאספי ציינה בפניו , כי לארה"ב ' אין עמדה ' בסכסוכים פנים - ערביים , אך הוסיפה כי וושינגטון מודאגת מריכוזי הכוחות של צבא עירק ליד הגבול עם כוויית . 
סדאם הזכיר את דרישתו , ש ' אופ"ק' יעלה את מחירי הנפט לרמה של 25 דולר לחבית . 
תשובת גלאספי הייתה כי יש אמריקאים רבים שהיו שמחים , אילו המחיר היה עולה אף מעבר לרמה זו . 
ב - 31 ביולי , יומיים לפני הפלישה , ג'ון קלי עוזר שר החוץ אמר לעיתונאים כי " ... לארה"ב אין חוזה הגנה עם מדינה כלשהי במפרץ הפרסי ... " ( Darwish & Alexander , 1991 : p . 
267 ) . רק לאחר שצבאו של סדאם פלש אל כוויית , התברר כי לממשל האמריקני הייתה ' עמדה ' ברורה ביותר : הממשל הוקיע בקולי - קולות את הפלישה , הגיש אולטימטום – והתחיל בהכנות למישלוח צבא לאזור . 
צ'ייני שר ההגנה וגנראל שוורצקופף מפקד ' כוח המשימה ' שיכנעו את בני המשפחה הסעודית , כי גורלם יהיה דומה לזה של משפחת א - סבאח – אם לא יאשרו את כניסת הצבא האמריקני ; וכך לראשונה בתולדות ערב - הסעודית , חנה בה צבא זר . 
סדאם חוסיין כבר הבין שהוא טעה – או הוטעה – בהבנת תגובותיה של ארה"ב , ולפיהן העריך כי היא לא תצא להילחם למען השליט של כוויית . 
במרוצת החודשים הבאים , הוא ניסה לסגת בכבוד כלשהו מההרפתקה . 
נאצר כבר הוכיח בעבר , שניתן להמיר כשלונות צבאיים לרווחים מדיניים . 
אבל התברר שהבית הלבן אינו מעוניין ליישב את הסכסוך – אלא במלחמה בלבד , שבסוֹפה יודח סדאם חוסיין משלטונו . 
המלכודת נסגרה עליו , ללא מוצא . 
המלחמה עצמה התנהלה באופן מוזר : היו בה הרבה הכרזות על ' פלישות' , ' קרבות מגע' , ' ראשי - חץ' , ' פצצות חכמות' , ' תנועות איגוף ' , וכיוצא באלה ; אבל נמצאו מעט מאוד עדויות , כי אכן היו קרבות משמעותיים בין צבאות ארה"ב ועירק . 
ב ' קרבות היבשה ' , שנמשכו כששה ימים , נהרגו כעשרה חיילים מחיל - המשלוח ומספר הפצועים היה דומה . 
ההפצצות של חיל - המשלוח , לעומת זאת , היו הרבה יותר יעילות : לפי הערכות שונות , נהרגו ונפצעו בין 30 אלף לבין 100 אלף חיילים ואזרחים , ונלקחו בשבי בערך 175 אלף חיילים . 
בסך - הכל הסתבר , שהיה זה פרק נוסף בסדרת ' כוח - המשימה ' : דרמה טלוויזיונית , אשר הפרק הקודם בה – ' פנמה ' – הופק בשנת , 1989 והיה הצלחה גדולה . 
הפרק החדש – ' סערה במדבר ' – הופק הפעם בתקציב גדול ובהשתתפות ניצבים רבים , ובמשך תקופה ארוכה אף זכה לשיאים של אחוזי צפייה . 
מצבה של הקואליציה השתפר , והיא יצאה מ ' אזור הסכנה ' . 
מחיר הנפט זינק לרמה של 40 דולר לחבית ; בסוף 1991 הוא התייצב ברמה של 22 דולר – לא הרבה מתחת למחיר אשר סדאם חוסיין שאף אליו , לפני המלחמה . 
המלחמה גם עוררה מחדש את ייבוא הנשק לאזור ; הפעם , המוכרים העיקריים היו התאגידים האמריקניים . 
עוד בתחילת המלחמה , בוש הציע לערב - הסעודית נשק בשווי של 20 מיליארד דולר . 
אפילו בהשוואה לשעת - חירום – נראתה ההצעה כמזמינה מרוץ - חימוש חדש , וכמנוגדת להצהרותיו על ' ייצוב האזור ' . 
לכן , כדי לרכך את ההתנגדות הצפויה של הקונגרס , משרד - החוץ פרס את ההצעה ופיצל אותה לסדרת חוזים קטנים יותר . 
בשלוש השנים מאז המלחמה הגדילו התאגידים האמריקניים את מכירותיהם באזור בשיעור של % ; 45 מרמה של 13.6 מיליארד דולר בשנת 1989 לרמה של 19.6 מיליארד בשנת 1992 . 
העלייה במכירות מוסברת , בחלקה , בהרס שהותיר הצבא העירקי אשר חייליו בזזו את כוויית ; הנזקים שנגרמו במלחמה הוערכו בסכום של 100 מיליארד דולר . 
לכן אין להתפלא , כי אחד החוזים הראשונים שנחתמו בעקבות המלחמה היה עם ' בכטל ' ; היה זה חוזה בסך מיליארד דולר , לשיקום 650 בארות הנפט בכוויית שהועלו באש על ידי הצבא העירקי . 
יותר מאוחר חתמה ' בכטל ' על חוזים נוספים , בשווי של כמה מיליארדים , לשיקום התשתית של כוויית . 
ב - 6 במרס 1991 נאם בוש לרגל הודעת הכניעה של סדאם חוסיין . 
הממשל אפילו הציע לשנות את ' חוק הפיקוח על ייבוא וייצוא נשק ' משנת , 1968 כדי ש ' בנק לייצוא וייבוא ' הממשלתי יוכל להעניק ערבות של מיליארד דולר לצורך אשראי בשביל ייצואני הנשק של ארה"ב . 
בוש ומוסבאכר שר החוץ , אשר נלחמו להשלטת ' השוק החופשי ' בעולם , לא היססו להתערב באופן אישי לטובת ' AT&T ' ; היה זה כאשר התעורר חשש שבית - המלוכה בערב - הסעודית נוטה להעדיף קונצרן אירופי , בעסקה של 8.1 מיליארד דולר להרחבת רשת הטלפונים . 
( קלינטון , שהחליף את בוש , המשיך בלחץ ; קבוצת ' אי . 
טי . 
אנד טי ' זכתה בחוזה ) . לאחר עשור של דחיקת רגלי התאגידים האמריקניים על ידי המתחרים האירופיים , חזרה ארה"ב וניסתה לכבוש מחדש את האזור . 
עד כדי כך התלהטה מתקפת השלום של בוש , שפקידים במשרד החוץ הבריטי התלוננו בגלוי על נסיונות ' המונופוליזציה ' של מסחר הנשק במזרח - התיכון על ידי ארה"ב . 
מעבר לרווחים בטווח - הקצר , מלחמת - המפרץ הייתה חשובה לקואליציה . 
היא חיזקה את השליטה של ' גרעין ' שש קבוצות - הנפט המובילות במזרח - התיכון . 
בשנות החמישים והששים , קבוצות אלה נאבקו בתחרות העולמית הגוברת ; טענתנו לעיל ( סעיפים ד - ה בפרק זה ) , הייתה כי הרווחיות הגבוהה שלהן נשמרה באמצעות תהליך ' הפוליטיזציה ' של הענף , ובאמצעות מיחזור הקונפליקטים הצבאיים באזור . 
אבל משמעות ' הפוליטיזציה ' הייתה , שהן נאלצו לחלוק את השליטה בתפוקה ובמחירים עם ארגון ' אופ " ק ' , שהמדינות החברות בו התקשו לנהל מדיניות מוסכמת . 
במשך תקופה מסוימת היה נראה כי ערב - הסעודית , בעלת - בריתן העיקרית של הקבוצות , מצליחה להנהיג את הארגון ; אולם למן אמצע שנות השמונים היא איבדה את מעמדה המוביל – והמדינות החברות ניהלו מדיניות עצמאית , שאיימה על הרווחים . 
מלחמת - המפרץ שינתה את המצב : מדיניותן של מפיקות הנפט החשובות , ערב - הסעודית , כוויית והאמירויות , חזרה להיות כפופה לתכתיבי המדיניות האמריקנית . 
הן חתמו על הסכמי הגנה עם ארה"ב ובריטניה ; ונראה היה כי קבוצות - הנפט המובילות שבו לנהל את עסקי הנפט במזרח - התיכון , ואילו ' אופ"ק' חזר למעמדו שלפני שנות השבעים . 
כך , לכאורה , נראו פני הדברים ב ' סדר החדש ' של ראשית שנות התשעים . 
למעשה , ' הסדר העולמי החדש ' היה שונה לחלוטין . 
י . 
שקיעתה של קואליציית הנפט והנשק 
מאז מלחמת - המפרץ , השתנה המזרח - התיכון . 
עקב סיומה של המלחמה הקרה וקריסת המשטר הסובייטי , פחתו הסיכויים שהסכסוכים באזור יתפתחו למרוצי - חימוש ארוכים ויקרים . 
במקביל , הידלדל זרם הפטרו - דולרים אשר ליבה את הסכסוכים ואשר מימן את מרוצי - החימוש . 
הירידה בהכנסות של המדינות מייצאות הנפט שינתה את חלוקת - ההכנסות העולמית . 
בשנת , 1979 התוצר המקומי לנפש במזרח - התיכון ובצפון אפריקה היה % 45 מהתוצר הממוצע לנפש בעולם ; בשנת 1999 הוא ירד עד לרמה של % 35 מהממוצע בעולם . 
את עיקר הירידה ספגו מדינות המפרץ הפרסי , שם נפלה ההכנסה לנפש בשיעור של % 50 עד 80 % . 
מדינות כמו ערב - הסעודית , אשר בשנות השבעים היו בעלות עודפים ענקיים של פטרו - דולרים , מצאו עצמן בשנות התשעים עם חובות - חוץ כבדים . 
אחרי מלחמת - המפרץ , הכריז בוש על ' סדר חדש ' ; והממשל של קלינטון , שבא אחריו , נראה להוט אחר מה שהוא כינה ' תהליך השלום ' . 
בשנת , 1995 מתקפת השלום האמריקנית נראתה בשיאה : הסכם בדבר הכרה הדדית בין ישראל ובין ' אש " ף ' ; הסכם שלום בין ישראל ובין ירדן ; קשרים דיפלומטיים רשמיים בין ישראל ובין מרוקו ; הסכמים רשמיים - למחצה בין ישראל ובין כמה מאמירויות המפרץ ; נפתח סבב שיחות בין ישראל לסוריה , בדבר הסדר קבע . 
התפנית הפתאומית במדיניות - החוץ האמריקנית נראית תמוהה – נוכח העובדה ששנים מועטות קודם - לכן , הממשלים האמריקניים היו מעורבים עמוקות בשמירה על ' מאזן החימוש ' בין הצדדים היריבים ובעירעורה של ' היציבות' באזור . 
הסיבה העיקרית לתפנית היא השינוי באופיו של הצבר ההון העולמי . 
הצבר זה חדל להתבסס על ' ההטיה הצבאית' ועל הסטגפלציה , ופנה אל עבר ' הצבר מתרחב ' ב ' שווקים המתעוררים ' ברחבי העולם הפריפריאלי , שנפתחו בפני השקעות מאז שנות התשעים . 
הקונפליקטים הצבאיים במזרח - התיכון – אשר בשנות השבעים והשמונים שמרו על שיעורי - הרווח היחסיים של קבוצות - ההון המרכזיות – נראים עתה כמאיימים על תהליך ההצבר החדש , המתבסס על הרחבת המכירות ועל הגדלת ההכנסה האפקטיבית בשווקים חדשים בעולם . 
כתוצאה משינוי זה באופי ההצבר – האינפלציה , שהגיעה באמצע שנות השבעים לשיעור של % 30 לשנה בממוצע העולמי , ירדה אל רמה של % 5 ופחות מכך בסוף שנות התשעים . 
תוצאה יותר חשובה : ההוצאה הצבאית בעולם ירדה ביותר משליש , והלך וקטן מספר הסכסוכים האזוריים . 
במקביל לשינויים באופי ההצבר , השתנו יחסי הכוחות בתוך ההון הדומיננטי בעולם . 
כזכור , טען קלצקי בשנות הששים , כי ' האלמנטים הזועמים ' הולכים ומשתלטים על תהליך הצבר ההון – בהטותם את מרכז - הכובד של המשק האמריקני מן החוף המזרחי אל עבר קבוצות ' חדשות' בחוף המערבי , המתבססות על עסקי נשק וטכנולוגיות צבאיות . 
מרבית הסימנים מעידים כי עידן זה הגיע לסיומו . 
כיום , נראית תזוזה הפוכה : מרכז - הכובד של המשקים המפותחים , ובעיקר של ארה"ב , עובר לשליטתם של עסקים בעלי אופי אזרחי , שאינם מתבססים על חוזים ממשלתיים או צבאיים . 
השינוי הזה בולט נוכח גל המיזוגים שעברו העסקים המובילים הנפט והנשק בעולם , תהליך שמיועד להצילם מפני אובדן מוחלט של כוחם . 
ממשלו של קלינטון זירז את תהליך הריכוזיות בעסקי הנשק . 
בשנת 1993 זימן לס אספין שר ההגנה , את ספקי הנשק המובילים של הפנטגון למפגש מכריע ; העיתונים הכתירו אותו בשם ' הסעודה האחרונה ' . 
בפגישה , הודיע השר : נוכח ירידת האיום מצד בריה"מ , נאלץ הממשל לקצץ בתקציב הרכש הבטחוני . 
כתרופה זמנית למצוקה – הוא המליץ להם להתמזג ביניהם , בהבטיחו כי הממשל לא יתבע אותם על הפרת חוקי ' אנטי - טראסט ' ; השר התחייב כי הממשל ישא בהוצאות הכרוכות במיזוג , וכמו כן יקל עליהם את המסים על הכנסות מייצוא נשק . 
בין הפגישה לבין סוף שנות התשעים , תאגידי הנשק היו עסוקים באירגון - מחדש של עסקיהם . 
בשנת 2000 הסתמנו שבעה ' אשכולות' של קבוצות - נשק מובילות בעולם ; מהן חמש שבסיסן בארה"ב , ושתיים שבסיסן באירופה . 
טבלה ו ' מציגה את הקבוצות , שמדורגות על פי גודל מכירותיהן בשנת 1999 . 
בראש הרשימה ניצבת קבוצת ' לוקהיד - מרטין ' . 
מתוך קבוצת ' הגרעין ' בת ששה - עשר תאגידי הנשק , אשר ניצבה במרכז תהליך ' ההטיה הצבאית' של המשק האמריקני ( שרטוט ו ' ) , נותרו עתה שמונה תאגידים עצמאיים בלבד . 
כל השאר נרכשו או התמזגו , או נטשו את עסקי הנשק ופנו לעסקים בעלי אופי אזרחי . 
תהליך מקביל התחולל באירופה . 
ככל שאירופה נטתה בשנות התשעים לאיחוד מדיני , כן התמזגו תאגידי - הנשק הגדולים שלה . 
תהליך הריכוזיות היה דרמטי יותר מאשר בארה"ב , משום שהוא כלל מיזוגים בין קונצרנים שנחשבו עד לא מכבר כ ' נכס לאומי ' . 
רובם היו תאגידים ממשלתיים , או שנהנו מחסות ממשלתית , במדינות כמו צרפת , ספרד וגרמניה , שהיו בעלות מסורת אֶטטיסטית חזקה . 
בשנת 2000 בלטו שלוש קבוצות ענק פאן - אירופיות : ' בי . 
איי . 
אי ' , ' אי . 
איי.די.אס' ו ' תומסון ' . 
השלישית בדירוג העולמי היא ' בי . 
איי . 
אי ' ( BAE ) ; זו קבוצה בריטית שעסקה בתעופה צבאית , ובשנת 2000 השתלטה על ' מרקוני ' שהייתה בבעלות ' ג'נראל - אלקטריק ' הבריטית , ורכשה את ' איי.אי.אס' מאת ' לוקהיד' ; היא גם קנתה % 20 ממניות ' סאאב ' , ונכנסה לשותפות בהשקעות עם הקונצרן הפאן - אירופי השני בגודלו , ' אי . 
איי.די.אס' ( EADS ) . ההשקעות המשותפות : ב ' אירבוס ' ( 2000 ) , ב ' מאטרה ' ( 2000 ) , ב ' אסטריום ' ( 2000 ) וב ' יורופייטר ' ( 2000 ) . 
' אי . 
איי.די.אס' ( ' החברה האירופית האירונאוטית לביטחון וחלל ' ) היא קבוצה חדשה שהוקמה בשנת , 2000 ואיחדה עסקי נשק ממדינות שונות באירופה . 
היא כוללת בין השאר את עסקי הנשק של ' דיימלר - קרייזלר ' ( DASA ) , את תאגידי הנשק הצרפתיים ' אירוספסיאל ' ו ' לאגארדר ' ואת תאגיד הנשק הספרדי ' אריאנאספאס ' . 
בעלי המניות העיקריים של הקבוצה הפן - אירופית הם ' דיימלר - קרייזלר ' ו ' לאגארדר ' , וממשלות צרפת וספרד ; אבל % 27 ממניותיה נסחרות בבורסה – והכוונה היא , להפריטה לחלוטין . 
ענקית הנשק השלישית באירופה היא ' תומסון ' ( Thomson-CSF ) שבבעלותה של ממשלת צרפת , ושל תאגידי הנשק ' אלקאטל ' ו ' דאסו ' אשר אף הם מצויים בבעלות חלקית של ממשלת צרפת . 
גם ' תומסון ' מיועדת להפרטה , וכבר עתה נסחרות כשליש ממניותיה בבורסה . 
גם עסקי הנפט העולמי עברו תהליך מואץ של ריכוזיות , במרוצת שנות התשעים . 
אף כי הממשלים לא שיחקו תפקיד ראשי בתהליך , המיזוגים וההשתלטויות לא נתקלו בהתנגדות ממשלתית או בתביעות על הפרת חוקי ההגבלים העסקיים . 
כפי שניתן לראות מהטבלה , העסקה החשובה ביותר הייתה המיזוג בין קבוצות ' אקסון ' ו ' מוביל ' , שהוביל בשנת 1998 להקמת קבוצת הנפט הגדולה בעולם ' אקסון - מוביל ' . 
עוד מיזוג בולט : ' בריטיש - פטרוליום ' רכשה את ' אמוקו ' בשנת 1998 ואת ' אטלנטיק - ריצ'פילד' בשנת ; 2000 בעקבות המיזוג נוסדה קבוצה חדשה בשם ' בי . 
פי - אמוקו ' , המדורגת שלישית בין ענקי הנפט בעולם . 
השנייה בגודלה , ' רויאל - דץ' – של ' , רכשה בשנת 1998 את ' אקווילון ' יחד עם ' טקסקו ' המדורגת ששית ; ובאותה שנה קנתה את ' מוטיבה ' , שוב יחד עם ' טקסקו ' ועם ' ערמקו ' , אשר מצויה עתה בבעלות המשפחה המלכותית הסעודית . 
מיזוג אחר היה בין ' טוטאל ' , ' פינה ' ו ' אלף - אקוויטן ' ; בסיומו הוקמה קבוצת ' טוטל - פינה - אלף ' , שהיא הרביעית בגודלה בענף הנפט העולמי . 
המיזוגים סייעו , ללא ספק , לרווחיותן של הקבוצות . 
שמונה קבוצות - הנפט המובילות , שמופיעות בטבלה , הציגו יחד את התוצאות הפיננסיות הטובות ביותר של הענף במאה העשרים . 
בשנת 1999 הגיעו המכירות שלהן לסך 580 מיליארד דולר ; כלומר , % 41 יותר משהצליחה קבוצת ' הגרעין ' של ששת תאגידי - הנפט להשיג בשיא של תקופת מלחמת - המפרץ . 
הרווחים הנקיים של שמונה הקבוצות היו 32.2 מיליארד דולר ; כלומר , % 61 יותר מהרווחים של קבוצת ' הגרעין ' בשנת מלחמת - המפרץ – וכן % 48 יותר משיא הרווחים שהושג בעת משבר בני הערובה של 1980 . 
בעסקי הנשק , המצב היה פחות מזהיר . 
בשנת , 1999 לאחר ההתארגנות - מחדש , חמש קבוצות - הנשק המובילות שבסיסן בארה"ב השיגו ממכירות צבאיות הכנסה כוללת של 63.5 מיליארד ( בצירוף שתי הקבוצות הפאן - אירופיות , הגיעו המכירות לסך 84.8 מיליארד דולר ) . 
מצד אחד , התוצאות נראות מצוינות – בהשוואה לתקופת רייגן . 
בשנת השיא , 1985 המכירות הצבאיות של ששה - עשר תאגידי - הנשק המובילים בארה"ב הגיעו לסך 61.3 מיליארד דולר . 
מצד שני , למרות העלייה במכירות – הרווחים הנקיים של קבוצות הנשק ירדו פלאים , בהשוואה לעידן השגשוג של הקואליציה . 
בשנת 1999 הרוויחו חמש הקבוצות 2.5 מיליארד דולר ( 2.9 מיליארד יחד עם הקבוצות הפן - אירופיות ) ; זאת ירידה של % 75 ברווח הנקי , בהשוואה לסך 9.9 מיליארד דולר בשנת מלחמת - המפרץ . 
רווח כזה , בשיעור של 3.8 % מהמכירות , מראה שקבוצות אלה איבדו את עוצמתן שעמדה להן בעבר . 
במרוצת 12 שנות ממשלי רייגן ובוש , השיעור הממוצע של הרווחים הנקיים היה % 15 ומעולם לא נפל אל מתחת לרמה של 10 אחוזים . 
מעבר לכמות הנומינלית של הרווח הנקי – כוחו של ההון נמדד במונחים יחסיים ( פרק ב' ) . השאלה היא : האם קבוצות הנפט והנשק שמרו על שיעור ההצבר , ביחס לשיעור ההצבר של קבוצות - הון אחרות ב ' כלכלה הגדולה ' ? 
שרטוט ו ' מציג שתי סדרות נתונים לשנים - 2001 , 1993 המשקפות את הכוח היחסי של שני גושים עסקיים המצויים במרכז תהליך ההצבר . 
כוחו היחסי של כל גוש מוצג כאחוז ' שווי השוק ' שלו מתוך סך - כל ' שווי השוק ' של 500 קבוצות - ההון המובילות במדדי ' סטנדרד אנד פורס ' . 
הסִדרה הראשונה כוללת את ' שווי השוק ' היחסי של 26 תאגידי הנשק והנפט המובילים , אשר אנו מכנים אותם בשם ' קואליציית הנפט והנשק ' . 
הסִדרה השנייה כוללת את ' שווי השוק ' היחסי של 54 פירמות המובילות בענף , אשר הבורסה מגדירה אותו כ ' היי - טק ' . 
כך ניתן לבדוק את יכולת השיערוך ( ' שווי - השוק ' ) של כל גוש ביחס ל ' כלכלה הגדולה ' . 
שרטוט ו ' 
שינויים ביחסי העוצמה בתוך ה ' כלכלה הגדולה ' האמריקנית 
( אחוזים מסך שווי השוק של ה - S&P 500 ) 
אילו היו קבוצות הנפט והנשק מצויות במרכז תהליך ההצבר – היינו מצפים שההון שלהן ( או הציפיות לרווח ) ישמור על כוחו , ביחס לקבוצות - ההון הגדולות האחרות . 
השרטוט ממחיש את המהפך שהתחולל באופי הצבר ההון בעולם . 
המעבר המהיר – ממשטר של ' העמקת ההצבר ' הסטגפלציוני והאטטיסטי , אל משטר של ' הרחבת ההצבר ' בתעסוקה ובהכנסה הכללית – נעשה בתוך שבע שנים בלבד . 
עד סוף שנות השמונים , ניצבה במרכז תהליך ההצבר קואליציית הנפט והנשק . 
על פי השרטוט , כוחה היחסי בשנת 1993 היה % 11 מ ' שווי השוק ' של ' הכלכלה הגדולה ' . 
הציפיות לרווח מעסקי ה ' היי - טק ' היו עדיין נמוכות , והסתכמו בשיעור של % 8 מ ' שווי השוק ' של ' הכלכלה הגדולה ' . 
בסוף העשור , המגמה התהפכה לחלוטין . 
כוחה של הקואליציה שקע ; החלק שלה מתוך ערך המניות של ' הכלכלה הגדולה ' הגיע בשנת 2001 לשיעור של % , 5 ירידה של % 50 בתוך שבע שנים . 
לעומתה , ערך המניות של קבוצת תאגידי ה ' היי - טק ' עלה בשיעור של % 330 ותפס בשנת 2000 כשליש מ ' שווי השוק ' של ' הכלכלה הגדולה ' . 
גם תהפוכות הנאסד"ק בשנת 2000 - 2001 לא שינו את המגמה הכללית . 
שקיעתה של הקואליציה לוותה בכשלונות רצופים : החברות בה לא הצליחו לחדש את המנגנון המשומן של העלייה במחירי הנפט ושל מימון ייבוא נשק מתוחכם למזרח - התיכון . 
כמעט בכל קיץ עולה המתח באזור , ולעתים אף עולים מחירי הנפט – אולם עד עתה , לא נקלע המזרח - התיכון למצב של מתח מתמיד . 
ביוני 1993 שיגר הצי האמריקני שני מטחי טילים על מטרות בעירק , בעוון הפרת הגבלות הטיסה אשר ארה"ב ובריטניה הטילו על מטוסי - הקרב העירקיים . 
המתח הגיע לשיאו בספטמבר , 1994 כשארה"ב הודיעה כי סדאם חוסיין שלח 80,000 חיילים אל עבר הגבול של כוויית . 
ממשל קלינטון הגיב במהירות – ושלח אל המפרץ הפרסי כוח - משימה גדול , אשר מנה 60,000 חיילים וכן 600 מטוסים . 
כמו בעימות עם קדאפי בשנת , 1986 למרות הטילים ' החכמים ' ששוגרו לעבר בגדד – העדיף סדאם להתקפל , והסיג את צבאו לאחור . 
אין זה משנה , האם הייתה הגזמה בידיעות על כוונותיו של סדאם לחזור ולפלוש לכוויית ; העיצומים , שנמשכו על ייצוא הנפט מעירק , הסירו לזמן - מה את הדאגה של הקואליציה מפני הצפת השוק בתוספת של שני מיליון חביות ליום . 
מפעם לפעם נמצאו אויבים נוספים : ' חזית הסרוב ' , קבוצות טרור איסלמיות , התחמשות גרעינית של איראן , שיעים בלבנון , גירוש משלחות האו"ם מעירק וכו ' ; אולם אלה לא יכלו לעצור את המגמה החדשה בעולם , שבה המזרח - התיכון איבד את מקומו המרכזי בתהליך ההצבר . 
ממשלו של קלינטון נראה יותר מודאג נוכח עליית העוצמה המשקית של הגוש האירופי המאוחד , ונוכח חדירתם הגוברת של עסקים אירופיים למזרח - התיכון . 
' הדיבידנדים של השלום ' והתחרות על גריפתם , הפכו למטרת ' הביטחון הלאומי ' של ארה"ב . 
בניסוח של עיתונאי : " ... הנשיא מכיר בעובדה שבעידן שלאחר המלחמה הקרה , השגת חוזים למען עסקים אמריקניים , היא עניין של ביטחון לאומי ... " ( Business Week , 23.5.94 ) . הבעיה העיקרית נותרה כבעבר : מי ישלם בעבור ' הביטחון הלאומי ' הזה ? 
וכך חלפו כמה עשרות שנים , עד תחילת שנות התשעים ; במהלך השנים הללו , מדיניות - החוץ של ארה"ב במזרח - התיכון התבססה על אינטרסים של שתי קבוצות מובילות באליטת - הכוח האמריקנית : קבוצות הנפט וקבוצות הנשק . 
בשנות החמישים והששים , מדיניות - החוץ של ארה"ב התרכזה בהבטחת סדר ' הזרימה החופשית' של הנפט . 
למן סוף שנות הששים , השתנה המצב : לאחר נסיגת הצבא האמריקני מוויטנאם , והירידה היחסית של רווחיות ' הכלכלה הגדולה ' בארה"ב – המזרח - התיכון הפך ליעד מרכזי של קבוצות הנפט והנשק המובילות . 
סדר הנפט הישן התערער ; תחתיו צמח סדר של ' זרימה מוגבלת' , שהתבסס על אי - יציבות מדינית ומשברים מחזוריים באזור . 
כך התגבשה קואליציית הנפט והנשק , שהייתה מאוחדת סביב אינטרס משותף של שמירה על מחירי נפט גבוהים . 
הכוח שהניע את עליית המחירים היה מערך חדש ; בראשו עמדו מצד אחד קבוצות - הנפט המובילות ו ' אופ " ק ' , ומצד שני קבוצת תאגידי - הנשק המובילים בארה"ב . 
בעוד הראשונים ויסתו את התפוקה ויצרו אווירת ' מחסור ' – האיצו האחרונים את מרוץ - החימוש וסיפקו את הפתיל להצתת הסכסוכים הצבאיים , שהביאו לעליית מחירים . 
כך נוצר מנגנון מורכב : מחירים גבוהים של נפט סייעו לקבוצות - הנפט המובילות להשיג שולי רווח דיפרנציאליים גבוהים – ולממשלים של חברות ' אופ"ק' איפשרו להשיג הכנסות גבוהות . 
הכנסות אלה מימנו מרוצי - חימוש ומלחמות מחזוריות , אשר שמרו על הרווחים הדיפרנציאליים של קבוצות - הנשק המובילות . 
מאז סוף שנות השמונים שקע כוחה של הקואליציה . 
ההצדקה העיקרית לעסקי ' הביטחון הלאומי ' נפלה , יחד עם דעיכת המלחמה הקרה . 
מלחמת - המפרץ הייתה , למעשה , ' הסעודה האחרונה ' של הקואליציה . 
אחריה השתנו יחסי הכוחות באליטה האמריקנית , ואת מקומה המרכזי של הקואליציה תפסו קבוצות עסקים המעוניינות בהרחבת ההצבר . 
האינטרסים החדשים מלוכדים סביב השאיפה להצבר , שיפעל באמצעות תיעוש מהיר של המדינות הפריפריאליות ופרולטריזציה של האוכלוסייה הכפרית הענקית שלהן . 
האינטרסים של קבוצה דומיננטית זאת מאוחדים במיוחד נגד תקציב צבאי גבוה , הפוגע ברווחיה . 
הקבוצה מתנגדת לחזרה אל המלחמה הקרה – אשר בה היא רואה את הסיבה העיקרית לאובדן ההגמוניה המשקית של ארה"ב , לעומת עלייתם של משקי אירופה המערבית ויפאן . 
מובן - מאליו שהקבוצה מתנגדת למחירי נפט גבוהים , המסכנים את היציבות התעשייתית ואת משטר הצבר ההון החדש . 
העולם הוא שלנו , אנו אדוניו , ולנו הוא לעד ... 
( ג'ק לונדון : עקב הברזל ) 
פרק שביעי : ממשקיעים זרים ועד להון טרנס - לאומי 
א . 
משקיעים - תורמים זרים 
" ... מר בגין יש לי שאלה קטנה אליך . 
הבוקר קיבלתי כלב בולדוג קטן והחלטתי לקרוא אותו על שמך . 
לא איכפת לך , נכון ? 
הרי זה כלב יהודי ... ". שאלה יוצאת - דופן זאת הופנתה אל בגין בעת ביקורו הרשמי הראשון בארה"ב , כראש ממשלת ישראל , כאשר סעד עם חבורת מיליונרים ציוניים . 
השואל היה מלטון פטרי , בעל בנק בקליפורניה , מחשובי התורמים היהודים ל ' מגבית היהודית' . 
בגין , זקוף - הקומה , מיהר להשיב בהדרת - כבוד : " ... מר פטרי , הכלב שלך אינו רק כלב יהודי . 
הוא גם כלב עשיר . 
לכבוד יחשב לי , אם יקרא על שמי ... ". פטרי המחוספס הפטיר בתום הסעודה : " ... תרמתי לבגין מיליון ירוקים כאשר רץ לראשות הממשלה , אבל אחר כך יצא לי להכיר את פרס , וחשבתי שהוא יותר טוב לישראל , ונתתי גם לו מיליון ירוקים ... " ( ידיעות , שבעה - ימים 22.8.86 ) . 
תלותם של העסקנים הפוליטיים של ישראל במשקיעים זרים אינה חדשה . 
שורשיה נעוצים עוד בראשית הקולוניזציה הציונית , אולם הדפוסים המוכרים נוצרו לאחר 1948 . 
בשנים הראשונות של קיום המדינה היה גירעון גדול במאזן המסחרי , ומחסור כרוני במטבע - חוץ . 
לעתים היה המצב כה קשה , עד שבמשרד האוצר התכוונו להכריז על פשיטת - רגל פיננסית . 
הגירעון כוסה בדרך כלל באמצעות מה שכּונה בלשון הרשמית : ' העברות חד - צדדיות' . 
חלק גדול מהעברות אלה בא מתרומות ל ' מגבית' ומקניות ' בונדס ' בארה"ב ; חלק אחר בא מהשילומים ומהפיצויים שהעבירה ממשלת גרמניה . 
חשיבותן של העברות אלה בשנות החמישים הייתה גדולה ; לא רק לצורכי התיעוש המהיר במשק – אלא גם למימון ייבוא הנשק , שנקנה בעיקר מצרפת , מגרמניה ומבריטניה . 
חלק גדול מהתרומות ומהמִלווים , שכיסו בשנים הראשונות את עודף הייבוא , הגיע מאת שכבה מצומצמת של מיליונרים יהודים פרו - ציוניים , בעיקר מארה"ב . 
באותן שנים , ההכנסה לנפש בישראל הייתה נמוכה ; ומשום כך , כל יחידת הון שיובאה על ידי המשקיעים - התורמים האלה נחשבה לתוספת משמעותית להיווי ההון במשק . 
זה היה הרקע למקומם המרכזי של המשקיעים הזרים בפוליטיקה הישראלית . 
הם היו קשורים ברובם לארגונים ציוניים , ישבו בהנהלות הארגונים האלה , ואף התחברו דרכם אל עסקנים פוליטיים ישראליים . 
קרבתם של משקיעים אלה אל מנהלי הארגונים הפוליטיים בישראל , שהיו דומיננטיים בעשור הראשון , הביאה להם יתרונות חשובים במשק המתפתח . 
חלק מהתרומות היו למעשה עמלות פוליטיות , שיועדו ' לשמן ' את עסקיהם בישראל , מעין פוליסה לחיזוק הזיכיון בעתיד . 
משה שרת , ביומנו האישי , הסביר בציניות את משמעות הפוליסות הפוליטיות של המשקיעים - תורמים הזרים . 
באוקטובר , 1953 הוא רשם תקציר של שיחה שהתנהלה בינו ובין פקיד של משרד החוץ ; הנושא היה סם ברונפמן , אחד מראשי ' המגבית היהודית' : " ... לפני שנים אחדות הוא היה בעל מאה מיליון דולר . 
אין ספק , כי היום מגיע עשרו למיליארד . 
הוא העשיר הגדול ביותר במחצית כדור הארץ המערבית , ואפשר בעולם כולו . 
את ראשית עושרו עשה בעסקי הברחת משקאות בימי ' היובש ' בארה"ב , ומאז הוסיף לעשות חיל בתעשיית הוויסקי ושאר שיקויי מרפא אלה ... הוא מחלק כספים על ימין ועל שמאל למוסדות כלליים , לשם חיזוק מעמדו בקנדה ובארה"ב ולשם קידום כל פורענות העלולה להתרגש עליו . 
הוא תרם מיליון וחצי למכללת ' קולומביה ' ומיליון למכללת ' מקגיל ' . 
הוא נותן כסף רב למפלגה הליברלית בקנדה , וגם הכנסיה הקתולית נהנית ממנו . 
פחדו העיקרי הוא , פן יוחק חוק מיוחד במכוון אליו : נניח , ליטול מכל בעל הון את כל העודף שיש לו מעל לחמש - מאות מיליון דולר , כי אז הוא מאבד במחי - יד אחד מאות מיליונים , והוא בלבד נופל לחוק כזה לקורבן . 
מכאן , המאמצים להתרצות על - ידי מתת אל כל החוגים המכריעים . 
באשר לתרומותיו לצרכי ישראל , חישב יוסף נבו , קונסולנו במונטריאול , ומצא , כי ביחס להונו של ברונפמן , שקולה תרומתו הכוללת , לתרומת שלושה דולרים בסך הכל על ידי נבו עצמו . 
ועם כל אלה , הוא חי באשליה כי אנשים הרוצים בקרבתו , חייבים להוקירו כאדם ולא כשק זהב ... " ( שרת , 1978 : עמ' 85 ) . 
אירוע אופייני לאותם זמנים מסופר בזכרונותיו של הארי רקנאטי : " ... השתתפתי בסעודת צהרים לכבוד תורם גדול למגבית היהודית המאוחדת , שלא היסס לתקוף את אליעזר קפלן , שר האוצר שלנו , ואת מנהל משרד האוצר , דוד הורוביץ , בנוכחותם . 
הוא תקף את מדיניותם הסוציאליסטית , לדבריו , המנוגדת לעיקרי היהדות . 
צפיתי לתגובה חריפה מצד שני אישים אלה , אך מאומה לא ארע . 
הם הסתפקו בכך שהשקיטו את רוחו של בן שיחם באורח רוח וביראת כבוד מדומה שעוררה בי סלידה ... חשתי מושפל עד עומק נפשי ... " ( רקנאטי , 1984 : עמ' 71 ) . כך צמחה לה רשת של ' משקיעים זרים ' , מסוגם של סם רוטברג וקבוצת ' משקיעי ישראל ' , ורבורג , ברונפמן , רוטשילד , וולפסון , קלור , אייזנברג , פיינברג , קהאן , ויינברג , מרקין , אברהמס , בנדהיים , מייזר , קרטר , קרל כהנא ודומיהם . 
הם טוו רשת של ' ידידים ' , נציגיהם ומנהלי עסקיהם בישראל , אשר אותם שאבו מהארגונים הממשלתיים והצבאיים . 
רוב הנציגים באו מקרב פקידי האוצר , מן ' המוסד' , מהשב"כ ומהצבא . 
ב . 
המשקיעים המוסדיים הזרים 
מאז ראשית שנות השבעים , בעידן ' ההטיה הצבאית' , ירד חלקם של ה ' משקיעים הזרים ' בסך ההשקעות במשק . 
התהליכים של אותה עת ? ירידת כוחם של הממשל והמפלגות , בצירוף התלות הגוברת של ישראל באשראי ובמענקים מאת הממשל של ארה"ב ? הביאו סוג חדש של משקיעים . 
אלה הם ' המשקיעים המוסדיים ' : פירמות - ענק בינלאומיות , שהתעניינותן בישראל התחילה עם שקיעתה של מלחמת - ויטנאם ובעקבות הקיצוצים בהוצאות הביטחון בארה"ב . 
' דוקטרינת ניקסון ' – שעודדה את הסלמת הסכסוך במזרח - התיכון – הפכה את ישראל , כמו גם את סעודיה ואת איראן , לאחת מהקנייניות החשובות של תאגידי - הנשק הגדולים בארה"ב . 
המענקים והמלווים שניתנו לישראל הוזרמו , למעשה , אל תאגידים אלה . 
חלק מהם אף השקיעו בישראל ; לרוב , בשיתוף עם קבוצות - ההון הדומיננטיות של ישראל . 
העניין השתלם לכל הצדדים ; גם בגלל ההקלות הרבות במיסים ( במקרה של ' ג'י.טי.אי' אף הקפיד עזרא סדן , מנכ"ל האוצר דאז , לוותר עליהם לחלוטין ) , תנאי האשראי הנוחים והמענקים שהמטירו העסקנים הפוליטיים על יוזמות משותפות אלה ; וגם , כמובן , בגלל המחיר הזול של כוח - העבודה הישראלי בהשוואה למחירו בצפון אמריקה . 
היוזמות המשותפות גם נתנו לפירמות אמריקניות אפשרות להשפיע ישירות על האליטה הפוליטית - בטחונית , לקבל ממנה מידע , לקדם את ענייניהן ; ואם צריך , גם להשפיע על מדיניותה . 
כך היה כאשר ' פראת אנד וויטני ' ( חברת בת של ' יונייטד טכנולוג'יס ' ) מיהרה לרכוש % 40 ממניות ' מנועי בית שמש ' , לאחר שמשה ארנס שר הביטחון הבטיח לה את ייצור מנועי ה ' לביא ' . 
ועוד יותר מיהרה החברה לחסל את השקעתה – כאשר היה ברור כי פרוייקט ה ' לביא ' יבוטל , נוכח הלחץ אשר קבוצות - הנשק הגדולות בארה"ב הפעילו על האליטה הפוליטית של ישראל . 
' ג'י.טי.אי' הייתה בין הראשונים שגילו את הפוטנציאל הטמון בישראל ; כבר בשנת 1968 החליפה את משרד הביטחון , כשותפה של ' כור ' בבעלות על ' תדיראן ' . 
ההתעניינות נבעה מהגידול המהיר בקניות הבטחוניות של ישראל , הן בשוק המקומי והן בארה"ב . 
לאחר , 1983 כאשר ההוצאות הבטחוניות המקומיות לא עלו בקצב שסיפק את שאיפות הרווחיות של הקבוצה , התחילה ' ג'.טי.אי' להיפטר ממניותיה ב ' תדיראן ' . 
מה שהדאיג את ראשי ' ג'י.טי.אי' במיוחד היה , כנראה , התחלת הפלישה לארה"ב של ' תדיראן ' , חברת הבת שלה , אשר הפכה למתחרה שלה בשוק זה . 
מקרה דומה אירע לשותפות שבין ' אי.די.בי' ובין ' סי.די.סי' בפירמת - הנשק ' אלביט ' , שהייתה הפירמה הרווחיות ביותר בקבוצת ' אי.די.בי': ' סי.די.סי' החליפה את הממשלה בבעלות על ' אלביט ' בסוף שנות הששים . 
היא מינתה כנציגה את עמנואל שרון , קצין בכיר לשעבר , מנהל אגף התקציבים באוצר בתקופת ספיר , ומנכ"ל האוצר בתקופת כהן - אורגד . 
באמצעות ' אלביט ' , שבראשה עמד בני פלד , לשעבר מפקד חיל - האוויר , הצליחה לדחוף את מחשביה אל משרד הביטחון ואל משרדי ממשלה נוספים וגם בנקים ואוניברסיטאות . 
לעומת זאת , ' סי.די.סי' לא איפשרה ל ' אלביט ' להתחרות בה בארה"ב . 
בשנת 1983 פרשה ' סי.די.סי' מהשותפות ; ומאז אותה שנה עלו מכירות ' אלביט ' בארה"ב . 
מקרה אחר הוא זה של קבוצת ' סימנס ' . 
קבוצה זו השקיעה ברכישת שליש מהבעלות ב ' אלישרא ' , שעיקר מכירותיה היה למשרד הביטחון הישראלי . 
בשנת 1985 התברר מדוע טרחה ' סימנס ' להשקיע בחברה זו : ' אלישרא ' הייתה אמורה למכור לחברת הטלפונים הממשלתית ' בזק ' , ללא מכרז , מרכזיות בסכום של 750 מיליון דולר . 
אלא , שבשנת 1984 נפלה ממשלת ' הליכוד' ; שר התקשורת התחלף בשר , שהקשרים שלו היו אחרים : שאול אייזנברג החל למשוך בחוטים , כשהוא מפעיל את נציגיו ב ' ליכוד' וב ' עבודה ' . 
הוא נפגש לשיחות עם שר הביטחון של ממשלת ' הליכוד הלאומי ' , יצחק רבין , ועם ראש הממשלה , שמעון פרס . 
אנשי ' סימנס ' נעלבו ; לא עזרה אף נסיעתו הדחופה של ה ' ידיד' גדעון פת , לשעבר שר התעשייה והמסחר בממשלת ' הליכוד' , אל הנהלת החברה בשוויץ . 
היא חיסלה את השקעותיה ב ' אלישרא ' – שעברה לידי ' תדיראן ' , אשר לא עוד נזקקה לקשריה של ' סימנס ' . 
אגב , גם אייזנברג לא זכה במכרז ; הייתה זו ' איי.טי.טי' – שגייסה את סמואל לואיס , שגריר ארה"ב בישראל , שהפעיל לחץ מאסיבי על חברי ועדת השרים לענייני כלכלה . 
לעומת הקבוצות הבינלאומיות הקודמות , ' לוראל ' נכנסה לשותפות עם פירמות - נשק ישראליות דווקא כדי לייצא נשק . 
' לוראל ' היא קבוצת - נשק גדולה , שבאופן קבוע מצויה ברשימת מאה ספקי הנשק הגדולים של הפנטגון . 
מכירותיה בשנות השמונים היו בממוצע כחצי מיליארד דולר לשנה , ומספר מועסקיה הגיע לכחמישה - עשר אלף . 
היא נכנסה לשותפות עם ' אלביט ' בפרוייקט של נשק מונחה ; ועם ' אלתא ' , שבבעלות ' התעשייה האוירית' , בפרוייקט של מערכות - התראה נגד טילים . 
מאחורי השותפויות האלה עמד הרעיון של ניצול ' הסכמי הגומלין ' ; אלה חייבו את הממשל האמריקני לרכוש מאת פירמות ישראליות אחוז מסוים ממכירות הנשק האמריקני לישראל , כפיצוי על הפסקת ' הלביא ' . 
עסקיה של ' לוראל ' בישראל נראו פורחים ; ברנרד שוורץ , יו"ר הקבוצה , טען : " ... העובדה היא שזמן קצר אחרי שחתמנו על העסקות המשותפות , קיבלנו שני חוזים חתומים , אחד מנאט"ו , והאחר מארה " ב ... " ( הארץ 18.1.88 ) . עיתון ' הארץ' ידע גם לספר כי " ... כללית , שוורץ אופטימי לגבי העתיד . 
בניגוד לרבים מעמיתיו , הוא סבור שתקציבי הביטחון המופנים לרכישת נשק טקטי , מהסוג המיוצר ב ' לוראל ' , ילכו ויגדלו , וגם עסקיה של ' לוראל ' בישראל יתפתחו ... " ( שם ) . כמחצית השנה לאחר מכן נחת נשיא ' לוראל ' בישראל , כדי להשתתף ביום - עיון לכבוד חתימת ' הסכם סחר חופשי ' בין ארה"ב ובין ישראל . 
באותה הזדמנות , הוא הסביר את המניעים לכניסתה של ' לוראל ' לישראל : " ... אמנם כוח העבודה המקסיקני זול יותר מהישראלי , אולם אנחנו מעוניינים בכוח ההמצאה הישראלי וביכולת ובמוטיבציה של המהנדסים שלה , אשר משתכרים כיום רק כשליש מעמיתיהם האמריקניים ... " ( הארץ 2.7.88 ) . 
תערובת דומה של אינטרסים הביאה לישראל את ' אינטל ' : השכר הזול המקומי ולהיטותה של האליטה הפוליטית להעניק זכיונות ופטורים ל ' משקיעים המוסדיים ' . 
' אינטל ' הקימה בשנות השמונים שני מפעלים , שהעסיקו כשמונה - מאות איש בייצור ובפיתוח מיקרו - פרוססורים . 
ל ' אינטל ' ? בדומה ל ' מוטורולה ' , ל ' איי.בי.אם', ל ' נשיונל סמי - קונדקטור ' , ל ' קולסו ' , ולעשרות פירמות בינלאומיות אחרות ? אין שותפים בישראל . 
לעומת זאת , היא שותפה באופן עקבי בתקציב ממשלת ישראל . 
' אינטל ' טענה כי היא השקיעה בישראל 123 מיליון דולר ( יותר מאוחר טענה כי סכום ההשקעה הוא 180 מיליון דולר ) ; אבל מבקר המדינה , בדו"ח שלו בשנת , 1984 טען כי ממשלת ישראל מימנה , במישרין ובעקיפין , 108.5 מיליון דולר מתוך ההשקעה . 
אין מה לדאוג : גם שארית ההשקעה בסך 14.5 מיליון דולר , ש ' אינטל ' טענה כי השקיעה , הייתה בציוד ישן , שהועבר מפירמת - האם בקליפורניה , ושערכּו היה לכל היותר 1.5 מיליון דולר . 
עד כאן צד ' ההשקעות' במאזן של ' אינטל ' . 
החלק העסיסי במאזן הוא צד ההכנסות השוטפות : ' אינטל - ישראל ' ' מוכרת' את כל תוצרתה לפירמת - האם בקליפורניה ; היא ' קונה ' רק ממנה את תשומות הגלם , שאליהן היא מחברת את כוח - העבודה המקומי , באמצעות שיטות הניהול החדשניות . 
ישראל , כמרבית המדינות שצברו חובות גדולים בשנות השמונים , נהגה להעניק סיבסוד עמוק לייצוא . 
מאחר שלא היה מי שיבקר את הרכב ' הייצוא ' של ' אינטל ' , חששו במשרד האוצר שמדובר בהטבות רווחיות ביותר . 
מצד שני , דרשה ' אינטל ' להעביר את רווחיה לפירמת - האם במטבע - חוץ , ללא היטלים שהיו נהוגים באותה עת . 
" ... לחץ כבד מופעל בימים אלה על שר האוצר , משה נסים , ומנכ"ל משרדו , לאשר ל ' אינטל ' את המחווה הקטנה הזאת , בשווי כמה מיליוני דולרים . 
בין הלוחצים בסתר , גם שרי ממשלה , וביניהם , בכירים ביותר . 
איך לוחצים ? 
יש פטנטים . 
התומכים ב ' אינטל ' בין שרי הממשלה העלו הצעה : ' אינטל ' תמשיך ליצא לחו"ל , אבל הממשלה תעשה עצמה ' כאילו ' לא היה ייצוא . 
אבל אם אין ייצוא , אין תמריצי ייצוא או כל הטבה אחרת הכרוכה בייצוא . 
אבל מצד שני , תאפשר הממשלה ל ' אינטל ' להוציא מטבע - חוץ ללא היטל של % 15 ' כאילו ' לא היה היטל ... " ( חדשות , 12.2.88 ) . מכמה בחינות הצליחה ' אינטל ' להדביק אפילו את ' חוק אייזנברג' . 
מאז עלייתו לשלטון של רייגן , התרחב המאבק בין תאגידי - הנשק הגדולים על כספי סיוע - החוץ של ממשלת ארה"ב ; בעיקר בין אלה שהסתבכו בפרוייקטים ללא מוצא . 
כך ניסתה ' נורתרופ ' בשנת 1985 ליזום עם ' התעשייה האווירית' מטוס משותף כתחליף ל ' לביא ' , בכספי הסיוע האמריקני . 
הניסיון נעשה לאחר ש ' נורתרופ ' הפסידה קרוב למיליארד דולר , בניסיון לפתח את המטוס מדגם F-20 שנכשל . 
לשם כך פגש בוושינגטון בינואר , 1985 תומס ו' גונס יו"ר ' נורתרופ ' את יצחק רבין שר הביטחון מטעם ממשלת ' הליכוד הלאומי ' , כדי לשדלו לעסקה המשותפת . 
נכח בפגישה מרדכי הוד , נציג ' נורתרופ ' בישראל , שהיה בעבר מפקד חיל - האוויר . 
העסקה לא יצאה - לפועל , לאחר שהממשל האמריקני – שהיה נתון ללחצים מצד תאגידי - הנשק המתחרים , ' ג'נראל - אלקטריק ' ו ' ג'נראל - דיינמיקס ' – איים להפסיק את הסיוע לישראל , אם זו לא תבטל את הנסיונות לייצר מטוס מקומי . 
במקביל , הגיעו לישראל משלחות מטעם ' ג'נראל - דיינמיקס ' ( יצרנית F-16 ) ומטעם ' מקדונל - דוגלס ' ( יצרנית F-15 וכן F-18 ) , כדי להציע ל ' תעשייה האוירית' פרוייקטים שונים מכספי הסיוע . 
מאורעות אלה היו אופייניים לעידן ' ההטיה הצבאית' . 
המשק היה שקוע במיתון ובחובות ; הממשלה הייתה נתונה לתכתיבי הממשל האמריקני ; קבוצות - ההון הגדולות בישראל נשענו על הסיוע האמריקני ועל עסקי נשק . 
במצב זה צמחה קבוצה שעסקה בתיווך בין האינטרסים של משקיעי - החוץ המוסדיים , ובין האינטרסים של הארגונים הממשלתיים והצבאיים . 
קבוצה זאת מנתה בשנות השמונים יותר מאלף איש , שהיו מעורבים בעסקי נשק . 
עסקים אלה כללו : ייצור , מימון , תיווך , ייצוג , שתדלנות , מכירות , ייצוא , ייבוא , אימון כוחות , ייעוץ , פרסום ואספקת מִגוון של שירותים אחרים בישראל וברחבי העולם . 
האינטרסים של הקבוצה היו קשורים לאינטרס הלאומי של ישראל ; כלומר , לאינטרסים של קבוצות - ההון הדומיננטיות בישראל ובארה"ב . 
העיתונות ידעה מעט מאוד על אנשי קבוצה זאת ; ומה שנתגלה , נבע בעיקר משערוריות עונתיות או מקונפליקט בין מתחרים . 
כך היה ניתן לשמוע על מתווכים זריזים מסוגם של הררי , ברעם , בן - דוד , קליין , גונן , הוד , פורן , נמרודי , שווימר , בן - מנשה , מנבר ודומיהם . 
אבל בדרך - כלל , העסקים התנהלו בחשאי . 
קשריהם של אנשי הקבוצה עם האליטה הבטחונית הביאו להם רווחים גבוהים . 
אגף הסיוע הבטחוני ( ' הסיב"ט' ) במשרד הביטחון תרם לרווחים אלה , בהקפידו לוותר לסוחרי הנשק על העמלות שהגיעו לממשלה בְּגין העסקות . 
לפי דו"ח מבקר - המדינה משנת , 1986 ' הסיב"ט' ויתר לסוחרי הנשק בשנים 1982 - 1984 על מאה מיליון דולר של עמלות , שהגיעו בדין למשרד הביטחון . 
אספקת מטוסי F-16 יכולה להוות דוגמא לדרך ניהול העסקות . 
אספקה של מטוסים אלה הינה חלק ממענקי הסיוע לישראל ; אולם למעשה , היא מהווה סיבסוד עקיף של הממשל האמריקני לתאגיד ' ג'נראל - דיינמיקס ' . 
בצד הישראלי נהנו מהעסקות מפקדים לשעבר של חיל - האוויר , אשר בעת כהונתם כמפקדי החיל הוחלט להעדיף את הדגם הזה . 
ביניהם היה בני פלד , שבשנות השמונים עמד בראש ' אלביט ' ; דוד עברי , שבאותה עת עמד בראש ' התעשייה האוירית' , ואחרים . 
בסך הכל מדובר בעסקות סיבוביות , שהצמיחו שכבה של רנטיירים – אשר התחזקה , ככל שרווחיהם של תאגידי - הנשק האמריקניים נשענו על הסלמת הסכסוך במזרח - התיכון . 
האליטה הפוליטית והצבאית של ישראל הפכה למתווכת בין קבוצות - הנשק הישראליות והאמריקניות , שנאבקו על כספי הסיוע ועל גילגולם . 
דוגמא אופיינית למרקם היחסים הזה , היה ביקורו של יצחק רבין בוושינגטון בסוף דצמבר 1987 . 
לפי דיווחי העיתונים הוא מצא את עצמו מנהל רשת עסקים מסועפת ביותר , שהייתה קשורה בעיקר לעסקי נשק ולהסתעפויות המימון שלהם . 
ראשית : הוא חתם על ' מיזכר הבנה צבאי ' בין ישראל ובין ארה"ב , שכמה מסעיפיו הוסתרו מעיני האזרחים של שתי המדינות . 
סעיפים אלה עסקו בהשתתפותו של הצבא הישראלי , כולל הפעלת נשק גרעיני , בהגנה על עמדותיה של ארה"ב באזורי הנפט . 
שנית : הוא היה נוכח בעת אישור סיוע - החוץ לישראל בסך שלושה מיליארד דולר , שכולו היה מענק . 
חלקו של המענק הצבאי היה 1.8 מיליארד דולר . 
שלישית : הוא נאבק להשיג הנחה ממחירו של F - 16 ; ההנחה ניתנה לישראל כ ' פיצוי ' על ביטול ' הלביא ' . 
מאחר שהמענק הועבר בצורת הרשאה לקניית סחורות אמריקניות , ניצלו זאת התאגידים האמריקניים כדי להפקיע מחירים . 
רבין לחץ על קרלוצ'י , שר ההגנה של רייגן , כדי לשנות את המצב : הוא דרש שישראל , כבעלת ברית לא רשמית , תקבל סטטוס של מדינה החברה בנאט"ו , ובכך תהיה זכאית להנחה של 1.5 מיליון דולר , לכל מטוס ; הנחה כזאת הייתה מפחיתה בכ - 100 מיליון דולר את ההכנסות של ספקי המטוסים . 
אבל כדי לקבל סטטוס כזה , הייתה דרושה גם הסכמת הקונגרס ; רבין לא התעצל , ודיבר על נושא הסטטוס עם כל חבר קונגרס וסנאט שהצליח לתפוס . 
קרלוצ'י מצדו , הבטיח לו ללחוץ על ' ג'נראל - דיינמיקס ' שיפחיתו מהמחיר . 
רביעית : רבין נסע למטה ' ג'נראל - דיינמיקס ' והתמקח עם מנהליה על מחיר המטוס , אבל לא הצליח לסחוט מהם הנחה משמעותית . 
באותה הזדמנות הופיע רבין לא רק כקניין של חיל - האוויר הישראלי – שכבר סבל מצפיפות בדירי - המטוסים , ומגודש של ציוד שהיה מונח ללא שימוש – אלא הפך עצמו לנציג ישיר של תאגידי - הנשק בישראל . 
ההסכם על ביטול ' הלביא ' כלל הזמנות גומלין מישראל בסך 400 מיליון דולר , שתאגידי - הנשק האמריקניים התחייבו לספוג . 
עתה דרש רבין ממנהלי ' ג'נראל - דיינמיקס ' למלא את חלקם בהסכם , ולהעביר לידיו הזמנות בסך 150 מיליון דולר בעבור תאגידי - הנשק בישראל . 
מנהלי ' ג'נראל - דיינמיקס ' לא כל - כך אהבו את הבקשה הזאת ; גם משום שבדיוק באותה עת התחיל הפנטגון לדרוש מהם החזרים בסך מאות מיליוני דולרים , על חשבון הרמאויות וזיופי החשבונות שביצע התאגיד בשנים הקודמות . 
חמישית : רבין גם דאג לאינטרסים של ' התעשייה האוירית' , שהייתה הנפגעת העיקרית מביטול ' הלביא ' . 
הקונגרס אישר סכום ראשוני בן 200 מיליון דולר בעבור פרוייקט , שהנהנית העיקרית ממנו הייתה ' התעשייה האוירית' ; פרוייקט טילי ' החץ' . 
קרלוצ'י , לאחר שרבין דחק בו , נענה לממן % 80 ממנו . 
באשר לשאר עשרים האחוזים – הסכים לבסוף קרלוצ'י , לאחר התערבות סנאטורים , שהמימון ייבוא מכספי הסיוע הכלכלי של ארה"ב לישראל . 
ששית : רבין הצליח באותה הזדמנות לנער מכסיו של הקונגרס שמונה מיליון דולר בתור מקדמות , והבטחות לעוד שבעה - עשר מיליון דולר בעתיד , בעבור טילי ' פופאי ' שהצבא האמריקני עשוי לרכוש בעתיד . 
למרות האישור , הודגש באוזני רבין שאין לראות במתן המקדמות זכייה במכרז – משום שתאגידי - נשק אמריקניים מעוניינים בנתח מהפרוייקט , לא פחות מהישראליים . 
מבחינתו של רבין היה בכך הישג , שעוזריו מיהרו להפיץ בקרב העיתונאים : הוא הצליח להנשים מפה לפה את תאגיד - הנשק הממשלתי ' רפא " ל ' , שמאז אמצע שנות השמונים שידר אותות - מצוקה . 
הקונגרס גם פיזר חופן מטבעות , לשימון ' דעת הקהל ' : 34 מיליון דולר להקמת תחנת ' קול אמריקה ' בנגב , ועוד 40 מיליון דולר לתמיכה בקרנות מחקר בבתי - חולים ובאוניברסיטאות בישראל . 
דוברו של רבין טרח להעביר את כל הפרטים הללו אל העיתונים בישראל כדי להפריך שמועות שהפיצו יריביו , על ' חולשתו המדינית' ועל חוסר הקומוניקציה שהוא מגלה ביחסיו עם פקידי הממשל האמריקני . 
בסך - הכל , רבין ואנשי הצוות שפעלו מסביבו הפגינו ' מקצועיות' ; וזאת , אף אם נביא בחשבון את התירגול הבלתי פוסק אשר רבין עבר במשך כחמש - עשרה שנה . 
מכל - מקום , יחסית למבוכה , למריבות , להדלפות ולבקשות הרכש המגוחכות שהציגו רבין את פרס בשנת 1975 – רבין נראה עתה כעסקן אמריקאי לכל דבר . 
העסקות נעשו במקביל לשיחות השוטפות בנושאי ' פולארד' ( הריגול ההדדי שהוא חלק הכרחי בשיתוף הפעולה בין שתי המדינות ) , ' איראן - גייט ' ; ועוד נושאים שוליים כמו ' קידום תהליך השלום ' , ' הפלסטינים ' , וכו ' . 
בין נושא לנושא הספיק רבין לעסוק ב ' מגבית' , ולנאום באספה של ה ' בונדס ' . 
כדרך - אגב , העסקות הללו נעשו בצל המרד הפלסטיני שהתפרץ בדצמבר ; 1987 זאת הייתה הוכחה נוספת לניתוקה של האליטה הפוליטית - צבאית של ישראל מהמזרח - התיכון . 
בסופו של דבר , האינטרסים של ' הכלכלה הגדולה ' של ישראל היו קשורים בטבורה של ' הכלכלה הגדולה ' האמריקנית . 
ג . 
הסנדקים הזרים 
כניסת תאגידי - הענק וייבוא ההון המוסדי הפחיתו את חשיבותם של ' המשקיעים הזרים ' , מבחינת ' הכלכלה הגדולה ' של ישראל – אולם לא מבחינתם של עסקניה הפוליטיים . 
ככל שהממשלה והמפלגות הלכו ונחלשו , כן גברה תלותם של הפוליטיקאים בקשריהם עם המשקיעים - תורמים הזרים . 
אותו מיליון דולר ' שולי ' , שמחוץ לתקציב הרשמי , עשוי לחולל פלאות בפוליטיקה . 
משום כך , הפוליטיקאים הלאומיים , שרי ממשלה , ח"כים וראשי ארגונים פוליטיים מתרוצצים ברחבי העולם למסעות של גיוס תרומות . 
בתמורה , הם מנסים להעניק לתורמיהם זכיונות ונכסים . 
שמעון פרס היה ידוע בעסקות אלה . 
הוא הקים ' כוח משימה ' , שהיה מין חיקוי לקבוצות המיליונרים אשר התגודדו מסביב לפנחס ספיר . 
ספיר אהב לכנסם בוועידות , שבסיומן הועברו לידיהם שלל זכיונות ותמיכות . 
כך הסתיימה ' ועידת מיאמי ' , שבסיומה הוקמה ' כלל ' ; וכך הסתיימו הוועידות הכלכליות , שבעקבותיהן הוקמו ' החברה לישראל א' ו ' החברה לישראל ב ' . 
ייתכן , כי פרס הקים את ' כוח המשימה ' ככוח נגדי לקונגרס הטכנולוגי המוזר , שאירגן בירושלים בשנת 1984 יעקב מרידור בעת שהיה שר הכלכלה . 
מכל - מקום , מטרתם המוצהרת של ראשי ' כוח המשימה ' הייתה להשקיע במה שהם כינו ' טכנולוגיות מתקדמות' ; אך לפי כל הסימנים , התכוון פרס להחליק לידיהם – לו ּ היה זוכה בבחירות – כמה מהנכסים הממשלתיים , שעדיין נותרו למכירה . 
בעיקר לטשו המיליונרים את עיניהם אל מונופולים השולטים בחומרי - גלם , כמו ' פז' ו ' כי " ל ' . גם עסקני ' הליכוד' לא טמנו ידיהם בצלחת : שמיר , מודעי ונסים מיהרו להודיע על מכירה כללית של הנכסים הממשלתיים , כשהם מכנים זאת בשמות יפים כמו ' רפורמה ' , ' ליברליזציה ' ו ' פתיחת המשק לתחרות' . 
על פי פירסומים בחו"ל , הם הכשירו את הקרקע להפרטת ' בתי הזיקוק ' , ' אלתא ' , ' אל - על ' , ' החברה הכלכלית לירושלים ' , ' חברת החשמל ' , ו ' בזק ' , וכן להציע למכירה אגרות - חוב ממשלתיות בתנאים מיטיבים . 
כאן מתגלה טיפוס חדש של משקיע : ' הסנדק ' . 
זהו זן של בעל - הון השולט ישירות בעסקן פוליטי או בארגון פוליטי ומפעיל אותו לצרכיו . 
סוג זה נחשב , משום מה , למושחת יותר מהמשקיע המוסדי ; זאת , אף כי כמות השוחד שהוא משקיע הינה קטנה הרבה יותר מאשר זו של תאגידים מכובדים כמו ' קוקה - קולה ' , ' בכטל ' , ' יונייטד - טכנולוג'יס ' , ' בופורס ' , ' אנגלו - אמריקן ' , ' איי.טי.טי', וכמובן תאגידי - הנפט הגדולים . 
חלק מהתאגידים האלה עשו עסקים מצוינים עם הנאצים במלחמת - העולם השנייה , בעת היותם ספקים חשובים של הצבא האמריקני . 
דרך - אגב , העובדה האחרונה אינה נחשבת לחריגה בישראל . 
הרבה מקבוצות הימין בישראל נהנות מתמיכה של עסקים , שלבעליהם יש עבר נאצי . 
האוניברסיטה הדתית - לאומית , בר - אילן , קיבלה מענקים מאת ' קרן פרידריך פליק ' ; פליק הורשע במשפטי נירנברג לאחר מלחמת - העולם השנייה על שהעסיק בתנאים תת - אנושיים רבבות עובדי - כפייה , כולל יהודים , בקונצרן הנשק שלו . 
חלק מהעסקנים הפוליטיים הימניים נוהגים לקבל תמיכות כספיות מאת ארגונים נוצריים פונדמנטליסטיים בארה"ב . 
ארגונים אלה מוגדרים בדרך כלל כ ' שמרנים ' ; אולם עיון יותר מעמיק במצעים האידיאולוגיים שלהם מראה שההבדל בינם לבין תנועות פרו - נאציות הינו דק ביותר . 
אחת מהקרנות המפורסמות ביותר ל ' שימון ' פוליטיקאים , אנשי משטרה ופקידי ממשל בשנות השמונים , הייתה ' קרן הנס זיידל ' ; זו נשלטה על ידי יוזף שטראוס , פוליטיקאי ימני מבוואריה – אחד מידידיו הטובים של שמעון פרס , בעיקר מאז התמחותם המשותפת בעסקי נשק בשנות החמישים . 
עד לאחרונה נחשבה ישראל יעד נוח למשקיעים מזן זה . 
העמלות הפוליטיות נחשבו לנמוכות , משום שהארגונים המפלגתיים היו עדיין חזקים ומאורגנים מספיק כדי לכפות על משלמי המסים את מימון המפלגות באמצעות התקציב הממשלתי . 
ישראל גם נחשבת למקום נוח , מנקודת - ראותם של בעלי - ההון שרווחיהם מופקים מזיהום הסביבה – בהתחשב בעלויות הפוליטיות הכרוכות בזיהום הסביבה , שהלכו והתייקרו במדינות הקפיטליסטיות המפותחות . 
בין הסנדקים שצצו בפוליטיקה הישראלית בשנות השמונים בלט משולם ריקליס . 
הוא לא היה מהגדולים , אולם אורח - חייו הרהבתני משך אליו את העיתונאים . 
ריקליס היה ישראלי לשעבר , שיחסיו עם השלטונות הישראליים לא היו מזהירים , בלשון המעטה . 
הוא נחשב לעריק במלחמת , 1948 מלחמה שבה נהרגו ונפצעו בצד הישראלי יותר משלושים אלף איש . 
אין לדעת כמה שילם ריקליס , אבל העובדה היא , שמתחילת שנות הששים הוא הופיע בישראל כמשקיע זר . 
ריקליס תרם , לטענתו , כשלושה מיליון דולר לכל המפלגות בישראל עד אמצע שנות השמונים . 
אולם יותר מכל , הוא השקיע בטיפוח קשריו עם ידידו אריאל שרון : בשנת 1971 הוא סייע לשרון לקנות חווה ענקית , במושגים ישראליים , תמורת 40,000 דולר . 
בבחירות 1977 הוא היה בין המממנים העיקריים של מפלגתו , ' שלומציון ' . 
ההשקעה נשאה פרי – ושרון הצליח , לאחר תמרונים מסובכים , להגיע לכהונה של שר ביטחון בממשלת בגין . 
בתמורה , ניסה שרון למנות את עוזרו של ריקליס , ישראלי לשעבר בשם אריה גנגר , לאחראי על כל עסקות הנשק של משרד הביטחון . 
רק התערבותה של קואליציה מלוכדת של סוחרי הנשק , שכללה קבוצות - נשק בינלאומיות , מנעה את המינוי הזה . 
תקופת כהונתו של שרון כשר ביטחון , הייתה קצרה ורצופה שערוריות ; בסופו של דבר , הוא הסתבך בפלישה אל לבנון ובשערוריית הטבח במחנות הפליטים סברא ושתילה . 
ועדת - החקירה שהוקמה בעקבות הטבח , ' ועדת כאהן ' , פסלה את שרון מכהונת שר בישראל ; אולם הדבר לא הפריע לו להתמנות לתפקיד שר התעשייה והמסחר בשנת , 1984 בממשלת ' הליכוד הלאומי ' שבראשה עמד שמעון פרס . 
הפעם , לשם שינוי , הוא בילה חלק לא מבוטל מזמנו במלון בניו - יורק , במשפט שבו הוא תבע את שבועון ' טיים ' על הוצאת - דיבה . 
מימון הוצאות המשפט בארה"ב נעשה על ידי כמה תורמים , בעיקר סוחרי נשק כמו יעקב נמרודי ומרקוס כץ . 
" ... יחד עימם פעיל במיוחד משולם ריקליס , שהשאיל את איש אמונו אריה גנגר , לפעילות מלאה למען שרון ומשפטו ... " ( חדשות , 14.2.84 ) . כאשר שהה שרון בישראל , המשיך בעיסוקיו הרגילים ; הוא הסדיר הטבות מס מופלגות ל ' קרן הון סיכון ' ציונית ביותר במטרותיה המוצהרות , שמאחוריה הופיע שוב הצמד ריקליס - גנגר . 
הטבות - המס של ' הקרן ' הסתכמו בארבעה מיליון דולר . 
הדרך שבה הסדיר שרון את ההטבות הייתה בוטה מאוד ; עד כדי כך שמבקר - המדינה לא הסתפק בכתיבת דו"ח מפורט על תעלוליו , אלא אף פנה אל ועדת הביקורת של הכנסת . 
המשטרה , לעומת זאת , נמנעה מפתיחת חקירה בפרשה – אשר , על פי דעת חברי - כנסת רבים מהאופוזיציה , נדף ממנה ריח של עבֵרות פליליות חמורות . 
משקיע זר אחר , אף הוא ישראלי לשעבר , אולם יותר עשיר ויותר חשאי , היה ברוס רפפורט . 
הוא מוזכר בפרק הקודם , בקשר לעסקת נפט מפולפלת שלא יצאה לפועל : הפרשה אשר היו מעורבים בה ראשי ' בכטל ' , מיז , התובע הכללי של ארה"ב ומקפרליין , היועץ לביטחון לאומי . 
רפופורט היה אמור להרוויח בעסקה כשני מיליארד דולר – ולהפריש עמלה למפלגת ' העבודה ' , שפרס עמד בראשה . 
חוץ מזה , הוא ידידם ותורמם של עסקנים מכל מפלגות הקואליציה . 
רמז לתשואה על מִגוון השקעותיו התגלה בשנת , 1984 כאשר באותו זמן היה מועמד רציני לזכות בפירמת הדלק ' פז' במחיר מוזל . 
שני אישים שהיו מעורבים במכירת ' פז' לרפופורט היו ידידו יצחק מודעי לשעבר שר האנרגיה מטעם ' הליכוד' , ודוד שוהם לשעבר יו"ר ' בנק כללי ' של רוטשילד . 
שוהם מונה על ידי מודעי , כאשר היה שר האוצר בממשלת ' הליכוד הלאומי ' של פרס , לעמוד בראש הוועדה למכירת חברות ממשלתיות . 
מי שיצג את רפופורט בעסקת ' פז' היה חבר כנסת משה שחל , בעל משרד גדול של עורכי - דין , שהפך יותר מאוחר לשר האנרגיה . 
הבעיה הייתה , שבעלי - עניין מתחרים מיהרו להדליף לעיתונים , כי נציגו הפיננסי של רפופורט בישראל הוא ... דוד שוהם . 
מה שטירפד סופית את העסקה בדבר העברת ' פז' לידיו של רפופורט היה פירסום העובדה , שבזמן היותו המחליט על מכירת ' פז' מטעם הממשלה , טס דוד שוהם ברחבי העולם על חשבונו של ... רפופורט . 
שוהם לא הבין על מה המהומה , ואמר בתגובה : " ... לטוס על חשבון רפופורט , זה כמו לנסוע בטרמפ ... " ( הארץ , 5.2.88 ) . לעיתונאים אחרים הוא הסביר : " ... אנחנו ארץ קטנה ולכל אחד ממילא יש הרבה ידידים ... " ( כספים 1.2.88 ) . 
וכך – במקביל לצמיחת ' המשקיעים - הזרים ' – צמח רובד ' הידידים ' , שומרי העסקים ומנהליהם בישראל , שבאו מקרב הארגונים הממשלתיים והצבאיים . 
אברהם טייבר , לדוגמא , שהיה מבעלי ' החברה המרכזית למסחר והשקעות' וחברת הביטוח ' ציון ' , הירבה להתגאות בעובדה שהוא היה היחיד אשר חזר משליחותו בניו - יורק כמנהל ' רשות ההשקעות' של משרד האוצר , " ... מבלי להפוך למנהל עסקיו של איזה שהוא משקיע אמריקני ... " ( הארץ 3.3.71 ) . טייבר ידע היטב על מה הוא מדבר : קודמו בתפקיד , שמעון הורן , שהיה גם יועצו הכלכלי של לוי אשכול , חזר משליחותו בניו - יורק – ונכנס להנהלת ' החברה המרכזית למסחר והשקעות' , ולאחר - מכן להנהלת ' כלל ' , כנציגו של המשקיע - תורם סם רוטברג . 
זה - האחרון נחשב לידידו של פרס – והיה שותף בקונצרנים בעלי שליטה מונופולית , כמו ' כלל ' ו ' החברה לישראל ' . 
רווחיו של רוטברג היו גבוהים , אם נביא - בחשבון את העובדה ששכרו הרשמי של נציגו שמעון הורן היה יותר ממאה אלף דולר לשנה ; הכנסה גבוהה , יחסית לשנות השבעים . 
מחליפו של טייבר ב ' רשות ההשקעות' בניו - יורק היה ברוך ברק ; גם הוא נכנס בתום שליחותו להנהלות ' החברה המרכזית' , ' כלל ' , ו ' דיסקונט השקעות' , כנציג המשקיע - תורם ויקטור קרטר , אף הוא מקורב לפרס . 
קודם לשליחותו , היה ברק עוזרו של סגן שר האוצר צבי דינשטיין . 
דינשטיין נחשב בזמנו לאחד מ ' הידידים ' החשובים . 
לאחר ששב משליחותו כציר כלכלי של ישראל בניו - יורק , הוא הפך להיות ' יועץ' לעסקי נפט . 
למעשה , הוא היה נציג משפחת בלפר , אשר שלטה עד 1982 בחברת הדלק ' סונול ' . 
חברה זו שלטה עד לשנות התשעים בשלושים אחוז ממכירות הדלק והגז בישראל ; השותפות האחרות היו ' פז' ( % 40 ) ו ' דלק ' ( % 30 ) . לפני , 1948 בעידן ' הזרימה החופשית' במזרח - התיכון , תחנות הדלק של ' סונול ' היו בבעלות ' מוביל - אויל ' של רוקפלר , אחת מהשותפות ב ' ערמקו ' . 
בשנת , 1957 לאחר מלחמת - סואץ ונפילת ' ברית בגדד' – תאגידי - הנפט הבינלאומיים , ' של ' , ' מוביל - אויל ' ו ' אסו ' עזבו את ישראל . 
את זכויות ' מוביל - אויל ' בישראל קנה מיליונר יהודי אמריקאי בשם סונבורן , וכך זכתה ' סונול ' לשמה עד היום . 
סונבורן מכר את זכיונו לבלפרים . 
ארתור בלפר היה סוחר נוצות , שהיגר מפולין לארה"ב ערב מלחמת - העולם השנייה והגשים את החלום האמריקני : הוא הפך לבעל בארות נפט בפרו . 
בשנת , 1982 בשנה שבה מכר את ' סונול ' לקבוצת ' הפועלים ' , הגיעו רווחיו מ ' סונול ' לסך 22 מיליון דולר . 
זה היה רווח מובטח וללא שום סיכון : מחיר הדלק ואחוז המירווח נקבעו על ידי הממשלה לכל שלוש פירמות הדלק , שחילקו את השוק בינן בקפדנות . 
ברור שכדי להשיג רווח נאה כזה , נזקק בלפר להפריש עמלות פוליטיות . 
רק ל ' מגבית היהודית' תרם בלפר כחצי מיליון דולר מידי שנה . 
דינשטיין יצג את ' קרן בלפר ' בת שני מיליון דולר , שנועדה ליצור ' רצון טוב ' בקרב מתווכי הידע באוניברסיטאות ובתקשורת ההמונית . 
ניחוח הנפט גירה תמיד את תיאבונם של המשקיעים - תורמים בישראל . 
בסוף שנות החמישים העניק פנחס ספיר , שר האוצר , לקבוצת משקיעים מקורבת זיכיון להקמת צינור , שהוביל נפט מאילת אל בתי - הזיקוק בחיפה . 
בין בעלי הזיכיון היה הברון אדמונד דה - רוטשילד שזכה ב - 18 % מהשותפות . 
בשנת , 1968 עם סגירתה של תעלת - סואץ בעקבות מלחמת - ההתשה בין מצרים לבין ישראל , החליט ספיר להניח צינור נפט מאילת עד אשקלון , כדי לחסוך בהשטת מכליות - ענק מסביב לאפריקה . 
ספיר פנה אל רוטשילד , אולם זה התנגד לתוכנית : הצינור החדש עלה 120 מיליון דולר – ובנוסף לכך , רווחיו מהצינור הישן היו עלולים להיפגע . 
רוטשילד היה בטוח שהתוכנית לא תתבצע ; אולם להפתעתו , הצליח ספיר לגייס משקיע זר חדש , שקיבל % 50 מהשותפות בצינור . 
המשקיע יוצג באמצעות פירמה קנדית בשם ' איי.פי.סי-הולדינג'. בעליה של הפירמה היו לא פחות מאשר משפחת השאח הפרסי , שלמעשה גם הזרימה את הנפט לצינור היישר משדות הנפט באיראן . 
רוטשילד , אשר נושל מהזיכיון , רתח מזעם ; הוא טען , שלעולם לא יסלח לספיר ולדינשטיין על שהעמידו אותו בפני עובדה מוגמרת . 
אבל הוא לא נראה זועם במיוחד כשקיבל ' פיצוי ' בסך 27 מיליון דולר , שהיה סכום גדול פי כמה מהשקעתו המקורית בצינור הישן . 
לרוטשילד היו ' ידידים ' רבים בישראל . 
על הצד ' הייצוגי ' של עסקיו היה ממונה מוקה לימון , מפקד חיל - הים לשעבר . 
כשהיה ראש המשלחת הצבאית בפאריס הכיר את רוטשילד , ושם גם התחתנה בתו עם בנו של רוטשילד . 
על עסקי הפיננסים היה ממונה ארנון גפני , לשעבר נגיד בנק ישראל . 
רשת ' הידידים ' פעלה רבות לשיכוך כעסו של הברון הרתחן : בבעלותו של הברון מצויה ' קרן לפיתוח קיסריה ' . 
בשנת , 1982 העז ארידור – אשר בתקופת כהונתו הקצרה , הספיק להסתכסך עם מרבית קבוצות - הבעלות המקומיות והזרות – לדרוש מסים מהקרן . 
הברון , שמעולם לא העלה בדעתו להרשות כי מישהו ינשל אותו מזכויות - היתר שלו , הודיע בפסקנות כי אין בדעתו לשלם . 
יש ברשותו , מכתב משנת , 1968 טען הברון , ובו הבטיח לוי אשכול שהוא ישוחרר ממסים . 
" ... במהלך השנים האחרונות , נעשו מספר ניסיונות מצד אנשי המס לחייב את הקרן בתשלום מס , אך כל הניסיונות נכשלו . 
אחרי כל ניסיון מסוג זה , הופעל על אנשי האוצר לחצים כבדים להמנע מטיפול בעניין , שכן זה עלול להרגיז את הברון ... " ( פרנקל וביכלר , 1984 : עמ' 161 ) . 
משקיע - תורם אחר , שעסק בנפט , היה ארמנד האמר . 
את הונו הוא עשה בתיווך בין בריה"מ ובין ארה"ב בתקופת המלחמה הקרה . 
קשריו הטובים עם הצמרת הפוליטית בבריה"מ , למן שנות העשרים , החשידו אותו בנטיות קומוניסטיות . 
האמת הייתה שאביו , ד"ר יוליוס האמר , שהיגר מאודסה , היה ידידו של לנין , וממייסדי המפלגה הקומוניסטית בארה"ב . 
בנו , ארמנד , כבר היה אמריקאי לכל דבר , והתעניין בעסקים בלבד . 
לענף הנפט הוא הגיע בדרך מקרה , בשנות הששים לחייו , כאשר חיפש השקעה לצורך מקלט - מס . 
הוא קנה פירמת נפט כושלת בשם ' אוקסידנטל - אויל ' , אשר לפתע גילתה נפט בקליפורניה והפכה לרווחית . 
המזל המשיך לרדפו , והוא הפך למיליארדר , כאשר ' אוקסידנטל ' גילתה בלוב שפע של נפט , בשטחים אשר תאגידים גדולים קדחו בהם לשווא . 
סגירתה של תעלת - סואץ לאחר מלחמת יוני 1967 הפכה את אירופה לתלויה בנפט הלובי , והאמר סיפק לה את מרבית הנפט . 
בשנת 1969 התחוללה בלוב הפיכת קצינים , ומועמר קדאפי השתלט על המדינה . 
קדאפי פתח במדיניות אנטי - אמריקנית , שהובילה להלאמה הדרגתית של תאגידי - הנפט . 
' אוקסידנטל ' נותרה הפירמה האמריקנית היחידה שהפיקה נפט בלוב , למרות ההלאמה החלקית אשר נכפתה עליה . 
באותה תקופה , כנראה , התחילו קשריו של האמר עם העסקנים הפוליטיים של ישראל . 
הוא היה אחד ממתווכי הנפט של ישראל , שפעלו בחשאי כדי לא להיפגע מהחרם הערבי . 
ידוע למשל שהוא מכר באירופה בנזין שיוּצא מבתי - הזיקוק בחיפה , באמצעות שתי פירמות ליכטנשטייניות , ' סיגנל ' ו ' אלפא ' . 
מִסיבה בלתי ידועה החל האמר להופיע בגלוי ליד פוליטיקאים ישראלים , מאז שבגין הפך לראש ממשלה בשנת , 1977 וכמובן , לתרום למפלגותיהם . 
אחד ההסברים שהועלו הייתה בקשתו מאת ידידיו הישראלים להשתדל למענו אצל הממשלים של ג'ימי קרטר ורונלד רייגן : האמר הסתבך בתרומות לא חוקיות למימון מסע - הבחירות של ניקסון – שיועדו לשמֵן את הדרך להעברת ידע טכנולוגי ולמתן אשראי לברית - המועצות , כאשר ניקסון ייבחר . 
כתוצאה מכך , כאשר עמד ויליאם קייסי בראש ה ' סי . 
איי . 
אי ' , סוּוג האמר כקומוניסט אנטי - אמריקאי ; הוא שאף לבטל סיווג זה . 
בגלל סיבות אלה או אחרות נענה בגין לבקשת האמר , ובעקבות פגישה אישית שלו עם הנשיא רייגן , יושרו ההדורים . 
בסך - הכל , לפוליטיקאים של ישראל היו סיבות טובות לסייע לו . 
המיליארדר היהודי תרם למפלגותיהם בצורות שונות ; בעיקר , הוא היה קשור לעסקי השלום של פרס . 
בתוך רשת ' הידידים ' בלט פרופסור חיים בן - שחר , מי שהיה נשיא אוניברסיטת תל - אביב , ונחשב למשרת המסור של הקבוצות הבנקאיות הגדולות . 
באופן טבעי , היה בן - שחר מועמדו של שמעון פרס למשרת שר האוצר בשנת 1981 . 
האמר מימן למען בן - שחר פעילויות אקדמיות שונות , במסגרת ' המכון לשלום במזרח - התיכון ' . 
הוא סייע גם בתחום חיפושי הנפט . 
אף כי בישראל אין כנראה סיכוי למצוא נפט בכמויות שתספקנה את התצרוכת שלה – הסכים האמר בשנת 1984 לקבל זכיונות לקידוח בנגב , על פני שטח של 4.5 מיליון דונם , ולהתחיל בקידוחים . 
ממשלת ישראל אמנם סיבסדה את הקידוחים , באמצעות מענק בסך 7 מיליון דולר ; אולם גם האמר נאלץ לממן סכום זהה . 
לצורך ה ' קידוחים ' , הוקם תאגיד בשם ' יואל ' ; בראשו הועמד ' ידיד' נוסף , יוסף הרמלין , שבעבר היה ראש השב"כ ; שותפים בו היו אנשי - עסקים מקורבים . 
משה שחל , שר האנרגיה דאז , נשא נאום שבו התנבא כי בקידוחים של האמר - ' יואל ' יימצא נפט . 
מניות ' יואל ' זינקו כלפי מעלה ; אחד ממקורבי פרס , אלפרד אקירוב , מכר את מניותיו במהירות ועשה רווח של 1.5 מיליון דולר . 
יומיים לאחר שמכר את מניותיו הודיעה ' יואל ' כי אין סיכוי למציאת נפט , ומניות החברה צנחו למטה . 
שמעון פרס נחשב גם ל ' ידידו ' הטוב של מיליונר קנדי בשם ג'ו ליבו . 
ליבו היה יהודי שנולד בליטא והיגר לקנדה לפני מלחמת - העולם השנייה . 
את הונו עשה בהברחות וויסקי וסיגריות לקנדה , ובשנות החמישים אף נאסר בעוון פעילות זאת . 
בשנות הששים הוא התמחה בהברחת סחורות לקובה , תוך עקיפת החרם שארה"ב הטילה עליה . 
כך הוא גם הגיע לישראל : קובה נזקקה לצמיגים , ו ' אליאנס ' , שהייתה בבעלות משקיעים יהודים אמריקאים ו ' כור ' , מכרה צמיגים לקובה בתיווכו של ליבו . 
ליבו חשש כי ' אליאנס ' תנסה למכור ישירות לקובה , והחליט לרכוש את מניותיה . 
כדרכם של המשקיעים הזרים , הוא פיזר תרומות – ועד - מהרה הפך לחביבם של עסקנים פוליטיים , שיצאו מגדרם כדי לספק את רצונותיו . 
" ... נרקמה תוכנית סודית , לפיה מצד אחד ירכוש ליבו מניות בשלושה מיליון דולר , שהוצאו בארה"ב בהנפקה פרטית בשבילו במיוחד , ומן הצד האחר יתחייב לתרומה של שני מיליון דולר להקמת בית - ספר לרפואה באוניברסיטת חיפה . 
לא היה גבול לצהלת פנחס ספיר , שמיהר להעניק לג'ו ליבו סוכריות יקרות על חשבון משלמי המסים , ללא כל אישור ממשלתי : ימכרו לליבו חמישה דונמים על חוף הים בהרצליה , בין מלון ' אכדיה ' לבין הוילה של דני רקנאטי המנוח , תמורת 125 אלף דולר בלבד . 
ליבו רכש את המציאה מהר , אך כעבור כמה שנים מכרה לקבלן תמורת מיליון דולר ... " ( קוטלר , a1988 : עמ' 92 ) . כאשר נעצר ליבו בקובה , באשמת ריגול , התגייסו למענו ' הידידים ' בישראל ופדו את חירותו תמורת שבעה מיליון דולר . 
" ... כשהיה יו"ר מועצת המנהלים של ' אליאנס ' , ושרים ישראלים שיחרו לפתחו כדי לזכות בתרומותיו , התפאר ליבו כי שמעון פרס נמנה עם ידידיו ... ליבו גילה לאנשים רבים בישראל ובחו"ל , כי בהיות פרס שר הביטחון באמצע שנות השבעים , הוא העמיד לרשותו של פרס את הסוויטה המיוחדת שעמדה לרשותו במלון ' השרון ' על חוף הים של הרצליה - פיתוח ' לצרכים מיוחדים ' , כמו אירוח בסתר של גנרלים מאיראן . 
ליבו ידע אפילו לנקוב בשמותם של אותם גנרלים . 
פרס עשה בסוויטה לצרכיו הוא . 
ליבו לחש על אזני חבריו , כי פרס ובני משפחתו מתארחים על חשבונו בסופי שבוע במלון ' השרון ' . 
שירותי הביטחון של ישראל הודאגו מהיחסים המיוחדים והקרובים מאוד שהתפתחו בין ליבו לשר הביטחון פרס . 
אברהם אחיטוב , שהיה ראש השב"כ , הזהיר אישית את פרס מפניו , אך שר הביטחון דחה מעליו את אחיטוב , כפי שנהג כלפי מזהירים אחרים שפנו אליו כדי להתריע בפניו מפני התחברות עם ליבו , והוסיף להתרועע עמו . 
ליבו גילה , באחד מפטפוטיו , כי כל אימת ששמעון פרס בא לבקרו במונטריאול , הוא נוטלו מיד לחייטו הפרטי כדי להזמין על חשבונו חליפות על פי מידה לידידו שר הביטחון , החומד מתנות וקשרים עם עשירים ונוצצים ... " ( קוטלר , a1988 : עמ' 167 ) . 
לא תמיד מצליחים המשקיעים הזרים לממש את הפוליסה הפוליטית שלהם . 
לעתים , הם נאלצים לקנות מפלגה קיימת או אף להקים מפלגה חדשה . 
הפרשה של הקדמת הבחירות בשנת 1984 חשפה תהליך זה . 
הבחירות היו אמורות להיערך בשנת ; 1985 אולם הן הוקדמו בשל הצבעת אי - אמון – שהממשלה הפסידה בה כאשר מפלגת תמ"י , שהייתה בקואליציה עם ' הליכוד' , הצטרפה לאופוזיציה . 
היה זה זמן לא - נוח ל ' ליכוד' ; המפלגה נראתה מוכה נוכח התפטרותם של בגין , ארידור ושרון – לאחר המפולת בלבנון , התמוטטות הבורסה והאינפלציה הדוהרת . 
בראש תמ"י עמדו פוליטיקאים ממולחים , חלקם טיפוסים פליליים , שלא פסקו מלהסתבך בשערוריות . 
מנהיגיהם , אבו - חצירא ובן - דודו ה ' קדוש באבא - ברוך ' , בילו בבתי - סוהר על עבֵרות שוחד ומעילה . 
הם טענו שהם מייצגים את ' הקיפוח של יוצאי אפריקה - אסיה בישראל ' ; באמצעות הקולות שקיבלו מפלח שוק זה , עסקני תמ"י נכנסו לכנסת . 
עד מהרה הסתבר כי האיש שעמד מאחורי הקדמת הבחירות היה ' הסנדק ' של תמ"י , נסים גאון . 
גאון עשה את עושרו בסודן , בזמן השלטון הבריטי , כאשר צבר רווחים מעמלם של הפלאחים . 
לאחר שסודן השיגה את עצמאותה , עבר גאון לז'נבה – והחל בעסקים בינלאומיים , יחד עם גיסו המיליארדר לאון תמן . 
הפעם , הרווחים נצברו מתיווך תבואה בין העולם המפותח ובין העולם הפריפריאלי הרעב . 
הוא המשיך בהשקעות בנדל"ן , בעיקר בז'נבה ; בחלקן תוך שערוריות ציבוריות גדולות . 
הוא הקים בתי - מלון מפוארים . 
הידוע בהם הוא ' נוגה הילטון ז'נבה ' , שבקומת הקרקע שלו נפתח קזינו מפואר לשירותם של עשירי אירופה . 
גאון , לדבריו , תמך ' בכל המפלגות בישראל ' ; אולם עם עליית ' הליכוד' לשלטון , תרם גאון סכומים גדולים לכיסוי חובותיה של ' חירות' . 
חובות אלה איימו על שמו הטוב של בגין . 
כאשר ערך בגין את ביקורו בקהיר , לאחר ' קמפ דייויד' , הוא הביא עימו שלושה ממקורביו : ראובן הכט , בעלי ' ממגורות דגון ' , נסים גאון ולאון תמן . 
המשותף לשלושתם , בנוסף לסחר בגרעינים , היה מן - הסתם העמלות הפוליטיות שהפרישו ל ' ליכוד' . 
גאון אף עמד לצידו של בגין , כאשר קיבל את פרס נובל לשלום . 
במקביל לתמיכתו בעסקני ' הליכוד' , הקפיד גאון לתרום גם לפרס . 
קשריו עם ' העבודה ' התחזקו כשנישאה בתו מרגרט ליואל הרצוג , בנו של חבר - כנסת מטעם ' העבודה ' חיים הרצוג , בעתיד נשיא המדינה . 
לחתונה המלכותית , שהתקיימה במלון ' נוגה הילטון ז'נבה ' , הוזמנה כל האליטה הפוליטית של ישראל ; והייתה זו הזמנה שקשה לסרב לה . 
בגין , שהיה מרותק למיטתו , אפילו שלח את אשתו . 
חלק מהמוזמנים הגיעו לחתונה במטוסו הפרטי של גאון , אותו קנה מאייזנברג . 
גאון לטש את עיניו לזיכיון בערוץ של טלוויזיה מסחרית , אשר עליו נאבקו אז חמש קבוצות . 
הקבוצה של גאון , ' טל - שיר ' , נראתה בעלת הסיכויים הגדולים ביותר לזכייה . 
היא כללה את גיטה שרובר , אלמנתו של איל נפט מוונצואלה , תורם חשוב למפלגת ' רפ"י' ומקורב במיוחד לחיים הרצוג ולטדי קולק ; היא גם כללה את ראובן הכט , אברהם נאמן ומרדכי תג'ר , עסקנים פוליטיים ממרכז ' חירות' , שהתעשרו מהפרטת נכסי ' הסוכנות היהודית' . 
היועץ המשפטי היה , כמובן , חיים הרצוג , שקיבל % 4 ממניותיה . 
המשפטן השותף יצא בדחיפות לארה"ב , כדי לנסות לגייס אל הדירקטוריון כוכבים כמו וולטר קורנקייט וברברה וולטרס . 
במצע החברה , שהכין הרצוג , לא דובר על רווחים כל - עיקר : רק ' טובת המדינה ' עמדה בפני גאון והרצוג . 
לפי המצע , דובר בהקמת ערוץ " ... שיעניק לצופים גישה לאומית חינוכית , תודעה חברתית וחינוכית גבוהה , וניצול המדיום לשידור בידור בעל רמה ... " ( העולם הזה , 28.3.84 ) . גם גיטה שרובר טענה : " ... אני רוצה להקים את הערוץ השני לא כדי לעשות כסף , אלא כדי להשפיע על המוח של האדם , כי הטלוויזיה לקחה את מקומו של הספר . 
אני רוצה להראות לעם הזה את הדברים היפים שיש פה ; כי הפסקנו להיות טולרנטים ... " ( שם ) . 
בסופו של דבר לא זכה גאון בזיכיון ; בשנות התשעים , קיבלו את הזיכיון שלוש קבוצות אחרות . 
כאשר התברר לגאון , כי השקעותיו בישראל אינן נושאות פרי מהיר – הוא פנה לקנות , ישירוֹת , מפלגה . 
ערב הבחירות של 1981 הוא יסד את תמ"י , והעמיד בראשה את אהרן אבו - חצירא ואת אהרן אוזן , שני פוליטיקאים שמצאו עצמם מודחים ממפלגותיהם . 
אבו - חצירא היה בעל זיכיון אלקטורלי רב תשואה : הוא היה אחיינו של הבאבא - סאלי , מין קדוש עושה כשפים ממרוקו , שהקים מקדש בעיירה הדרומית שדרות . 
הענף התגלה כרווחי ביותר , והתרומות מאת עולי - הרגל גדלו משנה לשנה . 
בשנות השבעים , אוזן היה שר החקלאות מטעם מפלגת העבודה ; כשהפסיד את מקומו בכנסת , ואף הסתבך בחובות כבדים , מימן גאון את חובותיו . 
כך הקים המיליארדר , בעל בתי - הקזינו ומגדולי הנצלנים של האיכרים בעולם הפריפריאלי , את מפלגת הנדכאים והחלכאים בישראל . 
הוא מצא שורה של ' רדיקלים ' , שהיו מוכנים לשאת בעבורו את הדגל האתני תמורת מעט מעות . 
מול גל מאמרי ביקורת , שהעיתונות הממסדית העלתה נגדו , קנה גאון עמודים שלמים בכל העיתונים בישראל ; במודעות נכתב , בין השאר : " ... העיתונות בישראל יצאה בהתקפה מרושעת נגדי , המכוונת לפגוע בתדמיתי בישראל . 
בעשותה כן היא מחמירה את המצב המתוח ממילא ומעמיקה עוד יותר את הקונפליקט בין העדות בישראל . 
כנשיא הפדרציה הספרדית העולמית , אני מסייר ברחובות הערים בישראל , בעיירות הפיתוח , ומדבר אל הפועלים בבתי החרושת ואל הילדים בבתי הספר . 
מה שאני שומע ומרגיש זה תיסכול . 
אנשים אלה חיים בלי תקווה , בתחושה של אי שוויון כאזרחים ממדרגה שנייה ... המפלגות בישראל זרעו שינאה ויריבות בין העדות ... הן זרעו את הפירוד בעם בכך שסיווגו את יהודי אסיה וצפון אפריקה על פי מוצאם . 
האם נהגו כך ביהודי אירופה ? 
בעיני זאת אנטישמיות יהודית ... נראה לי כי הממסד הפוליטי וכלי התקשורת בישראל מבוהלים מאפשרות אובדן האחיזה בעמדות הכוח שלהם ... ידוע היטב כי אני תומך במפלגות הגדולות בישראל במערכת בחירות זאת כמו בקודמות . 
גם יהודים אחרים בגולה נוהגים כך במטרה לחזק את התהליך הדמוקרטי בישראל . 
אך בכל השעות שבהן תמכתי בכספי במפלגות בישראל , מעולם לא הואשמתי בהתערבות בענייניה הפוליטיים של ישראל . 
רק עתה כשאני תומך בתמ"י , מאשימים אותי בהתערבות כזאת , במטרה לזכות ביתרונות פוליטיים ... " ( הארץ , 26.6.81 ) . 
בשנת 1984 הסתבכו עסקיו הבינלאומיים של גאון . 
בניגריה פרצה הפיכה – לאחר שהמדינה הסתבכה בחובות , עם ירידת מחירי הנפט בעולם . 
שליט ניגריה החדש מוחמד בוהארי הקפיא את כל החזרי החובות , וביניהם את החובות לגאון ולתמן . 
הוא גם איים בחקירה יסודית על עסקי השחיתות והשוחד של הממשלה הקודמת , שבהם היה גאון מעורב עמוקות . 
לטענת השלטון החדש , האיש החזק בממשל הקודם , דיקו אומרו – שברח בעת ההפיכה ללונדון – אישר לגאון , תמורת שוחד , מכירת אורז לניגריה במחירים הגבוהים פי - שלושה מהמקובל בשוק העולמי . 
הסתבר כי הפירמות השונות של גאון מכרו את הסחורה זו לזו , תוך שילוש המחירים . 
גאון נתקע עם שטרי - חוב של ממשלת ניגריה בסך 100 מיליון דולר . 
משום כך היה זה אך טבעי , שהוא דרש מאת ממשלת ישראל כי תערוב לו על סכום זה . 
בשיחות עם גאון השתתפו יצחק שמיר ראש - הממשלה , ועובדיה סופר אשר שמיר מינה לשגריר ישראל בפריס . 
שמעון פרס , שהיה אז ראש ' העבודה ' באופוזיציה , הסכים אף הוא לעסקה . 
כדי להעלים את מתן הערבות , ניסו שמיר ופרס להעביר את ההחלטה בוועדת - משנה מיוחדת של ועדת הכספים בכנסת ; ועדה זו מאשרת ערבויות סודיות , הבאות תחת הכותרת ' בטחוני ' . 
אלא שהדלפות מאת כנופיית פוליטיקאים , אשר יצגו עסקים גדולים אחרים , טירפדו את העיסקה . 
גאון , בחמת - זעמו , פקד על משרתו אהרן אוזן לפרק את הקואליציה ולהקדים את הבחירות בישראל . 
הוא הימר על ' העבודה ' – אשר עסקניה הבטיחו כי תינתן ערבות לחובותיו , באמצעות ' סולל בונה ' . 
העניינים הסתדרו בסופו של דבר : גאון הגיע להסדר עם הממשל החדש בניגריה , שהיה לא פחות מושחת מקודמו ; שמעון פרס ויצחק שמיר הקימו לאחר הבחירות של 1984 קרטל , שחילק בקפדנות זכיונות למקורבים . 
שמו של הקרטל : ' ממשלת ליכוד לאומי ' . 
כך התכנסו להם בשנת 1985 כ - 350 איש , בהם כמה עשרות מיליונרים – המוגדרים כ ' משקיעים זרים ' – בכנס המגבית , שהתקיים במלון ' נוגה הילטון ז'נבה ' . 
כוכב הכנס היה הנרי קיסינג'ר , שקיבל עשרת אלפים דולר תמורת שעשוע האורחים היקרים . 
לעסקי החוץ של המשפחה דאג חיים הרצוג . 
כך , לדוגמא , ביקר הרצוג , שהיה אז נשיא המדינה , בזאיר – שעמדה בפני פשיטת - רגל , הודות לנשיאה המושחת מובוטו . 
הרצוג הבטיח למובוטו כי יגייס את קרובו , לאון תמן , אשר יבנה בית - מלון ענקי בקינשאסה . 
בתמורה , ביקר מובוטו בישראל ; הוא השתכן במלון ' דניאל ' שבבעלות תמן . 
תמן דרש מאת ממשלת ישראל כי תערוב לו בסכום של חמישים מיליון דולר , כדי שיבנה את המלון . 
ללא ספק , הייתה זו דרישה מוגזמת ; שכן זאיר הייתה ידועה כמדינה שאיננה נוטה לשלם את חובותיה . 
למרות זאת , יש להניח שהערבות אכן ניתנה . 
מאז שנות השבעים , התאגידים הגדולים של ישראל עסקו – בעידוד ממשלות ישראל וארה"ב – בסחר נשק ובסיוע בטחוני לדיקטטורות צבאיות ברחבי העולם , מדרום - אפריקה ועד לאמריקה הלטינית . 
בעסקים מסוג זה , הרצוג שחה כמו דג במים ; משום כך , ביקורו של הרצוג בזאיר נראה כטבעי . 
לעומת זאת , בוטל ביקורו המתוכנן של הרצוג בפיליפינים ; כנראה , בגלל טיב העסקים שניהל גאון עם משפחתו של מרקוס , שליטם של הפיליפינים – שהודח ונמלט לארה"ב . 
הרצוג , שהיה אז נשיא ישראל , הכחיש את הטענות כאילו משפחתו קשורה בעסקים אפלים עם משפחת מרקוס . 
אבל קיים צירוף - נסיבות מוזר , שקשה להתעלם ממנו : ראשית , ג'וזף וראלף ברנשטיין רכשו בניינים במרכז מנהטן , למען משפחת מרקוס , במחיר של 300 מיליון דולר ; ג'וזף ברנשטיין היה נשוי לבתו השנייה של נסים גאון . 
שנית , הבנק - העולמי הִלווה כספים לפיליפינים , על סמך תוכניות לפיתוח – שהתבררו יותר מאוחר כפיקטיביות . 
בהלוואות אלה היו מעורבים נסים גאון , אהרון אוזן ואחד משותפיה של אימלדה מרקוס , ז'ק נאסר . 
האחרון היה משקיע - תורם של אריאל שרון , וזכה בעבור שירותיו לרכוש את ' הבנק הבינלאומי הראשון ' במחיר - מציאה של עשרים מיליון דולר . 
לבסוף , הבניינים שנקנו למען משפחת מרקוס במנהטן , נמכרו בחיפזון כאשר הממשלה החדשה בפיליפינים תבעה אותם לעצמה . 
הם נמכרו לעדנן חשוקג'י , שהיה סוחר נשק ידוע , וידידם של שמעון פרס וחיים הרצוג . 
חשוקג'י התפרסם במעורבותו בפרשת ' איראן - גייט ' , אולם עוד קודם - לכן הוא היה ידוע במעורבותו בעסקות השוחד , שהתלוו לאספקת מטוסי ' לוקהיד' לערב - הסעודית . 
הסנדק החשוב ביותר בתולדות הפוליטיקה הישראלית היה שאול אייזנברג . 
אף הוא , כנסים גאון וג'ו ליבו , עשה את רווחיו מתיווך בין העולם המפותח ובין העולם הפריפריאלי . 
כשניהם , אף הוא אהב עסקות הכרוכות בשוחד לפוליטיקאים . 
אייזנברג לא היה קונצרן ואף לא תאגיד . 
הוא לא האמין בסובלימציות העסקיות האלה . 
מבחינה זאת , אופי עסקיו הזכיר את סוחרי הנשק הגדולים שלפני מלחמת - העולם הראשונה . 
הוא נולד במינכן , למשפחה יהודית דתית מגליציה . 
עם עליית הנאצים לשלטון בגרמניה , הוא החל בנדודיו . 
עד מלחמת - העולם השנייה הוא שהה כפליט חסר דרכון בשוויץ , צרפת , לוקסמבורג , בלגיה והולנד . 
אולי משום כך , אחת מתאוותיו הגדולות – בנוסף לקניית בתים ברחבי העולם – היה איסוף דרכונים דיפלומטיים : אייזנברג היה בעל דרכון דיפלומטי של אוסטריה , וכיהן כקונסול - כבוד מטעם אוסטריה בדרום - קוריאה ; הוא היה קונסול - כבוד מטעם פנמה בישראל , וכקונסול - כבוד של בליז ( הונדורס הבריטית ) . ממש ערב פלישת הנאצים להולנד , הוא הספיק להסתלק לשנחאי . 
כבר במסע לסין התגלה כשרונו הטורפני : אייזנברג בן השבע - עשרה עשה את הונו הראשוני כשמכר סיגריות לקבוצת ניצולים סינים , שספינתם הוטבעה על ידי צוללת גרמנית . 
המחיר שהוא גבה בעבור חפיסת - סיגריות היה דולר אחד בלבד ; המחיר ששילם תמורת החפיסה בקנטינת האוניה היה חמישה סנטים . 
לאחר תקופה קשה במנצ'וקו , מדינת החסות של יפאן בצפונה של סין , הוא התגלגל ללא תקווה אל יפאן . 
כאן , אצל בעלת - הברית של ' הציר ' , עסקיו דווקא התחילו לפרוח . 
אייזנברג לא הירבה לדבר על תקופה זאת , אולם הוא נמצא בחברה טובה . 
רבים עשו עסקים טובים עם הנאצים , במקביל לעסקיהם עם הדוד רוזוולט . 
לא רק קונצרנים אמריקניים , רוסיים , שבדיים או דרום - אפריקניים עשו זאת – אלא גם תנועות פוליטיות אנטי - בריטיות : במזרח - התיכון מצויות דמויות מכובדות , כמו נאצר וסאדאת במצרים , רשיד עלי בעירק , אל - חוסייני הערבי ויצחק יזרניצקי ( שמיר ) היהודי בפלסטינה שניהלו בדרך זאת או אחרת קשרים עם הנאצים . 
לאחר המלחמה הצליח אייזנברג להתקרב אל שלטונות הכיבוש האמריקני ; ותוך זמן קצר היה לייבואן גדול של חומרי - גלם , בעיקר של עפרות ברזל , בעבור תעשיית - הפלדה היפאנית . 
שני תהליכים חשובים ? המלחמה הקרה , וצמיחתם של תאגידים בינלאומיים ? הפכו מתווכים כמוהו , בדומה להאמר בארה"ב וחשוקג'י בערב - הסעודית , לדמויות מפתח בעסקות בינלאומיות גדולות . 
הדגל האידיאולוגי של התאגידים הבינלאומיים היה תמיד ' חופש המסחר ' , אבל כדי להריץ פרויקטים גדולים באופן ' חופשי ' במדינות הלא - מפותחות , היה צורך באייזנברגים : רק הם היו מסוגלים לפלס דרך בפני עסקות מסוכנות כאלה , באמריקה - הלטינית ובדרום - מזרח אסיה . 
כך הצליח אייזנברג בשנות החמישים להחדיר אל דרום - קוריאה קונצרנים כמו ' סימנס ' , ' אינגליש - אלקטריק ' , ' פיאט ' , ' מאן ' ואחרים . 
הוא גם הסדיר אשראי נוח למען פירמות בדרום - קוריאה , שנחשבה באותו זמן למדינה המהווה סיכון עסקי ברמה גבוהה . 
באותן שנים , הוא תיווך באלפי עסקות מסובכות אשר כללו מִגוון פרויקטים : מבניית קווי - ייצור לנייר ולמזון מעובד , ועד לרכישת רכבות ומטוסים . 
כבר נכתב על השערוריות הרבות , שליוו את דרכו המיוחדת בפילוס הדרך לעסקות האלה ; בכולן בלט אופיו הבלתי פשרני : בדומה לגולבנקיאן – אייזנברג נלחם על כל פיסת רווח , ולא נטה לוותר אף על פירור של עמלה מאת שני הצדדים . 
משעה שהציב רגלו בין המשקוף ובין הדלת , קשה היה לחסום בפניו את הדרך . 
עובדה זאת התבררה , בסופו של דבר , ובדרך הקשה , לרבים מהתאגידים הבינלאומיים , שניסו לעקפו ולרדות לבדם את הרווחים . 
תאגיד ' פילקינגטון ' הבריטי , ניסה בשנת 1979 לדחות את שירותיו האדיבים של אייזנברג , כאשר התעתד להקים מפעל לזכוכית בסין , בהשקעה של 150 מיליון דולר . 
עד מהרה למד התאגיד שאם ברצונו להקים את המפעל , הוא ייאלץ לשלם לאייזנברג 17 מיליון דולר . 
בשנת 1976 התברר ל ' אטומיק אנרג'י' בקנדה , שלא יוכל לזכות במכרז למכירת כור אטומי מדגם ' קנדו ' לדרום - קוריאה , ללא אייזנברג ; ליתר דיוק , בלי לשלם לאייזנברג 15 מיליון דולר . 
תוצאות העסקה היו שערורייה גדולה באוטווה , שהניבה פיטורים של פקידים בכירים בממשל הקנדי ; ושערורייה לא פחות גדולה בסיאול , אשר בגללה התפטר ראש ממשלת דרום - קוריאה . 
את השערורייה חוללה קבוצת ' ווסטינגהאוז' , שהפסידה במכרז . 
כפי שמרקס כתב בזמנו : " ... התחרות היא נשמת אפו של הקפיטליזם ... ". 
בשנות הששים התחיל המשק היפאני להמריא ולחדור לשוק האמריקני ; ועשור אחרי - כן , הלך בעקבותיו המשק הדרום - קוריאני . 
ככל שמשקים אלה צמחו , כן פחת כוחו של אייזנברג במזרח אסיה . 
הוא נאלץ לתור אחר שדות - טרף חדשים . 
בתקופה זו התחילה התעניינותו במדינות אפריקה ואמריקה - הלטינית . 
זו גם התקופה , שבה העתיק את מרכז עסקיו מיפאן לישראל . 
למעשה , נחיתתו בישראל התחילה עוד בשנת 1962 . 
בשנה זו , התכנסה ' הועדה הכלכלית' במיאמי ; השמועות על הזכיונות , שמחלקים העסקנים הפוליטיים בישראל , הגיעו עד לאייזנברג . 
הוא קנה וילה ענקית בסביון , והחל ללמוד בשיטתיות את הנקודות הרכות בקרביה של הפוליטיקה הישראלית . 
בתוך זמן קצר הצליח אייזנברג , שכבר ראה הכל בחייו , להפוך ל ' משקיע - זר ' מספר - אחד של ישראל . 
בשנת 1968 הוא נחת רשמית בישראל , וקבע בה את בסיסו . 
כעבור זמן קצר העבירה ממשלת ישראל , ללא התנגדות , את ' חוק אייזנברג' . 
' השורה התחתונה ' של ' החוק ' הייתה שאייזנברג פטור מכל מס בישראל , למשך שלושים שנה . 
באותה עת , מרבית השכירים בישראל – שלא לדבר על העובדים בשטחים הכבושים – נאנקו תחת עול מסים , היטלים והגבלות במטבע - חוץ ; החוק , למעשה , הפך את אייזנברג לאזרח - על . 
את הממשלה ניהלו שרים כמו גולדה מאיר , ויקטור שם - טוב וישראל גלילי , אשר משום - מה כינו עצמם ' סוציאליסטים ' . 
חשבונו של אייזנברג היה נכון : יחסית לרווחיו בישראל , עלויותיו הפוליטיות היו נמוכות ביותר . 
בתוך זמן קצר הוא הפך לסוחר הנשק מספר - אחד של ישראל . 
הוא יִצא מישראל ספינות - קרב , מטוסים , תחמושת וציוד אופטי , לאזורים הפריפריאליים בעולם ; וזאת , לגודל קנאתם של קבוצות - הבעלות הגדולות בישראל . 
על פי הערכות שונות , ייצוא הנשק שלו הגיע בשנות השמונים לכמאה מיליון דולר בממוצע לשנה . 
רוב הייצוא נעשה לדרום - אפריקה , ניגריה , זאיר , קולומביה , אקוודור , צ'ילה , טייוואן וסין . 
מצד שני , הוא גם היה אחד מייבואני הנשק הגדולים של ישראל ; הוא היה נציג בלעדי של לפחות ששים ספקי נשק שונים מחו"ל . 
בדו"ח לשנת , 1982 העיר מבקר המדינה על הימנעות משרד הביטחון מביקורת על העמלות של אייזנברג . 
כאשר התמנה אריאל שרון לשר ביטחון בשנת , 1981 למד אף הוא בדרך הקשה את עובדות החיים במחיצת אייזנברג . 
שרון , שהיה ' ידיד' למשקיעים - תורמים משלו , היה מעוניין לפתוח למענם נתיבים חדשים בסחר הנשק . 
לאחר נאום מתלהם בדבר האינטרסים של ישראל המגיעים עד לב אפריקה , הזמין שרון פמליה ענקית של עיתונאים - מטעם לטוס עמו אל זאיר . 
ערב נסיעתו הופיע במפתיע אייזנברג במשרדו , ובשיא הנימוס הציע לו לערוך את המסע לאפריקה במטוסו הפרטי וללא עיתונאים . 
שרון דחה , כמובן , את ההצעה הנדיבה . 
אבל למגינת - לבו התברר לו שאייזנברג הקדימו , ודחף את רגלו העיקשת בין הדלת לבין המשקוף : בכל מקום שאליו הגיע שרון , להוט לערוך עסקות , כבר חיכה נציג של אייזנברג , כשהוא מצויד בזיכיון בלעדי לסחר בנשק עם ישראל . 
להוציא אפיזודות מסוגו של שרון , ' שיטת אייזנברג' פעלה ללא תקלות . 
במאי 1988 ביקר שמעון פרס בהונגריה , למטרת חתימה על הסכמים מסחריים בין ישראל ובין הונגריה . 
למעשה , חתם פרס על הסכמים שהושגו כבר בפברואר על ידי אייזנברג , אשר אף דאג לקבל זיכיון בלעדי על עסקות אלה . 
את פרס , שר החוץ דאז , ליווה להונגריה דוד קמחי , ' שר החוץ' של אייזנברג . 
לפני - כן , היה קמחי איש ' המוסד' ומנכ"ל משרד החוץ ( של ישראל ) . 
לא הייתה זו הפעם הראשונה שבה פרס ואייזנברג שיתפו פעולה . 
כבר בדצמבר 1987 נסע פרס לאמריקה - הלטינית , כאשר הוא מלוּוה בצמד אייזנברג - קמחי , אשר הכין את הרקע לביקורו בברזיל . 
לא היה ברור , האם קמחי משמש בתפקיד המנכ"ל לשעבר של פרס במשרד החוץ או כמנכ"ל עכשווי של אייזנברג . 
הדבר היה חסר חשיבות , שכּן האינטרס הלאומי של ישראל והאינטרסים של אייזנברג היו זהים ; וכפי שנאמר בידיעה העיתונאית : " ... שאול אייזנברג ודייב קמחי פועלים להידוק קשרי הסחר והכלכלה בין ישראל לברזיל , ועל כן הוזמנו להצטרף למסעו של שמעון פרס ... " ( הארץ , 9.12.87 ) . 
עד 1977 הירבה אייזנברג לתרום למפלגת ' העבודה ' , אם כי לא קיפח גם מפלגות אחרות . 
בשנת 1977 התחיל לתרום יותר ל ' ליכוד' ולמפלגות הדתיות . 
יש לציין , כי ראשי המפלגות הגדולות בישראל פתחו לפניו כל דלת אפשרית , אלא אם כן היה מדובר בזיכיון שעליו נאבקו קבוצות - הבעלות הדומיננטיות . 
אייזנברג הקים במרכז תל - אביב מבנה מרשים בצורת אוניה , הקרוי ' בית אסיה ' ; הבניין נמצא במקום אסטרטגי : ליד ' בית אמריקה ' , ' בית איי.בי.אם', מטה ' כור ' ומשרד הביטחון . 
הוא שיכן בבניין את החברות שבבעלותו , אשר פעלו בישראל : ' אייזנברג אקספורט ' , ' פריון ' ו ' מנטרה השקעות' . 
' בית אסיה ' היה הראשון בישראל , שהשיג הכרה כאילו הוא מפעל תעשייתי המרבה בייצוא – בזכות המשרדים ששוכנו בו . 
כך השיג אייזנברג הלוואות ממשלתיות ופטורים - ממס . 
הפעם , האישורים לכך ניתנו מאת שר האוצר דאז מטעם ' הליכוד' , יגאל הורביץ . 
המשרדים של חברותיו הפרטיות של הורביץ שכנו , באופן מקרי ביותר , ב ' בית אסיה ' . 
אייזנברג לא הסתפק בתרומות למפלגות . 
כמו נסים גאון , גם הוא קנה מפלגות . 
ליתר דיוק , הוא קנה חלק מ ' המפלגה הליברלית' , שכללה כמחצית מחברי - הכנסת של ' הליכוד' . 
חלק מהעסקנים הליברלים היו ידועים כנוחים לקנייה . 
החשוב בתומכיו של אייזנברג היה שמחה ארליך , ראש המפלגה הליברלית ושר האוצר של ממשלת ' הליכוד' ; הצטרף אליו בתמיכה גדעון פת , שר התעשייה והמסחר . 
אך בראש התומכים ניצב אברהם שריר , שר התיירות שהיה מעורב בשערוריות אין ספור , ואשר יצג אותו בקנאות . 
אייזנברג תמך במאבקיו של שריר בתוך ' המפלגה הליברלית' ; הוא העניק לו משרד ב ' בית אסיה ' – ושריר , מצִדו , הצליח להעביר את הישיבות של ועדת הכספים של הכנסת למשרדו ב ' בית אסיה ' . 
מנהל עסקיו של אייזנברג ב ' מפלגה הליברלית' היה מיכאל אלבין , לשעבר שותפם של ויצמן וקוליץ בסחר נשק . 
מאז 1977 הפך אלבין לשותף זוטר בקבוצת אייזנברג ולנציגה בבורסה הישראלית . 
בפעילותו השתתף יונתן זוכוביצקי , שנשא לאישה את בתו הבכורה של אייזנברג . 
אלבין היה גירסה לבנטינית של ג'יי גולד , אשף הבורסה האמריקנית בעידן הפריחה של מסילות - הברזל . 
בדומה לגולד , הוא נהג לקנות פירמות רדומות , לנפח את נכסיהן , להנפיקן , להריץ את מניותיהן כלפי מעלה וכלפי מטה , לרוקן אותן ולהשאירן בידי מחזיקי המניות המרומים שנותרו עם ניירות חסרי - ערך . 
את פעילותו בבורסה עשה אלבין באמצעות ' פריון ' ו ' אמישר ' , חברות השקעה בבעלות אייזנברג , וכן באמצעות קרנות - הנאמנות של ריגר - פישמן . 
תרגיל אופייני , בנוסח גאי גולד , ביצע אלבין במניותיה של ' קיסריה מקרקעין ' שהייתה בבעלות אייזנברג . 
החברה זכתה להטבות מפליגות מאת גדעון פת , שהיה באותה תקופה שר השיכון . 
היא גם זכתה , ללא מכרז , בפרוייקט תיירות גדול בחופי ים המלח . 
במרוצת 1980 הריץ אלבין את מניותיה בבורסה , והרוויח פי 14 ממחיר ההשקעה , לא לפני שנפטר מהמניות . 
' בנק יעסר ' עבר טיפול דומה . 
זה היה בנק רדום למשכנתאות , אשר ספיר העניק למקורביו מאמריקה הלטינית . 
בשנת 1981 קנתה קבוצת אייזנברג את הבנק תמורת 1.3 מיליון דולר . 
אלבין מיהר להודיע שהבנק יהווה בסיס פיננסי להתעניינותה של קבוצת אייזנברג במקרקעין . 
אין לדעת , מה חוללה בבנק ההתעניינות הזאת ; אולם בשנת 1983 נמצאו שמאים ורואי - חשבון מפולפלים , שהשכילו להעריך את נכסיו של הבנק בשווי 8.7 מיליון דולר – ובמחיר זה הנפיק אלבין את מניות הבנק . 
אייזנברג זכה לרווח של פי - שבעה על השקעתו . 
תרגיל דומה עשה אלבין עם ' אתא ' , שהייתה בעבר אחת מהפירמות התעשייתיות הגדולות בישראל . 
הפירמה הייתה כושלת , וציודה היה מיושן . 
אלבין קנה אותה מטיבור רוזנבאום , ניפח את מחיר קרקעותיה וציודה – והנפיק בשתי הזדמנויות ניירות - ערך שלה בבורסה , כשהוא מגייס כאחד - עשר מיליון דולר ובאותה הזדמנות גם מריץ את מניותיה . 
בתוך זמן קצר הצליחה קבוצת אייזנברג לרוקן את נכסיה של ' אתא ' , כשהיא מפיקה ממנה רווחים בסך כעשרה מיליון דולר , ולהותירה עם חובות בסך 21 מיליון דולר . 
אייזנברג לא התכוון מעולם להשקיע בחידוש הציוד או בקווי - הייצור של ' אתא ' . 
את זאת הוא השאיר ל ' ידידים ' בממשלה . 
הבעיה הייתה שמאות הפועלים של ' אתא ' – אשר בחלקם עבדו בה עשרות שנים , עוד מתקופת האנס מולר – נותרו ללא מקום - עבודה וללא מקור - קיום . 
אבל מאומה לא הפריע לקבוצת אייזנברג – שפעלה בעידן שבו שלטה ממשלת ' הליכוד' , ושבו עסקני ההסתדרות ומפלגת ' העבודה ' דאגו לידידים בעלי - הון בלבד . 
בדרך זאת ניהלו אלבין - זוכוביצקי את עסקי אייזנברג , ועיתונאים העריכו שכמחצית מהרווחים של הקבוצה בישראל נבעו מפעילות הצמד בבורסה . 
הקבוצות הבנקאיות הגדולות – אשר חששו מפעילותה של הקבוצה שסיכנה את כל שיטת ' הוויסות' ( פרק ה' לעיל ) – דרשו מאת הנהלת הבורסה , להפסיק את תעלוליו של אלבין . 
מאיר חת , שכיהן כיו"ר מועצת - המנהלים של הבורסה , היה דמות חלשה וכמעט חסרת - סמכות . 
הוא ניסה , בהיסוס - מה , לשנות את תקנון הבורסה , כדי למתן את פעילותו של אלבין ; אולם עד - מהרה מצא כי ראשו נתון בסכנה . 
מולו התייצבה ועדת הכספים של הכנסת , שהתכנסה ב ' בית אסיה ' ; בראש דובריה עמדו אברהם שריר מ ' הליכוד' ועדי אמוראי מ ' העבודה ' . 
שריר , בצעד חסר - תקדים , הזמין את אלבין להופיע בפני ועדת הכספים כדי להשפיע על חבריה להחליט נגד הצעתו של מאיר חת . 
ההחלטה , שקיבלה ועדת הכספים בסופה של הישיבה , זכתה לסיכום עיתונאי קצר : " ... ההחלטה המפתיעה הייתה כמו תפורה על פי המידות שנגזרו על ידי אנשי קבוצת אייזנברג ... " ( מצוטט אצל פרנקל וביכלר , 1984 : עמ' 150 ) . 
בשנת 1980 הצליח אלבין להשתלט על עמדות מפתח במפלגה הליברלית . 
התהליך דומה לשיטותיו בבורסה : הוא גילה סיעה רדומה , שחמישית מצירי מרכז המפלגה היו משוריינים על שמה . 
לסיעה זאת קראו ' איגוד העובדים הליברליים ' . 
הסיעה לא יצגה , חלילה , עובדים – ובוודאי לא ליברלים . 
נכסיה הסתכמו בדמי - שתיקה , אשר הוועד - הפועל של ' הסתדרות העובדים ' העניק לה בעבור אי - פעילותה בקרב העובדים . 
אלבין גייס מאות חברים חדשים לסיעה , תמורת תשלום ; בעזרתם , רצה להשתלט על המפלגה . 
אלא שברוב להיטותו , הוא לא נזהר – וכהרגלו , מהל יותר מדי מים במניות . 
יריביו גילו כי הוא החתים כחברים במפלגה בני - אדם שלא היו ולא נבראו , וכן בני אדם שנבראו אולם כבר נפטרו מזמן . 
שריר , שנתמך בכספי קבוצת אייזנברג , הלך מחיל לחיל . 
בממשלת בגין הוא הצליח להתמנות לתפקיד שר התיירות , ובתקופת ממשלת ' הליכוד הלאומי ' אף הגיע לדרגת שר המשפטים . 
במשרד התיירות , הוא מינה למנכ"ל את רפי פרבר , שהיה לפני - כן מנהל המכירות של רשת העיתונים של אלבין . 
אלבין לא הסתפק בכך , ודאג לשחד שורה של אנשים בפוליטיקה ובתקשורת . 
בין הבולטים היו מיכה רייסר , ח"כ מטעם ' חירות' , שהשתייך לסיעת דוד לוי שר השיכון . 
בהתחשב בחיבתה של קבוצת אייזנברג לעסקי נדל"ן , השוחד נראה טבעי . 
אלבין מינה את רייסר לחבר בדירקטוריון של ' אתא ' ו ' לומיר ' , שהיו בבעלות אייזנברג . 
מטעם ' אתא ' , הוא העמיד לרשותו מכונית שכורה ונהג ; הוא העניק לו עשרות כרטיסי - טיסה ; הוא העביר לחשבונו ב ' נשואה ' , חברת השקעות שהייתה בבעלות אייזנברג , אופציות של ' לומיר ' בשווי של 24,000 דולר – ואופציות של ' מחסני ערובה ' , שהיו בבעלות אייזנברג , בשווי של 50,000 דולר . 
אלבין לא קיפח אחרים : הוא מינה את מיכה חריש , חבר ועדת הכספים מטעם ' העבודה ' , לחבר מועצת - המנהלים ב ' אתא ' ; לאחר מותו של אלבין , נמצאו רשומים בפנקסו מקבלי טובות - הנאה נוספים . 
ביניהם היו גדעון גדות , שהיה מנהל מפעל הפיס ; יוסף הרמלין , שהיה ראש השב"כ ; מרדכי הוד , שהיה מפקד חיל - האוויר וסוחר נשק ; אלי לנדאו , שהיה ראש עיריית הרצליה ; וכן שורה של עיתונאי צמרת . 
יוסף חריש , היועץ המשפטי של הממשלה , לא איכזב את אדוניו : הוא סגר את תיקי החקירה נגד מקבלי טובות - ההנאה , ובכלל זה תיק החקירה נגד אברהם שריר שר המשפטים . 
לאחר שאייזנברג טרח להשקיע כה רבות בעסקנים הפוליטיים , הגיע עת התשואה . 
אייזנברג חמד , זה זמן רב , את פירמת הדלק ' פז' . 
היא הייתה חלק מתוכניתו להשתלט על אספקת חומרי - הגלם בישראל . 
' פז' הייתה בבעלות אייזיק וולפסון ; הוא קיבל אותה בשנת 1957 מאת ספיר כמעט באפס - מחיר , אף כי לא הייתה לו עד אז שום נגיעה לנפט . 
בשנת 1980 ביקש וולפסון למכור את ' פז' ; אייזנברג הגיע עמו להסכם , לרכוש אותה תמורת 27 מיליון דולר . 
אלא שהוא נתקל בהתנגדותן של קבוצות - ההון הדומיננטיות במשק , שלא היססו להפעיל את הגייסות שלהן בממשלה . 
בישיבת הממשלה התחולל קרב בין שתי קבוצות – או מוטב לומר , כנופיות שרים – שהיו אמורים להחליט על המכירה . 
מנחם בגין ראש - הממשלה , ויגאל הורביץ שר האוצר , הסכימו להעברת ' פז' לידי אייזנברג . 
מנגד , הצליחו קבוצות - הבעלות הגדולות לגייס קבוצת שרים שהתנגדו בקולניות למכירה . 
קטע מחילופי הדברים שהושמעו בישיבת הממשלה בתאריך 25.1.1981 הודלף לעיתון ' הארץ' : " ... ? סגן ראש הממשלה יגאל ידין : בועדת השרים לעניני כלכלה נמנעתי מהצבעה על עסקת וולפסון - אייזנברג , אך עתה אני מודיע שאני נגד מתן אפשרות לאייזנברג לרכוש את מניות ' פז' . 
היו לחצים אדירים בענין זה . 
מדובר פה על עסקות גדולות מאוד . 
יש כאן קשרים תת - קרקעיים . 
? שר החקלאות אריאל שרון : הלחצים מחוץ לממשלה או בתוכה ? 
? ידין : גם בתוכה . 
מדובר פה בעשרות מיליוני דולרים . 
כל פקידי משרד האוצר שוללים הענקת אופציה לאייזנברג . 
? שר התעשייה והמסחר גדעון פת : אייזנברג הוא איש בעל זכויות רבות . 
? שר האנרגיה יצחק מודעי : במה עדיפות זכויותיו של אייזנברג על פני זכויות של אחרים ? 
מדוע ענין זה של זכויות נכנס כגורם בדיון שלנו ? 
? סגן ראש הממשלה שמחה ארליך : אני מציע שאם יוחלט ביום מן הימים למכור את מניות ' פז' שבידי הממשלה , הן יוצעו לאייזנברג ... " ( הארץ 26.1.81 ) . 
הסוף היה שממשלת ' הליכוד הלאומי ' , שבראשה עמד שמיר , אכן החליטה למכור את ' פז' ; אולם , היא לא הציעה את המניות לאייזנברג – אלא לג'ק ליברמן , מיליונר יהודי מאוסטרליה , שרכש % 75 ממניותיה תמורת 58 מיליון דולר . 
מי שהחליט על כך היה שר האוצר משה נסים , שהיה אמנם שר מטעם ' הליברלים ' אולם לא השתייך לסיעת אייזנברג . 
נסים טען כי המכירה תשפר את מאזן - התשלומים של ישראל , משום שמדובר במשקיע זר שיביא מטבע - חוץ . 
למעשה , התברר , כי ליברמן לא הביא מטבע - חוץ אלא קיבל הלוואה מאת ' בל"ל' למימון הקנייה . 
אחרי - כן התגלה כי ליברמן נזקק למעט מאוד אשראי : 60 מיליון דולר היו מצויים בקופת ' פז' והוסוו בין סעיפי מאזנה , כך שליברמן השתמש ברכושה של ' פז' כדי לממן את קנייתה . 
מסתבר , שלא רק אייזנברג ואלבין הכירו את תעלולי ההפרטה . 
מכל העסקה נדף ניחוח רע : צדיק בינו , מנכ"ל ' בל " ל ' , טען כי נסים פנה אליו וביקשו להעניק את ההלוואה לליברמן ; נסים הכחיש זאת . 
עובדה אחת לא הוכחשה : זמן מועט לאחר - מכן פרש צדיק בינו מהבנק , והפך למנהל ושותף בעסקיו של ליברמן בישראל . 
תעלולי הממשלה וצדיק בינו נמשכו שלוש שנים יותר מאוחר . 
בשנת 1991 נזקק ליברמן בדחיפות למזומנים , והוא מכר בחשאי מחצית ממניות ' פז' למשקיעים זרים . 
כרגיל , המכירה לוותה בשערורייה . 
הסתבר , כי היוזמה הפרטית חוללה פלאות – בתוך זמן קצר הוכפל הונה של ' פז' : תמורת מחצית המניות , קיבל ליברמן 85 מיליון דולר . 
המשקיעים הזרים היו שני אנשי המאפיה הפולנית שניסו להלבין את הונם , שאותו הרוויחו בתקופת המעבר של פולין לכלכלת שוק . 
מי שאירגן את העסקה היה שוב צדיק בינו ; החוזה נערך בידי עו"ד משה שחל , לעתיד לבוא שר האנרגיה , שקיבל חצי מיליון דולר כשכר - טרחה . 
ממשלת פולין דרשה את הסגרתם של שני המשקיעים , והאינטרפול הצליח לעצור אחד מהם בשוויץ . 
מפרקי הנכסים של הפולנים מכרו חזרה לליברמן את מניות ' פז' , וצדיק בינו הצליח לזכות בחלק מהמניות במחיר מוזל . 
אבל הסיפור לא הסתיים . 
בשנת 1994 שוב הצליח צדיק בינו למצוא קונים ל ' פז' . 
הפעם נמכרו שליש מהמניות לברונפמן ולקולבר , באמצעות ' קלארידג' ישראל ' , תמורת 100 מיליון דולר ; כלומר , לפי ערך של 300 מיליון דולר . 
היה עוד ניסיון של אייזנברג , לפרוץ אל תחום האנרגיה : רכישת ' החברה לישראל ' , ששלטה יחד עם הממשלה בבתי הזיקוק וב ' צים ' . 
אלבין וזוכוביצקי ערכו תרגיל בורסאי . 
תחילה , הם מכרו את מניות אייזנברג ב ' החברה לישראל ' לאיש - קש , והדליפו שאייזנברג רוצה לפרוש מהחברה . 
אחרי - כן הם רכשו את מניות החברה , ופירסמו הצעת רכש למניות שמצויות בידי הציבור . 
המניות זינקו למעלה , ואייזנברג שוב זכה ברווחים על ההשקעה . 
הצמד המשיך להגדיל את חלקו של אייזנברג בחברה , מתוך תקווה שהמניות תמשכנה לעלות – וכך יוכלו מאוחר יותר להנפיק את נכסיה המאוּוררים , על פי מיטב המסורת של השיערוך האינפלציוני ( פרק ה' ) . אלא שמפולות הבורסה , בינואר 1983 ובאוקטובר , 1983 גרפו את המניות כלפי מטה – ולראשונה בחייו מצא אייזנברג את עצמו תקוע עם הפסדים . 
הסכסוך , בינו לבין אלבין , היה בלתי נמנע . 
אייזנברג לא אהב להפסיד – אבל עוד פחות אהב את ההפסדים שגרם לו , לדעתו , הצמד אלבין - זוכוביצקי . 
תחילה הוא גירש את חתנו זוכוביצקי לניו - יורק , כשהוא מפקיע מידיו את ניהול עסקי הקבוצה בישראל . 
אחר - כך הוא ניגש לפרוע את חשבונו עם אלבין . 
תוך שהוא מדבר אליו חלקות ומחלק עימו כביכול את השלל שנותר , הוא התחיל לרקום את רשת הקורים שהביאה על אלבין את קִצו . 
לאחר ' איחוד' המאזנים , התברר כי הקבוצה הפסידה בערך 40 מיליון דולר . 
מה שהרגיז במיוחד את אייזנברג הייתה העובדה , שאלבין השתמש בשיטות של אייזנברג : הוא הרוויח היטב מהעסקות , אולם את ההפסדים הותיר לאייזנברג . 
אייזנברג נאלץ לגייס עשרות מיליוני דולר כדי לממן את הפסדי ' צים ' ו ' החברה לישראל ' , שאלבין קנה למענו במחיר מנופח . 
הוא לא יכול היה להשלים עם הרעיון שאלבין , אשר הצליח להרוויח 15 מיליון דולר מעסקיהם המשותפים , יפרוס כנפיים ויתקע בסיס חדש בארה"ב – בעוד שהוא יוותר תקוע עם נכסים מרוקנים . 
אייזנברג פעל מהר , בהפעילו את קשריו עם פרס ושמיר ראשי ממשלת ' הליכוד הלאומי ' . 
המשטרה עצרה את אלבין – וניסתה לשים ידה גם על זוכוביצקי , שסירב לחזור אל ישראל . 
כדי ללחוץ על זוכוביצקי , עצרה המשטרה את אשתו אסתר , בתו של אייזנברג . 
אסתר זוכוביצקי הוחשדה , בין היתר , ב ' קבלת רכוש גנוב ' . 
כל זאת כדי לשלול את דרכונה באופן שיחסום בפניה את הדרך להצטרף אל בעלה בארה"ב . 
אייזנברג אף הפסיק להעביר לה את התמיכה הכספית . 
לפתע ידעו העיתונים לספר , כי כל אחת מבנותיו של אייזנברג קיבלה מאת אביה מידי חודש 25 אלף דולר . 
אייזנברג – שהיה ידוע עד אז כאיש מסתורין – הזמין לראשונה בחייו שוטרים ועיתונאים למשרדיו ב ' בית אסיה ' , כדי לגלות להם פרטים על רכושה של בתו ועל עסקיו של בעלה . 
הסוף ידוע : אלבין קפץ או הוקפץ אל מותו , מחלון חדר החקירות בתחנת משטרה בתל - אביב . 
מקום אחר , שבו הצליח אייזנברג לזכות בתשואה מסוימת על השקעותיו בפוליטיקה , היה ' כימיכלים לישראל ' . 
זה היה הקונצרן הממשלתי הגדול והרווחי ביותר בישראל , שנהנה מעמדה מונופולית בענף הפוספטים העולמי . 
מאז עליית ' הליכוד' בשנת , 1977 חמדו את הנכס הזה משקיעים זרים רבים , שהפעילו שרים וח " כים , אולם הקונצרן נותר כחברה ממשלתית , המעניקה לעובדיה שכר הוגן ותנאי עבודה טובים יחסית . 
כאשר מונה אריאל שרון לשר התעשייה - והמסחר , הוא ניסה להחדיר את אנשיו לדירקטוריון ' כי " ל ' ; המשימה הייתה , למצוא דרך לקרוע ממנו נכסים – לשם חלוקה למשקיעים זרים מקורבים . 
אולם הקונצרן החזיק מעמד בפני הלחצים . 
בתחילת שנות התשעים , ממשלת רבין החליטה לבצע את מה שממשלות ' הליכוד' לא העזו : למכור את הקונצרן . 
עם ההכרזה על ההפרטה , פרצה מלחמת כנופיות : מצד אחד ניצבו נציגי ' הכלכלה הלאומית' , ומצד שני ניצבו חסידי ' השוק החופשי ' . 
בראש הסיעה ' הלאומית' עמד אברהם שוחט שר האוצר , שטירפד את ההצעה למכור 50 אחוז מ ' כי"ל' למשקיעים בינלאומיים . 
הרווחים מההפרטה , טען שוחט , חייבים להיות מוקדשים ל ' טובת אזרחי ישראל ' ולא לטובת משקיעים זרים . 
עד מהרה התברר כי כוונתו הייתה לאזרח ישראל מיוחד - במינו : שאול אייזנברג . 
יותר מאוחר התגלה שהנכסים של ' כי"ל' שווים כשני מיליארד דולר ; אולם בדרך הטבע , הבעלות נמכרה לפי מחיר של 930 מיליון דולר בלבד . 
אייזנברג קנה % 25 מהבעלות , בתוספת אופציה לרכוש % 17 נוספים . 
את אלה הוא התכוון לרכוש במחיר יותר נמוך , אלא ששוב איתרע מזלו : הבורסה גאתה , ומחירי המניות של ' כי"ל' עלו בשיעור של 33 אחוזים . 
אייזנברג ניסה להשיג דחייה – אולם הממשלה דרשה ממנו לרכוש או לחדול , והוא נאלץ לרכוש את המניות במחיר גבוה . 
שנות התשעים לא האירו פנים לאייזנברג . 
המלחמה הקרה פינתה את מקומה ל ' סדר החדש ' . 
התקציבים הצבאיים היו בירידה , ועימם רווחי הנשק , וקבוצות - הון זרות פרצו בסערה לישראל . 
אייזנברג איבד את זכויותיו , והעסקנים הפוליטיים חדלו להתייחס אליו כאל אזרח מיוחד . 
בשנת 1997 הוא מת בבייג'ין – אחד המקומות האחרונים בעולם , שבו עדיין התקבל כאורח מועדף . 
נתניהו , שהיה אז ראש ממשלת ישראל , לא מעט בזכות תרומותיו הכבדות של אייזנברג למסע הבחירות שלו , הספיד אותו : " ... מדינת ישראל איבדה את אחד מאזרחיה היקרים ... " ( הארץ , 28.3.97 ) . אכן , הוא היה יקר ביותר לאזרחי ישראל . 
מייד עם מותו פרץ קרב ירושה , ובמהלכו הדליפו הנציגים המשפטיים של היורשים שפע של רכילות עסיסית לעיתונות . 
בסופו של דבר הוחלט למכור את נכסי הקבוצה בישראל , ולחלקם בין היורשים . 
עד - מהרה התגלתה הסיבה העיקרית למכירה הנחפזת : ' חוק אייזנברג' , אשר העניק לקבוצה פטור מלא ממס , עמד לפקוע בשנת 2000 . 
הנכס העיקרי של הקבוצה , ' החברה לישראל ' , שהקבוצה החזיקה בשיעור של % 53 ממניותיה , נמכר בינואר 1999 למשפחת עופר , במחיר זול יחסית בן 330 מיליון דולר . 
בניגוד לאייזנברג שצמח בעידן המלחמה הקרה – משפחת עופר פרצה קדימה בעידן ' הרחבת ההצבר ' , עת הלכו וגדלו הציפיות לרווח ואיפשרו מנופים פיננסיים שלא נודעו בעבר . 
העופרים קפצו על המציאה , משום ש ' החברה לישראל ' שלטה בכמחצית מניות ' צים ' . 
חברה זו דורגה במקום השנים - עשר בענף ספינות המכולה בעולם ; והעופרים – אשר בנוסף לעסקי ספינות השעשועים , החזיקו בצי של כמאה ספינות הובלה באמצעות חברת ' Zodiac ' וחברת ' Tanker Pacific Shipmanagement ' – רצו לצרף אותה לעסקיהם . 
סיבה אחרת לעסקה המהירה הייתה , שהעופרים קיוו לנצל את ' חוק אייזנברג' אף בזמן המועט שנותר עד לפקיעתו . 
ואכן , בתוך שנתיים – לפני שפקע תוקף החוק – הצליחו העופרים לפרק , לשערך ולמכור נתחים מ ' החברה לישראל ' בסכום של 230 מיליון דולר מוגנים ממס . 
הם מכרו בעיקר נכסים קרקעיים ובתי - מלון ; נותרו ברשותם עסקי כימיכלים ( באמצעות אחזקות ב ' כי"ל' ) , עסקי ספנות ( באמצעות השליטה ב ' צים ' ) , נפט ( באמצעות השליטה ב ' בתי הזיקוק ' ) ו ' היי - טק ' ( באמצעות השליטה ב ' טאוור - סמיקונדקטורס ' ) . כך תם עידן הסנדקים הישנים , ועלה משטר חדש . 
ד . 
לעבר טרנסלאומיות 
המעבר הרשמי של החברה הישראלית אל הטרנסלאומיות התחיל בפירסום ' דו"ח ועדת ברודט ' בשנת 1995 . 
הרכב הוועדה : פקידים ממשלתיים , אנשי עסקים , פרופסורים מהאוניברסיטאות ; וכמובן , מומחים אמריקאים . 
מאליו ברור , שבוועדה לא שותף מישהו המייצג את הרוב הדומם של העובדים בישראל ; פשוט , משום שאין לו נציג . 
דו"ח הוועדה חשף ממצאים מסעירים בחדשנותם : " ... המשק הישראלי מאופיין בריכוזיות גבוהה , יחסית ומוחלטת ... " ( עמ' 1 ) . במשך עשרות שנים לא טרחו הפקידים בממשלה , או באקדמיה , לערוך מחקר כלשהו על יחסי השליטה במשק . 
המוסכמה הייתה ש ' הביורוקרטיה הממשלתית שולטת בכל המשק ' , ובכך נפתר העניין . 
לפתע , בעידן המשטר החדש , התעוררו הפקידים שוחרי החופש – והוציאו כספים רבים , כדי לחשוף באומץ וללא משוא - פנים את שליטיה האמיתיים של ישראל . 
פקידים אפרוריים מסוגם של ברודט ובן - בסט , שבמשך שנים שירתו את ההון הדומיננטי של ישראל , קמו ויצאו למסע - צלב נגד ' הקונגלומרטים ' . 
הם חדלו להיות נאו - קלאסיקנים , והפכו לכלכלנים - פוליטיים מהנוסח הישן : " ... ריכוז כוח בידי קומץ מקבלי החלטות עלול להעניק לבעליו מנופי השפעה על דרגי קברניטי המדינה , ובכך לפגוע ביכולת הציבור לפקח ... וחמור יותר , לפגוע בתפקודו התקין של המשטר הדמוקרטי ... " ( עמ' 1 ) . נותרנו , אמנם , עם המנטרות החביבות – ' מקבלי החלטות' , ' מנופי השפעה ' ו ' הציבור שמפקח ' , ולא לשכוח חלילה את ' קברניטי המדינה ' – אבל , יש לציין , הפקידים העזו לצאת מהארון הממשלתי . 
הניסוח האמיץ מעיד על דאגה עמוקה לעתיד : כלומר , עד עתה היינו שרויים בדמוקרטיה – אולם עתה התגלה מבעוד מועד ' ריכוז כוח בידי מקבלי החלטות' , שעלול לפגוע ביכולת הציבור לפקח . 
ובכן , מה אירע שכה הדאיג לפתע את חברי הוועדה ? 
מדוע היא טרחה לחקור בנושא , שבמשך שנים היה סוד עלום ? 
עיון קצר בדו"ח מגלה את התשובה . 
אף כי הדו"ח מתיימר לעסוק ב ' ריכוזיות' המשק בכללו , הוא עוסק למעשה בשתי קבוצות - הון בלבד : ' הפועלים ' ו ' בל " ל ' . עיון יותר מעמיק מגלה , שחברי הוועדה מתעניינים במיוחד בנכסי ' בנק הפועלים ' . 
כזכור , בעקבות מפולת הבורסה באוקטובר , 1983 מיהרה ממשלת בגין להציל את ההון הדומיננטי באמצעות רכישה של מניות הבנקים הגדולים במחיר מנופח ( פרק ה' לעיל ) . " ... עתה , משמתעתדת הממשלה למכור גרעין שליטה בכל אחד מהבנקים לגורמים פרטיים , הומחש ביתר שאת הצורך החיוני להידרש לשאלת שליטתם ומעורבותם של הבנקים בתאגידים הריאליים . 
ככלות הכל , ברי כי העברת השליטה בבנקים לסקטור הפרטי , לצד התועלת העשויה לצמוח מניהול של בעל שליטה פרטי , מחייבת התאמת המבנה והפיקוח לנסיבות החדשות ... " ( עמ' 2 ) . במשפט אחד הובהר הכל : הוועדה מונתה כדי להפריט את קבוצת ' הפועלים ' , במסווה של מחקר על ' ריכוזיות' המשק . 
אלא שנותרה שאלה לא - חשובה , אשר הוועדה לא ראתה טעם לדון בה : לחברי הוועדה ' ברי ' כי סקטור פרטי ו ' ניהול של בעל שליטה פרטי ' – ' מביא תועלת' . 
אין צורך להסביר לילידים הנבערים , מדוע העניין כה ברי ; שהרי ברי לכולם , שהוא מביא תועלת לבעלי השליטה . 
השאלה שנותרה היא , האם לכלל החברה יש תועלת מהניהול של בעלי השליטה הפרטיים . 
לנו , למשל , בבורותנו הרבָּה , ברי ביותר ששליטה פרטית אינה מוסיפה לבריאותם של רוב תושבי העולם – ואפילו לא לבריאותם של מרבית תושבי ישראל . 
מהניסיון ההיסטורי אנו יודעים , אמנם , ששליטה ממשלתית עלולה להיות מזיקה למרבית הנתינים ; כך אכן אירע ברוסיה , בארה"ב ובישראל . 
אלא שטרם נמצאה הוכחה ( אלא אם כן היא מצויה בידי הפקידים , אשר מסתירים אותה היטב ) לטענה ולפיה כל סוג של שליטה ממשלתית מוביל בהכרח לחוסר - יעילות . 
זהו חוק טבע , ששום בן - אנוש – הממציא , בין השאר , חוקי טבע – אינו יכול לשנותו . 
מה שברור הוא שחבורה של חכמים חיסלה במשפט אחד דיון בן אלפי שנים בנושא , וכל זאת כדי שיהיה אפשר למכור למקורבים בנק ממשלתי - הסתדרותי . 
למרות הגירסה שמפיצים האידיאולוגים - מטעם – אנו סבורים שבנסיבות חברתיות אחרות ייתכנו משטרים שבהם גופים דמוקרטיים נבחרים יתכננו ויפעילו את המשק באופן לא - פרטי , ושלא באמצעות ביורוקרטים שוחרי - חופש , ולמרות הכל יביאו תועלת למרבית התושבים . 
הקביעה הזאת נשמעת אוטופית , משום שהשולטים בידע ובאידיאולוגיה רוצים שנחשוב כך . 
ראוי לזכור דבר - מה מתוך הניסיון ההיסטורי : בתקופות מסוימות ובנסיבות מסוימות , קבוצות קפיטליסטיות מעוניינות בחיסול הדמוקרטיה , כולל דמוקרטיה של ' כלכלת שוק ' בנוסח האנגלוסקסי . 
עובדה חשובה אחת – שנעלמה ממסקנות חברי הוועדה – היא שרוב הציבור שילם מחיר כבד , הן בתמורה להרצת המניות הבנקאיות והן תמורת רכישתן . 
אף אחד בממשלה לא שאל את פי הציבור ; ורוב השרים והדמויות , שהיו שותפים לקנוניה , המשיכו לככב בממשלות הבאות . 
אילו הייתה הוועדה מתעניינת ב ' תפקודו התקין של המשטר הדמוקרטי ' וב ' יכולת הציבור לפקח ' – מן - הסתם היה הרכבה שונה , ונושאי חקירתה היו אחרים : היא הייתה בודקת בראש - ובראשונה כיצד לכונן מוסדות ציבוריים , שיפקחו בעתיד באופן אוטונומי על הבנקים שנרכשו על ידי הממשלה בכספי הציבור . 
פיקוח , שמיועד למנוע מהלכים טיפשיים או זדוניים של שרים ובעלי - הון ; ומעל - לכל – מיועד למנוע פיקוח מהסוג שהפעילו פקידי הממשלה המפוחדים , אנשי בנק ישראל ופקידי הרשות לניירות הערך . 
ללא ספק , ההזדמנות הזאת של הליברליזציה ' מחייבת התאמת המבנה והפיקוח לנסיבות החדשות' , שלפיהן ישותפו האזרחים בהחלטות על נכסיהם המשותפים . 
ברור מאליו , שהפקידים הדמוקרטיים והעיתונאים הליברליים אף לא העלו בדעתם מחשבות חתרניות מסוג זה . 
היה ניתן לצפות מהוועדה שתדון באפשרות אחרת , אף היא דמוקרטית , ולפיה הממשלה תחלק את המניות בין כלל האזרחים . 
ההיגיון בהצעה זאת הוא ברור : ראשית , הממשלה תפצה את האזרחים על מחדליה . 
שנית , הממשלה נוהגת להטיל מלוות חובה והיטלים למיניהם על האזרחים ; אין שום סיבה שלא להחזיר לאזרחים את הכספים שהופקעו מהם לצורך רכישת הבנקים . 
שלישית , הממשלה רכשה את מניות הבנקים ועתה היא טוענת שאין ביכולתה לנהלם ביעילות ; מכאן , שעליה להחזיר את המניות לאזרחים ? פשוט משום שהם שילמו תמורתן . 
האזרחים ינהלו את נכסיהם ברמות שונות של יעילות . 
כך תיפתר גם בעיית ' הריכוזיות' , אשר כה הציקה לחברי הוועדה . 
אפילו בכמה מדינות בגוש הסובייטי לשעבר , שלא נהנו ממסורת דמוקרטית , המעבר לכלכלת שוק התלווה בחלוקת מניות הרכוש הממשלתי בין האזרחים . 
לשם כך המליצה הוועדה : הבנקים ימכרו חלק מאחזקותיהם בפירמות ' הריאליות' – וישלטו בנתח מהן ששיעורו % 20 לכל - היותר , ושסך כל אחזקותיהם בנכסים ' ריאליים ' לא יהיה יותר מאשר % 15 מהון הבנק . 
למהלך הזה קראו ' שינויים מבניים חיוניים ' . 
מה שנותר סתום : כיצד רכישת תאגידים ' ריאליים ' על ידי ' הקבוצות המובילות במשק ' ( ' המועמדים הטבעיים ' ) תוריד את ' גידול הריכוזיות' ? 
העוקץ של ' השינויים המבניים ' מתגלה עד - מהרה : " ... מומלץ שבנק הפועלים יחוייב למכור את מלוא אחזקותיו באחד משני הקונצרנים הגדולים ' כור ' או ' כלל ' עד ליום 31.12.1998 . 
המכירה לא תהיה לאחד הקונגלומרטים הגדולים במשק ... " ( עמ' 10 ) . אם כן , זה בעצם העצם של הכלב : לפרק את ההסתדרות – ולמכור את ' בנק הפועלים ' ואת ' כור ' ואת ' כלל ' , לידי קבוצות - הון מקומיות וזרות . 
מעבר למטרה המיידית של פירוק קבוצת ' הפועלים ' ומכירתה – נראה כי ' הפונקציה הסמויה ' של הוועדה הייתה לא להקטין את הריכוזיות במשק , אלא לשנות את מבנה ' הכלכלה הגדולה ' של ישראל ולהתאימו לסדר העולמי החדש . 
הקבוצות הזרות , שהוזמנו לרכוש את הנכסים , לא נועדו להגביר את ' התחרות' אלא לחזק את ההון המקומי ולהפכו לטרנסלאומי . 
לשם כך היה צורך לעצב מחדש את המבנה שנותר מהגושים הסקטוריאליים – לפרוס אותו ליחידות - בעלות , הניתנות לקנייה ולמכירה בשוקי ההון ברחבי העולם . 
והיה הרבה מה לפרוס . 
קבוצת ' הפועלים ' החזיקה בערך 770 פירמות , בעיקר באמצעות שליטתה המשותפת עם קבוצות - ההון הדומיננטיות האחרות , בשש קבוצות אחזקה מרכזיות : קבוצת האחזקה הראשונה הייתה ' כלל ' – אשר ' הפועלים ' החזיק % 34 ממניותיה , ועוד % 7 באמצעות קופות הגמל שלו . 
הקבוצה השנייה הייתה ' כור ' – אשר ' הפועלים ' החזיק 22.7 % ממניותיה , ועוד % 10 באמצעות קופות הגמל שלו . 
הקבוצה השלישית הייתה ' דלק ' – אשר ' הפועלים ' החזיק 25.5 % ממניותיה . 
הקבוצה הרביעית הייתה ' הפועלים השקעות' – אשר ' הפועלים ' החזיק % 45 ממניותיה . 
הקבוצה החמישית הייתה ' אמפ"ל' – שעליה ניסו להשתלט , בזמנו , לוינסון וחבריו ב ' גרניט ' – אשר ' בנק הפועלים ' עדיין החזיק % 53 ממניותיה . 
הקבוצה הששית הייתה ' דיור ' – אשר נרכשה מ ' סולל - בונה ' . 
אלה היו הנכסים ' הריאליים ' של קבוצת ' הפועלים ' . 
ברור , כי היה זה נתח עסיסי הראוי לנגיסה . 
נותרה רק שאלה אחת : מי ינגוס ? 
וזאת , כבר לא שאלו את פי הפקידים הנכבדים . 
ה . 
משקיעי ' תהליך - השלום ' 
הראשון שנגס בקבוצת ' הפועלים ' היה טד אריסון . 
אריסון היה אי - פעם ישראלי , שאביו הוריש לו עסק - ספנות קטן בשם ' מ . 
דיזנגוף ושות' . 
אלא שישראל , המסוגרת תחת שלטונה של מפא"י , העיקה עליו . 
מעל - לכל , הוא שנא לשלם מסים . 
משום כך , הוא היגר בתחילת שנות החמישים לארץ ההונות הבלתי מוגבלים ; שם הוא נדד במשך עשרים שנה מעסק לעסק , עד שבתחילת שנות השבעים הוא גילה את האור . 
בשנת 1972 הוא קנה מאת שותפו משולם ריקליס , תמורת דולר אחד , פירמה כושלת בשם ' קרניבל ' . 
הפירמה הפעילה ספינה ישנה אחת , צברה 5 מיליון דולר חובות ועמדה בפני פשיטת - רגל . 
אלא שאריסון היה אופטימי . 
ענף ספינות - השעשועים נחשב , עד אז , לנחלת השכבות העליונות . 
אריסון תפש כי הכמיהה של שכבות הביניים , לחקות את מעמד הפנאי , עשויה להיות מכרה - זהב . 
הוא לא טעה : בשנת 1979 כבר היו ל ' קרניבל ' הכנסות של 45 מיליון דולר ; בשנת 1990 הגיעו ההכנסות מספינות השעשועים לסך 1.4 מיליארד דולר , והרווח הנקי היה 250 מיליון דולר . 
נפשו החופשית של אריסון בחלה בתשלום מסים גם בארה"ב – ומשום כך הניפו רוב ספינותיו דגל ליברי , ועסקיו היו רשומים בפנמה . 
בין 1986 לבין 1998 הרוויחה ' קרניבל ' 4.7 מיליארד דולר . 
מתוך רווחים אלה הצליחו השלטונות לחלץ ממנו 1.4 % במסים . 
רווחיו היו גדולים , לא רק משום שהוא חמק ממסי ארה"ב – אלא בעיקר משום שהוא עקף את חוקי התעסוקה האמריקניים , ובייחוד את תקנות שכר - המינימום . 
אריסון הקפיד להעסיק בספינותיו עובדים חרוצים ממדינות עניות – אשר הסכימו בעל - כורחם לעבוד עשרה חודשים ברציפות , תמורת דולר וחצי ליום ושני ימי חופשה בלבד לאורך כל התקופה . 
כך הוא צבר את הונו . 
בשנות התשעים הוערך הונו המשפחתי , על ידי כתב - העת ' פורבס ' , ביותר מ - 10 מיליארד דולר ; הוא גם זכה לתואר ' הישראלי העשיר ביותר בתבל ' . 
זה היה הזמן לשוב אל ישראל , שבתרבותה הלכה ודמתה לארה"ב – ובגביית מִסיה , על רווחי ההון , הלכה ודמתה לפנמה . 
נראה כי הייתה לכך גם סיבה אחרת : ככל שאריסון הזקין , כירסמה בלבו דאגה עמוקה . 
סיוטו הגדול היה שלאחר מותו , שלטונות - המס של ארה"ב יצליחו לשים ידם על חלק מרכושו . 
ללא ' מקלטי מס ' , כגון קרנות - נאמנות על שם היורשים והשקעות מועדפות אחרות – המסים היו עלולים להגיע לשיעור של 55 אחוז . 
אריסון לא רצה בשיטות אלה . 
הוא רצה למות כשרכושו הפרטי נותר שלם וחופשי מכל מס . 
עורכי - הדין שלו הציעו לו פתרון : אם יחיה מחוץ לארה"ב במשך עשר שנים – רק בחלומם יוכלו גובי - המס הפדרליים לחמוד את רכושו . 
זאת הייתה הסיבה לנחיתתו של אריסון בישראל . 
" ... כל מה שאני יודע , הוא מה שעורך - הדין שלי אומר . 
והוא אומר : ' מוטב שתחייה בעשר השנים הבאות' . 
זהו זה . 
ואני מנסה לעשות זאת ... " ( Business Week , 25.10.99 ) . 
המשימה לא הייתה קלה – משום שאריסון כבר לא היה צעיר ובנוסף לכך , חלה בסרטן . 
הסוף היה רע : בניגוד לגירסת הכנסיות , מאז כוהני המקדש ועד לש"ס – אלוהים אוהב את שלטונות - המס ; אריסון מת בסוף השנה התשיעית לשהייתו בישראל . 
באותן תשע שנים , אריסון לא התבטל : הוא קנה את ' בנק הפועלים ' . 
לא היה זה הבנק הראשון שהוא רכש . 
בעבר הוא היה בעליו של בנק קטן בפלורידה , ' אנסיין - בנק ' , שהיה מעורב בשערוריות – ומסובך בחקירות , על טיב ההלוואות אשר העניק ללקוחות שהיו מעורבים בעסקי אריסון . 
הפעם , בישראל , היה מדובר בבנק רציני . 
' נכס לאומי ' , כלשון הפקידים הממשלתיים . 
אריסון לא היה היחיד שחשק בבנק . 
מולו ניצבה קבוצה שבראשה עמד אליעזר פישמן , הזכור לטוב מתקופת - הזוהר של השיערוך האינפלציוני בשנות השמונים ( פרק ה' ) . קבוצת פישמן כללה קבוצות - הון בעלות מוניטין : בנקים להשקעות ( ' Lazard Freres ' , ' Bear Sterns ' ) , קרנות השקעה וחברות ביטוח אמריקניות . 
כמו - כן עמד מול אריסון יריב בשם ג'ף קייל , הנשיא לשעבר של ' ריפבליקן בנק ' שבבעלות אדמונד ספרא . 
אריסון הציב מולם סוללה לא פחות מכובדת , שכללה את צ'רלס ברונפמן , גולדמן - זאקס וג'ורג' סורוס . 
באמצע המרוץ פגה ההתלהבות בקרב שותפיו של אריסון . 
' דו"ח ברודט ' , שפורסם באותה עת , המליץ לפרק את הבנק מנכסיו העיקריים , ' כור ' ו ' כלל ' – ואילו הם נשאו עיניהם דווקא אל נכסים אלה . 
בנוסף לכך , הבורסה התל - אביבית – אשר גאתה נוכח הסכם - אוסלו והשיחות בוושינגטון בין נציגי רבין ובין נציגי ערפאת – הזניקה את מחירי המניות של הבנק , והעלתה את מחיר הרכישה . 
כעבור זמן , רצח רבין וחזרת ' הליכוד' לשלטון נראו כמאיימים על ' תהליך השלום ' ועל פרוייקט ' המזרח - התיכון החדש ' . 
אמנם , בנאומו הראשון כראש - ממשלה , מיהר נתניהו להבטיח כי תימשך ' הליברליזציה ' וכי תזורז מכירתם של נכסי הממשלה ; אולם ברונפמן , שהיה מקורב לפרס , התחיל להסס . 
נתניהו , שצבר מוניטין של אדם לא - אמין , היה עלול לגרום לאובדן ההשקעות . 
אריסון לא סבר כך . 
הוא תרם סכומים כבדים למסע - הבחירות של נתניהו , ונראה מאושר בטקס שהתקיים לכבוד העברת הבנק לידיו . 
בטקס השתתף נתניהו , שהצליח להרגיז בנאומו כמה משקיעים זרים . 
אבל אריסון נראה משועשע , באומרו לעיתונאים : " ... אני יכול להגיד שלא חשוב לי מי שנמצא בשלטון , ימין או שמאל , הכלכלה הישראלית כל כך חזקה שקשה לקלקל אותה בגלל שינויים פוליטיים ... " ( הארץ , 8.12.97 ) . ליתר ביטחון תרם אריסון 5 מיליון דולר להקמת ' מרכז אריאל למחקרים מדיניים ' , שיועד להילחם בהסכם - אוסלו . 
" ... אוסלו הוא אסון למדינת ישראל ... " מודיע בפסקנות מנהל ' מרכז אריאל ' , ומוסיף : " ... נתניהו היה אדיב מספיק ועזר לנו עם אריסון , עוד לפני שנבחר לראשות הממשלה ... " ( הארץ , 12.6.98 ) . המרכז יועד לקרוא תיגר על ' מרכז יפה ' של אוניברסיטת תל - אביב , המייצג את רוח ' העבודה ' ; בניסוח אחר , על פי רוח מורשת נתניהו , הוא יועד להחליף את ' האליטות הישנות' באקדמיה . 
בהנהלת המכון ישבו – מלבד אריסון – גם יצחק שמיר ובנו יאיר שמיר , יוסף בן - אהרון שהיה מנהל משרד ראש הממשלה בתקופת שמיר , ועוזי לנדאו . 
בצוות המייעץ היו רשומים משה ארנס , עזרה זוהר וישראל חנוקוגלו , יועצו המפורסם של נתניהו לענייני מדע . 
לאחר פרישת השותפים , תר אריסון אחר שותפים חדשים , רצוי בעלי קרבה ל ' ליכוד' ; וכך מצא את משפחת דנקנר . 
אליהם הצטרפו בעלי - הון זרים : לן אברמסון , מייקל סטיינהארט , צ'רלס שוסטמן ולו ריינארי . 
בשנת 1997 גייסה הקבוצה 1.4 מיליארד דולר לשם רכישת % 43 ממניות ' בנק הפועלים ' עם אופציה לרכישת 21.5 % נוספים . 
הרכישה נחשבה לעסקה הגדולה ביותר בתולדות המשק הישראלי . 
רוב הסכום גויס באמצעות הלוואות מאת בנקים מקומיים ; ' בל " ל ' , ' הבינלאומי הראשון ' , ' דיסקונט ' ו ' המזרחי ' . 
איש לא טרח להתנגד לעסקה , שבה מעבירה הממשלה בנק רווחי לבעלי - הון זרים ומקומיים – ' המועמדים הטבעיים ' , כלשון ' ועדת ברודט ' . 
איש לא תהה , מדוע הממשלה מסדירה להם אשראי נדיב מאת בנקים המצויים בשליטתה . 
השאלות נעלמו , עם עלייתה של התקשורת החופשית ונפילת המשטר המדכא של המפלגות והביורוקרטיה הממשלתית . 
כולם כבר התרגלו ונראו שבעי - רצון . 
דוד ברודט , למשל , נראה שבע - רצון כשהתמנה ליו"ר ' בנק המזרחי ' . 
מסתבר ששיטת ההצבר החדשה הייתה מבוססת בעיקר על מימון מסוג זה . 
על פי סקר שערך עודד שריג , התברר כי הבנקים הישראלים – שהיו ברובם בבעלותה הפורמלית של הממשלה – מימנו % 85 מעסקות ההפרטה וההשתלטות במהלך שנות התשעים . 
פירושו של דבר : הן הבנקים המלווים והן בעלי - ההון ' המועמדים הטבעיים ' שהשתמשו במנופים פיננסיים ברמה כזאת , ידעו כי הנכסים הציבוריים והממשלתיים טומנים בחובם רווחים אדירים . 
כלומר : הציפיות הגבוהות לרווח ניזונו מהידיעה שהנכסים נמכרים בזול , והרווחים הצפויים גבוהים הרבה יותר מתשלומי הריבית על ההלוואות . 
העסקות נעשו בהגנה ממשלתית – ובחיפוי של תעשיית הקונצנזוס , שבבעלות אותה קבוצה של בעלי - הון . 
בקצרה : לא היה כאן שום הזרקת הון מבחוץ , לא ' חיזוק המשק ' , לא ' הגברת התחרותיות' ובוודאי לא ' חיזוק הדמוקרטיה ' . 
הייתה כאן תרמית מאורגנת – שביצעו קבוצות - הון מקורבות ו ' הידידים ' בממשל , בכנסת ובתקשורת ההמונית . 
התרמית הזאת התחילה בשלהי ממשלת ' הליכוד' בתחילת שנות התשעים , והגיעה לשיאה בממשלו של רבין באמצע שנות התשעים . 
שיערוך הנכסים היה מהיר ביותר : בשנת , 1988 ערך המניות בבורסה התל - אביבית היווה % 10 מהאשראי הבנקאי ; זה היה שיעור נמוך ביותר בהשוואה לממוצע במדינות OECD שעמד על 50 אחוז . 
לאחר עשור , ערך המניות בבורסה התל - אביבית היווה % 55 מהאשראי ; וזאת , למרות ההתרחבות המהירה של האשראי במרוצת אותו זמן . 
ניתן לחשוב , שהעלייה הפתאומית בערך הנכסים ש ' הופרטו ' נבעה מתהליך ה ' ליברליזציה ' שעבר על החברה הישראלית : ' המהפכה החוקתית' ואופנת ' חשיפת הערך ' ו ' השקיפות' , פשוט , חשפו לפתע לאור השמש את העינויים בשב"כ ואת ערכו הממשי של ' בנק הפועלים ' . 
מכל - מקום , השיטה פעלה כמכונה משומנת . 
מייד עם השתלטותם – הבעלים החדשים פירקו ( ' פיצלו ' כלשונם ) את הבנק ליחידות - הון נפרדות , שיערכו אותן , וגילגלו אותן לבורסה . 
מאחר שבישראל , רק השכירים משלמים מסים - היה קל להריץ ולמכור או למכור ולהריץ את הנכסים המשוערכים ברווח שהוא פטור - ממס . 
אריסון , מן - הסתם , לא הצטער ולו ּ לרגע על חזרתו לישראל . 
ברחבי העולם פשטה השמועה על מכונת השיערוך החדשה שהומצאה בישראל , ועד מהרה התנפח מספר הפירמות שנרשמו בבורסה . 
בשנת 1990 היו 216 פירמות הרשומות בבורסה התל - אביבית ; בשנת 1998 גדל מספרן פי שלושה והגיע ל - 662 פירמות . 
שיעור גידול זה היה מהיר פי ששה מאשר ממוצע הגידול העולמי – ושני אחרי גרמניה , אשר אף היא עברה תהליכים דומים של ' שינוי מבני ' לאחר ההתמזגות עם גרמניה המזרחית . 
חלק מהפירמות שנרשמו היו חדשות ; אולם ברובן היו פירמות - בת של תאגידים רשומים , שהונפקו כדי ' לחשוף את הערך הממשי ' של נכסיהן . 
אריסון הכיר את היטב את השיטה . 
כשנה וחצי לפני רכישת ' בנק הפועלים ' הוא קנה את ' שיכון ובינוי ' , קונצרן בנייה מהמובילים בישראל . 
הקונצרן השתייך ל ' חברת העובדים ' של ' הסתדרות העובדים ' – כך שבאופן טבעי נחשב ל ' כושל ' , והיה צורך ' להפריטו ' כדי שהיוזמה הפרטית ' תבריא ' אותו . 
אריסון רכש % 35 ממניותיו תמורת 15 מיליון דולר ; בתוך שנתיים ' התייעל ' הקונצרן , ובאורח פלא צמח הונו והגיע לסך 278 מיליון דולר . 
ביצועים לא - רעים לאדם כאריסון , אשר לא ראה מימיו ולו שמץ של שרטוט - בניין . 
פחות מפתיעה היא העובדה , ש ' התייעלות' זו של הקונצרן לא יצרה שינוי כלשהו באיכות הדירות – ובעיקר לא במחיריהן : למרות הניהול המסור ולמרות כוחות השוק החופשיים , ממשיכים השכירים בישראל להעביר את מיטב שנות חייהם בעבודה למען רכישת דירות מהאריסונים . 
בקיצור : אריסון רכש את ' שיכון ובינוי ' תמורת % 15 מערכו . 
ברור כי שיטת ' חשיפת ערך ' זאת לא הייתה יכולה להיעשות ללא עזרתם של ' הידידים ' , שרי הממשלה ועסקני ' ההסתדרות' , ובעיקר תודות למאמציו של המזכיר הנמרץ של ה ' הסתדרות החדשה ' חיים רמון . 
' שיכון ובינוי ' הייתה בעצם המשך לפרשה של מכירת ( כלומר ' הפרטת' ) ' כור ' . 
קונצרן ' כור ' היה בהפסדים למן אמצע שנות השמונים . 
אבל ישעיהו גביש ( אלוף במיל . 
) שעמד בראשו , לא ידע זאת . 
הוא היה חלק מהחצר הביזנטית שטיפח מאיר עמית , ושמלאה עד אפס - מקום בקצינים מהצבא ובמקורבים אחרים . 
' הרפורמה ' , שביצע עמית ב ' כור ' בתחילת שנות השבעים , דמתה לצעדים שנקטו הקיסרויות האירופיות בשלהי ימי - הביניים . 
צעדים אלה יועדו להגביל את מוסדות האצולה , ולמזגם ברשת המדינית של הקיסרויות . 
עמית מיזג את יחידות הייצור ואת ההנהלות המבוזרות ל ' חטיבות' פונקציונליות , וריכז את השליטה במטה ' כור ' בתל - אביב . 
המבנה הסקטוריאלי הוחלף במבנה קונצרני היררכי : במקום מרכזי - הרווח המבוזרים , הועמדו מנהלי כספים ריכוזיים במטה . 
אלה ניהלו ' מסלקה ' פנימית בתוך הקונצרן , שיועדה לא רק לאזן בין החלקים של ' כור ' ולהגביר את הפיקוח עליהם – אלא גם להקטין את התלות באשראי של ' בנק הפועלים ' שבראשו עמד לוינסון , אויבו של עמית . 
' המסלקה ' הלכה והסתבכה , ככל שגברה האינפלציה בתקופת ממשלות ' הליכוד' . 
המצב החמיר בתקופת ממשלת ' הליכוד הלאומי ' : מדיניות ' העוגן המוניטרי ' – דהיינו הקפאת שער המטבע מצד אחד והריבית בת מאות האחוזים מנגד – הביאה אלפי עסקים , וביניהם ' כור ' , לסף פשיטת - רגל . 
הפסקת הגידול בהוצאות הביטחון , מאז , 1983 הקטינה את סיכויי ' כור ' להתאושש , גם לאחר ירידת האינפלציה . 
בתקופת 1985 - 1990 צבר ' כור ' הפסדים בסך 700 מיליון דולר . 
בשנת 1988 הקונצרן עמד בפני פשיטת - רגל , כאשר לא הצליח לפרוע במועד חוב בן 20 מיליון דולר ל ' בנקרס - טרסט ' בניו - יורק . 
שנתיים קודם לכן הצליחה הנהלת ' כור ' להינצל מפשיטת - רגל בעזרת הנפקה של אגרות - חוב בארה"ב בסכום בן 100 מיליון דולר , בריבית גבוהה של 12 אחוז . 
אברהם שפירא , יו"ר ועדת הכספים בכנסת , מיהר לשלוח ברכה ל ' כור ' : " ... אין ספק כי הצלחתכם מעידה על חוסנה של ' כור ' ועל האמון שרוחשים בעולם כולו לאופן ניהולה ולעומדים בראשה ... " ( מצוטט אצל גאון , 1997 : עמ' 23 ) . מי שאירגן את ההנפקה היה מייק מילקן ; היה זה מלך אג " ח - הזבל של ארה"ב ואחד מהתורמים של הימין הקיצוני , שהתפרסם כמי שהרוויח חצי מיליארד דולר בשנה אחת ; זמן קצר לאחר - מכן נשלח אל הכלא לעשר שנים , בעוון ניצול מידע פנים לשם השגת רווחים אלה . 
ההנפקה נערכה בניו - יורק , ומשום כך היא נזקקה לאישור ועדת הכספים של הכנסת . 
זמן מועט לאחר האישור – פירמת - בת של ' כור ' בארה"ב , ' חברת משקיעי ישראל ' , החלה להעביר הלוואות אל ' מפעלי - גלנויט ' , מפעל שטיחים כושל בצפון - קרוליינה . 
בעליה של ' גלנויט ' היה אברהם שפירא , יו"ר ועדת הכספים . 
אבל כל התרגילים הללו לא הועילו , ובשנת 1988 ניצב ' כור ' בשנית בפני פשיטת - רגל ; הפעם , הדו " חות הכספיים הרשמיים הראו הפסד של 250 מיליון דולר . 
גביש התפטר , ובמקומו התמנה בני גאון . 
איש זה התחיל את דרכו ב ' הסתדרות' כטכנאי מזגנים ב ' תדיראן ' שבשליטת ' כור ' , וצמח כמנהל בצרכניות ה ' קו - אופ ' . 
כמרבית המנהלים בסקטור ההסתדרותי , הוא תיעב את מוסדות ה ' הסתדרות' וחיכה בכליון - עיניים לקריסתה . 
היה זה האדם הנכון בזמן הנכון – הזמן הטוב לעסקי ' ההפרטה ' ו ' הליברליזציה ' . 
קבוצות - ההון הדומיננטי של ישראל וקבוצות - הון בינלאומיות ארבו לשלל השמן . 
הממשלה מצִדה סייעה להם , בעכבה במשך כשלוש שנים את הסיוע שהיא התחייבה להעניק ל ' כור ' . 
יחד הם טיפחו את גאון , עד שהתחיל להאמין בגאוניותו . 
בשנת 1991 טען : " ... בעזרת המנהיגות החדשה שגיבשתי מסביבי הגענו להשגים מרשימים : מצבת המפעלים צומצמה משמונים לשלושים , ובהשוואה לשלושים ואחד אלף עובדים בעבר , העסיקה ' כור ' 11,300 עובדים בלבד ... " ( גאון , 1997 : עמ' 215 ) . 
הישגיו של גאון אולי הרשימו את מנהיגי ההון – אולם פחות משכו את העובדים המפוטרים ואת ועדי - העובדים במפעלים הנסגרים . 
הניגוד בין העסקיות לבין התעשייה לוּוה בהתנגשויות אלימות בין הפועלים לבין ' המנהיגות' של ' כור ' ; וכרגיל , המשטרה פעלה תמיד לטובת בעלי - ההון . 
הקונפליקט הגיע לשיאו , כאשר מאתיים שכירי - חרב מלוּוים בכלבי רוטווילר פינו בכוח פועלים שהתבצרו ב ' סולתם ' . 
השותפים בקונסורציום הבנקים , בעלי החוב של ' כור ' , היו שבעי - רצון מגאון . 
למעשה , הם שלטו ב ' כור ' – וגאון העדיף לראות עצמו כנציגם , ולא כנציג עסקני ה ' הסתדרות' . 
המצב היה נוח לכך : היו אלה ימיה האחרונים של ההסתדרות . 
זמן קצר אחרי - כן , בשנת , 1992 היא חוסלה סופית עם היבחרו של חיים רמון ליו"ר ' ההסתדרות החדשה ' . 
רמון , עסקן שצמח במפלגת ' העבודה ' , ייצג את הגל החדש ואת הרוח הרעננה של ' הליברליזציה ' . 
כבעל משרד עו"ד המייצג עסקים , לא התעניין רמון מעודו בעובדים . 
הוא אף לא חשב לנסות לשקם את ' כור ' , או להציע לעובדים כי ירכשו או יקבלו את נכסי ' כור ' . 
אולי משום כך נראה הדבר כטבעי , שבישראל ' הסוציאליסטית' – על פי התעמולה הרווחת בתקשורת – הבוס של ה ' הסתדרות' מעביר את נכסי העובדים לידי בעלי - הון בינלאומיים . 
התירוץ של רמון : " ... ההסתדרות החליטה להתקשר עם גורם יציב ולא למכור את מניותיה בדרך של הנפקות ושל פיזור הבעלויות בין גופים , כדי לא לגרום לזעזועים ולמנוע דאגה מעשרים אלף עובדי ' כור ' ... " ( הארץ , 7.3.95 ) . נציג העובדים מונע דאגה מהעובדים – בכך שהוא מוכר את הנכסים שבבעלותם בלי לשאול את פיהם , וכמובן , בלי שהם זוכים לראות אגורה מהמכירה . 
ניתן לנחש , כי מאותו זמן התעוררו העובדים והתחילו לדאוג ; ויש להניח שבעתיד יהיו לכך השלכות פוליטיות . 
וכך , בשנת , 1995 בתרגיל שחברו לו שרי ממשלת רבין , וכן רמון וגאון , נמכרה ' כור ' לידי שני ' גורמים יציבים ' של בעלי - הון מקורבים : האחד היה קבוצת ' שמרוק ' , פירמת השקעות בבעלות רוי דיסני , אחיינו של וולט דיסני ; הגורם השני היה קרן - הפנסיה של ' ג'נראל - אלקטריק ' . 
השניים קנו 22.5 % ממניות ' כור ' תמורת 252 מיליון דולר : מהם 50 מיליון במזומן , והשאר באשראי מ ' בנק הפועלים ' שהחזיק עדיין בנתח של % 25 ממניות ' כור ' , ומ ' בנק לאומי ' שהחזיק 6.1 % מהמניות . 
עוד 13.9 % הוחזקו בידי קופות - גמל וקרנות - נאמנות שניהלו שני הבנקים . 
האשראי ניתן , למעשה , על ידי הממשלה ששלטה בשני הבנקים מאז מפולת הבורסה באוקטובר 1983 . 
גאון דאג לכך שסטנלי גולד , מנהל ' שמרוק ' , יזכה בשליטה ואילו גולד מצדו ימנה אותו למנהל ' כור ' . 
סוף סוף מצא גאון את ייעודו : לשרת את בעלי - ההון היעילים , ולא את עסקני ' ועד - הפועל ' : " ... ' שמרוק ' היא חברה אמריקאית . 
אין לה שום עכבות של היסטוריה , מסורת , אמוציות , דין התנועה . 
רעייתו של יו"ר מועצת המנהלים שלי מעולם לא הייתה חברה בנעמת ... " ( הארץ , 31.12.96 עמ' 6 ) . בשמחה הוא מכריז : " ... ' כור ' מסמלת את קריסתה של הכלכלה הסוציאליסטית במדינת ישראל ואת המעבר לכלכלת שוק . 
נשבר המיתוס שאמר שההסתדרות היא עוצמה כלכלית ... " ( גאון , 1997 : עמ' 280 ) . הוא פשוט גאון . 
לא נותר אלא להתחיל בשיטת הפירוק ו ' חשיפת הערך ' . 
כך גם סבר סטנלי גולד , שמיהר לממן את הקנייה באמצעות הנפקה חפוזה בניו - יורק שהכניסה ל ' שמרוק ' 150 מיליון דולר . 
אלא ששנתיים יותר מאוחר , סטנלי גולד כבר לא חשב כי גאון הוא גאון גדול . 
הסתבר לו כי קנה את ' כור ' במחיר גבוה יחסית , וכי קשה לשערך את נכסיה ולהיפטר מהם ברווח דיפרנציאלי גדול . 
בעוד שהערך הכללי של מניות הבורסה בתל - אביב עלה במרוצת השנתיים האלה בשיעור % , 70 מניות ' כור ' עלו ב - 10 % בלבד . 
סטנלי גולד החל להאשים את גאון בניהול כושל . 
אולם עיקר קצפו כוּון נגד נתניהו , ראש - הממשלה החדש ; הוא ראה במדיניותו של נתניהו , שיועדה לבלום את ההסכמה עם הפלסטינים , את הגורם העיקרי לרווחים הדלים של ' כור ' . 
בנאום שנשא ב ' היברו - יוניון - קולג' ' , הוא קבע כי " ... כלכלת ישראל עלולה להדרדר למצב כלכלי נוסח איראן , בו הדת מכתיבה את החיים ... " ( הארץ , 7.21.97 ) . בראיון לעיתון הוא אמר כי " ... ישראל אינה מקום נחמד להשקיע בו , ולא מקום נחמד לתמוך בו . 
זה מקום שהוא כבר לא דמוקרטי והופך לתיאוקרטיה , כאשר המפלגות העיקריות נכנעות ללחץ אולטרה - אורתודוקסי ... " ( שם ) . 
בסופו של דבר הצליח סטנלי גולד להיפטר ממניות ' כור ' במחיר טוב . 
צ'רלס ברונפמן , אז בעליו של ' סיגרם ' , קונצרן המשקאות הגדול , רכש את חלקו של רוי דיסני תמורת 404 מיליון דולר ; כלומר , דיסני הרוויח % 60 על הקנייה . 
שנתיים קודם - לכן נחשבה קבוצת ' שמרוק ' – בעיני ' הידידים ' גאון , רמון ורבין – ל ' גורם יציב ' , אשר ימנע דאגה מעובדי ' כור ' . 
עתה התברר כי היא לא הצליחה לשערך את המניות , ונפטרה מהם ' בזמן ' . 
והזמן היה נוח : באותה עת מכרו הקונצרנים כמה מנכסיהם ' הריאליים ' , על פי המלצות ' ועדת ברודט ' – ושיטת ' פרק - וחשוף - ערך ' פעלה במלוא הקיטור . 
קבוצת ' לאומי ' מכרה את ' מיגדל ' , פירמת הביטוח הגדולה שלה , ל ' ג'נראלי ' האיטלקית ; ' אי.די.בי' פירקה ( ' פיצלה ' ) את ' אלביט ' , ספקית הנשק הגדולה , לשלוש פירמות נפרדות ; ' כימיכלים לישראל ' שיערכה ומכרה כמה מנכסיה . 
ברונפמן היה ' גורם יציב ' לכל הדעות , בהיותו האדם העשיר ביותר בקנדה . 
בשנת 1999 נאמד רכושו הפרטי בשווי של 3.6 מיליארד דולר . 
את ' כור ' הוא קנה באמצעות קבוצת ' קלארידג' ' ; ניהול עסקיה בישראל הופקד בידי יונתן קולבר , אשר שותף בנתח של % 15 מהרכישה . 
באמצע שנות התשעים הניבו נכסיה של ' קלארידג' ישראל ' רווחים בסך 500 מיליון דולר , תשואה גבוהה יותר מכל נכס אחר של הקבוצה בעולם . 
לקראת סוף שנות התשעים תם תהליך ' השינוי המבני ' , שהומלץ בחום על ידי ' ועדת ברודט ' ; המבנה החדש התחיל להתגבש ( פרק ג' לעיל ; ושם , טבלה ג' ) . במרכז המשק נוצר גרעין של שלושה קונגלומרטים , הלפותים זה בזה : ' בנק הפועלים ' , של קבוצת אריסון - דנקנר ; ' אי.די.בי', של רקנאטי - קרסו ; ' כור ' , שנשלטה בידי קבוצת ברונפמן - קולבר וקבוצת אריסון - דנקנר ( באמצעות ' בנק הפועלים ' ) . 
המצב לא נשא - חן בעיניו של דוד תדמור , הממונה על ההגבלים העסקיים , שבישר : " ... ברשות ההגבלים התגבשה הדעה כי נוצרה הזדמנות יוצאת דופן עבור הממונה , לנוכח השתלטותה של ' קלארידג' ' על ' כור ' , להביא לשינוי מבני עמוק במשק ... " ( הארץ , 24.7.97 ) . 
מדוע היה צורך ב ' הזדמנות' כדי לבצע שינוי מבני עמוק ' ? 
לא ברור . 
אבל תדמור גילה לפתע כי ' משא"ב' – המחזיקה ב ' נשר ' מונופול המלט , וב ' תעבורה ' מונופול הובלת המלט – הינה בבעלות משותפת של ' כור ' ו ' כלל ' ( זה כחמישים שנה , יש לציין ) . ברור שתגלית זאת , אפילו באיחור - מה , צריכה להמריץ את תדמור לדרוש מאת ' כור ' ו ' כלל ' , למכור לציבור את אחזקותיהם המשותפות ; כך אפשר להגביר את ' התחרות בענף ' , שעליה שוקדים יומם ולילה פקידי הממשלה . 
מצד שני , היה ברור שתדמור אף לא העלה בדעתו לדרוש זאת . 
אם כן , מה היה טיבו של ' השינוי המבני העמוק ' ? 
בטרם התחולל ' השינוי המבני ' , ' בנק הפועלים ' עדיין החזיק בחלקים ניכרים ממניות ' כור ' ו ' כלל ' . 
ל ' כור ' ול ' כלל ' היו נכסים משותפים רבים ; החשובים בהם : ' משא " ב ' , ' אי.סי.איי', ' שופרסל ' , ' כללקום ' , ' סונול ' ו ' שיכון ובינוי ' . 
על פי המלצות ' דו"ח ועדת ברודט ' – היה על ' בנק הפועלים ' למכור את נכסיו ' הריאליים ' , אולם לא לאחד מקונצרנים הגדולים במשק . 
זמן קצר לאחר ' ועדת ברודט ' , ' בנק הפועלים ' נמכר לאריסון - דנקנר ; אלה רצו לממן את הרכישה באמצעות פירוק הנכסים , ' חשיפת ערך ' ומכירתם . 
זאת הייתה ' הזדמנות יוצאת דופן ' לבצע ' שינוי מבני עמוק ' . 
ואכן , בסופו של התהליך , שארך כשנה – התגבש מבנה חדש , יותר מוצק ויותר ריכוזי . 
אריסון - דנקנר צייתו להמלצות ' ועדת ברודט ' , ובאותה הזדמנות מימנו את קניית ' בנק הפועלים ' באמצעות מכירת ' כלל ' . 
כדי לחזק את התחרות הם מכרו את ' כלל ' ל ... ' אי.די.בי'. וזו מצִדה , לא בזבזה זמן ; כדי להגביר את ' רמת התחרות' , מוזגה ' כלל ' ב ' אי.די.בי פיתוח ' . 
זה היה המיזוג התאגידי הגדול ביותר בהיסטוריה הישראלית עד אז . 
משום - מה , העברות הבעלות והמיזוגים הללו עברו תוך כדי שתיקה צייתנית של פקידי הממשלה ברודט ותדמור . 
על פי תדמור , ה ' הזדמנות' באה כאשר ' קלארידג' ' השתלטה על ' כור ' . 
גם ברונפמן וקולבר , בעלי ' קלארידג' ' , קפצו על ' ההזדמנות' ; כדי לחזק את ' השינוי המבני ' העבירו את חלקה של ' כור ' ב ' משא " ב ' , המונופול שעורר את קצפו של תדמור , לידי ... ' כלל ' ( שעברה לשליטה מלאה של ' אי.די.בי' ) . כלומר : במקום אוליגופול של שתי קבוצות אחזקה השולטות בענף המלט , קיבל תדמור מונופול בשליטה של קבוצת אחזקה אחת . 
בתמורה ל ' משא"ב' העבירה ' אי.די.בי' ל ' קלארידג' ' את חלקה של ' כלל ' ב ' אי.סי.איי'. ' קלארידג' מצִדה , החליפה את מניות ' אי.סי.איי' בתמורה לתוספת מניות ב ' כור ' , וכך הגדילה את שליטתה ב ' כור ' ל - 35 אחוז . 
' אי.סי.איי' מוזגה ב ' תדיראן ' שבשליטת ' כור ' ; הקבוצה הפכה לקונגלומרט ה ' הייטק ' המוביל בישראל , שמכירותיו בשנת 1997 היו כמיליארד דולר , ומניותיו נאמדו בשווי 3 מיליארד דולר . 
' כור ' הפכה לנכס השני בגודלו , לאחר ' סיגרם ' , בהצבר הנכסים של הברונפמנים . 
' השינוי המבני ' הצליח עמוקות . 
השוק החופשי יכול לפרוח רק תחת פיקוחם של פקידי ממשלה . 
ו . 
' הכלכלה החדשה ' : דרך חדשה או שיטות נושנות 
בשנים האחרונות קמו אידיאולוגים חדשים המפיצים בשורה חדשה ושְמה : ' הכלכלה החדשה ' . 
על פי הבשורה הולך ושוקע העולם הריכוזי הישן , שמבוסס על הקונצרנים הביורוקרטיים הגדולים אשר חלשו על תעשיות כבדות וחומרי - גלם נדירים . 
את מקומו תופס משק דינמי ותחרותי וחדשני , שבו פועלים יזמים מזן חדש : אלה הם יזמי ' ההיי - טק ' , אילי ' התקשורת' ואשפי ' הידע' . 
בעולם אמיץ - חדש זה , בעלי - ההון הגדולים מהעבר פינו את מקומם ליזמים קטנים ההופכים במהירות רבה לגדולים . 
לאידיאולוגיה הזאת יש שורשים נושנים הנעוצים עוד בהגיגיו של אלפרד מרשל , מייסד ' מדע הכלכלה ' ( פרק ב' לעיל ) . נאו - קלאסיקנים כמו מרשל התלבטו בבעיה של גודל הפירמה : מצד אחד , הם האמינו שפירמות גדולות הינן יעילות יותר , לפי המובן שהם היקנו למושג ' יעילות' . 
מצד שני , פירמות גדולות פוגעות באמונה המקודשת של תחרות מושלמת בשוק . 
מרשל צידד בגודל על פני התחרות . 
הוא טען שפירמות גדולות ועתירות - הון דומות לעצים ביער ; אין חשיבות לגודלם של העצים , משום שבמוקדם או במאוחר סופם לגווע ולפנות את מקומם לעצים חדשים ויותר חזקים . 
כך גם המצב במשק : פירמות צומחות ומשתלטות על ענפים מסוימים , תודות למרץ ולתושייה של היזמים שיסדו אותן ; אולם כאשר היזמים מתים , מתנוונות הפירמות . 
כך לדוגמא כבשה ' וול - מארט ' את מקום הרשת הענקית ' סירס - רובק ' , ו ' הונדה ' נגסה בשליטתם של צאצאיו המנווונים של הנרי פורד . 
' תיאוריות' דרוויניסטיות מסוג זה , אכן , מביאות נחמה למאמיניהן ; אולם הן לא עומדות במבחן המציאות . 
קשה להסביר , למשל , כיצד ' ג'נראל - אלקטריק ' , שמייסדיה מתו והשליטה בה התפצלה מזה שנים רבות , נותרה הפירמה הרווחית ביותר בעולם . 
בדומה לכך קשה להסביר את השגשוג הבלתי פוסק של ' אקסון ' , ' איי.בי.אם', ו ' סיטי - בנק ' . 
אך כנאו - קלאסיקן אדוק , הקפיד מרשל להתעלם מתחום יחסי - הכוח בחברה . 
כך נותרה פתוחה השאלה : כיצד להסביר את הדחף של הפירמות , לגדול ולהפוך לקבוצות ענקיות . 
הפתרון נמצא בדמות התיאוריה של רונלד קואס ; השפעתה על האידיאולוגיה של הפירמה הייתה דומה להשפעה שחוללה ' פונקציית הייצור ' של ג'ון קלארק על האידיאולוגיה של מדע הכלכלה ( פרק ב' לעיל ) . 
קואס התמקד בנושא ' גבולות' הפירמה ; אותם גבולות המפרידים , לדעתו , בין ' יחסי שוק ' חופשיים ובין יחסי חליפין אחרים , כמו יחסי פיקוד בתוך הפירמה . 
בניסוח פשוט השאלה היא : מדוע פירמת ' מקדונלד' קונה בשר מספקים חיצוניים , בעוד שהקופאי בדוכן של מזללת ' מקדונלד' אינו משלם לאדם לצִדו שאורז ומעביר לו את ההמבורגר ? 
התשובה , שזיכתה אותו בפרס נובל , הייתה : ' עלויות החליפין ' ( Transaction Costs ) . חליפין של שוק תלויים ביעילות הנוצרת מתחרות , אולם יחסים מסוג זה כרוכים בעלויות מסוימות : הזמן המוּצא על חיפוש אחר המחיר הזול ביותר , על הרישום של הקנייה והמכירה בספרים , חישוב המס בגין העסקה והעברתו , וכיוצא באלה . 
מסקנה : הברירה בין יחסי פיקוד באמצעות חלוקת תפקידים והתארגנות היררכית בפירמה , ובין יחסי חליפין בשוק , תלויה ברווח הנקי של השחקנים המשתתפים במסכת היחסים האלה . 
אם היעילות ביחסי השוק גדולה יותר מעלויות החליפין הכרוכות ביחסים אלה , ישררו בענף יחסי שוק ; אם לאו , יחסי החליפין ימוסדו ליחסי פיקוד כמו בארגון הפירמה . 
יוצא , שפירמות צומחות והופכות לענקיות , רק משום ש ' עלויות החליפין ' שלהן בשוק הן גדולות מהיעילות שמביאים יחסים אלה . 
הפירמות ' סופגות' לתוכן פעילויות , אשר עלויות החליפין שלהן יותר יקרות במצב הארגוני והטכנולוגי הקיים . 
כך הן גורמות לחברה , בכללותה , להפוך ליעילה יותר . 
כך קיבלו קבוצות - ההון הגדולות הצדקה לשליטתן במשק , הנובעת לכאורה מיחסים תועלתניים - ' רציונליים ' , ולא מתחום יחסי - הכוח בחברה . 
מאז , 1937 השנה שקואס פירסם את מאמרו , התפשטה האידיאולוגיה של ' עלויות החליפין ' ; היא שימשה להצדקת טיעונים בנושאים מגוונים כגון : מהו גודל המדינה הרצוי ; או מה היא ההחלטה הנכונה , בחלופה בין ייצוא ישיר ובין הקמת חברת - בת בחו"ל ; מה הוא הגודל האופטימלי של איחוד מכס ; ועוד . 
אולם , תיאוריה זאת סובלת ממעגליות , אותה מחלה שמאפיינת את דוקטרינת הפריון השולי של ג'ון קלארק ( פרק ב' לעיל ) . 
רעיון ' עלויות החליפין ' הינו יפה , אולם הוא אינו ניתן למדידה כמותית . 
טרם נמצא אדם שהצליח למדוד את העלויות האלה ב ' אקסון ' או בקבוצת - הון גדולה אחרת . 
כלומר , הטיעון מסתכם בקביעה שהגודל הקיים של הפירמה משקף את עלויות החליפין הקיימות . 
הקביעה הזאת אינה שונה בטיבה ממלאי האמונות הנאו - קלאסיות , כגון האמונה שהמחיר משקף את התועלת השולית . 
יתר על כן : על פי היגיון זה , מסתבר כי התשלובות הסובייטיות או הנאציות היו יעילות יותר מאשר פירמות שפעלו בכלכלות שוק ; שאם לא כן , הן לא היו מתקיימות . 
כמובן , ניתן לטעון שבמשקים כדוגמת בריה"מ וסין , נכפה על התושבים הציות לתכתיבי התיכנון של פקידים ממשלתיים ; ומכאן שיחסי החליפין בהן לא שיקפו ניתוח של עלות - תועלת . 
אלא שטיעון זה ניתן להעלות גם כנגד משק קפיטליסטי : מרגע שאנו נוטשים את הבועה הנאו - קלאסית , בה שוררים יחסי שוק , ופונים לעבר המציאות הכלל - משקית – לא ניתן לטעון שהמינון האופטימלי , בתוך התערובת של יחסי השוק ויחסי הפיקוד , נקבע לפי ניתוח עלות - תועלת . 
סביר יותר , וכך גם מרקס סבר , שמינון זה נקבע על ידי מבנה יחסי הכוח בחברה . 
בקצרה : יחסים חליפוניים בין בני - אדם בודדים אולי קשורים בתועלת וביעילות , אולם היחסים החברתיים בקפיטליזם מבוססים על עוצמה . 
גם הניסיון ההיסטורי עומד בסתירה לתיאוריית ' עלויות החליפין ' . 
במרוצת המאה העשרים התרחשו כמה גלים של מיזוגים והייתה עלייה מתמדת בגודל הפירמות . 
אך בעוד שמספר העובדים במפעלים הגדולים של היום אינו גדול מזה של תחילת המאה , ואפילו קטן יותר – גדלו מאז הפירמות המובילות , אשר שולטות במאות ובאלפי מפעלים . 
תהליכים אלה סותרים את תיאוריית ' עלויות החליפין ' : בעקבות ' המהפכה הטכנולוגית' והגידול המהיר בכושר התקשורת האלקטרונית והמחשבית , היה עלינו לצפות לירידה ב ' עלויות החליפין ' ; ומכאן , לעלייה ביחסי שוק , ולירידה בגודל הפירמות . 
המציאות שונה משום מה : הפירמות , ובעיקר בענפי ' ההייטק ' , ממשיכות לבלוע זו את זו ולגדול . 
וכך , במקום צמיחה של טיפוס ' התאגיד הווירטואלי ' , המתבסס על יחסי שוק והסכמים ארעיים , על פי הבשורה החדשה של אסכולת העסקים של אוניברסיטת הרוורד – ממשיך לשגשג הטיפוס הישן והמאוד ממשי של הפירמה , החותרת לגדול באמצעות השתלטויות ומיזוגים . 
פן נוסף לתיאוריות של מרשל וקואס , על גודל הפירמה , הציג יותר מאוחר הכלכלן הפוליטי ג'וזף שומפטר . 
הוא הסביר כי במשק דינמי , קיים תהליך מתמיד של ' הרס - יצרני ' ; כל מבנה מונופולי הולך ומתכרסם , על ידי פריצת דרך טכנולוגית שמחוללת גל של חדשנות ואירגון - מחדש , עד לשקיעתו של הגל ומיסודו של מבנה מונופולי חדש . 
לדוגמא : אילי מסילות - הברזל , ששלטו בסוף המאה התשע - עשרה במשק האמריקני , פינו מקומם להרס היצרני של תעשיית המכוניות בשנות העשרים ; תעשיית האלקטרוניקה של שנות החמישים נהדפה הצִדה , על ידי המחשב והתקשורת . 
התיזה של שומפטר נראתה מפוקפקת , לאור המציאות במאה העשרים : למרות השינויים הטכנולוגיים וההרס היצרני הרב , רמת הריכוזיות התאגידית גדלה משום - מה באופן מתמיד . 
בשנות התשעים של המאה העשרים היה נדמה שהתמונה משתנה : השינויים הטכנולוגיים , שהתחוללו בענפי המחשבים , האלקטרוניקה והטלקומוניקציה , התלוו לשינויים חריפים שאירעו במבנה העסקים ברחבי העולם . 
פירמות מטיפוס ה ' הייטק ' קראו תיגר על ענקי ' הכלכלה הישנה ' , ולא עוד שעו ל ' הסדרים המוסדיים ' ששררו במשקים הלאומיים . 
ממשלים במדינות המפותחות והפריפריאליות נאלצו לוותר על עמדות השליטה שלהם בוויסות הביקוש הכללי – נוכח נצחונה של אידיאולוגיית השוק התחרותי והצרכן הריבוני . 
סוף - סוף הגיע הקפיטליזם הנאור אל תור - הזהב של קץ ההיסטוריה . 
אולם , שוב , בחינה אובייקטיבית של התמונה מגלה שמצב העניינים אינו כה נאור . 
לאחר עשור של היערכות - מחדש , מסתבר כי השינויים הטכנולוגיים הובילו להתחזקות המבנה התאגידי הישן , ולא להחלשתו . 
כעבור תקופה קצרה ביותר , רוב הפירמות המובילות של ה ' הייטק ' נמצאו בשליטה של אותם תאגידים ושל אותם מוסדות ואותן משפחות שניהלו את ' הכלכלה הישנה ' ושלטו בה . 
בדומה לשינויים המבניים שהתחוללו בעבר – גם עתה נכנסו למעגל טכנו - קפיטליסטים חדשים כמו ביל גייטס , פול אלן ואנתוני באלמר מייסדי ' מיקרוסופט ' , מייקל דל מייסד ' דל ' , לורנס אליסון מייסד ' אורקל ' , וסטיבן ג'ובס מייסד ' אפל ' . 
עם זאת יש לזכור שטכנו - קפיטליסטים אלה לא עסקו בדרך כלל בחידושים מדעיים או טכניים , אלא חתרו להשתלט לפני האחרים על השינויים הטכנו - פוליטיים שאירעו בתקופתם ; ותוך תקופה קצרה לאחר ההשתלטויות , הם התמזגו במבנה התאגידי הישן . 
זאת גם הסיבה לכך שהם הפכו לגיבורים בקרב התקשורת הממוסדת . 
ביל גייטס הצליח , אמנם , להחדיר את MS-DOS ולסלק מהענף מפתחי תוכנות הפעלה טובות משלו ; אולם העובדה הבולטת היא שמערכת ההפעלה שבבעלותו דמתה באופן תמוה למערכת - הפעלה QDOS שהייתה קיימת לפניה , אשר נכתבה על ידי תים פיטרסון . 
ביל גייטס שילם לפיטרסון חמישים אלף דולר תמורת ויתור על תביעות עתידיות נגדו . 
באופן דומה נלקחה מערכת ה ' חלונות' הידועה , הפעם בחינם , מידי סטיבן ג'ובס מייסד ' אפל ' , שניסה למנוע זאת באמצעות תביעה משפטית . 
סטיבן ג'ובס עצמו ' שאל ' את המערכת , ובאותה הזדמנות את המצאת ' העכבר ' המפורסם , מהמפתחים ב ' זירוקס ' . 
לא מדובר , אפוא , בממציאים או במיישמי המצאות ; מדובר בבעלי - הון בענף חדש , שמוּנעים על ידי אותם דחפים אשר קיננו בגיבורו של באד שולברג , שתיאר בספרו ' מה מריץ את סמי ' , את עליית היזמים של הענף החדשני דאז של סרטי הקולנוע . 
ביל גייטס עמד בשנות השבעים של המאה העשרים במצב דומה לזה של ג'ון רוקפלר קשישא בשנות השבעים של המאה התשע - עשרה . 
רוקפלר תפש את אופי ' הכלכלה החדשה ' שהנפט עשוי להביא לעולם ; משום כך פנה לחסל את מאות המפיקים והמזקקים בענף , בדרכו להתחבר אל ראשי ' הכלכלה הישנה ' דאז : מורגן , דרקסל , קרנגי , ונדרבילט והרימן . 
התוצאה הייתה שרוקפלר הפך בסוף המאה התשע - עשרה לבעל - ההון הגדול בעולם , כש ' סטנדרד - אויל ' משיגה את מרבית הרווחים ביחס לעסקים גדולים אחרים . 
כמאה שנה יותר מאוחר היו בענף התוכנות העולמי בערך 450 פירמות גדולות , אשר יחד הרוויחו 11.5 מיליארד דולר . 
מתוך רווח זה השיגה ' מיקרוסופט ' , למרות האיכות הירודה של סחורותיה , בערך 8 מיליארד דולר , או % 70 מהרווח בענף . 
בקצרה : אין כאן ' כלכלה חדשה ' ולא טכנולוגיה גבוהה , אלא שיטות נושנות של השתלטות על טכנולוגיה . 
כך גם המצב , פחות או יותר , של ' הכלכלה החדשה ' בישראל . 
בתחילת שנות התשעים התרוצצו יזמים חדשים , אשר – יחד עם עסקנים ופקידי ממשלה ישנים – הבטיחו אופקים נפתחים . 
רוב היזמים נעלמו מהאופק . 
מעטים הצליחו לפלס להם גומחה , בהתחברם אל מבנה הבעלות הישן . 
בודדים הצליחו להגשים את החלום הישראלו - אמריקני , ולהתחבר ישירות אל מבנה הבעלות הבינלאומי . 
השינויים הטכנולוגיים שהוחדרו לחברה הישראלית היו רשת הכבלים והלוויינים , הטלפון הסלולרי – והשילוב שלהם עם האינטרנט ועם התקשורת ההמונית הישנה של העיתונים והטלוויזיה . 
בסופו של התהליך התייצב המבנה החדש , שבטיבו נעסוק עתה . 
ז . 
סנדקי התקשורת החדשים 
א . 
כבלים ועסקי ציפיות - לרווח 
שרטוט ז' מתאר את מבנה הבעלויות בתקשורת ההמונית בשנת 2000 . 
הוא מתרכז בתאגידים השולטים בעיתונות , בטלפון , בכבלים ובלוויינים . 
השרטוט אינו שלם : חסרים בו תאגידים אחדים ; הוא אינו כולל את רשתות הטלוויזיה והאינטרנט ; מתואר בו רק חלק מקשרי הגומלין בין קבוצות - הבעלות הגדולות . 
אבל גם כך , ניתן לקבל תמונה חדה למדי של מבנה השליטה , שקיבל תוך זמן קצר את אופיו הטרנסלאומי . 
המלבנים הכהים בשרטוט מייצגים את המשפחות השולטות ; המלבנים הלבנים מייצגים תאגידים וקבוצות אחזקה ראשיות , המרכזים את השליטה בתקשורת . 
באלכסון היורד משמאל לימין מוצג רצף של תאגידי תקשורת , הנשלטים על ידי המשפחות וקבוצות האחזקה : בשלושת המעוינים הראשונים מופיעות רשתות העיתונים ; חמש האליפסות כוללות את תאגידי הטלפון ; ארבע הצורות ההנדסיות המורכבות מייצגות את תאגידי הכבלים והלוויינים . 
שרטוט ז' 
מבנה הבעלויות בתקשורת ההמונית , 2000 
בתוך מבוך הבעלויות בולטות כמה משפחות , שהתחילו את עסקיהן עוד בתקופת המנדט . 
אחת מהן היא משפחת דנקנר . 
במקורה הייתה המשפחה בעלת מטעי הדרים , שהגדילה את נכסיה בתקופות של גיאות . 
הזינוק הראשון בעסקיה החל בשנות השלושים ; המשפחה רכשה שטחי מטעים נרחבים באזור המרכז , מתוך ציפיות שבטווח הארוך יהיו אלה אזורי - מגורים צפופים . 
לגודל אכזבתה של המשפחה , מפא"י השתלטה על המדינה לאחר , 1948 וארגוניה תיכננו מלמעלה את ההתיישבות העירונית והחקלאית . 
הדנקנרים נאלצו לחכות זמן רב , עד שנכסיהם הופשרו . 
בשנת 1957 רכשה המשפחה את מפעל המלח היחיד בישראל , מידי פיק"א ומשפחת רוטשילד . 
עד שנות השמונים , היא עסקה בנדל"ן ובבנייה – ובניסיונות להרוויח בבורסה באמצעות ' דנקנר השקעות' ו ' דור כימיכלים ' . 
הפריצה הממשית התחילה בסוף שנות השמונים , כאשר המשטר הישן התחיל לקרוס והסדר החדש הסתמן באופק . 
חלק מתהליך ה ' דה - רגולציה ' היה פירוק כביכול של ההסדר , שאיפשר לאוליגופול של שלוש פירמות בבעלות קבוצות - ההון הדומיננטיות לשלוט בענף אספקת הדלק . 
' הרפורמה ' בענף איפשרה כניסת פירמות חדשות ; והמשפחה , שהייתה מקורבת ל ' ליברלים ' ב ' ליכוד' , נכנסה לענף בעידוד מודעי שר האוצר . 
' דור אנרגיה ' של הדנקנרים הייתה הפירמה הראשונה שניסתה להתחרות באוליגופול הישן . 
היא הכריזה מלחמת - חורמה בפירמות הנפט הוותיקות , כשתבעה אותן בבתי - משפט ובהניפה את דגל ' התחרות החופשית' . 
אבל , אף כי הלך וגדל מספר תחנות - הדלק של ' דור ' – לא נראה כי התחרות החופשית הביאה רווחים גדולים למשפחה . 
בשנת 1994 לעומת זאת , כשהתחילו לפרוח עסקי השלום , הצליחו הדנקנרים – בעזרת שוחד למקורבי ערפאת – להשיג זיכיון בלעדי בתחום אספקת דלק לרשות הפלסטינית ; זה תרם 40 אחוז מרווחי ' דור אנרגיה ' . 
בסוף שנות התשעים שוב התקבע הענף , ומתוך עשר הפירמות נותרו ארבע . 
המשפחה מכרה את תחנות - הדלק שלה ליצחק תשובה , שצירף אותן ל ' דלק ' אשר רכש קודם - לכן מאת ' אי.די.בי'. העסקים הפורחים של ' ההפרטה ' הביאו את המשפחה לרכוש חלק מן הבעלות על ' בנק הפועלים ' , יחד עם טד אריסון . 
האשראי , שהמשפחה קיבלה מ ' בנק לאומי ' ( שבבעלות הממשלה ) , היה חריג : 350 מיליון דולר , תמורת בטחונות שערכם הרשום היה 25 מיליון דולר בלבד . 
משום - מה , שרי הממשלה ופקידיה אישרו את העסקה שהדיפה ניחוח רע : אם הבנק היה כה רווחי , מדוע הממשלה אינה יכולה להמשיך לנהלו ? 
ואם העסקה כה מסוכנת – מן הראוי כי הממשלה לא תאשר אשראי חריג , שהרי היא זאת שתיאלץ להתערב אם יתמוטטו בעלי הבנק . 
מכל - מקום , הדנקנרים ודומיהם גילו מכרה - זהב : כל עסקי ההפרטה – ובעיקר עסקות שבהן הועברו נכסים ממשלתיים לבעלותן של קבוצות זרות – נהנו מאשראי פזרני של הבנקים , שהגיע ליותר ממיליארד דולר . 
כך הועברו נכסים כמו ' שיכון ובינוי ' , ' שיכון ופיתוח ' , ' כור ' , ' בנק המזרחי ' , ' אפריקה - א"י' , ' פועלים השקעות' , ' אמפ " ל ' , ' כימיכלים לישראל ' , ועוד ? באשראי נדיב ובמחירים נמוכים . 
הקונים לא חיכו רגע ופשטו את עורם של הנכסים , פרסו אותם לנתחים , חשפו את ערכם הסמוי , והנפיקום בבורסות תל - אביב וניו - יורק . 
רוב הילידים הישראלים שילמו – ועוד ישלמו – הרבה , בעבור עסקות אלה . 
ככל ששעטו קדימה עסקי ההפרטה ו ' הגילוי הנאות' , כן הידרדרה איכות השירותים החברתיים ; ככל שגברה ' התייעלות' המשק , כך עלה נטל התשלומים שנלקחו מאת רוב השכירים בעבור דירות באיכות נמוכה ובעבור שירותי בריאות וחינוך עלובים ברמתם . 
העסקות שזכו לאשראי הנדיב ביותר היו בתחום התקשורת ההמונית ; בישראל , משום - מה , מכנים זאת בשם ' היי - טק ' . 
הנכס העיקרי שבו החזיקו הדנקנרים בעזרת התחרות החופשית היה 44.8 % מ ' מת " ב ' , אחד משלושת התאגידים המרכיבים את אוליגופול הכבלים בישראל ; יחד עימם החזיק ב ' מת"ב' עופר נמרודי יחד עם ולדימיר גוסינסקי באמצעות ' מעריב ' . 
' מת"ב' עצמה שלטה ב - % 15.2 מ ' פרטנר ' , אחד מהתאגידים של אוליגופול הטלפון הסלולרי . 
שאר השליטה ב ' פרטנר ' הוחזקה בידי בעלי - הון וקבוצות - הון בינלאומיות : משפחות אריסון ואלוביץ' , ' הטצ'סון ' מהונג - קונג , ' איי.טי. אנד . טי ' , ' טליה ' ו ' הפועלים השקעות' . 
' מת"ב' גם החזיקה % 10 מ ' ברק ' , השולטת בנתח מעסקי מרכזיות - הטלפון לקווים בינלאומיים . 
ב ' ברק ' שלטו גם ' אי.די.בי', ' ספרינט ' , ' דויטשה - טלקום ' ו ' פראנס - טלקום ' . 
' מת"ב' החזיקה 9.4 % מ ' נטיה ' , הפירמה המובילה בפולין בעסקי הכבלים והטלפון , וכן בנכסים דומים בהונגריה . 
הרשת הצפופה של הבעלויות , שנטוותה סביב הדנקנרים – על סבך קשרי הגומלין שלה – נוצרה מהציפיות לרווח הגבוהות של תקופת ' התרחבות ההצבר ' בשנות התשעים . 
ציפיות אלה נוצרו , למרות ההפסדים התפעוליים הממושכים שספגו קבוצות אלה . 
זהו אחד מהסממנים של ' הכלכלה החדשה ' , אשר – בניגוד ל ' כלכלה הישנה ' – חשפה באופן בוטה את הנתק בין התפוקה העכשווית ובין הציפיות לרווח , שעליהן למעשה נשען תהליך ההצבר . 
הדנקנרים , מכל - מקום , ניתבו היטב את דרכם ב ' כלכלה החדשה ' . 
' מת"ב' נתקלה בתחרות חזקה מצד ' יס ' , פירמה השולטת בשידורי לוויין – ולא הראתה סימנים כלשהם לרווח ממכירות ; ולמרות זאת , כושר השיערוך שלה נסק ; בשנת 1999 הגיע ערכה לשווי 700 מיליון דולר . 
חלק מהפסדיה של ' מת"ב' נגרמו מהפסדי ' פרטנר ' שבבעלותה ; ולמרות זאת , המחירים של מניות ' פרטנר ' , שהונפקה בניו - יורק בשנת , 1999 עלו במהירות ב - 100 אחוז , והגיעו לערך של 4.3 מיליארד דולר . 
חלקם של הדנקנרים בשלל השיערוך היה 275 מיליון . 
גם ' נטיה ' בפולין הציגה בשנת 1999 הפסדים בסך 100 מיליון דולר ; אולם באותה שנה היא הונפקה בניו - יורק , ובתוך שנה עלה ערך מניותיה כמעט פי - שניים . 
הדנקנרים ניהלו את התרחבותם באמצעות הרחבת מנופיהם עד קצה היכולת , ובשנת 2000 הגיע היחס בין חובותיהם ובין ההון העצמי שלהם לפי - עשרה . 
" ... בימי הכלכלה הישנה היו נתונים כאלה יכולים להכניס את ' דנקנר השקעות' לפחות לרשימת החברות תחת השגחה במחלקת האשראי של הבנקים הגדולים . 
אבל זהו עידן הכלכלה החדשה , ואם תמצאו בנקאי מדפק על דלתו של שמואל דנקנר , אין זאת אלא שהוא מציע לדנקנר עוד עסקת מינוף מפולפלת ... " ( הארץ , 3.4.2000 ) . מאחר שנכסיהם הפיקו מעט מאוד רווחים ממכירות שוטפות – הדרך היחידה בעבורם , להפיק דיבידנדים ולהחזיר את חובותיהם על הרכישות וההשתלטויות , היא באמצעות הנפקות מתמידות ורווחי הון . 
ברור כי אופי הצבר כזה מתבסס אך ורק על המשך הגידול בציפיות - לרווח – ואלה זקוקות ל ' חדשנות' בלתי פוסקת בתחום תעשיית הציפיות - לרווח . 
אחד מהחידושים הידועים , להעלאת הציפיות , הוא המיזוג . 
השתלטויות ומיזוגים – שמבשרים את סופו של גל ההתרחבות ' החיצונית' של ההצבר ( פרק ב' לעיל ) – מבטיחים שליטה גוברת במכירות , ויציבות ברווחים . 
משום כך פנו הדנקנרים , שהיו חסידי התחרות החופשית בתחילת מחזור ההתרחבות , אל עבר התמזגות איטית עם שני התאגידים האחרים של אוליגופול הכבלים . 
" ... אז מה מלהיב באחזקותיה של דנקנר ב ' מת " ב ' ? העתיד : שלוש חברות הכבלים עומדות להתמזג לחברה אחת ... אם יתגשמו חלומותיהם הוורודים של בעלי חברות הכבלים , תונפק החברה המאוחדת על פי שווי של כשבעה מיליארד דולר , כששליש מזה יהיה שייך ל ' מת " ב ' ... " ( הארץ , 3.4.2000 ) . 
ב . 
עיתונות ועסקי פשע 
רונלד לאודר נחשב למשקיע זר בעל עוצמה פוליטית רבה . 
הוא היה שגריר ארה"ב באוסטריה . 
כיום הוא נשיא ' קרן היסוד' וראש ועידת הנשיאים של הארגונים היהודיים בארה"ב . 
הוא היה אחד מהמממנים של בנימין נתניהו ושל נתן שרנסקי . 
הוא יסד ומימן את ' מרכז שלם ' ; זהו מכון מחקר לאומני , שהיה אמור לתמוך במדיניות נתניהו ולהוות אלטרנטיבה ל ' אליטות הישנות' – אשר קיבלו זיכיון בלעדי לשלוט בדעת הקהל , שליטה שהובילה ל ' אסון אוסלו ' . 
כאשר הצליח נתניהו להפוך לראש ממשלת ישראל – לאודר ניהל בשמו שיחות עם אסד נשיא סוריה , בעניין החזרתה של רמת - הגולן . 
בשנת 1999 נאמד הונו של לאודר בשווי של 3.9 מיליארד דולר . 
את רובו הוא ירש מאמו אסתי לאודר , אלת הקוסמטיקה האמריקנית . 
בשנות התשעים נע רונלד לאודר , יחד עם אחיו לאונרד וטייקונים אחרים , אל עבר האופנה החדשה : תקשורת המונים . 
האחים רצו להקדים ולהשתלט על ההכנסות , אשר היו צפויות מענף הפרסומת במשקים האֶטטיסטיים שנפתחו ברחבי העולם . 
הם התחילו את מסע הקניות בשנת 1991 בייסודה של ' Central European Media ' , פירמת אחזקה של אחת - עשרה תחנות טלוויזיה במזרח אירופה . 
בשנת 1994 הם המשיכו והקימו יחד עם יצחק פישר , עסקן ' ליכוד' לשעבר , פירמה בשם ' RSL ' לאספקת שרותי חיוג בינלאומיים . 
באמצעות ' RSL ' רכש לאודר , תמורת 10 מיליון דולר , את השליטה ב'דלתא - ' 3 לאספקת שרותי שיחות באינטרנט . 
בשנת 1998 עשה לאודר את הצעד הראשון כדי להיכנס אל עסקי התקשורת בישראל : ניסיון לרכישת רבע מהבעלות על ' מעריב ' , שבתמורתה היה מוכן לשלם 33 מיליון דולר . 
השותפות ב ' מעריב ' הייתה מחזקת את ממשלת נתניהו , שזכתה לדימוי גרוע ביותר בעיתונות הישראלית . 
דימוי זה נבע מאופיו הנכלולי וממהלכיו ההרפתקניים של נתניהו – ומרמתם של שרי ממשלתו , החילוניים והדתיים גם יחד ; אלה הצטיינו , יותר משרי כל הממשלות הקודמות , בנטייה לכסילות ולהתרפסות בפני בעלי - הון זרים ומקומיים . 
נתניהו טען כי התקשורת ' השמאלנית' ו ' האליטות הישנות' עוינות אותו . 
אולם יותר מהעיתונאים , רחשו לו איבה בעלי - הון שהעסיקו את העיתונאים : הם ראו בו גורם המסכן את ציפיותיהם לרווח , שהעפילו בתקופת הסכם אוסלו ונוכח חזון המזרח - התיכון החדש . 
משקיעים - תורמים , כמו לאודר , היו אמורים להזרים רוח אוהדת בתקשורת ולכונן בה ' אליטות חדשות' . 
לאודר ציפה מן - הסתם לתשואה שתבוא לאחר הבחירות , בצוּרת השתלטות על ' בזק ' – אשר ב ' הפרטתה ' דוּבר נכבדות כבר בממשלת ' הליכוד הלאומי ' . 
אלא שבבחירות זכה כפילו החיוור של נתניהו , אהוד ברק ; ובין אילי ההון שמימנו אותו היה ' האוליגרך ' הרוסי ולדימיר גוסינסקי , שקנה את החלק אשר לאודר התעתד לרכוש ב ' מעריב ' . 
במקורו היה ' מעריב ' עיתון ימני גאה , אשר במשך תקופה ארוכה נאלץ להתפשר עם ממשלות ' מפא " י ' - ' העבודה ' השנואות עליו . 
הוא נוסד בשנת 1948 על ידי קבוצת עיתונאים רביזיוניסטים שפרשו מ ' ידיעות - אחרונות' , והקימו ' עיתון - ערב ' מתחרה . 
בראש העיתון עמד עזריאל קרליבך , שנחשב לפובליציסט מבריק . 
לא ברור , במה הוא הבריק : כתבותיו היו רוויות בלאומנות ובגזענות מהסוג הנמוך ; הן השתלחו בדרך כלל ב ' ביורוקרטיה הבולשביקית' של ההסתדרות , בטבעו האנטישמי של העולם , באופיים הנתעב של הערבים ובתרבות המזרחית באשר היא . 
עיתון ' מעריב ' , לעומת זאת , אהב את ' היוזמה החופשית' , העריץ את אלופי צה"ל ותמך בהתלהבות במדיניות - חוץ תוקפנית . 
כפי שכתב אורי דן , עיתונאי לשעבר ב ' מעריב ' ומאנשי חצרו של אריאל שרון : " ... עורכי ' מעריב ' לא חדלים להתרגש כל אימת שהם נפגשים עם מישהו ' חשוב ' בצמרת . 
פגישה עם איסר הראל , שהיה ראש ' המוסד' כמעט הביאה אותם לעשייה במכנסיים , וכשהלכו לבן - גוריון יעצו להם להצמיד סיר . 
ראשי ' מפא"י' שידעו את נפש בהמתם , השכילו להשתמש בחבורה הרביזיוניסטית לשעבר של ' מעריב ' לצורכיהם תוך שהם מחלקים להם ' פירורי סקופים ' , אך גם הצליחו למנוע פירסומים עוינים , שפירסומם לא נמנע אפילו ב ' דבר ' ... דלתות הממשלה היו תמיד פתוחות לכל בקשת סיוע של ' מעריב ' . 
הכל הסתדר כבמטה קסם : נייר , אישורים , ציוד , פיננסים . 
מעולם לא היה להם כל כך טוב כמו בשלטון מפא"י , שידע לקנות אותם בדרכו ... " ( מצוטט אצל קוטלר , 1985 : ע"ע 213 - 214 ) . הדבר לא הפריע לעורכי ' מעריב ' לטעון כי הוא עיתון בלתי תלוי , שאינו נוקט משוא - פנים לשום מפלגה – בניגוד לעיתונים האחרים , הנאלצים לקבל תכתיבים מאת בוסים מפלגתיים . 
אבל משה שרת , ראש ממשלת ישראל בתחילת שנות החמישים , מציג בזכרונותיו גירסה אחרת לחלוטין . 
מסתבר כי שרת , בעת היותו שר החוץ , מינה עצמו גם לעורך - לילה סמוי של ' מעריב ' : טיוטות המאמרים , שעסקו בפוליטיקה המדינית והמפלגתית , הובאו לשולחנו בטרם הדפסתם – והוא ערך בהם שינויים , שתאמו את הקו המדיני והמפלגתי של ' מפא " י ' . לעיתים תרם מניסיונו העָתיק כעורך דבר בשנות העשרים , ונחלץ לערוך מחדש את המאמרים תוך תלונות מרות על רמת ההשכלה הירודה ועל העברית הקלוקלת של כתבי ' מעריב ' . 
שרת גם מספר כי קרליבך פנה שוב ושוב אליו ואל עסקנים אחרים ב ' מפא " י ' , בהצעה להעמיד את ' מעריב ' לשירות המפלגה תמורת סגירת עיתונה ' הדור ' ( שיועד , במקורו , להילחם נגד ' העולם - הזה ' ) . על פי הצעתו , ייוותר ' מעריב ' כלפי חוץ כעיתון ' בלתי תלוי ' ; אולם הוא ימומן על ידי המפלגה , ומאמריו יצונזרו וייערכו בידי אנשי - קשר מפלגתיים – למעט מאמריו של העורך קרליבך , כמובן , שיהיו חסינים בפני עריכה . 
לא ברור , אם הצעתו של קרליבך כללה העברת מניות ' מעריב ' לידי ' מפא " י ' ; אולם היא מעידה על כך שמצבו הכספי של העיתון היה רעוע , ועל כך שבעליו של העיתון לא הזרימו כספים כדי לחלצו מהבוץ . 
העיתון נשלט על ידי ' מודיעין ' , חברת אחזקה שמחצית ממניותיה היו בידי עובד בן - עמי . 
איש זה , הנמנה על משפחת דנקנר , היה מגדולי הנוכלים בישראל . 
הוא היה מייסדה של נתניה וראש העירייה שלה במשך עשרות שנים . 
כאן הוא הצליח לצבור מוניטין של אחד מראשי הערים המושחתים ביותר שהיו בישראל . 
במקביל – או מוטב לאמר , משום כך – היה מיליונר , שצבר רכוש קרקעי רב בדרכי רמייה . 
כמו עורכי ' מעריב ' היה תומך נלהב של ' חירות' , אולם עסקיו פרחו תחת שלטונה של ' מפא " י ' . עסקיו הפרטיים והציבוריים לוו בשערוריות ובחקירות של מבקר - המדינה , המשטרה ומס - ההכנסה ; רק הודות לחסותם של שרי ' מפא " י ' , לא הגיעו לבתי משפט . 
' מעריב ' , מכל - מקום , נמנע בהקפדה מלדווח לקוראיו על מעללי בעליו . 
בתו של בן - עמי , ליאורה , נישאה לאלי לנדאו , מי שהיה כתב צבאי של ' מעריב ' . 
למן תחילת דרכו הוכיח לנדאו כי הוא ראוי להשתייך אל המשפחה רבת - המעללים . 
את דרכו הציבורית התחיל לנדאו כחשוד בשוד של חנות שנמצאה ברחוב ... קרליבך בתל - אביב . 
למזלו , היה לו פרקליט ממולח , שמואל תמיר , איש אצ"ל לשעבר – וכן שופט מחוזי נוח , יוסף חריש , שאפילו הוא נאלץ לכתוב : " ... כפסע היה בין הנאשם ( לנדאו ) ובין הרשעתו בעבירה של קבלת רכוש גנוב ... " ( מצוטט אצל פרנקל וביכלר , 1984 : עמ' 92 ) . מאז ואילך צלחה דרכו של לנדאו ; כראש עיריית הרצליה , הצליח לעתים להאפיל על מעללי חותנו בנתניה . 
כמרבית הפטריוטים , בן - עמי לא שירת מעודו בצבא כלשהו , אולם אהב לראות בני - אדם שופכים דמם למען המולדת . 
אחרי מלחמת יוני 1967 היה בן - עמי בין מייסדיה של ' התנועה למען ארץ ישראל השלמה ' ; עיתונו ' מעריב ' תמך בהתלהבות בסיפוח השטחים המשוחררים , במתנחלים ובתנועת ' גוש אמונים ' . 
בידיעה אופיינית מאותה תקופה נכתב : " ... ראש עיריית נתניה עובד בן - עמי מאיים בהליכה למרד ובהקמת מחתרת אם תחליט הממשלה על נסיגה . 
את הצהרתו השמיע בהתרגשות רבה . 
בישיבת מרכז ' גח"ל' [ הגלגול הקדום של ' הליכוד' ] שנערכה אור ליום אתמול בתל - אביב הוסיף בן - עמי , הנמנה עם ראשי התנועה למען ארץ ישראל השלמה : לא נהסס להפר חוק ולא יספיקו המקומות בבתי הסוהר לאלה שימשיכו להלחם לארץ ישראל השלמה ... " ( הארץ , 5.8.70 ) . למותר לציין כי בעשרים השנים הבאות פרחו עסקי ארץ - ישראל השלמה , וכי בן - עמי לא ראה מעולם בית - סוהר . 
רוח ' מעריב ' תאמה את רוח התקופה , ועוד יותר את הרוח הפטריוטית של קוראי העיתונים בשנות החמישים והששים . 
תפוצתו עלתה בהדרגה עד כדי כך שעורכיו הכתירוהו בכינוי ' העיתון הנפוץ ביותר במדינה ' . 
מתחרהו , ' ידיעות - אחרונות' , לא היה שונה ממנו במידה ניכרת ; אולם סגנונו היה פחות נפוח , כתבותיו היו יותר קצרות , ובעיקר , הוא עשה מאמצים להשתלט על הפוטנציאל שהיה טמון במהגרים היהודים ממדינות אסיה ואפריקה , אשר טרם הורגלו לצרוך עיתונים . 
למן אמצע שנות השבעים הצליח ' ידיעות אחרונות' לעבור בתפוצתו את ' מעריב ' . 
כאשר בבחירות 1977 זכו בגין ו ' הליכוד' בשלטון , קיוו עורכי ' מעריב ' לעלייה מחודשת בתפוצה ; אלא שנכונה להם אכזבה . 
מצביעיו של בגין , בעיקר השכירים בעלי ההכנסות הנמוכות העדיפו את ' ידיעות אחרונות' . 
' מעריב ' הלך ושקע , ככל שמייסדיו המאובנים המשיכו במאמריהם הלאומניים שהלכו והתארכו . 
" ... בן - עמי אמר דברים שהיו נהירים לכל הדיוט קורא עיתונים בישראל , להוציא את ' צמרת' ' מעריב ' : ' ידיעות אחרונות' ערוך ומוגש יותר טוב . 
כותרות העיתון יותר מרתקות ומושכות . 
עמודיו יותר קריאים . 
הוא מגיש לקורא קוקטייל פיקנטי ומגרה לעומת השיעמום של ' מעריב ' , המרדים את קוראיו , בעיקר בעמודי מאמריו , שאין להם סוף . 
התצלומים ב ' ידיעות אחרונות' יותר מוצלחים . 
הרשימה ארוכה ... " ( קוטלר , 1985 : עמ' 190 ) . ' מעריב ' ניסה לשנות קו ולהכניס ' שמאלנים ' , במין חיקוי למדורים ' האדומים ' של ' ידיעות אחרונות' , אולם מאומה לא עזר . 
העיתון נצרך בעיקר על ידי רובד מתמעט של מתנחלים , לאומנים ודתיים ממוצא אירופי . 
בשנת 1985 הראו הסקרים של ' איגוד המפרסמים בישראל ' ש ' מעריב ' נקרא באמצע השבוע על ידי % 19 בלבד מקוראי העיתונים בעברית , לעומת ' ידיעות אחרונות' שנקרא על ידי % ; 45 בסופי - שבוע קראו את ' מעריב ' % , 26 ואילו % 60 קראו את ' ידיעות אחרונות' . 
זאת הייתה השנה שבה הודו עורכי ' מעריב ' בתבוסתם , ומחקו את הכותרת חסרת הכיסוי : ' העיתון הנפוץ ביותר במדינה ' . 
בשנת 1989 מת בן - עמי . 
העיתון נרכש פרוסות - פרוסות בידי רוברט מקסוול ; זה האחרון היה איל עיתונות בריטי , בעל הרשת הצהובה של ה ' דיילי - מירור ' , אשר גם רכש את ההוצאה - לאור ' כתר ' מקבוצת ' כלל ' , וניסה לרכוש את ' ג'רוזלם פוסט ' מאת ' כור ' . 
מקסוול היה נוכל ידוע ( אם כי לא ידוע ככזה לקוראי עיתוניו ) , שכנראה מומן על ידי שרותי הריגול הסובייטיים . 
הוא מינה עורכים חדשים ל ' מעריב ' והכניס צבע , אולם התפוצה המשיכה לרדת . 
בסופו של דבר טבע מקסוול בנסיבות מסתוריות , לא לפני שרוקן את קופת הפנסיה של עובדיו . 
לאחר מותו התברר כי הוא נמצא בפשיטת - רגל . 
כונסי הנכסים מכרו את רכושו , כולל את ' מעריב ' , שנרכש על ידי משפחת נמרודי . 
יעקב נמרודי התחיל את הקריירה העסקית שלו כשכיר צנוע בכוחות המזוינים של ממשלת ישראל . 
בהיותו נספח צבאי בטהרן השכיל ' להפריט ' את מִשרתו , ועד מהרה הפך לסוחר נשק מצליח ולמתווך בלעדי של עסקות נשק בין ישראל ובין איראן . 
עם נפילת השאח , חזר נמרודי לישראל כמיליונר המתגורר בסביון לא הרחק מסוחרי נשק מכובדים אחרים כמוהו . 
בישראל המשיך במסחר בנשק , אולם ללא הצלחה גדולה . 
מפרשת ' איראן - גייט ' הוא יצא , לטענתו , בהפסדים כספיים , אך בעיקר נפגע שמו הטוב ; כך , מכל - מקום , הוא טען בתביעה שהגיש בשנת 1992 נגד מדינת ישראל . 
התביעה הוגשה בעקבות פרסומים בעיתונים , ולפיהם נמרודי ושותפו אל שווימר שילשלו לכיסם שני מיליון דולר מכספי המדינה . 
נמרודי ביקש מבית - המשפט שיצהיר כי הוא אינו חייב כספים כלשהם למדינה , וכי הכספים שהפקידו האיראנים בחשבונו בז'נבה היו כספיו הפרטיים בלבד ; הוא לא היה אמור להעביר אותם , או אף חלק מהם , לרשות ממשלת ישראל . 
אין ספק , נמרודי חש נבגד : לא רק שהממשל הפקיר אותו בעת התפוצצות ' איראן - גייט ' , אלא שהעיתונים הרימו ראש והתחילו לשבור את קשר השתיקה אשר עטף את העסקים הפורחים של ' הביטחון הלאומי ' . 
הקצינים ואנשי השירותים החשאיים לא עוד זכו לסלחנותם של עורכי העיתונים ; ונמרודי נתקל בעוינותה של התקשורת , כשניסה להציג את גירסתו . 
אולי הייתה זאת אחת הסיבות לכניסתו אל עסקי התקשורת בשנות התשעים . 
אבל היו לכך גם סיבות אחרות : משטר ' ההטיה הצבאית' גווע , ונמרודי ראה מסביבו את המתעשרים החדשים , הדנקנרים והעופרים והזאבים , הפושטים על הגוויה . 
זה היה הזמן לנטוש את עסקי הנשק המסובסדים , ולעבור לעסקים המסובסדים של האופנה החדשה : עסקי ' ההפרטה ' והתקשורת ההמונית . 
בשנת 1987 הופתע שוק ההון נוכח הודעה על מכירת % 43 מהמניות הרגילות של ' הכשרת הישוב ' תמורת מחיר מצער של 20 מיליון דולר . 
הרכישה נעשתה על ידי תאגיד שהיה רשום באיי ג'רסי , ואשר היה מיוצג בידי ח"כ אהוד אולמרט . 
אולמרט מיהר להצהיר כי " ... חשיבותה של העסקה היא בכך שלא מדובר במניפולציות פיננסיות , אלא בעסקה שיש בה ללא ספק גון ציוני ... " ( ' הארץ' , 22.10.99 ) . יותר מאוחר התברר כי בעליו של התאגיד הזר הוא יעקב נמרודי . 
המניות הרגילות לא היקנו לנמרודי את השליטה ; כדי להשיגה הוא נאלץ לקנות מאת ' הסוכנות היהודית' גם את מניות היסוד של החברה , וזאת תמורת 5.6 מיליון דולר . 
היה זה נכס בעל ' גון ציוני ' משובח . 
' הכשרת הישוב ' נוסדה בשנת 1909 על ידי ' ההסתדרות הציונית' כמכשיר קולוניזטורי לרכישת אדמות בפלסטינה ולפיתוחן . 
היה זה חלק מתוכניתו של הרצל שעסקה ביישוב פלסטינה על ידי המון יהודי רוסיה , שמצבם הידרדר בסוף המאה התשע - עשרה , באמצעות הון של יהודי מערב - אירופה . 
ארתור רופין , אשר מונה למנהלה של החברה , חשב להשתמש בניסיון שנצבר בגרמניה לגבי יישוב איכרים חסרי אדמות בפרוסיה המזרחית בסיוע ממשלתי . 
התוכניות של ' הכשרת הישוב ' השתנו , ככל שהתפתחו צורות ארגון יותר חדישות של ניהול עצמי ( כמו של הקיבוץ והמושב ) ; אולם החברה צברה במרוצת השנים רכוש קרקעי רב . 
בשנות השבעים היא נשלטה על ידי קבוצת ' לאומי ' , אף היא בבעלותה הרשמית של ' הסוכנות היהודית' . 
החברה השתלבה היטב בעסקי ' לאומי ' , שכללו שליטה חזקה בענפי הביטוח והנדל"ן . 
התוצאות של מפולת הבורסה בשנת 1983 ו ' התוכנית הכלכלית החדשה ' של פרס - ברונו , שלוותה בסטגפלציה חריפה ובשיעורי ריבית רצחניים , גרמו להפסדים כבדים בפירמות ' הריאליות' של קבוצת ' לאומי ' . 
' הכשרת הישוב ' נמכרה , אפוא , תמורת 26 מיליון דולר ליעקב נמרודי , והפכה לחברת האחזקה המרכזית של נכסיו . 
מובן מאליו כי מייד לאחר הרכישה ' הובראה ' החברה תוך כדי פיצולה לחברות - בנות , חשיפת ערכן הסמוי , שיערוכן והנפקת מניותיהן בבורסה . 
וכך בין 1993 לבין , 1997 הרווח ממכירת חלק קטן מתוך מלאי הקרקעות של ' הכשרת הישוב ' היה 20 מיליון דולר ; הרווח מעסקי הבנייה , שחלקם היה קשור למלאי הקרקעות , הגיע לסך 10 מיליון דולר . 
לשם השוואה , הרווח ב ' מעריב ' באותן שנים הסתכם בפחות ממיליון דולר . 
מאחורי מכירת ' הכשרת הישוב ' עמד צדיק בינו שהיה אז מנכ"ל ' בל " ל ' , ואשר בדומה לגאון ב ' כור ' מכר נכסים במחירי מציאה . 
בשנת 1992 רכשו הנמרודים את ' מעריב ' באמצעות ' תיאודור הרצל ' , חברת - בת של ' הכשרת הישוב ' . 
כדי לממן את הקנייה , הם נזקקו לשותפים . 
אין להתפלא , שאחד השותפים הראשונים של הנמרודים ב ' מעריב ' היה ... צדיק בינו . 
השותף השני היה עמוס שוקן . 
בינו ושוקן רכשו מאת נמרודי 43.5 % ממניות ' תיאודור הרצל ' , שהחזיקה ב ' מעריב ' . 
היחסים בין השותפים לא היו טובים , ונמרודי חזר וקנה מהם את חלקם . 
התירוץ הרשמי היה , שהממונה על ההגבלים העסקיים בודק את חוקיות העסקה . 
אולם לעופר נמרודי הייתה גירסה שונה , שאותה פירסם בעיתונו ' מעריב ' כעבור שנתיים . 
היה זה בעת שכתבי ' הארץ' סקרו בהרחבה את פרשת האזנות - הסתר , אשר בהן היה מעורב נמרודי . 
על פי גירסתו , העסקה של רכישת מניות ' מעריב ' הייתה חשודה כבר מלכתחילה . 
יותר מאוחר , התאמתו חשדותיו כאשר גילה שלמעשה מומנה העסקה על ידי ארנון מוזס , בעליו של ' ידיעות אחרונות' . 
בשנת 1990 היה מצבו הכספי של שוקן בכי - רע : עיתון ' חדשות' שהוא יסד בשנת 1984 כדי להתחרות בעיתוני הערב , ובעיקר כדי לקרוא תיגר על ' הארץ' של אביו , גרם להפסדים מצטברים שאכלו את הרווחים מן המקומונים של ' קבוצת שוקן ' ; ' חדשות' לא הצליח להגדיל את תפוצתו מעבר לנתח של % 8 מקוראי העיתונים , ושוקן חרד מכוונותיו של נמרודי לחזור ולהפוך את ' מעריב ' ל ' עיתון הנפוץ ביותר במדינה ' . 
לטענתו של נמרודי , הזרים מוזס באותה שנה 8 מיליון דולר לקבוצת ' הארץ' תמורת 16.7 % ממניות הקבוצה . 
העסקה בוטלה יותר מאוחר , אולם הסכומים נותרו בידי שוקן כהלוואה לזמן ארוך . 
כאשר נכנס שוקן כשותף ב ' מעריב ' , הוא הסתיר , לדברי נמרודי , את תלותו הכספית במוזס . 
למעשה , הוא פעל כסוס טרויאני של מוזס וניסה להרוס את ' מעריב ' מבפנים : שוקן ניסה למנוע את הקמת רשת המקומונים החדשה של ' מעריב ' , שהייתה עלולה לפגוע בהכנסותיה של ' קבוצת שוקן ' מהמקומונים , אשר היו מקור הרווח העיקרי של הקבוצה . 
כך או אחרת , משפחת נמרודי ביססה את ' הגוון הציוני ' שלה : היא התפשטה לעסקי נדל"ן , מלונאות , ביטוח , שירותים רפואיים , וכמובן לתקשורת המונית , באמצעות ' מעריב ' ובאמצעות שותפויות ב ' מת " ב ' , ' טלעד' , ' פרטנר ' ו ' ברק ' . 
רוב העסקים לא הניבו רווחים גדולים ממכירות , ולעתים אף הביאו להפסדים ; אולם עסקי ' חשיפת הערך ' שיגשגו . 
הנמרודים התמחו בחליבת משקיעים בעלי ציפיות לרווחים גבוהים . 
האסטרטגיה שלהם התבססה על הנפקה מסיבית של ניירות - ערך מכל סוג בשעה שהשוק גאה , ועל רכישתם בחזרה בזול בשעה שנפלו הציפיות לרווח . 
בין 1992 לבין 1994 – כאשר הבורסה גאתה נוכח הציפיות ל ' דיבידנדים של שלום ' – הנפיקו הנמרודים במרץ את המניות של חברות - הבנות של ' הכשרת הישוב ' , והצליחו לגייס בערך 150 מיליון דולר . 
חלק לא - מבוטל מהכספים הועבר כדיבידנדים , כמשכורות וכמענקים לאנשי משפחת נמרודי . 
בין 1994 לבין 1996 נפלו מחירי מניות ' הכשרת הישוב ' בשיעור של % , 50 והנמרודים מיהרו לקנותן בחזרה . 
בשנת 1999 שוב גאו הציפיות לרווח בבורסה , והנמרודים שוב עסקו במרץ במכירה ובהנפקה של ניירות - ערך מכל הסוגים למשקיעים קצרי - זיכרון . 
חשוב מכל , הם לא שכחו להקצות דיבידנדים גדולים לעצמם . 
כל התעלולים הללו של עופר נמרודי עברו בשלום , משום שלא חסרו לו מתחרים בשטח זה ; אולם תעלוליו ב ' מעריב ' סיבכו אותו ללא מוצא . 
רכישת ' מעריב ' הייתה אמורה להביא מזור לשמו הטוב של יעקב נמרודי , אולם היא אך המיטה קלון על שמו של עופר נמרודי . 
כשרכשה המשפחה את ' מעריב ' בשנת 1992 הייתה תפוצתו % 15 מקוראי העיתונים העבריים . 
תוך שלוש שנים עלתה התפוצה בשיעור של % 70 והגיעה לנתח של % 24 מהשוק . 
באותה תקופה לא הצליחו משפחות מוזס ושוקן להגדיל את תפוצת עיתוניהם ; ' ידיעות - אחרונות' תפס % 52 מהקוראים , ו ' הארץ' שמר על תפוצה של 6 אחוזים . 
עופר נמרודי ומנהלי קבוצתו הצליחו גם להגדיל את מכירת המודעות , ו ' מעריב ' התחיל להראות סימנים ראשונים של רווחיות . 
הבעיה הייתה , שנמרודי ניהל את עסקי העיתון בשיטות דומות לעסקיו בבורסה . 
כבר בשנת 1992 הופתעו עורכי ' ידיעות אחרונות' נוכח הדמיון הרב בין עיתונם לבין ' מעריב ' . 
עוד קודם - לכן דמו שני הצהרונים בתוכן הדל של הנושאים , ברמת הסיקור השטחית ובנטייתם לצעקנות מתחסדת ; אלא שהפעם , הדמיון הגיע עד לצורת ההגשה ולפרטי העריכה . 
היה ברור כי יש דליפת מידע בין שני העיתונים – לא רק בנושאי כתבות , אלא גם בנושאי הפצה ופרסום . 
הסתבר , כי שני העיתונים שכרו חוקרים פרטיים , שעסקו בריגול ובציתות לטלפונים . 
יותר מאוחר , כשהתגלתה פרשת האזנות - הסתר , התברר כי בעלי העיתונים שכרו את החוקרים לא רק לצורך איתור הדליפות , אלא גם לצורך איסוף מידע על בעלי העיתונים המתחרים ; ובעיקר , לצורך מעקב וציתות אחר עיתונאים ומנהלים בעיתונים שלהם עצמם . 
עיקר האשמה נפלה בחלקו של עופר נמרודי , אולי משום ששיטותיו היו הבוטות ביותר . 
הוא נאשם בהזמנת האזנות - סתר ובשיבוש הליכי משפט . 
בשלושת העיתונים , התגייסו העיתונאים למאבק למען אדוניהם ; סוף - סוף , אחרי שנים של שתיקה מאורגנת וצנזורה עצמית , זכו הקוראים לרוות קצת נחת מ ' התחרות החופשית' שהתנהלה בין העיתונים . 
עיתונאי ' מעריב ' כתבו כי נמרודי נפל קורבן לעלילה שנרקמה על ידי מתחריו , מוזס ושוקן . 
באספה של עיתונאי ' מעריב ' נשבע עופר נמרודי ' בחיי ילדיו ' שהוא מעולם לא הזמין האזנות - סתר . 
בראיון לעיתון ' תקשורת' הוא אמר : " ... בינתיים הם מחייכים , אבל תאמין לי שזה זמני . 
אני אמחק להם את החיוך מהר מאוד ... " ( מצוטט מתוך ' הארץ' , מוסף שבועי , 10.7.98 ) . שוקן לא טמן ידו בצלחת : הוא פירסם ב ' הארץ' כי עופר נמרודי יזם ' פגישה לילית' בין שלושת בעלי העיתונים , בביתו של ' הבורר הלאומי ' עו"ד רם כספי ; שם , הוא לחץ כי יגובש הסכם על השתקת הפרסומים בפרשת האזנות - הסתר תמורת אי פרסום ידיעות וכתבות ב ' מעריב ' נגד קבוצות שוקן ומוזס . 
אם לא תהיה הסכמה , איים נמרודי , " ... אתפרע בצורה מגעילה ... " ( הארץ , 2.9.94 ) . 
ואכן , זה מה שאירע : ככל שחקירת המשטרה התמקדה בנמרודי , הבליטו כתבי ' מעריב ' את העובדה שגם ב ' ידיעות - אחרונות' עסקו בציתות ובריגול נגד ' מעריב ' וכן נגד בעלי מניות ב ' ידיעות - אחרונות' שהיו מסוכסכים עם ארנון מוזס . 
כותרת אופיינית למדור הכלכלי של ' הארץ' , בעת אחת מהנפקות האג"ח של ' הכשרת הישוב ' : " ... האם היית מלווה לעופר נמרודי 100 מיליון שקלים לעשר שנים ? 
... " ( הארץ , 3.6.97 ) . למרות העצות המתוחכמות , כתבי ' הארץ' התפלאו לראות את המשקיעים מתפתים , שוב ושוב , לקנות את ניירות - הערך של נמרודי . 
כתבי ' הארץ' לא פסקו להציק לעמיתיהם ב ' מעריב ' : הם תהו כיצד אלה מסוגלים להמשיך ולעבוד בעיתון של עבריין , הפוגע במוסר העיתונאי ומשתמש בעיתונו כמכשיר לקידום ענייניו האישיים . 
הם הוצגו כשכירי - עט המוכרים את גאוותם המקצועית בנזיד עדשים . 
לחלק מעיתונאי ' מעריב ' , בעיקר לאלה שעזבו את ' הארץ' , הטפת המוסר הזאת נראתה מתחסדת . 
הם הכירו היטב את משפחת שוקן ושיטותיה , וידעו שעיתון ' הארץ' אינו אלא סמרטוטון עם צילינדר . 
בסך הכל צדק אותו עיתונאי ב ' מעריב ' שאמר : " ... כולנו עובדים בפירמה , ומי שעובד בפירמה יודע שכללי המשחק הם קשוחים ... " ( ' הארץ' , מוסף שבועי , 10.7.98 ) . 
גם עובדי פירמת ' הארץ' מצאו עצמם בבעיה מוסרית , כשהתברר להם כי שוקן מנהל בחשאי שיחות אינטנסיביות עם נמרודי על מיזוג ועל שיתוף - פעולה בעסקי המקומונים , המודעות והאינטרנט . 
כפי שסיכם לעצמו ולעמיתיו אחד מעיתונאי ' הארץ' : " ... שוקן , שטען שנמרודי ה ' עבריין ' לא יכול להיות בעולם העיתונות , מוכן לשקול עכשיו את האפשרות שנמרודי יהיה בתוך חדר מועצת המנהלים של רשת המקומונים שלו או עסקי הלוחות שלו , בדפוס או באינטרנט ... ובכל זאת , מו"מ למיזוג בין נמרודי לבין שוקן , הוא אולי חדשות טובות לעסקים של השניים , אולם הוא חדשות רעות לעיתונים , לעיתונאים ובעיקר לציבור ... כי עיתונות היא לפני הכל ביזנס ... " ( ' הארץ' , 27.8.99 ) . 
בסופו של דבר נלחם נמרודי לא לטיהור שמו , אלא להשגת עסקת טיעון נוחה עם הפרקליטות . 
בשנת 1998 הוא נדון לשמונה חודשי מאסר ולתשלום קנס בסך 1.1 מיליון שקל . 
ולמרבית זעמו , יריביו בעלי ' ידיעות - אחרונות' , שעסקו במרץ בהאזנות - סתר , יצאו מהפרשה ללא פגע . 
הנמרודים רצו בנקמה , והמלחמה נמשכה . 
בשנת 1999 שוב נעצר נמרודי , והפעם הואשם בקשירת קשר לביצוע רצח ובניסיונות להשתיק עדים . 
לדברי אחד העדים המרכזיים , חייו היו בסכנה כי : " ... אנו יודעים יותר מדי דברים ... משפחת נמרודי אינה יכולה להרשות לעצמה שמידע כזה ישמר בידיים זרות זרות עד קץ הדורות ... " ( ' הארץ' , 22.10.99 ) . על פי דבריו של עד אחר , בני משפחת נמרודי ושליחיהם " ... לא יפגעו בנו היום או מחר . 
הם יפגעו בנו בעתיד אחרי שהמשפט יסתיים ... " ( שם ) . נמרודי הכחיש את ההאשמות ; אבל לחובתו הצטברו יותר מדי נסיבות ומעשים , שהעידו כי מדובר באדם הפועל בשיטות ישנות של גנגסטר מתקופת היובש ולא כאיש עסקים נאור מהעידן הפוסט - מודרני . 
כך , למשל , הוא נתן שוחד לקציני משטרה כדי לקבל מידע על מהלכי החקירה נגדו . 
הוא אף הצליח לסבך בפרשה את אביגדור קהלני , השר לביטחון פנים דאז , שהובא למשפט על ניסיונותיו לשבש את החקירה . 
גם עזר ויצמן , הנשיא לשעבר , נגרף לתוך המלחמה ; התברר כי יעקב נמרודי , עמיתו הוותיק לסחר הנשק ועסקי הביטחון הלאומי , ניסה להשפיע עליו כי יתערב למען מחיקת ההרשעה נגד בנו . 
ויצמן סירב . 
החשדות בניסיונות סחיטה על ידי נמרודי גברו , כש ' מעריב ' יצא ב ' גילויים ' נגד ויצמן על קשריו הכספיים ההדוקים עם משקיע - תורם בשם אדוארד סרוסי , שמימן את מפלגת ' יחד' , אשר בראשה עמד ויצמן בבחירות 1984 . 
פרשת התרומות למפלגה הייתה עתיקה וידועה , אולם החידוש היה בגילוי שסרוסי גם העניק סכומים גדולים כמתנה לכיסו הפרטי של ויצמן . 
אף כי לא נמצאו ראיות כלשהן לשוחד או לתשואה פוליטית של סרוסי , ויצמן נאלץ לפרוש . 
מנגד , חקרה המשטרה את החשד ולפיו משפחת נמרודי ניסתה לסחוט מאת ויצמן חנינה לעופר נמרודי , כדי למנוע ממנו לרצות את עונשו בכלא . 
המלחמה של הנמרודים בשרידי ' המשטר הישן ' המשיכה , כאשר שמעון פרס הודיע על רצונו להחליף את ויצמן בבית הנשיא בירושלים . 
הם דאגו להדליף כי פרס קיבל מאת יעקב נמרודי 150 אלף דולר , כמעין עמלה על עסקות הנשק עם איראן . 
כל הפרשות הללו לא נגעו לנכסיה של משפחת נמרודי שהלכו ותפחו . 
באמצע שנת 2000 עלה מחיר המניות של ' הכשרת הישוב ' לרמה שהייתה פי שלושה מערכן בתחילת , 1999 ולכן הגיעה העת למכור אותן . 
רונלד לאודר הודיע כי הוא עומד לרכוש כרבע מ ' מעריב ' תמורת סכום בן 33 מיליון דולר ; אלא שאז צץ מאי - שם קונה מסתורי בשם ולדימיר גוסינסקי , ורכש במהלך קליל % 25 מ ' מעריב ' תמורת 85 מיליון דולר . 
כרגיל , הקומפרדור רם כספי תפר את העסקה . 
ג . 
תקשורת ופשע - מאורגן 
מי הוא גוסינסקי – ומדוע הוא שילם מחיר כה גבוה עבור נכס , אשר שנה קודם לכן היה נחשב לנייר חסר ערך ? 
מה בדיוק חיפשו גוסינסקי ובני מינו בישראל ? 
אחד מהמאפיינים הבולטים בקפיטליזם הרוסי החדש הוא ייצוא הון בכמויות גדולות אל עבר אזורים בטוחים בעולם . 
הדבר נובע מחוסר היציבות של המשטר החדש ; ועוד יותר , מחוסר האמון אשר בעלי - ההון החדשים מפגינים כלפי עתיד רכושם בתנאי המשטר החדש ברוסיה . 
על פי הערכות שונות , זרם ההון שיצא מרוסיה מתחילת שנות התשעים הגיע לשווי של 150 עד 300 מיליארד דולר . 
מאחר שישראל נחשבת למדינה נוחה להלבנת הון – אין לדעת , כמה מתוך הון זה זרם אליה . 
רשויות השלטון הישראלי נוהגות לקבל בברכה יהודים ; ובעיקר בעלי - הון יהודים . 
הן עושות זאת גם מטעמי גזע , וגם בגלל הגירעון הכרוני שקיים במאזן - התשלומים של ישראל . 
ייצוא ההון מרוסיה משך תשומת - לב בגלל זיקתו לפשע המאורגן . 
החלק הגלוי של הפשע המאורגן הרוסי מוּכר להמון בישראל באמצעות השתלטותו על ענף הזנות התעשייתית . 
למן תחילת שנות התשעים יובאו מרוסיה לישראל בדרכים מגוונות כעשרת - אלפים נשים , שהועסקו כזונות וכשפחות - מין . 
בשנת , 2000 נשים אלה היוו כשני - שליש ממאגר כוח - העבודה בענף שמחזורו השנתי נאמד ביותר מחצי מיליארד דולר . 
החלק הפחות - מוּכר של הון זה הוא חדירתו אל מרכזי העוצמה בישראל ; באמצעות קניית נכסים חשובים בענפי התעשייה , חומרי - הגלם והתקשורת ההמונית – ובאמצעות מימון ארגונים ועסקנים פוליטיים . 
בנימין נתניהו ומנהל משרדו אביגדור ליברמן הסתייעו בתרומות של בעלי - הון מרוסיה . 
נתן שרנסקי – שבשנות השבעים הוצג , על ידי התקשורת הממוסדת , כמורד ציוני במשטר העריצות הסובייטי – הסתייע בשנות התשעים , למימון מפלגתו , בגרגורי לרנר ; זה - האחרון היה מלבין - כספים שהסתבך בעימות אלים עם ראשי כנופיות של הפשע המאורגן ברוסיה , ובסופו של דבר נשלח לכלא הישראלי לאחר שהואשם בעבירות של זיוף ומרמה . 
רבים מבארוני הפשע המאורגן ברוסיה השיגו בקלות דרכון ישראלי . 
אחד המפורסמים בהם היה סרגיי מיכאילוב , מנהיגה של כנופית ' סולנצבו ' הידועה כאחת האכזריות ביותר במוסקבה . 
גם רבים מאילי ההון החדשים של רוסיה דאגו להשיג דרכון ישראלי לעת צרה . 
בין הידועים , בנוסף לגוסינסקי , היו בוריס ברזובסקי , רומאן אברמוביץ' ולב לבאייב . 
ייצוא ההון , והלבנתו בישראל , הוא חלק מעלילה טולסטויאית רחבה ורבת - גיבורים ונפתולים על רוסיה שעברה למשטר קפיטליסטי . 
התופעה הבולטת של המעבר הזה הוא התהליך המהיר של הקפיטליזציה . 
הכל אירע במהירות הבזק : הקמתם של תאגידים עסקיים ובנקים , צמיחתו של משק אשראי ופריחתם של שוקי הון , כניסת הון בינלאומי , הפרטת הנכסים הממשלתיים ; ובעיקר , עלייתו של מעמד שליט קפיטליסטי . 
כל התהליכים הללו אירעו בתוך פחות מעשור , משהו המזכיר את סיפורי בלזק על מעברה של צרפת מ ' המשטר הישן ' אל הקפיטליזם בתקופת לואי פיליפ . 
בסוף שנות התשעים , השליטה ברוסיה התרכזה בידי קבוצות כוח אחדות ; בראשן ניצבו פוליטיקאים , אנשי צבא ומשטרה חשאית , ובעלי - הון המכונים ' האוליגרכים ' . 
קבוצת - ההון הדומיננטי של רוסיה נוצרה בסוף שנות השמונים ; היה זה כאשר גורבצ'וב – כחלק ממלחמתו בראשי המשטר הישן , אשר בלמו את הרפורמות שניסה להנהיג – איפשר את הקמת תאגידים עסקיים קטנים ובנקים בבעלות פרטית . 
עד , 1992 בערך % 80 מהקואופרטיבים התעשייתיים הקטנים והבינוניים הפכו לתאגידים ; ובסקטור העסקי נפתחו באותה תקופה 1,360 בנקים . 
בתקופה זאת יסד ולדימיר גוסינסקי , מי שהיה מפיק תיאטרון קטן ונהג מונית , את ' מוסט - בנק ' . 
הבנק פרח בגלל קשריו הטובים של גוסינסקי עם יורי לוז'קוב ראש עיריית מוסקבה , שבעצמו הפך יותר מאוחר ל ' אוליגרך ' . 
במקביל שקע באותה תקופה המשק הרוסי בתוהו ובוהו , שסימניו החיצוניים היו מיתון עמוק ואינפלציה גבוהה . 
בין 1992 לבין 1996 שקעה התפוקה התעשייתית בשיעור של % 70 והמחירים עלו בשיעור של 77,000 אחוז . 
סדרי השלטון התערערו לחלוטין , וירדו ההכנסות ממסים . 
ממשלו של הנשיא ילצין כיסה את הוצאותיו באמצעות הדפסת כסף פראית , והרובל נשחק במהירות . 
היה זה זמנם הטוב של המתעשרים החדשים . 
כמו בישראל של תקופת בגין וכמו בגרמניה של שנות העשרים – האינפלציה הדוהרת היטיבה עם הבנקים , שידעו לנצל את יתרונם . 
ברוסיה של תחילת שנות התשעים נבע יתרון זה מהיכולת ללוות כסף מהבנק המרכזי בשיעור ריבית נמוך יותר מאשר שיעור הפיחות בערכו של הרובל . 
באמצעות הלוואות מסובסדות אלה קנו הבנקים מטבע - זר , שבאמצעותו הם רכשו בזול נכסים תעשייתיים ורכוש קרקעי . 
כדי להמשיך לקבל סיוע מהממשל האמריקני והלוואות מארגונים בינלאומיים , הכריז ילצין בשנת 1994 על ' רפורמות' . 
הממשל ינהל מדיניות ' מרסנת' להורדת האינפלציה , והמשק הרוסי יעבור ' הפרטה ' וייפתח בפני משקיעים זרים . 
הממשל – שלא הצליח לִגבות מסים מהאוכלוסייה המרוששת , ולא הצטיין בגביית מסים מהשכבות העשירות – כיסה את הוצאותיו באמצעות הנפקת אגרות - חוב . 
מקור המימון המרכזי שלו היה בכמה בנקים שהיו הרוכשים העיקריים של האג"ח , אשר הפיקו תשואה ענקית בשל רמת הסיכון הגבוהה שלהן . 
מצד שני , ' במורד הזרם ' , השתלטו אותם בנקים על ' ניהול ' תשלומי ההעברה של הממשל – ובאותה הזדמנות השתמשו בכספים אלה לצורכיהם , תוך תשלום ריבית נמוכה . 
לעיתים , הם פשוט גנבו אותם . 
התוהו - ובוהו במשק , האינפלציה , התפניות הבלתי פוסקות במדיניות הממשל , והשחיתות ? כל אלה גרמו לכך , שתוך זמן קצר נותרה שכבה קטנה של ארגונים ובעלי - הון שהשתלטה על עמדות המפתח במשק . 
שכבה זאת – המונה , לפי אחת ההערכות , כחמישה אחוזים מכלל הארגונים העסקיים במשק – קשורה בעבותות חזקים לכנופיות הפוליטיות החזקות בממשל ובמחוזות ברוסיה . 
זוהי , למעשה , ' הכלכלה הגדולה ' של רוסיה . 
במרכז ' הכלכלה הגדולה ' התגבש גרעין של שש קבוצות בנקאיות : ' אונקסימבנק ' שנשלט על ידי ולדימיר פוטאנין , ' מנאטפ ' שבבעלות מיכאיל חודורוקובסקי , ' אס.בי.אס-אגרו' של אלכסנדר סמולנסקי , ' אינקומבנק ' שבשליטת ולדימיר וינוגראדוב , ' אלפא - בנק ' שבבעלות מיכאיל פרידמן ו ' מוסט - בנק ' של ולדימיר גוסינסקי . 
מאחורי התפניות המדיניות ו ' הרפורמות' של ילצין הסתתר השלל הגדול : הנכסים הממשלתיים . 
ואל שלל זה לטשו בעלי - ההון החדשים של רוסיה את עיניהם . 
המדיניות ' המרסנת' של ילצין התחילה , למעשה , בהצעה שקשה לסרב לה מאת חבורת ששת הבנקאים שבראשה עמד ולדימיר פוטאנין . 
על פי הצעתם , הממשל יחדל להדפיס כספים – ויכסה את גרעונותיו באמצעות הלוואות ; ההלוואות יינתנו , באופן בלעדי , על ידי פוטאנין ושאר הבנקאים הגדולים . 
כך תושגנה שתי מטרות ' לאומיות' : האחת , השתלטות על האינפלציה וייצוב המשק ; והשנייה , מניעת התלות של הממשל בחובות כלפי ממשלים ובנקים זרים . 
כדי להבטיח את ההלוואות – פוטאנין ביקש כי הממשל יעביר אליו ואל קבוצתו , באופן זמני , את מניותיו בתאגידים הממשלתיים הגדולים כ ' ערבות' : הבנקים יקבלו ריבית ודמי - ניהול תמורת ההלוואות ותמורת הפצת אגרות - החוב ; וכאשר יסולקו החובות , תוחזרנה המניות לידי הממשל . 
פקידי הממשל של ילצין , שברובם היו משוחדים על ידי פוטאנין ועמיתיו הבנקאים , קפצו על ההצעה . 
הם ניסחו ' מדיניות כלכלית חדשה ' והעטו עליה לבוש של ' רפורמה ליברלית' , המיועדת לגרום ' שינוי מבני ' במשק הרוסי ולהעביר אותו אל ' כלכלת שוק ' . 
תוך כשנה הועברו לידיהם של בעלי - ההון הגדולים ברוסיה הנכסים החשובים ביותר של הממשל , כבטחונות להלוואות . 
בדומה לישראל – ולמעשה , בדומה לכל מקום בעולם אשר עסקי ' ההפרטה ' התפשטו אליו – נאמדו הנכסים הממשלתיים במחיר מגוחך . 
אין מידע מדויק על אומדן הנכסים ואופן הקצאת המניות , משום שמעשים אלה נעשו במהירות ובחשאי . 
לעומת זאת , ברור כי באותו זמן התחוללה מלחמת כנופיות אלימה על חלוקת השלל . 
הבנקאים ופקידי הממשל לא טמנו ידם בצלחת ; הסיפורים מאותה תקופה רוויים בגוויות ובשלמונים . 
כך , למשל , נאלץ גוסינסקי בשנת 1994 להימלט לזמן - מה מרוסיה ; זאת , לאחר ששומרי - הראש שלו הותקפו בידי שכירי - חרב שגויסו על ידי מקורבי ילצין . 
הסיבה להתקפה הייתה הביקורת החריפה של רשת הטלוויזיה ' אן.טי.וי' שבבעלות גוסינסקי , על דרך ניהולה של המלחמה בצ'צ'ניה . 
לגוסינסקי עצמו היה צבא פרטי , שמנה יותר מאלף שכירי - חרב ובראשו עמדו קציני ק.ג.ב לשעבר . 
אט - אט השתררה ברוסיה אווירת דיכאון . 
ההמונים גילו כי הם עברו ממשטר של טרור פוליטי מאורגן למשטר של פשע מאורגן . 
באספקטים מסוימים , המשטר החדש נראה אף גרוע יותר מהמשטר הסובייטי . 
האבטלה עלתה , השכר נשחק , המשטרה הייתה מושחתת , המורל בצבא היה ירוד ; ותוחלת החיים , אשר בשנת 1987 הייתה 70 שנה , ירדה בשנת 1994 לרמה של 64 שנים . 
לקראת הבחירות לנשיאות בשנת , 1996 סקרי דעת - הקהל הראו כי מובטח נצחון הקומוניסטים . 
היה זה רגע מכריע . 
עד אז , קבוצות - ההון הדומיננטיות היו מסוכסכות ביניהן ; אבל כאשר איימה ' הסכנה האדומה ' , לא רק על נכסיהן אלא על שיטת ההצבר בכללה – החליטו האוליגרכים להתאחד סביב ילצין כדי ' להציל את הדמוקרטיה ' . 
במרס 1996 נפגשו ששת ' הבנקאים ' ב ' כינוס הכלכלי העולמי ' שנערך בדאבוס . 
את הפגישה יזם בוריס ברזובסקי , בעל - ההון הגדול ברוסיה והאיש החזק שמאחורי ילצין . 
" ... בתקופת שלטונו של ילצין , נחשב ברזובסקי כמקורבו . 
הוא תואר כ ' גזבר ' וכ ' קונסליירי ' של משפחת הנשיא , ונחשד בפרשות בעלות נופך פלילי . 
כמה מיריביו , ויש רשימה ארוכה של כאלה , מצאו את מותם בנסיבות מוזרות . 
ברזובסקי , שבעצמו ניצל מהתפוצצות מכונית תופת , לא הורשע באף אחד מהמקרים האלה ... ברזובסקי שולט ברשת הטלוויזיה הלאומית הגדולה ברוסיה . 
הוא ביסס את שליטתו זמן קצר לאחר שהיו"ר הקודם של הרשת נרצח . 
המשטרה הצביעה על ברזובסקי כעל חשוד עיקרי , אבל הרצח לא פוענח ... יש לא מעט גרסאות על דרכו לצמרת הקרמלין : מתנות יקרות לאנשים הנכונים , תככים , קומבינות , קשרים הדוקים עם בתו של ילצין , חיסול פוליטי ופיזי של יריבים , הכל הערכות . 
בשורה התחתונה , ברוזובסקי ידע לנצל לטובתו את תקופת הדידומים שבין מות ברית המועצות להולדת רוסיה . 
רק בתקופות כאלה יכול אדם חסר פרוטה להפוך למיליארדר בארץ , שבמשך 75 שנה לא היה בה רכוש פרטי . 
ברוזובסקי עצמו אמר באחת הראיונות עמו : ' ברוסיה רק מי שישן בעשר השנים האחרונות , לא עבר על החוק ' ... " ( ידיעות אחרונות , מוסף לשבת , 18.8.2000 ) . 
הפגישה בדאבוס הניבה את מה שכינו יותר מאוחר ברוסיה ' סמיבנקירשצ'ינה ' , שפירושו ' מלכות שבעת בארוני הבנקים ' . 
הכינוי לקוח מזכרונות ההיסטוריה עתירת - הדיכוי של העם הרוסי , אשר במאה השש - עשרה נשלט על ידי ה ' סמיבויארסצ'ינה ' : השלטון האכזרי של האריסטוקרטיה הקרקעית , ' הבויארים ' . 
ברזובסקי סיפר מאוחר יותר , לכתב ה ' פייננשל - טיימס ' , כי בדאבוס החליטו שבעת הבארונים להתאחד ולגייס את כל עוצמתם למען נצחונו של ילצין בבחירות . 
העוצמה של הבארונים כללה , בנוסף לאמצעים כספיים אדירים , שליטה כמעט מלאה באמצעי התקשורת ההמונית ברוסיה . 
שליטה כזאת איפשרה להציף את המצביעים במידע פוליטי מוטה , שכוּון נגד עסקני המפלגה הקומוניסטית – ולהעלים מידע העשוי לפגוע בילצין . 
כפי שציין ברזובסקי : " ... מידע חשוב הוא מידע פוליטי , ופוליטיקה תופסת מקום מרכזי במציאות הרוסית ... " ( Newsweek , 19.7.99 ) . 
התקשורת הלא - ממשלתית ברוסיה נחשבת לתוקפנית ביותר בביקורתה ; אולי בגלל ההרגל לחשוד בכוונותיו של השלטון הרוסי ובחמדנותם של פקידיו , ואולי בגלל עצם היכולת להביע בחופשיות דעות פוליטיות נגד הממשל לאחר מחנק בן דורות . 
מגמה זאת הייתה המשך טבעי לעיתונות ולספרות הלא ממוסדות , שפעלו במחתרת ואשר היוו גורם חשוב בהפלת המשטר הישן . 
משום כך , נהגו המוני הרוסים לבטוח בתקשורת הלא - ממשלתית , ובעיקר במידע הפוליטי שהיא סיפקה . 
בדמדומי המשטר הסובייטי פרחה העיתונות החופשית . 
היא הגיעה לשיאה בתקופת הפרסטרויקה של גורבצ'וב ; אולם בתקופת האינפלציה הדוהרת של תחילת שנות התשעים – העיתונים ותחנות הרדיו והטלוויזיה העצמאיים נפלו , בזה אחר זה , לידיהן של קבוצות - ההון הגדולות שבבעלות האוליגרכים . 
היה זה סופה של התקשורת החופשית ברוסיה . 
רשתות התקשורת הגדולות ביותר היו בשליטת ברזובסקי וגוסינסקי ; הם היו אויבים זה לזה , ומפעם לפעם גייסו את הרשתות למלחמות שהתנהלו ביניהם על השלל הממשלתי . 
משום כך הרבתה קבוצת התקשורת של גוסינסקי לחשוף את שחיתותם של ילצין ומקורביו , ובעיקר תקפה את הפלישה אל צ'צ'ניה , שברזובסקי היה מעורב בניהולה . 
בעקבות הפגישה בדאבוס , הוכרזה הפסקת - אש . 
גוסינסקי ושאר האוליגרכים פתחו במסע תקשורתי מתואם , למען ילצין ונגד המועמדים הקומוניסטים . 
גוסינסקי , אויבם של ילצין וברזובסקי , אף טרח לגייס את מנהל תחנת - הטלוויזיה שלו והעמידו ֹ בראש מסע - הבחירות של ילצין . 
המשימה לא הייתה קלה : ילצין וחבורתו היו מושחתים , התנהגו בברוטליות – ואף לא טרחו להסוות את מעשיהם . 
בין מקורבי ילצין היו רבים ששירתו את המשטר הישן , ונחשבו אחראים לפשעים שביצע המשטר נגד אזרחים בבריה"מ . 
ילצין עצמו היה אלכוהוליסט וסבל משני התקפי - לב . 
התקשורת המגויסת העלימה את הפשעים והשחיתות , ודיווחה על ' הצטננותו ' של ילצין . 
מצד שני , הזכרונות של הרוסים מהמשטר הסובייטי היו עדיין טריים והתקשורת לא התקשתה לחשוף את עברם של המועמדים הקומוניסטים ולערער את אמינותם . 
בסופו של דבר בטחו הרוסים בתקשורת הלא - ממשלתית , וילצין זכה בבחירות לנשיאות . 
ילצין , אשר חב את בחירתו המחודשת לאוליגרכים , מינה כמה מהם לעמדות מפתח בממשלתו החדשה . 
המינוי החשוב ביותר היה זה של ולדימיר פוטאנין , בעל ' האונקסימבנק ' ; הוא זכה בכהונת סגן ראש הממשלה הממונה על המדיניות הכלכלית , ובעיקר , האחראי על עסקי ההפרטה . 
היה זה מינוי משונה במקצת , בהתחשב בעובדה שפוטאנין החזיק נכסים ממשלתיים חשובים כערבון להלוואות אשר נתן לממשל . 
אולם בתרבות הפוליטית שהתגבשה ברוסיה למן המשטר הצארי , ובעיקר בעת המשטר הסובייטי – הגבול בין הפעילות המדינתית ובין הפעילות העסקית היה גמיש מעבר למקובל בתרבות הקפיטליסטית . 
בארה"ב השתקף הגבול באימרתו של וורן הארדינג , אחד הנשיאים המושחתים ביותר : " ... The Business of The United States is Business ... 
. 
לעומתו טען בשנות התשעים האוליגרך חודורקובסקי : " ... העסק הממשי היחיד ברוסיה תמיד היה ותמיד יהיה פוליטיקה ... " ( Fairlamb , 1998 ) . וכך , לאחר הבחירות בשנת 1996 היה ההון הדומיננטי של רוסיה מוכן לשלב הסופי של תוכנית ' ההפרטה ' : האוליגרכים ' יממשו ' את הערבונות , שהם החזיקו עוד משלב ' ההלוואות תמורת מניות' – ויהפכו אותם למטבע קשה . 
וכך הסתיימה לה המאה העשרים , באחת הביזות הגדולות בהיסטוריה . 
הממשל , כצפוי , לא הצליח – וגם לא התאמץ במיוחד – לפדות את המניות שהוחזקו בידי האוליגרכים ; ותוכנית ' ההפרטה ' התקדמה במהירות מסחררת . 
התקשורת המגויסת סיפקה דיווח מעורפל , תוך העלמת עובדות מרכזיות וניפוח נושאים צדדיים . 
בתום כשנה , האוליגרכים שלטו על נתח של % 70 מ ' הכלכלה הגדולה ' של רוסיה . 
גם קבוצות - ההון הבינלאומיות , הבנקים הגדולים במערב ו ' קרן המטבע הבינלאומית' תמכו באוליגרכים . 
הם ציפו כי ' ההפרטה ' תקל על כניסת משקיעים זרים לרוסיה , ותאפשר להם להשתתף בשלל . 
התקשורת הממוסדת במערב , שבבעלות קבוצות - ההון הבינלאומיות , גויסה אף היא לתמוך בעסקי ' ההפרטה ' ברוסיה . 
התעמולה , שהוחדרה בשיטתיות , חזרה וסיפרה לילידים ברחבי העולם כי ' הפרטה ' הינה אמצעי חיוני ל ' ליברליזציה ' שהיא כשלעצמה תנאי בסיסי ל ' דמוקרטיה ' . 
עסקי ' ההפרטה ' ברוסיה נחשבו , במערב , לאיתות ברור של ילצין על כוונתו לפתוח את רוסיה בפני הון בינלאומי . 
הדיווחים של הכתבים , שכירי הרשתות הגדולות במערב , הציגו את האוליגרכים כאנשי עסקים לא - מתוחכמים המנהלים את עסקיהם בשיטות פרועות ; אולם פעילותם הינה חיונית לחיזוק המשטר הדמוקרטי ברוסיה . 
בסופו של דבר , כך גם פעלו בזמנם בארונים שודדים מסוגם של לילאנד סטאנפורד וכנופייתו בקליפורניה , אשר – על פי ההיסטוריונים הממוסדים – הפכו את ' המערב הפרוע' למקום של חוק וסדר . 
כך נהגה התקשורת הממוסדת להציג בעשור האחרון גם את ' הליברליזציה ' בעולם הפריפריאלי . 
סיסמת הניצחון של אדהמר דה - בארוס בברזיל הידהדה ברחבי העולם : " ... נכון שהוא גונב , אבל בזכותו הדברים זזים ... " ( Page , 1995 : p . 
151 ) . זאת הייתה הסיסמה של הפוליטיקאים ובעלי - ההון המנצחים במערב , כולל בישראל . 
ברוסיה נחשבו האוליגרכים כמכשיר לא - נעים , אך הכרחי , לצמיחת הקפיטליזם ולהשכנת חוק וסדר ב ' מזרח הפרוע' . 
אלא שהאוליגרכים לא סברו כך . 
הם התגלו כמתוחכמים לא פחות מעמיתיהם ההיסטוריים בארה"ב ; וללא ספק , יותר מבעלי - ההון הבינלאומיים בני זמנם . 
הם לא המתינו עד שיתגבשו ויתמסדו תהליכי השיערוך המקודשים – והעדיפו מזומנים מהירים עכשיו על פני סימבולים ממוחשבים של ציפיות לרווחים עתידיים . 
וחשוב מכל היה בעיניהם , שהמזומנים הללו ימצאו דרכם אל מחוץ לרוסיה . 
התוצאה הייתה שתאגידים ממשלתיים הופרטו , נחלבו ורוקנו מנכסיהם – ואלה הועברו , במבצעי ' עוקץ' , אל חברות זרות ולתוך חשבונות זרים . 
כך , בתוך פחות משנה נחלבו 800 מיליון דולר מחברת הנפט הלאומית ' יוקוס ' והועברו לחשבונות זרים בבעלות חודורקובסקי ; חברת - התעופה הלאומית ' אירופלוט ' נחלבה באמצעות שרשרת חברות - בנות זרות , שנשלטו על ידי ברזובסקי . 
גם מבנה האחזקות , שבאמצעותו שלטו האוליגרכים בנכסיהם , נראה ממבט ראשון לא - מתוחכם – יחסית למבנים המורכבים , שמאפיינים את הבעלות המודרנית . 
בהשוואה לקשרים המפותלים של ה ' קייראטצו ' היפאני , ה ' צ'אבול ' הקוריאני או בהשוואה לבעלויות הצולבות , אשר מאפיינות את קבוצות - ההון הישראליות והדרום - אפריקניות ( בהן פירמות ופירמות - בנות מחזיקות אלה באלה ) ? המבנה הטיפוסי של קבוצת - הון בשליטת האוליגרכים הוא פשוט , קודקודי ושטוח . 
בראש הקבוצה ניצבת חברת אחזקה אחת , השולטת ישירות בחברות - בנות שמנותקות זו מזו . 
מבנה זה הינו פחות מסתגר , ומשום כך הוא יותר חשוף להתקפות השתלטות מבחוץ ; אך הוא גם יותר נוח לפשיטות ולעסקי ' עוקץ' , מהסוג שיזמו האוליגרכים . 
המבנה הפשוט איפשר להם לרוקן פירמה ממיטב נכסיה , ולהעבירם אל פירמות אחרות שבשליטתם בלי להותיר עקבות – כשהם מותירים את בעלי המניות ובעלי החוב הזרים בריב על הגוויה הנטושה . 
הקורבנות של האסטרטגיה הזאת היו , בדרך כלל , קבוצות - הון ובנקים זרים ; אלה שהתפתו להיכנס אל עסקי ' ההפרטה ' , כאשר שוק ההון ברוסיה גאה והשלל היה מפתה . 
אחד הקורבנות הידועים – ' בריטיש - פטרוליום ' ; היא שילמה 571 מיליון דולר תמורת % 10 ממניות ' Sidanko ' , אחת מפירמות הנפט הגדולות של רוסיה , שהייתה בשליטת פוטאנין . 
העסקה , שנחתמה ברוב פאר במעונו של רה"מ טוני בלייר , ברחוב דאונינג - סטריט , 10 נעשתה על פי ערך של פי - עשרה מאשר פוטאנין ' שילם ' בעבור ' סידאנקו ' שנתיים קודם - לכן . 
בתוך כמה חודשים קרס שוק ההון , ו ' בריטיש - פטרוליום ' הפסידה את השקעתה . 
אפילו ג'ורג' סורוס , שנחשב לאשף בשוקי ההון בעולם , התפתה לרכוש % 25 ממניות Svyazinest - Telecommunication תמורת כמיליארד דולר . 
עימו השתתפו ברכישה מנהלי ' Deutsche Morgan Grenfell ' , אשר אף הילוו לקונצרן מאות מיליוני דולר . 
גם כאן נותרו המשקיעים בתום שנה עם ניירות חסרי - ערך . 
כאשר ניסו השותפים והמלווים הזרים לבדוק מה נותר מהחברות – הם גילו שרוב הנכסים והמזומנים נשלטו , זה זמן רב , על ידי אוליגרכים אחרים ; או שהם נשאבו והועברו לחברות אחרות כדי ' להגן על החברה מפני חמסנים ' , כפי שהסביר אחד ממנהלי ' יוקוס ' שבבעלות חודורקובסקי . 
לצורך הברחת ההון אל מחוץ לרוסיה והלבנתו , האוליגרכים הסתייעו לא רק בקשריהם עם ממשל ילצין , אלא גם בעסקנים פוליטיים ובארגונים בנקאיים מכובדים במערב . 
לאחר קריסת שוק ההון , לא היה ניתן להמשיך במחזה הזה ; היה צורך ב ' שינוי ' . 
מצד שני , מבחינת האוליגרכים וקבוצות המפתח ברוסיה – היה חשוב למנוע את חזרת הקומוניסטים לשלטון . 
התחילה התארגנות פוליטית חדשה , שמומנה באמצעות האוליגרכים ; בבחירות החדשות לנשיאות זכה ולדימיר פוטין , שנתמך על ידי ברזובסקי . 
פוטין הצהיר על כוונותיו להילחם בשלטון האוליגרכים ולייסד ' דיקטטורה של החוק ' . 
מייד לאחר שנבחר – פשטו רשויות המס על הקונצרנים המופרטים , והגישו נגד בעליהם תביעות על הונאה ועל העלמת - מס . 
הראשון שנפגע מצעדים אלה היה בוריס ברזובסקי , שהורחק ממעגל מקורביו של פוטין . 
נפתחה חקירה נגד ' אווטובאז' , קונצרן המכוניות הגדול שבשליטתו , על העלמת הכנסות ועל הונאת שלטונות - המס ; כמו - כן עוקלו חשבונותיו של ברזובסקי בבנקים בשוויץ – בעקבות החקירה בדבר הלבנת כספים בשווי 700 מיליון דולר , שנשאבו מהכנסות חברת - התעופה הרוסית ' אירופלוט ' והועברו דרך שרשרת חברות אל חשבונותיו בשוויץ . 
פוטאנין וגוסינסקי היו בין המטרות העיקריות של מסע הטיהור . 
השלטונות דרשו מפוטאנין כי יחזיר להם 140 מיליון דולר ; אלה , לטענתם , לא שולמו בעת השתלטותו על ' נורילסק - ניקל ' , קונצרן הכרייה בסיביר בתקופת היותו אחראי על הפרטת הנכס הזה . 
גם ידידו אנטולי צ'ובאיס , יו"ר חברת החשמל הלאומית של רוסיה , שהיה ראש ממשלה בתקופת ילצין והיה מעורב בהפרטתה של החברה , הואשם בקבלת שוחד תמורת הטייתו של המכרז למכירתה לטובת משקיעים זרים . 
גוסינסקי נעצר פעמים אחדות , והואשם בזיוף מסמכים ובהונאת הממשלה בעת הפרטת תחנת הטלוויזיה בפטרבורג . 
יותר מאוחר התברר כי הממשל ניסה להשתלט על ' מדיה - מוסט ' שבבעלותו של גוסינסקי – באמצעות ' גזפרום ' , קונצרן הנפט הממשלתי השותף ב - 30 % ממניות החברה , והמחזיק בשיעור של % 20 נוספים מהמניות כערבות להלוואות שקיבלה ממנו ' מדיה - מוסט ' . 
אלא שלגודל זעמם , גילו פקידי הממשל כי גוסינסקי הצליח להערים עליהם באמצעות תחבולת ' עוקץ' ; הוא ניתק את הקשרים בין החברות . 
לא היה ברור , האם מדובר במסע - נקמה של פוטין על הביקורת הקשה שמתחו עליו כלי - התקשורת שבבעלות גוסינסקי – או אולי שוב מדובר במלחמת כנופיות , העושה שימוש בכיסוי של רשויות הממשל . 
גוסינסקי , מצִדו , דאג לקנות שליטה מספיקה בעסקי תקשורת ברחבי העולם ; הוא ידע כי אלה ידווחו על פעולות אשר הממשל הרוסי מבצע נגדו ונגד חבריו . 
גוסינסקי הפך לחברו הטוב של איל התקשורת רופרט מורדוק ; כך לפחות דיווחו כלי - התקשורת שבבעלותו . 
הוא שיתף את ' ניוזוויק ' בבעלות על עיתונו הרוסי ' איטוגי ' . 
הוא מכר חלק מבעלותו ברשתות NTV ו - TNT לרשת ' American Funds ' בארה"ב . 
הוא רכש כרבע ממניות ' Central European Media ' שבבעלות רונלד לאודר . 
וכן , הוא דאג להצטייד בדרכון ישראלי – ולרכוש שליטה בתקשורת ובפוליטיקה בישראל . 
זאת הייתה הסיבה לרכישת כרבע ממניות ' מעריב ' וכן חלקים ממניות ' מתב ' , ' ברק ' ו ' בזק אינטרנט ' . 
בנוסף להשקעותיו בתקשורת , הוא הפך לשותף של קבוצות - הבעלות בישראל אשר שולטות בנכסים אסטרטגיים . 
בין השאר הוא שותף עם תשובה ב ' דור אנרגיה ' , עם האריסונים והדנקנרים ב ' בנק הפועלים ' ועם העופרים ב ' בנק המזרחי ' . 
כדי להעמיק את קשריו הפוליטיים בישראל , הקים גוסינסקי בשנת 1996 ארגון הנקרא ' הקונגרס היהודי הרוסי ' ובאופן טבעי הוא מינה עצמו לנשיאו . 
גוסינסקי אף הצהיר על כוונותיו , להתמנות לנשיא הקונגרס היהודי העולמי . 
הארגון , שפועל בקרב היהודים ברוסיה ובקרב המהגרים הרוסים בישראל , יועד גם לחזק את מעמדו הרופף של גוסינסקי בזירה הפוליטית ברוסיה . 
' הקונגרס ' פעל בשיתוף - פעולה עם ארגון רשמי - למחצה של ממשלת ישראל , הקרוי ' נתיב ' . 
בראשו של ' נתיב ' עמד יעקב קדמי , שלאחר פרישתו הפך לשותפו של גוסינסקי בעסקים אחדים . 
נגד ' הקונגרס ' של גוסינסקי עומד ארגון מתחרה , בשם ' הפדרציה של הקהילות היהודיות' . 
' הפדרציה ' נתמכת על ידי ' חב " ד' , שהפכה למסדר מיסיונרי טראנס - לאומי לאחר מותו של ' הרבי מלובביץ' . 
' הפדרציה ' הוקמה על ידי לב לבאייב , אשר באופן טבעי מינה עצמו לנשיאה . 
לבאייב הוא אחד מהמתעשרים החדשים שצצו לאחר נפילת המשטר הסובייטי . 
גם הוא מחזיק בדרכון ישראלי . 
את עסקיו בישראל הוא מרכז באמצעות ' אפריקה - ישראל ' ; הוא רכש את החברה מידי קבוצת ' לאומי ' , בעקבות ' ועדת - ברודט ' שחייבה את הבנקים למכור את נכסיהם ' הריאליים ' . 
רווחיו העיקריים נובעים מקשריו הפוליטיים עם שרי ממשלה באנגולה ; עימם הוא שותף ב ' אסקורפ ' , חברה בעלת זיכיון בלעדי לסחר ביהלומים – המצויים בשפע במדינה אשר שטחים נרחבים בה מצויים בשליטת לוחמי - גרילה וכנופיות פשע . 
קשרים אלה מבוססים על הכרויות אישיות וקשרי ידידות , שנטוו עוד בתקופה שבריה"מ הייתה מעורבת בסיוע צבאי וכלכלי למשטר הפרו - סובייטי באנגולה . 
בעזרת זכיונו באנגולה , מנסה לבאייב לבסס את כוחו ברוסיה ; וכוח זה חשוב ביותר עתה , עם פקיעת הזיכיון של ' דה - בירס ' על סחר היהלומים המופקים ברוסיה . 
לבאייב הצטרף לקואליציה של ברזובסקי , שמימנה את מסע - הבחירות של פוטין ; ובתמורה סייעו ברזובסקי ופוטין ללבאייב , במלחמתם המשותפת נגד גוסינסקי . 
ברזובסקי גייס את ערוץ הטלוויזיה שבבעלותו כדי לתמוך בהדחת הרב הראשי של רוסיה אדולף שייביץ המקורב לגוסינסקי , ולמנות במקומו רב אחר מטעם ' חב"ד' ולבאייב הרצויים בעיני ממשל פוטין . 
ואכן , ביום שבו נעצר גוסינסקי , נבחר ברל לזר , איש ' חב"ד' והרב של ' פדרצית הקהילות היהודיות' של לבאייב , לרב הראשי של רוסיה . 
האם היה קשר לא - מקרי בין האירועים ? 
החשד הזה התחזק , כשנודע כי בסמוך למעצרו של גוסינסקי נפגש פוטין בחשאי עם ברל לזר ועם רונלד לאודר . 
פוטין סירב להיפגש עם גוסינסקי ; השלטונות אף דחו את בקשתו של גוסינסקי לאפשר לו לנסוע לישראל , הפעם בתפקיד ' נשיא הקונגרס היהודי הרוסי ' , כדי להשתתף בישיבה של הכנסת אשר דנה בשילומים על רכוש יהודי שהוחרם בעת מלחמת - העולם השנייה . 
המאבק על השליטה בארגונים היהודיים ברוסיה הסתיים , בינתיים , בנצחונם של לבאייב ו ' חב " ד' ; והמאבק בין קבוצות האוליגרכים הסתיים בנצחונה של הקואליציה שתמכה בפוטין , ובתבוסתו של גוסינסקי . 
ד . 
מדינת הפישמנים 
בשנת , 2000 העיתונות החופשית של ישראל גילתה אוליגרך חדש המאיים להשתלט על המדינה . 
" ... אליעזר פישמן הוא האיש החזק ביותר במדינת ישראל ... " בישר הכתב במאמר שכותרתו הייתה ' מדינת פישמן ' ( הארץ , 1.2.2000 ) . 
פישמן נתפש כתופעה חדשה בחברה הישראלית : " ... היו לנו כבר לא מעט גבירים ואילי הון במשק הישראלי הקטן עם הרבה כוח והשפעה ... אבל איש עסקים השולט בעיתון הגדול במדינה , בעיתון הכלכלי של המדינה , בחברת הנדל"ן המסחרי הגדולה במדינה , המחזיק ברוב המניות של חברות הענק שלו וגם מנהל מקרוב את רובן , כזה עוד לא היה לנו ... " ( הארץ , 2.2.2000 ) . 
בדומה לאוליגרכים של רוסיה , צמח פישמן במהירות על חורבות המשטר הישן . 
בשנת 1983 הוא היה תקוע עם חובות בשווי 150 מיליון דולר בעקבות מפולת הבורסה , אשר מוטטה את קרן ' רונית' שבניהולו . 
בעשר השנים הבאות , לא רק שהוא פרע את חובותיו – אלא אף הצליח לצבור מחדש שלל נכסים , שכללו בעלויות ושליטה ביותר ממאה פירמות . 
נקודת - הזינוק שלו , ושל עשרות ' יזמים חופשיים ' מסוגו , הייתה שנת 1988 . 
בשנה זאת הסתיימה תקופת ' התוכנית הכלכלית החדשה ' , והתחילה הפריחה בענף הנדל"ן . 
באותה שנה הצליח יצחק שמיר ראש - הממשלה , להשיג את הסכמת ראשי הממשל האמריקני לסגירת שערי ארה"ב בפני המהגרים היהודים מרוסיה . 
התוצאה הייתה , שבמשך עשר השנים הבאות הגיע לישראל זרם של כמיליון מהגרים – שהעלו את הביקוש במשק ; בעיקר , לדיור ולסחורות צריכה המוניות . 
שמיר סבר כי הוא יצליח לדחוק את המהגרים מרוסיה לשטחים הכבושים , כדי לקדם את תוכניות הסיפוח והקולוניזציה שלו ושל שרון . 
אבל מי שגרף את הרווחים היו דווקא ' משקיעי השלום ' , הפישמנים ובני מינם . 
הם ניצלו את מצוקת הארגונים החקלאיים , הקיבוצים והמושבים , שהריבית על חובותיהם איימה למוטטם , כדי לקנות בזול רכוש קרקעי . 
כך רכש פישמן את ' תנובה אקספורט ' שבבעלותה היו בתי - אריזה רבים , שניצבו על שטחי קרקע יקרים . 
העסקה נעשתה על רקע פירוקה של ' המועצה לשיווק פרי הדר ' , שסימלה את אחד ההסדרים המוסדיים החשובים של המשטר הישן . 
זה היה הזמן לרכוש בזול את הנכסים שהותירו הארגונים של ' הסוכנות' ושל ' ההסתדרות' . 
פישמן קנה מאת ' חברת העובדים ' את הנכסים הקרקעיים של ' הסנה ' ; ומאת בני גאון , מנהל ' כור ' , הוא רכש את השטחים של ' אליאנס ' . 
שערורייה פרצה כאשר הוא קנה מאת הממשלה את ' החברה הכלכלית לירושלים ' . 
שמעון פרס שר האוצר , וסגנו יוסי ביילין ' אירגנו ' לו מכרז סגור , והוא זכה בו במחיר תמורת 66 מיליון דולר . 
כמו כל מבצעי ' ההפרטה ' למקורבים , הרווח מהעסקה היה מובטח מראש . 
תוך זמן קצר עברה החברה ' חשיפת ערך ' , והונפקה במחיר כפול מרכישתה . 
כעבור שנים אחדות עלה מחירה לשווי 350 מיליון דולר . 
כשהתחיל עידן ' הליברליזציה ' בתקופת ממשלתו של רבין – פישמן רכש מאת הממשלה את ' מבני תעשייה ' , את ' אופיס ' ושלל ממשלתי אחר שהצטרף לנכסיו תוך שיערוכו המסיבי . 
השילוב של המון המהגרים מרוסיה , ' ההפרטה ' ו ' תהליך השלום ' הזניק את רווחיו מנדל"ן . 
בין 1985 לבין 1995 הובילו מניות הנדל"ן בבורסה התל - אביבית . 
מדד מניות הנדל"ן עלה בתקופה זאת בממוצע בשיעור של % , 178 בהשוואה למדד המניות הכללי שעלה ב - 130 % בלבד . 
השינוי הדמוגרפי איפשר לו לפרוץ אל ענף המרכולים – שנשלט במשך עשרות שנים על ידי קבוצות - ההון הדומיננטיות באמצעות ' שופרסל ' , ' קואופ ' ו ' המשביר ' . 
פישמן החדיר את רשתות הדיסקאונט ; אלה חנויות הנראות כמחסני - ענק , המוכרות במחירים נמוכים יחסית ופועלות במינימום עלויות ומירווחים . 
בשנת 1993 נכנס פישמן לענף , באמצעות רכישת מרכול באזור התעשייה בחולון תמורת 2.7 מיליון דולר . 
שמו של המרכול היה ' סופרשוק - גרינברג' , והוא היה בעל מחזור שנתי בן 30 מיליון ש"ח . 
בשנת 1998 הייתה ' סופרשוק - גרינברג' רשת בת 32 סניפים , ומחזור בן כמעט מיליארד ש"ח . 
מאז אמצע שנות התשעים התחיל פישמן למשוך תשומת - לב , בגלל השתלטותו השיטתית על נכסים אסטרטגיים בענפי התקשורת . 
צעדו הראשון בענף היה נסיונו לחדור אל ענף הטלפון הסלולרי . 
עד אז שלטו בענף שתי פירמות : ' פלאפון ' , שהייתה בבעלות ' בזק ' ו ' מוטורולה ' ; ו ' סלקום ' שהייתה בבעלות ' אי.די.בי', ' בל - סאות' וקבוצת ספרא . 
שתי הפירמות קיבלו את הזיכיון מהממשלה בחינם . 
למותר לציין , שזיכיון זה איפשר להן להעניק שירות גרוע במחירים מנופחים . 
בשנת 1996 החליט הממשל , להחדיר פירמה שלישית אל הענף ; והפעם , לקיים מכרז ולגבות תמלוגים תמורת הזיכיון . 
פישמן התייצב למכרז עם קבוצה חזקה שכללה את מוריס קהאן , ואת ' SBC ' שותפיו ב ' קווי - זהב ' ; כמו - כן הצטרפו אליו ' כור ' מישראל , Mannesman מגרמניה וחברת CGE מצרפת . 
בסופו של דבר זכתה במכרז קבוצת ' פרטנר ' , תמורת 400 מיליון דולר . 
בראש הקבוצה עמדה ' Hutchison Wampoa ' המשתייכת למשפחת לי מהונג - קונג , שמיהרה להנפיק את ' פרטנר ' בניו - יורק . 
תוך זמן קצר עלה ערכה לשווי של 4 מיליארד דולר . 
למרות הכישלון , המשיך פישמן בנסיונותיו לחדור לענף ; בשנת 1997 הצליח להשתלט על כמחצית מניות ' ידיעות אחרונות' , בנצלו את מלחמת הירושה הממושכת שהתנהלה בין הפלגים השונים של משפחת מוזס . 
באמצעות ' ידיעות אחרונות' חדר פישמן לתחומים אחרים בתקשורת האלקטרונית . 
בסוף שנות התשעים כללו נכסיו בתקשורת את ' ידיעות - אחרונות' , ' מוניטין ' , ' גלובס ' , ' ערוצי - זהב ' , ' קווי - זהב ' , ' רשת' , ' נטוויז'ן' , ' מד - ' 1 ועוד . 
קבוצות - ההון הגדולות חששו מכניסתו של פישמן לענף התקשורת ; הן ידעו מנסיונן , שהוא יוריד מחירים ויריץ מניות בקצב מסחרר אשר יפגע ברווחיהן . 
המצב התלהט כאשר קבוצות - הבעלות הגדולות נאבקו על קבלת זיכיון על ' הפס - הרחב ' , טכנולוגיה המאפשרת לרכז את כלל הזרמת המידע , הקניות והבידור באמצעות תשתית הכבלים . 
עמוס שוקן , אשר מצא עצמו נדחק אל מחוץ לחבורת בעלי - ההון שהתאחדו לצורך קבלת הזיכיון , הטיל את שכירי העט אל המערכה . 
ב ' הארץ' הופיעו מידי יום כתבות על הסכנה הפישמנית , שמטילה את צלה המאיים על החברה הישראלית . 
" ... למעשה הוא נהפך לגורם כמו שלטוני השולט בפועל במדינת ישראל , ועכשיו הוא מבקש לעצמו את השליטה גם ב ' פס הרחב ' , באינטרנט המהיר , בישראל של המאה העשרים ואחת ... השאלה אשר מונחת היום על שולחנו של היועץ המשפטי לממשלה ועל שולחנו של ראש הממשלה , איננה רק שאלה משפטית או טכנולוגית . 
בראש ובראשונה היא שאלה משטרית - דמוקרטית . 
מי שולט במדינת ישראל ? 
... " ( ' הארץ' , 18.2.2000 ) . 
שוקן לא ראה שום סכנה לחברה הישראלית כשניסה בזמנו לרכוש חלק מ ' מעריב ' ; הוא לא ראה בהסדרי הפירסום שבין ' הארץ' ו ' ידיעות' סכנה ל ' תחרות החופשית' ; הוא לא נפגע מכך שפישמן ניסה לרכוש חלק מ ' חדשות' הכושל . 
' הארץ' לא גינה את התגבשות הקבוצות המפעילות את הערוץ השני ; הוא לא התנגד לזכיונות לרדיו המקומי . 
העתיד נראה ורוד באותם ימים . 
סוף סוף , סולקו הבולשביקים ושוקן משתתף בזכיונות . 
לפתע קם צורר על ישראל , ושוקן מגלה נטיות סוציאליסטיות ואף יוצא כנגד קדושת הקניין הפרטי : " ... כיצד להבטיח ש ' הפס הרחב ' של ישראל יהיה פס דמוקרטי - חופשי ולא פס ריכוזי טוטליטרי . 
כיצד להבטיח שהוא יהיה הפס של כולם ... " ( שם ) . 
ובכן , האם ישראל הופכת ל ' מדינת פישמן ' ? 
האם רואה - חשבון אלמוני לשעבר , הפך לדמון המשתלט על תודעתה של האומה ? 
ה . 
המדינה והרווח הטכנולוגי 
פישמן ובני מינו נכנסו לענף הקומוניקציה , לא כדי להשתלט על ישראל באמצעות המדיה , אלא משום שבענף זה התרכזו הציפיות לרווח הגדולות ביותר בקפיטליזם העולמי . 
למן 1996 ועד 1999 מחירי המניות בענף הטלקומוניקציה בעולם עלו בשיעור של 350 אחוז . 
הן בעולם והן בישראל , לעלייה במחיר המניות לא התלוותה עלייה דומה ברווחים של הפירמות שהנפיקו את המניות . 
למעשה , הרווח הממוצע למניה נטה לרדת בגלל הדילולים המסיביים שנערכו במניות . 
למרות זאת , לא שככה התאווה למניות התקשורת אלא הלכה וגברה . 
בשנת 1996 ניאותו משקיעים לשלם תמורת מניות של פירמות העוסקות בטלקומוניקציה פי עשרים מהרווח של הפירמות האלה . 
בשנת 1997 הם כבר קנו את המניות במכפילים של 40 בערך . 
בשנת 1999 הם קנו במכפילים של ; 70 ובתחילת 2000 הגיעו המכפילים לרמה של מאה - ועשרים . 
כל הסימנים מראים , כי הבהלה לטלקומוניקציה טרם הגיעה לשיאה : בשנת 2000 מכר הממשל הבריטי חמישה זכיונות להפעלת טלפון סלולרי תמורת 34 מיליארד דולר , כלומר , 586 דולר לתושב בריטי . 
באותה שנה רכשה ' Vodafone ' את ' Airtouch ' במחיר של 11 אלף דולר למנוי ; ואילו ' Deutsche - Telekom ' הגדילה לעשות והציעה לרכוש את ' VoiceStream ' לפי ערך של 18 אלף דולר למנוי . 
ההיסטוריה של הקפיטליזם מורכבת ממחזורים רבים של אופוריות ודכאונות בשוקי ניירות - הערך ; אולם המחזור הנוכחי , אשר נישא על גלי מניות התקשורת , הוא הגדול ביותר אשר ידוע לנו מאז ' בועת הים הדרומי ' במאה השמונה - עשרה . 
אף בבורסת ניו - יורק , מאז 1870 לא עבר המכפיל הממוצע את הרמה של שלושים . 
אם כן , מה אירע ? 
האם מדובר בסוג בלתי מוכר של ' כלכלה חדשה ' ? 
מה מזין את הציפיות החדשות לרווח ? 
התשובה הנפוצה היא : הטכנולוגיה החדשה , או ה ' הייטק ' בשיחדש . 
הטכנולוגיה גורמת לשיפור התקשורת , ומכאן להתייעלות השווקים ולעלייה בתחרות . 
שוק יעיל ותחרותי מחוסן מפני אינפלציה ; בשוק כזה נופלים שיעורי הריבית וגם רמות הסיכון צונחות למטה . 
המוסכמה הרווחת היא שתהליך ' הליברליזציה ' , המתפשט בעולם , קשור להשתלטותה של ' כלכלת שוק ' . 
תהליכים אלה משולבים בכניסה של טכנולוגיות ושיטות ניהול חדשות , המוזילות את העלויות ומגדילות את המכירות של המוצרים והשירותים החדשים . 
מכאן צומחת האמונה בהמשך גידול הרווחים הנובעים מעלייה בביקוש האפקטיבי ; ובעיקר עולה הנטייה לקחת אשראי גדול ולהשקיע בענפי הטכנולוגיה והתקשורת , שבהם טמונים הרווחים בעתיד . 
המוסכמה הזאת נראית אולי הגיונית לגבי ' השווקים המתעוררים ' באזורים הפריפריאליים בעולם , שם חודר עתה הקפיטליזם ובהם מצויים המון הצרכנים העתידיים ; אולם היא לא משכנעת לגבי שווקים בשלים , כמו ישראל . 
מספר הצרכנים של הטלפון הסלולרי בישראל עלה במהירות : בשנת 1994 היו 130,000 מנויים ; כעבור שנתיים היו שני מיליון מנויים ; ובשנת 2000 היו שלושה מיליון . 
מאחר שבישראל מתגוררים כששה מיליון תושבים בלבד – גם אם בעלי - ההון יצליחו למכור מנויים לתינוקות , השוק מתקרב אל נקודת - רוויה . 
המצב דומה בעסקי הכבלים : בשנת , 1997 לאחר שבע שנות פעילות , בערך % 90 ממשקי - הבית בישראל היו מחוברים לכבלים . 
זהו שיא בהשוואה לארה"ב , שבה היו מחוברים לכבלים באותה שנה בערך % 66 ממשקי הבית ; ובהשוואה ליפאן שבה % 7 בלבד היו מחוברים לכבלים . 
האנליסטים שוללים טיעונים פסימיים מסוג זה . 
לדעתם , ככל שהליברליזציה משתלטת כך הולך וגובר זרם ההמצאות והשכלולים : אתמול נקלטה טכנולוגיית הטלפון הנייד , שהייתה מוגבלת לדיבור בלבד ; כיום , כבר ניתן לחבר את הטלפון הנייד אל האינטרנט ואל הדואר - אלקטרוני ; מחר , הטלפון הנייד יקשר אותנו עם העולם האמיץ - חדש של המסחר האלקטרוני ; ומחרתיים – תוצגנה טכנולוגיות חדשות , אשר ישַנו את המציאות ללא הכר . 
מכאן , שהמקורות לרווחים אינם עתידים להתייבש – והציפיות לרווח ימשיכו לשגשג . 
טיעונים אלה מערבבים , ללא אבחנה , ' תועלת' כללית עם יחסי עוצמה פרטיקולריים . 
השאלה אינה , האם הטכנולוגיה התקשורתית תשנה את הקיום האנושי הכללי – אלא , האם השינויים הללו ישאו רווחים ; כלומר , אם קבוצה חברתית תצליח לשלוט בשינויים אלה . 
לא הטכנולוגיה כשלעצמה מביאה רווח , אלא היכולת לשלוט בטכנולוגיה . 
כלומר , היכולת למנוע שימוש חופשי בה , מאפשרת חלוקה - מחדש של ההכנסות בחברה . 
הניסיון עד עתה מראה , שעסקים רבים בשטחי התקשורת האלקטרונית אינם מצליחים להגן על הטכנולוגיות החדשות ועל השירותים החדשים שהם מספקים . 
בתוך זמן קצר נכנסים מתחרים , שמתחלקים עימם במכירות ובהכנסות , והרווחים שוקעים במקום לצמוח . 
כך היה המקרה של ' אמזון ' , חנות הספרים האינטרנטית . 
הציפיות לרווח מ ' אמזון ' היו גבוהות והונה הוערך בשווי של 36 מיליארד דולר , בלי שהיא הרוויחה ולו סנט שחוק אחד . 
בסופו של דבר שקעו הציפיות , והונה נפל בשיעור של 70 אחוז . 
רווח הוא מוסד פוליטי , הכופה סדר של חלוקת - הכנסה בחברה . 
שולי רווח גבוהים ויציבים מעידים על עוצמתה של קבוצה חברתית , המסוגלת למנוע את ערעור הסדר השליט של חלוקת - ההכנסות , באמצעות כושר האיום שלה לפגוע בחלקים הקריטיים של תהליך הייצור החברתי . 
משום כך , טכנולוגיות חדשות כשלעצמן אינן ערובה לשולי רווח גבוהים ; ובעיקר , לא לשולי רווח יציבים . 
יתר על כן , מכל סוגי הרווח , ' הרווח הטכנולוגי ' נראה הפחות יציב , בהיותו קל למחטף . 
זאת הסיבה , שדווקא בעידן ' הליברליזציה ' ו ' הגלובליזציה ' הופך מוסד המדינה לחשוב ביותר . 
המדינה הופכת חיונית למען היציבות של שולי ' הרווח הטכנולוגי ' ; ועוד יותר , למען יציבותן של הציפיות להמשך הגידול של רווח זה . 
נפילת הציפיות , פירושה התמוטטות חובקת עולם של שוקי - ההון והתערערות המשטר הקפיטליסטי בכללו . 
מאז תקופת מרקס , המדינה הלאומית עברה שינויים מוסדיים רבים . 
השינויים המהותיים , שהירבו לדבר עליהם במאה העשרים , היו : המעורבות הגדלה של המדינה בפרוייקטים עסקיים , הגידול המתמיד של תקציביה הצבאיים והאזרחיים , והעלייה הכרונית בגירעונותיה התקציביים ובחובותיה . 
מאז שנות השבעים של המאה העשרים התחיל להתעצב השינוי המוסדי , שקיבל בשנות התשעים את הכינוי ' דה - רגולציה ' . 
ההשקפה המקובלת ראתה בתהליך זה ניצחון אידיאולוגי גדול של היוזמה החופשית על הלווייתן הממשלתי . 
נפילת בריה"מ חיזקה את ההשקפה , ולפיה פקידי המדינה איבדו את ' עמדות הפיקוד' שלהם לטובת משטר הנשלט על ידי ' השוק ' . 
במקומם של העסקנים הפוליטיים מהעבר ? אשר התקשורת שבשליטת המדינה הכתירה אותם בכינוי ' מנהיגים ' ? צמח דור חדש של עסקנים , הנראים כלהוטים לקדם מכירות בשווקים האלקטורליים . 
עסקנים אלה הסתגלו לסדר ההון הקפיטליסטי החדש ; הם למדו לדקלם ברהיטות סיסמאות פרסום שנלקחו מתוך פילוסופיות רציונליסטיות של המאה השמונה - עשרה , בדבר ' הקידמה ' הצרכנית ו ' החירות' של הקניין הפרטי . 
כך , למשל , לימור לבנת , המפורסמת באוילותה ( שמעבר לתקן של שרי ליכוד ) ובשירותה המסור לעסקים , הצהירה בהיותה שרת התקשורת מטעם ממשלת נתניהו " ... כי לאחר שאסיים את הקדנציה שלי כאן , לא יהיה עוד מישהו שירצה את תיק התקשורת מאחר שלא יישאר הרבה מה לעשות ... שוק השידור בישראל יראה בעתיד הקרוב כמו בכל מדינה מערבית מתקדמת , שוק תחרותי לחלוטין ... " ( הארץ , 18.6.98 ) . 
האמנם ירדה המדינה ? 
האמנם ירש ' השוק ' את מקומם של פקידי הממשל בתהליך ההצבר ? 
הטיעון הפופולרי , על ירידת מעורבותה של המדינה , מתבסס בעיקר על ירידת המעורבות התקציבית של הממשלים בעולם . 
שרטוט ז' מציג את הוצאות הממשלים בעולם ואת הגירעון התקציבי שלהם , כאחוז מהתמ"ג העולמי . 
מסתבר , שהגירעון התקציבי הממוצע במדינות העולם ירד מרמה של % 6 מהתוצר המקומי הגולמי בתחילת שנות השמונים עד לרמה ממוצעת של % 1 בלבד בסוף שנות התשעים . 
עובדה זו , כשלעצמה , אינה מצביעה על אי - מעורבות אלא על השינוי בכיוון המעורבות ; כלומר , על מעורבות שיטתית לטובת קבוצות מסוימות במשק . 
לעומת זאת , אם המעורבות הממשלתית נמדדת באמצעות אחוז ההוצאות של הממשלים מהתוצר המקומי הגולמי , מתברר כי ההפך הוא הנכון : המעורבות התקציבית של הממשלים דווקא עלתה בהתמדה מאז שנות הששים , תקופה שבה היו הממשלים הקפיטליסטים בשיא עוצמתם . 
יתר - על - כן : הגידול הוא משמעותי , בהתחשב בעובדה שהתמ"ג העולמי צמח בשנות התשעים בשיעורים גבוהים יותר מאשר בשנות השמונים . 
שרטוט ז' 
ירידה במעורבות הממשלים ? 
בשנות התשעים , ההון אינו זקוק לכאורה ל ' רגולציה ' ישירה בעזרת תקציבים , ו ' התחרות' מחליפה כביכול את התכנון הממשלתי . 
למעשה , ההפך הוא הנכון : ככל שגוברת ' התחרות' , כן הופכת המדינה למעורבת עמוקות בתהליך ההצבר ; ובעיקר , בתהליך ההצבר הטכנולוגי . 
אחד מהפולחנים המרכזיים בדת ' הכלכלה החדשה ' הוא התפילה שמושמעת בכל בדל תקשורת : השינויים הטכנולוגיים מחזקים את התחרות ; ככל שגוברת התחרות בשווקים , כן מתרבים השינויים הטכנולוגיים . 
' תחרות' היא סיסמה מפתה ; אולם הסדר הקפיטליסטי אינו מותיר מושג כה מרכזי ללא רציונליזציה , דהיינו , ללא סדר כמותי . 
ובכן , מה משמעות הסיסמאות ' התחרות גוברת' או ' המשק יותר תחרותי ' ? 
כיצד מתנהל הסדר הכמותי של ' התחרות' ? 
ניתן למדוד את רמת התחרות , באמצעות מדידת השינויים בשולי הרווח . 
שולי הרווח נמדדים כאחוז ההכנסות - מהון ( הכוללות רווח לפני מס , רנטה וריבית ) מתוך סך - כל הערך המוסף . 
כאשר מתלהטת התחרות בין הפירמות , שולי הרווח נוטים להצטמק ; וכשיורדת התחרות , או כשהפירמות נוטות לשתף פעולה ביניהן , שולי הרווח מתרחבים . 
שרטוט ז' מציג את התפתחות השינויים בשולי הרווח התעשייתי בארה"ב מאז שנות החמישים . 
ניתן להניח כי השרטוט משקף את ההתפתחות בכלל מדינות OECD . 
בחלק העליון של השרטוט מופיעות שתי סדרות נתונים : האחת מציינת את שולי הרווח של כלל הענפים בתעשייה האמריקנית ; והשנייה , את שולי הרווח של עשרה ענפים נבחרים , נציגי ' הכלכלה החדשה ' , העוסקים בטכנולוגיות מידע ותקשורת ( להלן ' טמ"ת' ) . 
שרטוט ז' 
' הכלכלה - החדשה ' האמריקנית : הגברת התחרות או שינויים במבנה העוצמה ? 
הנתונים מעידים כי מאז שנות החמישים , ירדה התחרות בכלל התעשייה : שולי הרווח עלו בשיעור של % ; 40 מרמה של % 45 בתחילת שנות החמישים עד לרמה של % 63 באמצע שנות התשעים . 
שולי הרווח בענפי ה ' טמ"ת' צמחו , עד סוף שנות השמונים , במקביל לשאר ענפי התעשייה ; אולם מאז שנות התשעים הם זינקו למעלה : מרמה של % 59 בשנת , 1990 אל רמה של % 78 כעבור שש שנים . 
בתחתית השרטוט מופיע מדד , המשקף את ' דרגת המונופוליות' של ענפי ה ' טמ " ת' . 
המדד מחושב כיחס בין שולי הרווח של ' טמ"ת' ובין שולי הרווח של כלל התעשייה . 
מסתבר כי ' דרגת המונופוליות' בענפי ה ' טמ " ת' , עד סוף שנות השמונים , הייתה נמוכה יחסית לכלל התעשייה ; אולם משנות התשעים , ענפים אלה הפכו לפחות ופחות תחרותיים ביחס לשאר ענפי התעשייה . 
המסקנה מהנתונים היא שאם קיים קשר כלשהו בין טכנולוגיה ובין תחרות , הרי שקשר זה הוא בעיקר שלילי . 
הניסיון של חמישים השנים האחרונות הראה , ששינויים טכנולוגיים באו יחד עם התרחבות שולי הרווח ; וכאשר הם באו בקצב מהיר ? התרחבו שולי הרווח במהירות , וזאת בעיקר בענפים שבהם התחוללו השינויים . 
המדינה היא אחד הגורמים החשובים לעלייתה של ' דרגת המונופוליות' בענפים ' התחרותיים ' של ' טמ " ת' ; המכשיר החשוב בתהליך זה הוא מדיניות ' הדה - רגולציה ' . 
הארגונים המדיניים נטשו את הבעלות הפורמלית באמצעי - התקשורת ואת המימון הישיר בפיתוח הטכנולוגי ; אולם ' האוטונומיה ' של המדינה התחזקה , באמצעות שליטתה העקיפה על עיצוב מוסדות הרווח . 
אחד המרכיבים החשובים של השליטה בתקשורת הוא השליטה בספקטרום התדרים . 
' קשת תדרים ' זו היא מתנת טבע , כמו מים או קרינת שמש , והיא אינה שייכת לאדם מסוים או לקבוצה חברתית מסוימת . 
במרוצת המאה העשרים שלטו בה ארגונים מדיניים , שהשתמשו בה בעיקר למטרות תעמולה ולצרכים צבאיים . 
הדומיננטיות של המוסדות המדיניים , המגבלות הטכנולוגיות , ובעיקר העלויות הגבוהות של התשתית , הפכו את ' קשת התדרים ' לזכוּת מקודשת של המדינה . 
כשהתחיל עידן ' הליברליזציה ' , ' נחשף ערכם ' של התדרים ; הם הפכו להון , כלומר ליחידת עוצמה - חברתית הנושאת כושר שיערוך באמצעות קנייה ומכירה . 
שימושים טכנולוגיים כמו טלפון סלולרי , שידורי לוויין ואינטרנט , הגבירו את כושר השיערוך של התדרים , בהפכם את ' קשת התדרים ' לזכוּת מקודשת של העסקים . 
בעידן הדומיננטיות של העסקים ואידיאולוגיית ' השוק החופשי ' , הרווח , כלומר היכולת לשלוט ב ' קשת תדרים ' , אינו תלוי בנגישות לתדרים – שהרי אלה הם מתנת טבע , השייכת לכל אדם ; הרווח תלוי ביכולת של קבוצה חברתית למנוע משאר החברה את השימוש בהם . 
מכאן , שככל שהתדרים הופכים לשוק תחרותי , כך הופכת המדינה , באמצעות מדיניות ' הדה - רגולציה ' , לגורם מכריע מי ישלוט בתקשורת החברתית ובאלו תנאים ; למעשה , היא קובעת את שולי הרווח ויציבותם . 
מרכיב חשוב אחר של השליטה בתקשורת ההמונית הוא טכנולוגיית הכבלים . 
בשטח זה לא קיימות הגבלות טבעיות . 
כל אחד יכול להניח כבלים , ואין גבול למספר החוטים שניתן להדק סביב הצרכן הרציונלי . 
ברור שבשוק חופשי כזה יפלו שולי הרווח , האומנים והידענים ישגשגו והעסקים יתמוטטו . 
משום כך יש צורך בשרי תקשורת מסוגם של לבנת שיצהירו בלהט : " ... המונופול של הכבלים יפסק . 
תהיה פתיחות מוחלטת ומיגוון רחב מאוד של שידורים שיתאימו לכל צופה ... " ( הארץ , 18.6.98 ) . 
משום כך דאגו פקידי המדינה כבר בתחילת שנות התשעים לחלק זכיונות - לכבלים לשש קבוצות - הון , שהחליפו את ' הפיראטים ' והשליטו סדר חופשי בשוק הכבלים . 
תוך זמן קצר התחוללו מיזוגים והשתלטויות , ונותרו שלוש קבוצות : ' מת " ב ' , הנשלטת על ידי דנקנר , נמרודי וגוסינסקי ; ' תבל ' , הנשלטת על ידי ' אי.די.בי' ו ' יו.פי.סי'; ו ' ערוצי - זהב ' , הנשלטת על ידי פישמן , מוזס ו ' אי . 
דיבי ' - ' יו.פי.סי' באמצעות ' תבל ' . 
מדיניות ' הפתיחות המוחלטת' גרמה לכך ששלוש הקבוצות הפעילו במשותף מונופסון בשם ' איי.פי.סי', אשר רכש למענן בארה"ב ובאירופה את הזבל התקשורתי כדי ' שיתאים לכל צופה ' . 
בצד המכירות לצופים , הקבוצות דווקא שיכללו את התחרות ביניהן וגבו בנפרד מחירים זהים להפליא ; אם כי גבוהים כמעט פי - שניים מהמחירים שמשלמים מנויים במדינות כמו צרפת ובלגיה , שבהן קיימים בין השאר שידורים בעלי איכות . 
שולי הרווח של הקבוצות היו יציבים ושמנים למדי והגיעו לרמה של % 65 בממוצע . 
דוד תדמור , הממונה על ההגבלים העסקיים , אשר היה קודם - לכן הנציג המשפטי של ' ערוצי - זהב ' , לא הירבה להטריד את מנוחת קבוצות - הכבלים . 
לעומת זאת נראו קבוצות - הכלים מוטרדות מנסיונותיהן של קבוצות אחרות לנגוס בשולי הרווח שלהן , באמצעות השתלטותן על טכנולוגיה חדשה של שידורי לוויין . 
קבוצות אלה התאחדו תחת פירמה שנשאה שם עתיר - דמיון , ' יס ' ; לתפקיד יו"ר הן מינו את דוד ברודט , נביא התחרות החופשית בישראל . 
השליטה ב ' יס ' הייתה בידי אריסון , אלוביץ' , ' איי.טי. אנד טי ' , ' טליה ' , ' פועלים - השקעות' , ' בזק ' , ' מגדל - ג'נראלי ' וכמובן ' אי.די.בי', שהייתה שותפה גם בקבוצת הכבלים . 
וכך התלהטה המלחמה על רווחי התקשורת , שבה כל צד האשים את השני בכוונות מונופוליסטיות והבטיח להביא ל ' פתיחות' . 
למלחמה גויסו גם עיתונאים ואקדמאים , שדנו בכובד - ראש בגורלה של ' הדמוקרטיה ' בתקשורת הישראלית . 
במקביל , התנהלה המלחמה בממשלה : שם גויסו שתי קבוצות שרים , שהצהירו אמונים לעוצמה הלאומית ולריבונות הצרכן ; בראש הקבוצה שתמכה ב ' יס ' עמד אברהם שוחט שר האוצר , ואילו בראש הקבוצה השנייה שצידדה בקרטל - הכבלים עמד בן - אליעזר שר התקשורת . 
קבוצות הכבלים ניסו לעכב את מתן הזיכיון ל ' יס ' בכל הדרכים האפשריות ; אלה כללו , בין השאר , איומים על הממשלה בתביעות משפטיות נגדה , על ההפסדים שייגרמו להן בגלל נגיסת ' יס ' ברווחיהן . 
הגדיל לעשות תאגיד ' UPC ' וכן ' SBC ' , הבעלים הזרים של קבוצות - הכבלים : אלה לחצו על נתניהו ראש - הממשלה , לבטל את הזיכיון של ' יס ' ואף גייסו לשם כך את שגרירות ארה"ב . 
למעשה , המתקפה על ' יס ' לא יועדה למנוע את כניסת הטכנולוגיה של שידורי הלוויין לישראל ; היא הייתה חלק ממלחמה יותר חשובה , שיועדה להשיג שלוש מטרות . 
הנפקה מהירה בוול - סטריט , של הציפיות - לרווח הממוזגות הללו , הייתה שווה לדעתו כעשרה מיליארד דולר . 
" ... אולי זאת הסיבה לכך שאליעזר פישמן עצמו איים על בן - אליעזר , שר התקשורת , לפני שבועות אחדים שאם הממשלה לא תקבל מיד החלטה התואמת את דרישותיו הוא יחסל את עסקיו בישראל ויעביר אותם לחו " ל ... " ( הארץ 18.2.2000 ) . 
מסתבר כי שינויים טכנולוגיים מהירים נראים כמערערים את מבנה הכוח הישן , אולם בסופו של המחזור הם מסייעים לגיבוש מבנים יותר מוצקים . 
המבנה הישן היה מבוסס על חלוקה בין טלקומוניקציה ממשלתית לבין עיתונות מודפסת עסקית . 
המבנה החדש הינו יותר ריכוזי ומלוכד , ומורכב מדומיננטיות עסקית המשולבת ב ' דה - רגולציה ' ממשלתית . 
למרות שטיפת - המוח המסיבית אשר קבוצות - הכוח המרכזיות ניהלו באמצעות העיתונים , מכוני - המחקר והאוניברסיטאות – ברור כי לא מדובר ב ' ליברליזם ' ולא ב ' תחרות' , אלא בפוליטיזציה מסוג חדש של התקשורת . 
בקפיטליזם החדש , המאבק הפוליטי מתבטא ביכולת לחלק - מחדש את ההכנסות . 
במרכז מבנה הכוח מתבטא המאבק בחלוקה - מחדש של ההון ; או ברווח הדיפרנציאלי . 
" ... שאלה אמיתית היא אם מסירתה של עצמה כה רבה לידי אוליגרכיה כל כך מצומצמת לא תרוקן את הדמוקרטיה הישראלית מכל תוכן ... " ( הארץ , 18.2.2000 ) . 
השאלה האמיתית היא , כיצד זה מתעוררים לוחמי חופש למיניהם בשנת 2000 ומגלים כי ישראל נשלטת על ידי ' אולגרכיה ' . 
מכל - מקום , לכל מי שאינו מתפרנס מאשליות ברור כי מבנה הכוח בישראל אינו מבוסס על ' תקשורת' , אלא על שליטת ההון . 
כדי ליצור ' אוליגרכים ' בתקשורת יש צורך במשטר של הון דומיננטי , השולט בכלל החברה ולא רק בענף התקשורת . 
משטר זה לא נולד בשנת , 2000 והפישמנים לא היו מייסדיו ; הוא צמח במרוצת חמישים השנים האחרונות . 
התפתחותו של הקפיטליזם הישראלי הייתה , כבר מלכתחילה , קשורה לסיסטמה העולמית של הקפיטליזם . 
עד שנות התשעים התפתחו ההצבר המקומי והבינלאומי בצורות מוסדיות נפרדות ; אולם מאז , שני סוגי ההצבר השתלבו דרך תהליכי הטרנסלאומיות של מוסד הבעלות , אשר שינה את המוסדות המדיניים בעולם כולו . 
ח . 
קפיטליזם טרנסלאומי וטכנולוגיה ישראלית 
בשנות התשעים גילו קבוצות - הון טרנסלאומיות את הטכנולוגיה הישראלית . 
זרם ההשקעות הזרות בטכנולוגיה עלה , מרמה של אפס בסוף שנות השמונים אל רמה של % 5 מהתוצר המקומי של ישראל בסוף שנות התשעים . 
על פי חזונו הגיאו - פוליטי של בנימין נתניהו , " ... ישראל הופכת לעמק הסיליקון של חצי הכדור המזרחי ... " ( Financial Times 5.7.96 : p . 
19 ) ; " ... [ ישראל ] היא אחד מסיפורי ההצלחה של היוזמה החופשית והטכנולוגיה המתקדמת בעולם ... " ( Financial Times 30.1.96 : p . 
5 ) . אמנם , זה לא עזר לו להיבחר שנית ; אולם אהוד ברק , כפילו החיוור , המשיך בחזון : " ... ישראל שונה מכל מקום אחר בעולם . 
לא הייתה עוד תופעה כזאת של הצלחה להתקיים בגולה בתור ישות אמונית - כוחנית ... לכן ישראל היא היום המדינה החזקה ביותר ברדיוס של אלף וחמש - מאות קילומטר מסביב לירושלים ... אני רואה כאן כוחות חיוניים אדירים , מין מאגר גנטי כזה הכי עשיר שיכול להיות של אנשים שבאו מכל מיני תרבויות ... " וכו' וכו ' ... ( הארץ , 19.5.2000 ) . 
א . 
מדוע הון טרנסלאומי קונה נכסים טכנולוגיים בישראל ? 
ההתעניינות של משקיעים זרים בישראל נובעת מכמה סיבות . 
הסיבה הראשונה נעוצה במה שניתן לכנות סינדרום של ' קוקה - קולה - קיד' , על פי סרטו האירוני של הבמאי דושאן מקאבייב . 
הסרט מספר כי אחד המנהלים במטה ' קוקה - קולה ' בארה"ב סקר את מפת העולם וגילה שבערבות אוסטרליה מתנוססת בחוצפה משבצת לבנה , ובה לא צורכים ' קוקה - קולה ' ; מייד נשלח ' הקיד' למחות את הכתם , לחסל את הייצור המקומי של מיץ טבעי , ולהרגיל את הילידים להתמכר לטעם המים המצובעים של ' קוקה - קולה ' . 
לאחר הסכם - אוסלו וההסרה החלקית של החרם הערבי , פירמות גדולות ברחבי העולם גילו כי ישראל הייתה ' כתם לבן ' במפת המכירות וההשקעות שלהן והן מיהרו למחות את הכתם . 
בין קבוצות - ההון נמנו : רשתות של צריכה ההמונית כמו ' Kimberly - Clark ' , ' Nestle ' , ' Proctor & Gamble ' ; רשתות מזון מהיר כמו ' מקדונלדס ' ו ' בורגר - קינג' ( Grand - Metropolitan ) ; קונצרנים של חומרי - גלם כמו ' בריטיש - גז' ו ' פולקסווגן ' ; קבוצות פיננסיות , בנקים וחברות - ביטוח כמו ' ג'נראלי ' , ' ליהמן - ברדרס ' , ' סיטיגרופ ' , ' ריפבליק - בנק ' , ' HSBC ' , ' צ'ייס - מנהטן ' ו ' בנק אוף אמריקה ' ; וכמובן קבוצות תקשורת ומחשבים . 
במקביל להשקעות ' הישירות' גילו קבוצות - הון וקפיטליסטיים גלובליים , שקיים כתם לבן בתיק נכסיהם , והם התחילו לרכוש מניות ואג"ח של פירמות ישראליות בבורסה התל - אביבית ובבורסת ניו - יורק . 
הסיבה השנייה להתעניינות בישראל ניתנת לכינוי בשם סינדרום ' אינטל ' . 
אין עדיין סרט בשם זה , אבל בהחלט הגיעה העת להפיקו : בנוסף להתמחות בשבבים , התמחתה ' אינטל ' בחליבת סובסידיות מאת ממשלים ברחבי העולם . 
הממשל הישראלי נחשב לאחד הנוחים בעולם מבחינת משקיעים זרים . 
בנוסף לעסקי ' ההפרטה ' ו ' חשיפת - הערך ' , הממשל מימן ישירות או בעקיפין כמחצית מההשקעות הזרות . 
בשנת 1996 סיבסדה הממשלה את ' אינטל ' בסכום בן 900 מיליון דולר , שהיה שווה % 56 מערך ההשקעה של ' אינטל ' . 
ממשלת רבין טענה שמדובר ביצירת 1,500 מקומות - עבודה חדשים ועוד 1500 מקומות - עבודה נוספים שייווצרו באמצעות קבלני - המשנה והספקים שמסביב ל ' אינטל ' . 
ככל הנראה , מדובר בלהיטות מוגזמת ליצור מקומות - עבודה : קשה להאמין שממשלת ' העבודה ' , עם כל אהבתה הלוהטת לעובדים , תוציא 300,000 דולר בממוצע לסידור מקום - עבודה אחד . 
יש להודות שגם ' אינטל ' לא חשבה במיוחד על העובדים , אלא על הרווחים . 
מחשש לעיניים חורשות - רע , ' אינטל ' אינה מפרסמת מידע על רווחיה בישראל ; אבל אין קושי רב לחשב אומדן מדויק למדי של רווחים אלה . 
המפעל של ' אינטל ' בקרית - גת מגיע , בכושר - ייצור מלא , לרמת מכירות של כמיליארד דולר בשנה . 
הממוצע של שולי הרווח לפני - מס , בסניפי ' אינטל ' ברחבי העולם , הוא כשליש ; מכאן , שהרווח של ' אינטל ' במפעל בקרית - גת הוא בסביבות 330 מיליון דולר לשנה . 
ההשקעה המוצהרת של ' אינטל ' במפעל בקרית - גת היא כמיליארד דולר . 
פירושו של דבר , ש ' אינטל ' השיגה תשואה של % 33 על ההון ; וזה בכלל לא - רע , בהשוואה לתשואה הממוצעת של ' אינטל ' ברחבי העולם המגיעה לרמה של 22 אחוז . 
זאת הסיבה שקונצרנים כמו ' מוטורולה ' , ' טושיבה ' , ' טאואר - סמי - קונדקטור ' ודומיהם חוגגים בישראל . 
הסיבה השלישית , לחגיגת המשקיעים הזרים בישראל , היא העלויות המסובסדות של תשתית הידע . 
התשתית של החינוך ההמוני , במרכזי הקפיטליזם העולמי , הינה ירודה בדרך כלל – והחינוך הטכנולוגי הוא יקר ביותר ומוקנה בדרך מפלה ואקסקלוסיבית . 
מסיבות היסטוריות שונות , החינוך ההמוני בישראל ואף הלימוד הטכנולוגי עד שנות השמונים התאפיינו באיכות רבה ובמידה קטנה של אפליה – יחסית , כמובן , למדינות הקפיטליסטיות המפותחות . 
הממשלים בישראל מימנו בשיעור גבוה יחסית , את התשתית המחקרית והטכנולוגית . 
טבלה ז' מציגה את תנאי החממה , שמחוללים את צמיחת הרווחים הטכנולוגיים בישראל . 
בשנת 1996 הוצאו בישראל על מחקר ופיתוח אזרחי 2.3 % מהתוצר המקומי הגולמי . 
זה דומה למדינות OECD . 
אולם הנתונים הרשמיים של ישראל הינם מוטים כלפי מטה . 
רוב הפירמות הגדולות של ישראל בעסקי ה ' הייטק ' , מעורבות עמוקות במו"פ צבאי אשר אינו מופיע בדיווחים הרשמיים . 
בעידן ' ההטיה הצבאית' , הוותיקות בין הפירמות , כמו ' תדיראן ' , ' אי.סי.איי', ' אלביט ' ו ' אלרון ' , שאבו את מרבית רווחיהן ממכירות בטחוניות . 
הפירמות היותר חדשות , כמו ' צ'ק - פוינט ' , ' קומברס ' , ' DSPC ' ו ' ליבית' , נוסדו בידי חיילים לשעבר , ששירתו ביחידות צבאיות אשר עסקו בקשר , במודיעין ובמחשבים . 
מאחר שהצבא עדיין לא מגן על הידע שלו באמצעות רישום פטנטים , קל לבוגרי יחידותיו ' להפריט ' ידע זה . 
עד עתה ידוע על לפחות ארבעים פירמות שנוסדו על בסיס ידע זה , שהניב רווחים בסך מאות מיליוני דולרים והון מניות בשווי של מיליארדים . 
אומדנים שונים נוטים להעריך את המו"פ הצבאי בישראל כשווה בגודלו למו"פ האזרחי . 
מכאן , שניתן להעריך כי סך כל המו"פ בישראל הוא 4.5 % מהתמ"ג . 
זהו שיעור הגבוה פי - שניים מן הממוצע במדינות OECD . 
גם המו"פ האזרחי בישראל שונה , באופי מימונו , מזה של המדינות הקפיטליסטיות המפותחות . 
בשנת 1996 הוציא הממשל הישראלי על מו"פ בערך % 42 מסך הוצאות המו"פ בישראל , לעומת הממשלים במדינות OECD שהוציאו 35.5 % בלבד . 
מנקודת - מבטם של בעלי - ההון , השאלה החשובה אינה , כמה מוציא הממשל על המו"פ בכללו ; אלא , איזה שיעור מהוצאות אלה מממן ישירות את המו"פ העסקי . 
וכאן מתגלה הממשל הישראלי כמסבסד נדיב : בעוד שבמדינות OECD הממשלים מממנים בממוצע 6.9 % מהמו"פ העסקי , בישראל מממן הממשל 25.8 % ממו"פ זה . 
על פי אומדן שערך ' המכון לאסטרטגיות מתקדמות' בירושלים , הידוע במלחמתו למען קיצוץ המעורבות הממשלתית , בתקופת - 1998 , 1968 המדען הראשי העביר לפירמות בבעלות פרטית תמיכות למו"פ בסכום מצטבר של 3.8 מיליארד דולר ( במחירי 1999 ) ; מתוכם בערך 560 מיליון דולר כתמלוגים . 
בשנת 1997 הסובסידיה למו"פ , שקיבלו עשר הפירמות הישראליות המובילות של ה ' היי - טק ' , הייתה שווה לכחמישית מהרווח לפני מס שלהן . 
רשויות - המס בישראל נוטות להקל ידן בכל מה שקשור בפירמות המוגדרות כעוסקות ב ' היי - טק ' . 
בשנים 1996 - 1998 שיעור המס האפקטיבי , ששילמו עשר הפירמות המובילות , היה % 15 בלבד ; בהשוואה לשיעורי המס האפקטיבי במדינות אירופה וארה"ב , הנעים בטווח 30 - 45 אחוזים . 
תנאי חממה אלה , אם כן , הינם הסיבה השלישית לזרימת ההון לישראל . 
אלה הן השקעות המיועדות לרכישת פירמות המוגדרות כ ' היי - טק ' בתחומי המידע , התקשורת והביוטכנולוגיה . 
סוג זה של השקעות הפך לחלום האמריקני הרטוב של חבורות מקימי ' סטרטאפ ' ובעלי - הון ( ' יזמים ' ) מקומיים . 
החלום הגדול הוא , שדוד טרנסלאומי עשיר יבוא ויקנה את הפירמה במחיר ענקי כדי למזגה בנכסיו . 
השאלה היא , מדוע קבוצות - הון טרנסלאומיות ובעלי - הון ברחבי העולם מוכנים לרכוש תמורת עשרות , ולעיתים תמורת מאות מיליוני דולר , פירמה בעלת מספר מועט של עובדים , המתנהלת כמעט ללא מכירות ולרוב ללא רווח כלשהו . 
ב . 
טכנולוגיה תעשייתית ומיזוגים עסקיים 
פתיחת הגבולות המדינתיים הפך את הבעלות הקפיטליסטית לסחירה ברחבי העולם . 
פירושו של דבר , שקבוצת - הון דומיננטית יכולה לשמור על שליטתה הדיפרנציאלית בלי לפתח במפעליה טכנולוגיות חדשות , אלא רק באמצעות רכישת פירמות שפיתחו טכנולוגיות הצפויות לשאת רווח . 
הסיבה לכך היא פשוטה : אם קבוצת - ההון הדומיננטית תבחר לפתח בעצמה טכנולוגיה חדשה , היא תוציא את משאביה על טכנולוגיה מסוימת שעלולה להיכשל , ותישא בעלויות של הכישלון . 
לעומת זאת , אם היא תרכוש פירמה שפיתחה טכנולוגיה , מתוך מבחר של מאות פירמות שהתחרו ביניהן על הפיתוח , היא תשלם תמורת ההצלחה בלבד . 
את ההוצאות על הכישלונות , והם רבים מאוד , תשלם החברה בכללותה . 
המקרה של ' סיסקו ' הוא אופייני לאסטרטגיה הזאת . 
פירמה זאת התחילה מיוזמה שנועדה ליצור רשת בין מחשבי אוניברסיטת ' סטנפורד' ; היא גלשה בעיתוי הנכון אל עסקי האינטרנט , והפכה בשנת 2000 לפירמה החזקה בעולם , אשר הונה נאמד בחצי טריליון דולר . 
מכירותיה הסתכמו בשנת 1999 בסך 12 מיליארד דולר ורווחיה הגיעו לסכום בן 2 מיליארד דולר . 
כוחה נובע משליטתה האיתנה בציוד של רשתות מחשבים . 
היא שולטת בנתח של % 40 משוק הרשתות הגדולות , בנתח של % 18 משוק הרשתות הקטנות והבינוניות ובנתח של % 33 מאספקת שרותי האינטרנט . 
הגידול במכירותיה ובנכסיה לא נבע מפיתוח טכנולוגיות חדשות , אלא מרכישתן . 
בתקופת 1993 - 2000 התמזגה ' סיסקו ' עם 55 פירמות במחיר כולל של 24 מיליארד דולר , שאותו היא שילמה לרוב במניותיה . 
אסטרטגיה זאת הפכה למקובלת בקרב הפירמות המובילות בענפי ה ' טמ " ת' . 
קבוצות כמו ' אמריקה - און - ליין ' , ' מיקרוסופט ' , ' לוסנט ' , COM ' , 3 ' נורטל ' ו ' ג'נראל - אלקטריק ' , קונות ברחבי העולם פירמות שהציגו טכנולוגיות חדשות , הנראות כמבטיחות רווחים לעתיד . 
בשנת 1990 הן הוציאו 15 מיליארד דולר על מיזוגים ורכישות של נכסים טכנולוגיים ; וככל שהרוויחו יותר – הן הוציאו פחות על פיתוח טכנולוגיות חדשות , ויותר הוציאו על רכישות של פירמות שפיתחו טכנולוגיות אלה בעבורן . 
בשנת 1998 הן הוציאו 100 מיליארד דולר על רכישות אלה . 
מנקודת - ראותן של הקבוצות המובילות , המחיר שהן משלמות עבור נכס טכנולוגי אינו נשקל לפי מדדי התועלת של הצרכן הרציונלי . 
השיקול , האם המחיר ' יקר ' או ' זול ' מבחינתן , נעשה רק בהתאם לרווחים העתידיים שהרכישה עשויה להניב . 
מנקודת - ראותה של החברה בכללותה , הטכנולוגיות הללו הן בגדר בזבוז מוסדי : רוב הפיתוחים והחידושים שעליהם שוקדים היזמים הקטנים , לעתים במשך שנים רבות , אינם תואמים את שיקולי הרווח של הפירמות המובילות – ובסופו של דבר מאמצים אלה יורדים לטמיון , והם נעלמים מהאופק . 
התוצאה היא , שהרווחים הטכנולוגיים מתחלקים בקרב קבוצה צרה של פירמות גדולות ומפתחים קטנים ; ואילו את עיקר עלויות הפיתוח , הישירות והעקיפות , סופגת החברה בכללותה . 
הוצאות אלה היו יכולות להתחלק בדרך יותר יצרנית , מבחינת החברה ; כלומר , הבזבוז הזה של הוצאות - הפיתוח פועל כמנגנון חברתי לחלוקה - מחדש של הכנסות . 
תהליך זה של חלוקה - מחדש יצר בענפים של הטכנולוגיה המתקדמת מבנה דואלי : במרכז פועלות קבוצות - ענק בעלות שולי רווח רחבים , ומסביבן רוחשות עשרות אלפי פירמות קטנות השרויות בתחרות חריפה . 
רוב הפירמות הקטנות אינן מתחרות בקבוצות המובילות של ' הכלכלה החדשה ' , אלא חותרות להתאים את עצמן לשיקולי הרווח של הגדולות . 
זה פחות - או - יותר מצב העניינים ב ' מאגר הגנטי ' המצוי ב ' עמק הסיליקון של חצי הכדור המזרחי ' . 
ג . 
עמק הסיליקון הישראלי : המכירה הגדולה 
החלום האמריקני התחיל להתגשם בישראל מייד לאחר הסכם - אוסלו . 
קבוצות - הון טרנסלאומיות פתחו במסע - קניות מזורז של פירמות ' סטרטאפ ' ישראליות . 
באמצע שנות התשעים , מספר קטן של פירמות הגשימו את החלום : ' נייסקום ' שנרכשה על ידי 3COM תמורת 53 מיליון דולר ; ' יוביק ' שנרכשה בידי ' אמריקה - און - ליין ' ( AOL ) תמורת 14.5 מיליון דולר ; ' סקורפיו ' אשר ' US - Robotics ' רכשה תמורת 80 מיליון דולר ; ו ' אורבוטק ' שנקנתה על ידי ' Applied - Materials ' תמורת 285 מיליון דולר . 
לשיא הגיעה ' מירביליס ' , שנרכשה בשנת 1998 בידי ' AOL ' תמורת 407 מיליון דולר . 
' מירביליס ' הייתה עסק תוכנה קטן ללא מכירות , ללא רווחים וללא תוכניות ברורות לעתיד . 
היא הוציאה שלושה מיליון דולר על פיתוח תוכנה לא - מתוחכמת ביותר , בשם ' ICQ ' ( שניתן לבטאה כמו ' I Seek You ' ) . כל זה לא עניין את בעלי ' AOL ' – שהתרכזו בצד אחר של התוכנה : במשתמשיה . 
מערכת ' ICQ ' ריכזה 14 מיליון משתמשים , שהתחברו אליה בחינם ; זה משך את ' AOL ' , המספקת שירותי אינטרנט , ואשר חותרת להגדיל את מספר המנויים שלה . 
' ICQ ' שהופצה בחינם באמצעות האינטרנט , סיפקה לבעלי ' AOL ' אפשרות של גישה אל מיליוני משתמשים חדשים . 
במבט לאחור , השיקולים שהביאו לרכישתה היקרה של ' ICQ ' היו מוצלחים : בשנת 2000 עלה מספר המשתמשים בה ל - 70 מיליון , שמתוכם 20 מיליון התחברו לרשת בממוצע כשלוש שעות ביום . 
מקרה מירביליס ' הוכיח שעיתויו של פיתוח הטכנולוגיה הוא קריטי : ' מירביליס ' הצליחה להקדים מפתחים אחרים , שחלקם הציגו תוכנות טובות יותר ; אולם לאחר שבעלי ' AOL ' בחרו לרכוש את הפיתוח של ' מירביליס ' , יכולת השיערוך של מניותיהן ירדה לאפס . 
אפילו ' מיקרוסופט ' , שנכנסה לענף שנה יותר מאוחר , מצאה עצמה נאבקת בתנאים נחותים מול משתמשי ' AOL ' אשר כבר הספיקו להתמכר לתוכנת ' ICQ ' . 
אחרי רכישת ' מירביליס ' , נפתחו השמים ; ענקיות הטלקומוניקציה התחרו ביניהן , מי תעלה את מחיר הרכישה . 
בין העסקות הבולטות היו : קניית ' DSPC ' על ידי ' אינטל ' במחיר 1.6 מיליארד דולר ; ' כרומטיס ' אשר ' לוסנט ' רכשה תמורת 4.5 מיליארד דולר ; והמיזוג של ' MMC ' עם ' AMCC ' בשווי של 4.5 מיליארד דולר . 
פירמות ישראליות גדולות , שבעבר הלא - רחוק שלטו בענף , נדחקו ממרוץ הרכישות . 
כך קרה ל ' אי.סי.איי' שנשלטה בידי ' כור ' ו ' אי.די.בי'. בעידן ' ההטיה הצבאית' , היא הייתה מהמובילות בענפי ה ' טמ " ת' . 
בשנת 1999 היא העסיקה 5,000 עובדים ; מכירותיה הגיעו לסך 1.1 מיליארד דולר ורווחיה הנקיים היו 102 מיליון דולר . 
לעומת זאת מחירה בשוק היה 3 מיליארד דולר ; פחות מאשר ' לוסנט ' שילמה בעבור רכישת ' כרומטיס ' , שהעסיקה כמה עשרות עובדים ושנכסיה העיקריים היו פיתוח טכנולוגיה של סיב - אופטי . 
ההשוואה בין ' אי.סי.איי' ובין ' כרומטיס ' אינה מקרית ; לא רק משום שרוב עובדי ' כרומטיס ' עבדו קודם - לכן ב ' אי.סי.איי', אלא משום שבאותה עת פיתחה ' אי.סי.איי' טכנולוגיה יותר טובה בענף הסיבים - האופטיים . 
טכנולוגיה זאת ירדה לטמיון , משום שהיא לא נרכשה על ידי הענקיות הבינלאומיות . 
המקרה מדגים את העובדה : על כל רכישה אחת של ' סטרטאפ ' , מתבזבזות עלויות של מאות פירמות קטנות אחרות אשר אין קונה לטכנולוגיה שלהן . 
ואכן , בישראל הצטבר מלאי גדול של פירמות כאלה ; הערך המוסף הכולל שלהן מגיע לשיעור של % 2 מהתוצר המקומי הגולמי . 
לא כל ה ' סטרטאפ ' הישראליות מפתחות טכנולוגיה רק כדי להתמזג בנכסי קבוצה בינלאומית גדולה . 
בתחילת שנות התשעים היו מספר פירמות ישראליות שהצליחו לפרוץ באופן עצמאי אל השוק הבינלאומי . 
חידושים טכנולוגיים , שפותחו על ידי ' סייטקס ' , ' אינדיגו ' , נטמנאג' , ' מאדג' , ' איי . 
איי . 
אס ' ו ' סאפיינס ' , נחשבו באותן שנים למהפכניים , ומניות הפירמות האלה הפכו לסחורה לוהטת בבורסת ניו - יורק . 
בעלי הפירמות , שהחזיקו במניותיהן , נחשבו למיליארדרים . 
המבטיחה בין הפירמות הישראליות נחשבה אז ' גאוטק ' , שהֵסבה טכנולוגיות צבאיות לשימושים בטלקומוניקציה אזרחית . 
הושקע בה כחצי מיליארד דולר על ידי קרן משותפת של ג'ורג' סורוס , ' קלארידג' , ' ואנגרד' ו ' ג'נראל - מוטורס ' . 
הסוף של פירמות עצמאיות אלה היה רע : תוך שנים אחדות צברו הפירמות יחד הפסדים של כמיליארד דולר , ומניותיהן צנחו למטה . 
הסיבה לכך הייתה , שהן אמנם פיתחו טכנולוגיות חדשניות , אולם הן חסרו עוצמה מספיקה כדי להגן על השליטה בטכנולוגיות אלה מפני פלישה של אחרים . 
במקרים בודדים בלבד , פירמות ישראליות הצליחו לצבור עוצמה ולשמור על מקומן במבנה הכוחות העולמי . 
המקרים המפורסמים היו ' קומברס ' , ' אמדוקס ' ו ' צ'ק - פוינט ' . 
שלושתן העסיקו בסוף שנות התשעים 13,000 עובדים ; מכירותיהן היו בסך 1.7 מיליארד דולר ; הרווח הנקי שלהן היה 400 מיליון דולר ; מחיר ההון שלהן נאמד בשווי של 50 מיליארד דולר , שהיווה % 77 מכלל מחיר המניות בבורסת תל - אביב . 
שיעור ההצבר שלהן היה מטאורי : בתקופת 1996 - 1999 עלה הרווח הנקי של ' צ'ק - פוינט ' בשיעור של % 85 לשנה , של ' אמדוקס ' בשיעור של % , 83 ושל ' קומברס ' בשיעור של % 60 לשנה . 
עיון מדוקדק בעסקיהן מגלה כי אף שהן שמרו על פעילות עסקית עצמאית , הן רחוקות מלהיות ' עצמאיות' . 
' אמדוקס ' , שהשיגה שליטה דיפרנציאלית בעסקי גבייה ממוחשבים , נוסדה בשנת ; 1982 וכבר בשנת 1984 מכר בעליה , מוריס קאהן , את מחצית מניותיה לפירמה ' SBC ' שבסיסה בארה"ב ושהינה עד היום הקניינית העיקרית לשירותיה של ' אמדוקס ' . 
' קומברס ' , שנוסדה בשנת , 1984 הצליחה להשיג שליטה יציבה בטכנולוגיה של תאי - קול סלולריים ; לפחות שליש מהטלפונים הניידים בעולם מכילים את רכיביה . 
מאמצע שנות התשעים , קבוצות - ענק כמו ' לוסנט ' ו ' יוניסיס ' , התחילו לרכוש פירמות שעסקו בפיתוח טכנולוגיות מתחרות של תאי - קול ; ' קומברס ' נאלצה להיכנס אל המרוץ של רכישות ומיזוגים , כדי לשמור על עוצמתה היחסית . 
' קומברס ' הפכה מאז למין ' סיסקו ' ישראלית , ורכשה ומיזגה עד עתה 11 פירמות ; הבולטות בעסקות היו ההתמזגות עם המתחרה העיקרית שלה ' Boston - Technologies ' , פירמה אמריקנית , בסכום של 860 מיליון דולר ; רכישת ' eXalink ' , פירמת ' סטרטאפ ' ישראלית , בסכום של 550 מיליון דולר . 
' צ'ק - פוינט ' נחשבת ל ' עצמאית' ביותר מבין השלוש . 
היא נוסדה בשנת 1993 והפכה למפורסמת באמצעות פיתוח ' Firewall ' , תוכנה להגנה על מערכות ממוחשבות מפני פולשים . 
הגנה על שיעור - הרווח שלה הייתה כבר משימה יותר קשה ; ' צ'ק - פוינט ' הגנה על הונה בעיקר דרך שיווק התוכנה שלה באמצעות פירמות מובילות כגון ' Sun ' , ' H.P ' , ' MCI ' , ' Nokia ' , ' Deutsche - Telekom ' , ' IBM ' . 
אף כי שלוש הפירמות הצליחו לתפוס עמדה חזקה בהצבר הטכנולוגי בעולם , וזאת בלי להתמזג בקבוצות ההון הענקיות – הן משולבות זה מכבר במערך ההון העולמי , ותלויות בו לחלוטין . 
מניותיהן נרשמו ונסחרות בבורסת ניו - יורק ; המטות הראשיים שלהן ממוקמים בארה"ב ; כחצי מכוח - העבודה שלהן מועסק מחוץ לישראל ; מרבית מניותיהן מוחזקות בידי משקיעים זרים . 
הבעלים הישראלים שיסדו את ' צ'ק - פוינט ' מחזיקים בנתח של % 28 בלבד מהמניות ; ב ' קומברס ' נותרו רק % 10 מהמניות בידי הבעלים הישראלים ; וב ' אמדוקס ' נותרו % 5 בלבד , לאחר שמוריס קאהן מכר בשנת 1999 את שארית מניותיו בפירמה למשקיעים אמריקניים תמורת 1.1 מיליארד דולר . 
ט . 
סוף הדרך : הצבר עולמי והתרוששות מקומית 
מאז שנות התשעים של המאה - העשרים , המעמד השליט של ישראל השתלב ב ' סדר החדש ' של ' הרחבת ההצבר ' בעולם . 
השתלבות זו הוצגה כניצחון גדול של מנהיגיה הנאורים של ישראל , אשר גילו דרך חדשה להיטיב עם כלל האוכלוסייה הישראלית . 
הדרך הזאת כללה ' כלכלת - שוק ' , ' הייטק ' , ו ' תהליך - השלום ' . 
עד לאחרונה , מרבית הישראלים נטו להאמין בסיסמאות אלה ; אבל בהדרגה נחשפה המציאות , ותוצאותיה הולכות ומשתקפות בשוק האלקטורלי . 
קודם - כל , הלך והתברר שהאגדות , על - אודות השגשוג הכללי שתביא ' כלכלת - שוק ' , היו ציפיות באספמיה בלבד . 
קבוצות - הון ישראליות היו מהראשונות שניצלו את הציפיות - לרווח מה ' הייטק ' ; אולם גם מדינות , שנחשבו בעבר הלא - רחוק כ ' לא מפותחות' , התחילו לפתוח את משקיהן ולהשתלב בסדר החדש – ובעתיד הלא - רחוק יבוא לידי ביטוי הפוטנציאל שטמון בשווקים הענקיים שלהן . 
הודו , לדוגמא , השילה בשנים האחרונות את מעטה ההגנה הממשלתית ופתחה את המשק לזרימת הון . 
כרגע היא תופסת % 2 בלבד מייצוא התוכנות העולמי ; אולם היא מגדילה את ייצואה בשיעור של % 50 מידי שנה – ואם קצב ההתרחבות ימשיך , היא תתפוס בתוך כעשר שנים כחמישית ממכירת התוכנה בעולם . 
כוח - העבודה הטכנולוגי בהודו הינו קטן יחסית לכוח - העבודה הישראלי , אולם הוא גדול ממנו במונחים אבסולוטיים ; ומה שחשוב הוא צומח במהירות , ובניגוד לישראל הוא רחוק מלמצות את הפוטנציאל שלו . 
המשמעות של מגמה זו טמונה ב ' שורה התחתונה ' של הקפיטליזם , כלומר ברווחיות . 
בעשור האחרון שיעור צמיחת הרווח של מספר פירמות חזקות בישראל בענפי ה ' טמ"ת' היה % 70 בממוצע ; בהודו , לעומת זאת , שיעור צמיחת הרווח של כלל ענפי הטכנולוגיה הגיע ל - 70 אחוז . 
שנית , התברר ש ' הסדר החדש ' מביא לשגשוגם של ענפים מעטים וקבוצות אוכלוסייה מצומצמות בלבד . 
כבר כיום כוח - העבודה בישראל הינו אחד היותר טרנסלאומיים בעולם . 
גם בלי לכלול בחשבון כמיליון מהגרים מברית - המועצות לשעבר , שזרמו לישראל בעשור האחרון – הרי כעשירית מהעובדים בישראל , שרובם מועסקים בענפים עתירי - עבודה , יובאו ממדינות עניות . 
קבוצות ה ' הייטק ' דורשות להתיר להן לייבא עובדים זרים מיומנים , אשר יתחרו בכוח - העבודה המיומן שעדיין מורכב ברובו מישראלים . 
עד היום , הממשל לא העז לעשות צעד משמעותי בכיוון זה ; אולם נראה כי לא ירחק הזמן , ו ' צורך לאומי ' כזה או אחר ישנה את המצב . 
מכל - מקום , גם ייבוא עובדי ' הייטק ' זרים לא יבלום את התפשטות הפירמות הישראליות אל מחוץ לגבולות ישראל . 
התהליכים הללו , של ייבוא כוח - העבודה ושל ייצוא ההון , הינם גורליים מבחינת שארית האוכלוסייה של ישראל ; המשמעות שלהם היא , שהמשך הצמיחה של ענפי ה ' הייטק ' תלוי בהמשך הסיוע של הממשלים לתהליך התרוששותה של שאר האוכלוסייה הישראלית . 
תהליכים אלה משתקפים היטב בנתוני האבטלה , ובמידע הממשלתי ( הבלתי אמין ) על החלוקה - מחדש של ההכנסות . 
בעידן שבו שלטו הארגונים הממשלתיים והציבוריים על תהליך ' הרחבת ההצבר ' , במשק הסגור יחסית של שנות החמישים והששים , שיעור האבטלה היה % 2 בממוצע . 
עם התגבשות ההון הדומיננטי והמעבר אל ' העמקת ההצבר ' , בשנות השבעים , שיעור האבטלה היה 3.5 % בממוצע . 
בשלהי ' המשטר הישן ' של שנות השמונים שיעור האבטלה היה % 6 בממוצע . 
ההשתלבות של המעמד השליט של ישראל בתהליך ' הרחבת ההצבר ' העולמי , בשנות התשעים , הביאה לשגשוג כללי ולצמיחה מהירה של כלל המשק ; כך , מכל - מקום , מצביעים הנתונים המצרפיים . 
ואכן , שנות התשעים מוכיחות את שברונן של האידיאולוגיות המצרפיות בנוסח ה ' מקרו - כלכלה ' : בשנים אלה של שגשוג מצרפי , שיעור האבטלה עלה לרמה של 8.7 % בממוצע , עם נטייה ברורה לעלייה נוספת . 
בשנות התשעים התגברו בהתמדה מגמות החלוקה - מחדש שהתבטאו במדדי אי - השיוויון של מקדמי ג'יני . 
במרוצת שנות החמישים הייתה ישראל אחת המדינות השיוויוניות ביותר בעולם . 
המעמד השליט של ישראל עלה על מוריו : בארה"ב , באותה תקופה , % 20 העליונים הצליחו לנכס הכנסות שהיו רק פי 10.6 מאשר % 20 התחתונים . 
מצד אחד עלו רווחי ההון וההכנסות והשכר בענפי ה ' הייטק ' , ומצד שני נבלמה העלייה בהכנסות ובשכר בענפים ' הישנים ' . 
לכך יש להוסיף גורמים אחרים : השכר הזול של העובדים הזרים אשר מתחרים בתעסוקה הלא - מיומנת של הישראלים ; מדיניות המיסוי הרגרסיבית ; הקיצוץ המתמיד בתקציבים , אשר הממשלים הישראליים , הן של ' העבודה ' והן של ' הליכוד' , הטילו על השירותים שמיועדים למרבית האוכלוסייה ; הריסת האיגודים המקצועיים , שחיסלה את מעט הייצוג שנותר בידי קבוצות נרחבות של שכירים ; ובעקבות זאת , פתיחת שוק העבודה והורדת המכסים . 
התוצאה של כל אלה מסתכמת בנתונים המצרפיים של האבטלה ושל מדדי אי - השיוויון . 
שמץ ממה שחוו וחווים העובדים הפלסטינים , בתקופת הכיבוש הישראלי מתחיל לחלחל אל תודעת העובדים הישראלים ולהפוך ללחם - חוקם . 
העסקנים הפוליטיים של הסדר החדש בישראל אינם שונים מעמיתיהם בעולם . 
הבוטה ביניהם היה נתניהו , אשר הביע בגלוי את מה שמתחריו ב ' עבודה ' וב ' ליכוד' טרחו להסתיר . 
התוצאה הייתה שבשנות התשעים , רבים ממצביעיו העניים של ' הליכוד' העתיקו את נאמנותם אל ' שס ' ואל מפלגות אתניות אחרות . 
מפלגות ' חברתיות' אלה נחשבות לזולות ביותר מבחינת מחירן הקואליציוני . 
בניגוד להסתה על - אודות ' הסחטנות הדתית' שמפיצים עיתוני המעמד הבינוני של ישראל – המחיר , שגובה ' שס ' תמורת שמירת הסדר החברתי באמצעות ייצוג השכבות העניות , הינו אפסי ביחס להכנסות אשר גובות קבוצות חברתיות מאורגנות בעלות זכיונות משוריינים . 
בין הקבוצות הפריבילגיוניות מצויות קציני צבא - הקבע והמשטרה והשירותים החשאיים ; קבוצות עובדים בעלי יכולת סבוטז' גבוהה , כמו עובדיהם המאורגנים של ' חברת החשמל ' , ' רשות הנמלים ' ו ' בזק ' ; קבוצות בעלות זיכיון מסוים על אמצעי הלגיטימציה , כמו מרצים בכירים ופרופסורים באוניברסיטאות ; קבוצות מקורבות למרכזי הממשל , כמו פקידים בכירים בממשל ועובדי ' בנק ישראל ' ; ועוד . 
אילו הייתה קיימת מפלגה המייצגת את האינטרסים של השכירים , לא היה סיכוי שתיווצר חלוקה - מחדש של הכנסות מהסוג שהתחולל בשנות התשעים . 
התשואה מאת ' שס ' הינה ענקית בעיני בעלי המשטר החדש ; משום שזאת מפלגת סטטוס - קוו שמעוניינת בעוני ובבערות של תומכיה , וחותרת לשמר את אופי ההצבר תוך התרכזות באידיאולוגיות של גזע ופולחן דתי . 
אין זה פלא , ששמעון פרס היה הראשון אשר גילה עוד באמצע שנות השמונים את הפוטנציאל האדיר שקיים בעסקני ' שס ' ; נתניהו ושרון שקדו לטפחם . 
באופן עקרוני , מצב כזה של אי - שיוויון בחלוקת משאבים חברתיים , בטיפוח ממשלתי ובהכנסות בין סקטורים וקבוצות אוכלוסייה שונות ? עשוי להביא לעיתים , לצמיחה מהירה במשק קפיטליסטי צעיר ; כך לפחות מקובל לחשוב , מאז מחקריו 
האמפיריים של סיימון קוזנץ . 
אולם כאשר הקפיטליזם מתייצב ויחסי השליטה מתגבשים , אי - השיוויון יוצר יותר ויותר השפעה שלילית על הצמיחה ; וזה כבר היה ידוע מאספקטים שונים של דמדומי האימפריה הבריטית לחוקרים כמו הובסון , הילפרדינג , קלצקי וקיינס . 
קיטוב גדל בהכנסות גורר עלייה בחיסכון של השכבות העליונות , וירידה ביכולת הצריכה של השאר . 
במשקים הסגורים שבין שתי מלחמות - העולם , בהם הוצבו הגבלות על סחר - החוץ וזרימת ההון – הקפיטליסטים נאלצו לקבל את התכתיבים ' האוטונומיים ' של פקידי הממשל , כדי למנוע את התמוטטות המשטר הקפיטליסטי בכללותו . 
אולם כאשר נפתחו המשקים ' הלאומיים ' , הקפיטליסטים אינם עוד חוששים משקיעת הביקוש האפקטיבי של השכירים . 
העולם נפתח , וסוף - סוף ניתן ' להרחיב ' את ההצבר בשטחים חדשים ובשווקים מתעוררים . 
בשנת 2000 כבר היו רשומות 110 פירמות ' ישראליות' בבורסת ניו - יורק שמחירן היה כפול מזה של 665 הפירמות הרשומות בבורסת תל - אביב ; הממשל הישראלי ייאלץ להשוות את תנאי המס של ה ' הייטק ' לאלה של דלוואר . 
ככל שהתהליך נמשך ? בעלי - הון בינלאומיים רוכשים נכסים מקומיים , ובעלי - הון ישראלים קונים נכסים מחוץ לישראל . 
ההון חדל מלהיות נכס ' לאומי ' ; הולכת ופוחתת יכולת התימרון של הממשלים , בין השולטים על הייצור החברתי ובין האוכלוסייה חסרת ההון . 
תהליך ' הדה - נציונליזציה ' של ההון משתקף בשרטוט ז' . 4 בשרטוט מוצגת קורלציה - נעה , אשר מודדת בכל נקודת - זמן בתקופת 1976 - 2001 את הקשר בחמש השנים הקודמות בין שיעור - השינוי השנתי במחירי המניות של בורסת תל - אביב ובין שיעור - השינוי השנתי במחירי המניות של ' נאסד " ק ' . הקו הישר החוצה את התצפיות הוא הרגרסיה הלינארית ( המודדת את השונוּת בין שתי הסדרות ) , והוא מצביע על המגמה הכללית . 
הסקלה משמאל מסמנת את עוצמת הקשר . 
שרטוט ז' 
משמעות הגלובליזציה : הדה - נציונליזציה של ההון 
המגמה הכללית מראה קשר שהולך ומתהדק במרוצת השנים בין שתי הסדרות ; ופירושו של קשר זה הוא ששיעורי - הרווח בשתי המדינות , ארה"ב וישראל , משתנים באופן הולך ודומה . 
עד אמצע שנות השמונים , הקשר בין שתי הבורסות היה נמוך ; וברוב הזמן , אף שלילי . 
ישראל עדיין הייתה מבוצרת ; המעמד השליט ניהל משק של מלחמה מתמדת תוך ' העמקת ההצבר ' , באמצעות הגבלת ייבוא ההון וייצואו , ובאמצעות פיקוח ממשלתי על שערי המטבע . 
מאז ' הליברליזציה ' בסוף שנות השמונים וה ' דה - רגולציה ' של שנות התשעים ? הלך והתהדק הקשר בין השינויים בשיעורי - הרווח של שני המשקים ( בשרטוט , עד לכמעט 0.7 ) . 
קבוצות ההון הדומיננטי , אם כן , הגשימו את החלום האמריקני של ' מזרח - תיכון - חדש ' ; אולם שאר האוכלוסייה הישראלית חשופה לפגעי תהליך ההצבר החדש , ללא שום הגנה . 
עד לאחרונה , שוק ניירות - הערך בניו - יורק נדחף על ידי ה ' שוורים ' ; משום כך , לא הורגש קרע ישיר ומיידי בין בעלי ' הכלכלה החדשה ' לבין אמצעי הקיום של מרבית האוכלוסייה הישראלית . 
לאחרונה , שוק ' הכלכלה - החדשה ' התחיל לצנוח ; ואם הוא יתנהל על ידי ' הדובים ' , הפגיעה באוכלוסייה הישראלית תהיה עמוקה ביותר . 
ההתפתחויות של שנות התשעים מבשרות את קץ האתוס הציוני . 
במרוצת המאה - העשרים הלכה התנועה הציונית יד ביד עם ההתפתחות הקפיטליסטית בעולם . 
כאידיאולוגיה דומיננטית , היא הצליחה לחבר לכאורה אינטרסים ' לאומיים ' עם תהליכי הצבר קפיטליסטיים . 
בגלגולה המפלגתי , היא השכילה לשכך קונפליקטים מעמדיים , תוך גיוס אוכלוסייה הטרוגנית של מהגרים למלחמה מתמדת נגד אויבים לאומיים משותפים . 
בגיבושה המדיני , היא סייעה ליצירת קפיטליזם מלחמתי שהיה מהמגובשים ביותר בעולם . 
המעמד השליט של ישראל הלך והתגבש לאורך ההיסטוריה הציונית כשהוא משנה את מוסדות השליטה מהתקופה הקולוניאלית , דרך האֶטטיזם , דרך התגברות קבוצות - ההון הדומיננטיות ועד לטרנסלאומיות . 
בסוף שנות התשעים בולטת לראשונה הסתירה ( ולא ' שסע' כלשון השיחדש הסוציולוגי ) בין האינטרסים הטרנסלאומיים של ההון הדומיננטי לבין האינטרסים הקיומיים של האוכלוסייה היהודית והערבית בישראל . 
ההתקוממות הפלסטינית למן שנת 2000 חשפה ביתר שאת את הקרע , שנוצר בין הפרוייקט הציוני הטריטוריאלי של העבר לבין האינטרסים הגלובליים של ההון . 
אחרית למהדורה השניה : מלחמת - תרבויות או הצבר - הון ? 
( קיץ 2004 ) 
א . 
מה השתנה בתחילת המילניום ? 
במרוצת שנות התשעים התבשרנו על ידי פוליטיקאים , אידיאולוגים ושאר בעלי - עניין , שקיים ' סדר - עולמי - חדש ' . 
הסדר הזה , כך סיפרו לנו , כולל ' סחר - חופשי ' , ' גבולות - פתוחים ' ו ' ליברליזם ' . 
סוציולוגים מטעם הלעיטו אותנו בביטויים אופנתיים , כמו ' כפר - גלובלי ' , ו ' רב - תרבותיות' . 
כלכלני הממסד חשפו בפנינו אגדות על נפלאות ' היוזמה החופשית' , ה ' דה - רגולציה ' וה ' הפרטה ' . 
אנליסטים ומנתחי עתידות דיווחו על ישות חדשה שצמחה לפתע ושמה : ' הכלכלה - החדשה ' . 
היסטוריונים הזדרזו לבשר לנו על ' קץ ההיסטוריה ' - סיומו של עידן הסכסוכים האידיאולוגיים . 
אקדמאים דנו בכובד ראש בעלייתו של יצור חדש ושמו : ' החברה האזרחית' . 
חלקם אף סיגל לעצמו מין ' שיח ' קופצני של אנטי - פילוסופיה יומרנית המכונה ' פוסט - מודרניזם ' . 
ולכל המהומה הזאת הדביקו שם אופנתי : ' גלובליזציה ' . 
בעידן החדש , כך טענו , נעלמה המחלה הכרונית של ' העולם הישן ' , האויבת הגדולה של המין האנושי : האינפלציה . 
המומחים החדשים טענו כי הגידול בפריון ובהשקעות ב ' שווקים המתעוררים ' מצד אחד , והניהול המוניטריסטי התקיף של הממשלים , מצד שני , סייעו להדברת האינפלציה . 
הנה למשל : בעוד שבשנת 1991 מדד המחירים לצרכן ( ממוצע עולמי ) עלה ב - % , 30 הרי שבשנת 2000 עלה המדד ב - % 5 בלבד . 
הקללה השניה של עידן המלחמה הקרה , כך נאמר , הייתה ההוצאה הביטחונית הגבוהה . 
אלא שאז הגיע הסדר העולמי החדש . 
הסדר הזה הביא עמו שגשוג ויציבות , שהתבטאו בירידה מתמדת של תקציבי הביטחון . 
כך למשל : בשנת 1989 היה סך - כל הוצאות הביטחון בעולם 4.7 % מהתפוקה הגולמית העולמית ; ואילו עשור לאחר - מכן , ב - , 1999 הוצאות הביטחון נפלו למחציתן - רק 2.4 % מהתמ"ג בעולם . 
והנה , בשנת , 2001 או ' בתחילת המילניום ' כפי שאוהבים לכתוב בעיתונים , הוחלפו הסיסמאות : לא עוד ' שלום של שווקים ' אלא ' מלחמה עולמית בטרור ' . 
את מקומה של ה ' רב - תרבותיות' ירשה ' מלחמת הציביליזציות' . 
כרזות ' חופש - המסחר ' הוסרו בחיפזון ובמקומן קיבלנו מסע - צלב של ' מקדונלד' נגד ' מקג'יהד' . 
ה ' גלובליזציה ' התפוגגה ואנשי הפוליטיקלי - קורקט התחילו לדבר ( ' לשיח ' ) על ' האימפריאליזם ' . 
האנליסטים של ' הכלכלה - החדשה ' איבדו את הרייטינג שלהם , או שהתגלו כסתם נוכלים וכמריצי מניות - ואל מרכז הבמה חזרו האסטרטגים העתיקים , אלה הבקיאים במסתורי ' הביטחון - הלאומי ' , אלה השחים על ' הטרור העולמי ' ועל ' הנשק להשמדה המונית' . 
גם המגמות החשובות שסימלו את הנאו - ליברליזם בשנות התשעים נמוגו : הודעות ונתונים התפרסמו על הירידה הגדולה בתנועת - ההון בעולם ; על הגידול המהיר בגירעון התקציבי של ארה"ב ; על העלייה התלולה של תקציב הביטחון האמריקני . 
גילויי - דעת מביכים הופיעו , על המדיניות המוניטרית הרכה של הבנק הפדרלי - המוריד את שער - הריבית ונוטש את מדיניות ' הדולר החזק ' . 
נגיד הבנק , אלן גרינספן , נשמע יותר ויותר מדבר בפסקנות על הצורך הדחוף בקצת אינפלציה לזירוז מחזור העסקים . 
מאז שנת , 2001 מתחבר הסיפור הנאו - ליברלי בדרך כלשהי למגמה החדשה של מלחמה עולמית בטרור . 
בעבר הייתה מוסכמה , ולפיה ' ליברליזם ' , ' חופש ' ו ' זכויות - אזרח ' נוטים לשלום ולשגשוג ; ואילו ' בולשביזם ' , ' סוציאליזם ' ושאר מיני עריצות , פניהם למלחמה ולעוני . 
המאה העשרים - ואחת , לעומת - זאת , מגלה סיפור חדש , ממנו ניתן להגיע למסקנה לא מפתיעה : קיים יצור כלאיים המכונֶה ' מלחמות - נאו - ליברליות' . 
המלחמות הללו , כך נאמר , הן חלק מאסטרטגיה רבתי , שמיועדת להפיץ את בשורת ' השוק - החופשי ' של ארה"ב . 
בסיפור הזה אף נכתב , שהנאו - ליברליזם נתקל בהתנגדות מצד כל מיני אינטרסנטים דתיים ותרבותיים , אשר רובם נמצאים במזרח - התיכון ( לא כולל רבנים ומתנחלים חלילה ) . המזרח - התיכון הוא המרכז העולמי לטרור ובו מוקד הסכנה לנאו - ליברליזם . 
באזור זה מצויות רזרבות הנפט הגדולות בעולם , ואלה חשובות להמשך שגשוגה של התרבות הדמוקרטית המערבית . 
באזור רוחשות קבוצות קנאיות , המאיימות על מאגרי הנפט והן גם בעלות יכולת להשיג נשק להשמדה המונית . 
הצירוף הזה של קנאות איסלמית , התנגדות לדמוקרטיה , נשק להשמדה המונית ורזרבות נפט - הוא איום גלובלי על הדמוקרטיה ועל המשך הפצתו של הנאו - ליברליזם . 
מכאן צומח ההסבר למגמה העולמית הזאת בעלת שני המרכיבים : מצד אחד , הממשלים מפעילים קיצוצים בתקציב נגד עניים ונגד קבוצות בלתי - מאורגנות , ומקדמים מדיניות של חופש - מסחר וגבולות - פתוחים , כחלק מהטבות לפירמות בינלאומיות והפרטות לטובת המקורבים - ומצד שני , הם דואגים שהמלחמה נגד הטרור לא תדעך , חלילה . 
אין להתפלא שבקונטקסט הזה ניעורו החגבים בישראל . 
בשנות האלפיים עלו מאוב דמויות כמו שרון , פרס , בן - אליעזר ושות' , אשר בעשור שקדם דמו לגרוטאות מתקופת האבן הציונית . 
וככל שהמלחמות ושיעורי - האבטלה הסלימו – כך , ראו זה פלא – הם הפכו ל ' רלבנטיים ' . 
אפילו פרס נראה יותר אמין בתחפושתו האחרונה כמקדם שלום מזוין . 
אפילו העסקנים האנלפבתים , המושחתים ומשרתי הפשע - המאורגן , שגודשים עד אפס מקום את הממשלות הישראליות ואת מרכזי המפלגות הגדולות , כבר מתקבלים בסלחנות או כחלק ממצב טבע . 
גם ערפאת והפת"ח שחזרו לככב כטרוריסטים , התמזגו היטב בתפאורת הרקע . 
הכיבוש מחדש של השטחים הכבושים והמצור על הערים הפלסטיניות השתלב היטב עם הפשיטות האמריקניות באפגניסטן ועם הפלישה האמריקנית לעירק . 
המצור על הפלסטינים נראה כחלק מתוכנית רחבה יותר של מלחמה ב ' ציר - הרשע' , שבעקבותיה , כך הובטח , יסולקו הטרוריסטים מהעולם , ובמקומם ישררו ' דמוקרטיה ' , ' יציבות - מדינית' , וכמובן , לא לשכוח , ' שוק - החופשי ' ו ' הפרטה ' . 
האם מדובר בשיבה אל גרסה רעננה של האימפריאליזם הישן והחמים ? 
האם זו הערכות מדינית של המעצמות שמיועדת לפלס דרך אל המשך התהליך של ' הגלובליזציה הכלכלית' ? 
האם הגדלת תקציבי הביטחון בארה"ב ובמדינות המפותחות , תכריח את האוכלוסיות העניות ברחבי העולם לסגוד ל ' שוק - החופשי ' ולהתפלל ל ' ליברליזם ' ? 
ואולי מדובר ב ' סדר - חדש ' אחר שהולך ומתרקם ; סדר שכולל שינוי מהותי ביחסי - הכוח שמניעים את המשטר הקפיטליסטי , כלומר שינוי בקרב הקבוצות הדומיננטיות ששולטות בעולם ? 
ב . 
ההיגיון המוסכם : השמרנים 
המעבר המהיר , משגשוג למיתון ומשלום למלחמה , לווה עד עתה בויכוח תקשורתי ער , שהגיע לשיאו בעת הפלישות לאפגניסטן ולעירק . 
השהות הממושכת של צבא אמריקני בעירק עוררה פרץ חדש של מחלוקות בין כתבני הימין והשמאל . 
תוכן הנאומים והמאמרים לא השתנה , רק הסיסמאות השתנו . 
אי - אז בתקופת ' הכפר - הגלובלי ' , הויכוח היה בעד ' הגלובליזציה ' או נגדה . 
עתה , משהוחלפו הכרזות – הוויכוח הוא , בעד ' האימפריאליזם ' או נגדו , כלומר : בעד ' האימפריאליזם האמריקני ' או נגדו . 
מומחי הממסד סבורים שאין מנוס מכיבוש - מחדש של העולם הקולוניאלי לשעבר . 
כל זאת , למען ייצוב הסיסטמה על פי המתכון ' הריאליסטי ' הידוע . 
הסיסטמה אינה יציבה , מסבירים המומחים , משום שעם נפילת ברית - המועצות , הפך העולם ל ' חד - קוטבי ' , לא - עלינו , והדבר טורד מאד את שנתם של האקדמאים העמלים במכוני המחקר האסטרטגיים . 
לכן הם ממליצים : " ... האימפריאליזם שימש תמיד נטל על כתפי האדם הלבן . 
אולם למרות השם הרע שיצא לו בעבר , הוא אינו חדל להיות חיוני ... ". כך , מכל מקום , סבור מייקל איגאנטייף , פרופסור למדיניות של זכויות אדם בבית - הספר לממשל על שם קנדי באוניברסיטת הארוורד ( Foster , 2002 ) . 
סטיבן רוזן , פרופסור אחר העומד בראש מכון אולין ללימודים אסטרטגיים באוניברסיטת הארוורד , טען כי " ... המטרה שלנו אינה לצאת למלחמה כך סתם , אלא להחזיק בעמדות האימפריאליות שלנו ולהמשיך לשמור על הסדר האימפריאלי ... " ( שם ) . 
פרופסור מפורסם אחר ליחסים - בינלאומיים , זבגניו בז'ז'ינסקי , הידוע יותר כמי שעמד בראש המועצה - לביטחון - לאומי בתקופת הנשיא קרטר , טוען שהמטרה העיקרית בשמירה על שלמות האימפריה היא " ... למנוע מזימות מצד הווסאלים ; לדאוג להמשך תלותם ולעצור את הברברים מלהתאחד ... " ( שם ) . 
הברברים שואפים להרוס את הסדר העולמי ולמוטט את השוק הגלובלי ; משום כך טוען תומס פרידמן , בעל טור ידוע ב ' ניו - יורק טיימס ' : " ... כדי שהגלובליזציה תמשיך להתפשט , אסור לאמריקה להירתע מלפעול כמעצמת - על כל יכולה ... היד הנעלמה של השוק לא תפעל ללא האגרוף הסמוי ... וכינויו של האגרוף הסמוי אשר שומר את העולם בטוח עבור הטכנולוגיות של עמק הסיליקון : צבא - ארה"ב , חיל - האוויר , הצי והמרינס שלה ... " ( Friedman , , 1999 p . 
373 ) . 
ג . 
ההיגיון המוסכם : הרדיקלים 
הרדיקלים מיהרו להתייצב בסך ולגנות את הפלישה לאפגניסטן ולעירק . 
הם ראו בפלישה חלק מ ' האימפריאליזם - האמריקני ' . 
הם טענו , שארה"ב מנסה להשליט את ' ההגמוניה ' שלה בעולם ; להמשיך בדיכוי ' העולם - השלישי ' , ' הפוסט - קולוניאלי ' ולהותירו במצב של ' תלות' , ' תלות - כלכלית' ו ' תלות - תרבותית' - אם לצטט את רוח הכרזות הממוחזרות . 
בין הרדיקלים בלטו המרקסיסטים - האקדמיים . 
בשנות התשעים , רובם התגלו כחסרי דרך תיאורטית , ולמעשה , כחסרי יכולת מחקרית . 
הם התקשו להגדיר במדויק את טיבו של האימפריאליזם הזה . 
האם הוא מגמה חדשה שהתפתחה ? 
האם המגמה הזאת אינה דומה לאימפריאליזם של תחילת המאה העשרים ? 
האם האימפריאליזם החדש שונה מזה של תקופת המלחמה הקרה ? 
מה זאת בדיוק ' תלות' וכיצד היא התפתחה ? 
מי הם השולטים והמדכאים ? 
מי זאת ' ארה " ב ' ? האם זאת המדינה הפדרלית של ארה"ב ? 
האם זה ' הבית הלבן ' ? 
' העם האמריקני ' ? 
' הבורגנות האמריקנית' ? 
המעצמות ? 
אולי ' המדינות העשירות' ? 
שמא השרים והפקידים הבכירים במדינות הללו ? 
' הפנטגון ' ? 
' הבנק העולמי ? 
' הבנקים ? 
ביל גייטס ? 
הקורפורציות הבינלאומיות ? 
אחת הבולטות בקרב המרקסיסטים החדשים האלה הייתה אלן מיקסינס - ווד . 
היא קבעה נחרצות כי " ... הגלובליזציה היא למעשה האימפריאליזם החדש ... " ( Meikskins Wood , , 2002 p . 
24 ) . לטענתה , הדרך שבה מצדיקה ארה"ב את הפלישה לאפגניסטן ואת ' המלחמה העולמית בטרור ' , משקפת בנייה של אימפריה חדשה . 
לדעתה , אימפריות חדשות תמיד יצרו הצדקות חדשות לאינטרסים שלהן . 
כך , למשל , ראשי הרפובליקה ההולנדית , אשר בנו אימפריה מסחרית במאה השבע - עשרה , המציאו את החוק הבינלאומי למען הבטח את עליונותם הימית . 
ובדומה , הבריטים המציאו את קדושת הקניין הפרטי ואת תיאורית הערך , כדי להצדיק את הקולוניאליזם הקרקעי באירלנד ובצפון - אמריקה . 
יותר מאוחר , במאה התשע - עשרה , הם הקימו אימפריה חדשה שהשתרעה על פני שטחים ענקיים באסיה ובאפריקה . 
היה זה ' אימפריאליזם - קפיטליסטי ' שהתבסס על ' התפשטות כלכלית' , ומשום כך ביסס את הצדקותיו על תכתיבים של ' השוק החופשי ' . 
לא היה מדובר במלחמות מדיניות או בקולוניזציה של מתיישבים , אלא בתכתיבים של ההון . 
במאה העשרים , ממשיכה מיקסינס - ווד , ההון העולמי אינו יכול להסתפק בשליטה אימפריאליסטית ישירה של מעצמות על העולם . 
הוא זקוק להתפתחותן של מדינות ריבוניות רבות , כמובן תחת חסותן של המעצמות : " ... למעשה , תהליך זה הפך לאסטרטגיה העיקרית של האימפריאליזם הקפיטליסטי : ליצור הרבה מדינות מקומיות כדי שתשמשנה כצינור להפצה של התכתיבים הקפיטליסטים ... " ( שם ) . 
אבל , טוענת מיקסינס - ווד , ככל שהאימפריאליזם - החדש הזה הלך והתבסס במדינות הקליינטיות , כן גבר הסיכון להתפרצות של מהפכות דמוקרטיות אנטי - אימפריאליסטיות בתוך המדינות הללו . 
מנגד , ממהרת ווד להרגיענו : " ... אין זה אומר שארה"ב , כנושאת העוצמה העליונה של ההון הגלובלי , תפתח במלחמה ללא סיבה , אך רק למען הפגנת הכוח ... אלא , מכל מקום , המטרה העיקרית היא להפגין את ההגמוניה של ארה " ב ... " כי " ... אימפריה חסרת גבולות , ללא טריטוריה , דורשת מלחמה אין - סופית . 
אימפריה בלתי - נראית דורשת מלחמה בלתי - נגמרת , דוקטרינה חדשה שתצדיק אותה ... " ( שם , עמ' 26 ) . 
וכל הסיסמאות הלעוסות הללו מתנוססות בכתב - עת בשם ' מטריאליזם - היסטורי ' . 
בעבר , צירוף - המילים הזה סימל ניסיון לחשוף את המציאות קשת - היום , לפרוץ את הדוגמות ' המטאפיזיות' של הבורגנות . 
בזמננו , מדובר בלהטוטים דוגמאטיים המוגשים בשפה נמלצת אקדמית ללא ניסיון , ולו מזערי , לרדת אל חקר המציאות המשתנה . 
והמציאות , מוטב שלא להביט בה : שהרי , מה עושים עם מציאות של מעצמה מתמוטטת ? 
בשנות החמישים די היה בכמה עשרות סוכנים ומרגלים אמריקניים באיראן כדי להפיל את ממשלו של מוצאדק , אשר ניסה להלאים את הנפט של ' איי.פי.סי'. באותה תקופה טרם כינו זאת בשם כאילו גרמשיאני אופנתי כזה - ' הגמוניה ' . 
מאז שמדינה חקלאית כמו ויטנאם הדפה את צבא ארה"ב , לא צלחו במיוחד עסקי ההגמוניה . 
המציאות השתנתה , וכיום , מסתבר , יש צורך בצבאות גדולים של ' קואליציה ' כדי לפלוש למדינה פריפריאלית כמו עירק ; וגם כך אין הצבאות הללו מצליחים ' להחזיר את הסדר ' . 
כמו כן מסתבר , שמדינות כמו סוריה ואיראן וכן מיליציות ומחתרות אינם נרתעות מעימות עם הצבא האימפריאלי הכל - יכול של ארה"ב . 
בשנות החמישים העידו הביצועים המצרפיים של המשק האמריקני כי מדובר במעצמה : עודף יצוא על היבוא ; עליונות לסחורות האמריקנית ברחבי העולם ; תקציב ממשלתי מאוזן פחות או יותר ; דולר יציב , העומד במרכז הסיסטמה המוניטרית העולמית ; מצבת חוב ממשלתית קטנה ( שאמנם תפחה במלחמת - העולם השניה והגיעה לטריליון דולר , אולם נותרה ברמה זאת במרוצת שלושים השנים הבאות ) . 
העובדות ( המדומיינות ) הלא - נעימות של המציאות הן : מאז סוף שנות הששים , או מאז נשיאותו של ניקסון , גדלו הגירעונות התקציביים . 
בתקופת נשיאותו של פורד , הפך המשבר הפיסקלי לחלק בלתי - נפרד במציאות הפדראלית של ארה"ב . 
התוצאה הייתה עלייה תלולה של החוב הממשלתי של ארה"ב . 
כיום רמת החוב של ממשלת ארה"ב היא כ - 5.7 טריליון דולר - החוב הגדול ביותר בעולם שנושאת מסגרת מדינית כלשהי . 
העלייה הזאת בחובות קיבלה תאוצה דווקא בתקופת השגשוג האימפריאלית של רייגן ובוש - האב . 
משום כך נראה , שאירועי הדור האחרון – פירוק הסכמי ' ברטון - וודס ' , הופעת ה ' יורו ' , הקמת ה'ג'י - ' 7 ויצירת הסדרים שונים של שיקלול מטבעות – אינם מקריים . 
הם מעידים כי הדולר אינו עוד מטבע אימפריאלית . 
אבל גם למציאות הזאת ניתן למצוא הסבר אימפריאלי : דיוויד הארווי , פרופסור אופנתי לגיאוגרפיה - פוליטית באוניברסיטה העירונית של ניו - יורק , מסביר כי ' האימפריאליזם - החדש ' הוא דווקא תגובה לירידה הזאת בביצועים הכלכליים . 
לפי הארווי , ארה"ב מצויה בתהליך של ירידה משום שהיא סובלת ( לא פחות ) ממשבר של ' הצבר - יתר ' . 
משום כך היא נזקקת לשימוש בשיטות של ' הצבר פרימיטיבי ' , המגובות בפעילות צבאית ברחבי העולם ; וזאת , כדי לסחוט ' עודף כלכלי ' . 
" ... הקפיטליזם המשיך להתקיים חרף המשברים ונבואות הזעם מימין ומשמאל שבישרו את נפילתו המתקרבת . 
שרידותו של הקפיטליזם הינה מסתורין שדורשת הבהרה ... הן לנין והן רוזה לוקסמבורג , טענו , כל אחד מהם מסיבות שונות ומכיוונים תיאורטיים שונים , כי האימפריאליזם - שהוא בעצם צורה מסוימת של ייצור מרחב - היה הפיתרון למשבר של הקפיטליזם . 
אך שניהם טענו גם , שפיתרון זה הגיע לקיצו לנוכח הסתירות הפנימיות שלו . 
בשנות השבעים אני [ דיוויד הארווי ] פתרתי את הבעיה הזאת באמצעות חקירת מנגנון אותו כיניתי בשם ' תיקון - מרחבי - זמני ' ( ‘ spatio - temporal fixes ’ ) . מנגנון זה פועל נגד הסתירות הפנימיות של הצבר ההון . 
טיעון זה נראה הגיוני רק בהתייחסות לנטייה המתפשטת של הקפיטליזם ( על פי התיאוריה של מרקס על נפילת שיעורי - הרווח ) להפיק משברים של הצבר - יתר ( overaccumulation ) . משברים מסוג זה באים כתוצאה מעודפי - הון שמלווים במקביל בעודפי כוח - עבודה , בלי שבאותה - עת יהיו אמצעים לביצוע מטרות חברתיות יצרניות באופן רווחי . 
ואם אין בנמצא מנגנון כללי להפחתת ערכים , או אף להריסת ערכים - של הון ושל כוח - עבודה - הקפיטליזם חייב למצוא דרך כדי להטמיע את העודפים הללו . 
" ... הקפיטליזם הגלובלי סבל מבעיה מתמשכת וכרונית של הצבר - יתר מאז שנות השבעים . 
אני מוצא את החומר האמפירי , שרוברט ברנר אסף בנושא הזה משכנע ברובו . 
אני מפרש את חוסר היציבות שעבר הקפיטליזם - הבינלאומי באותה תקופה כסדרה ארעית של תיקונים - מרחביים - זמניים שנכשלו בהתמודדות עם הבעיה של הצבר - יתר . 
באמצעות חוסר - היציבות הזאת , ארה"ב חתרה לשמור על עמדתה ההגמונית בתוך הקפיטליזם הגלובלי . 
ניתן לראות את השינוי הנוכחי של ארה"ב , שפנתה לעבר אימפריאליזם גלוי הנתמך בכוח צבאי , כסימן להחלשת ההגמוניה הזאת , וזאת עוד לפני שהאיום הרציני של מיתון ופיחות - ערכים מתפשט בבית ... אבל אני גם רוצה להוסיף , כי אל חוסר היכולת לצבור באמצעות יצור - מורחב באופן יציב - התלווה גידול בניסיונות לצבור באמצעות שוד וביזה ( dispossession ) . זאת , מכאן , מסקנתי שמדובר במה שכמה יעדיפו לכנות ' אימפריאליזם - חדש ' ... " ( Harvey , 2002 : . 
1 - 2 ) . 
תרגום : לפרופסור הארווי אין שמץ של מושג מהו ' הצבר - יתר ' ( overaccumulation ) . הוא אינו יודע מהם ' עודפי - הון ' ( surpluses of capital ) ואף אינו טורח לתהות כיצד מודדים את ' תהליך הצבר - ההון ' ( capital accumulation ) . 
יש להעיר , למען שרידי החשיבה המדעית שנותרו בעולם החדש - אמיץ , כי המדידה של ' הצבר ההון ' הינה צעד חיוני ראשון בהשגת ידיעה כלשהי על כך שקיים ' משבר של הצבר - יתר ' ( crisis of overaccumulation ) . 
אבל כמו לכל מאמין קנאי , ברור להארווי , ש ' עובדות' הן מוצר לא אופנתי ; ועל כן , לא כדאי להניח להן לבלבל את מוחו . 
לעומת זאת קיימות כמה אמיתות נצחיות שאין לערער עליהן : 
• ראשית , קיימת " סתירה - פנימית בתהליך הצבר-ההון " , שמאיימת תמיד על הקפיטליזם . 
• שנית , ' הסתירה - הפנימית' הזאת נובעת מתוך " ... תיאורית מרקס על נפילת שיעור - הרווח ... " ( ראו פרק ב' בספר ) . 
• שלישית , סתירה זאת פורשה על ידי אבות הכנסיה , לנין ולוקסמבורג , והפכה לפולחן " משבר של הצבר-יתר " , אשר סימניו האפוקליפטיים מופיעים בתודעה כמושגים של " עודפי - הון ועודפי כוח-עבודה " . 
• רביעית , ' המשבר ' הזה מקוזז על ידי " תיקון-מרחבי-זמני " . 
זהו מותג שהונפק על ידי הארווי לפני כעשרים שנה ומתאים באופן על - זמני לכל אירוע תקשורתי . 
המותג הזה אומר , שהקפיטליזם מציל עצמו על ידי " ייצור - מתרחב של מרחב-זמן " . 
למה ? 
כי ' מרחב - זמן ' זה סקסי ונראה כאילו קשור לכאילו - פיזיקה גבוהה ; אבל זאת בסך - הכל הנפקה מחודשת ונדושה של תזת ' הקפיטליזם - המונופולי ' ו ' הקיינסיאניזם - הצבאי ' של סוויזי ובראן ואנשי אסכולת Monthly - Review ( ראו הקדמה וכן פרק ו' בספר ) . 
• חמישית , אם ' הייצור - המתרחב ' הזה אינו מצליח לפתור את ' משבר עודף - ההצבר ' - או אז הקפיטליזם בצרות , והוא עובר להצבר באמצעות ' שוד' . 
וזה בעצם ' האימפריאליזם - החדש ' . 
בכל עשרים ואחד העמודים הצפופים של המאמר , נזהר המחבר מלהציג בפני הקורא אפילו בדל הוכחה או מבנה כמותי כלשהו , ולו ּ קונבנציונלי , שיאמת את הסיסמאות . 
אולי היה ראוי , לדוגמא , שיצייר תמונה שלמה של תהליך הצבר ; או שלשם שינוי , ינטוש לרגע את מחסה הדוגמה וינסה להסביר לעצמו ולאחרים , באופן עצמאי , מה זה ' הצבר ' ומה מידותיו ומה הופך אותו ל ' הצבר - יתר ' . 
מכאן גם עולה המסקנה , שאין צורך בהוכחה לקביעה המרכזית של המאמר ולפיה " ... הקפיטליזם הגלובלי סבל מבעיה מתמשכת וכרונית של הצבר - יתר מאז שנות השבעים ... ". זאת אינה טענה או השערה . 
זאת תפילה ( או ' נראטיב ' בלשון האנטי - מדעית השלטת בימינו ) ועל - כן אין צורך בהוכחות מתחום ההיגיון - חושים , אשר תצבענה , נניח , על הצבר ' נורמלי ' שהתקיים בשנות הששים - בניגוד ל ' הצבר - יתר ' המתקיים משנות השבעים ועד היום . 
האמת היא שהוכחות מסוג זה דורשות הקמת תשתית מחקרית אלטרנטיבית מהסוג שניסו בזמנו להקים סוויזי וחבריו בארה"ב או מנדל וולרסטיין וחבריהם באירופה . 
לפוסט - מרקסיזם האופנתי והמסובסד , לא רק שאין עניין בכך – אלא שהוא אף עוין מחקר מדעי יצירתי . 
שהרי , רק באמצעות בלימת הייצור המדעי ניתן לשמור על ההצבר האקדמי . 
הארווי מפנה את הקוראים לספרו של רוברט ברנר , אחד מהפוסט - מרקסיסטים האופנתיים , שכתב לכאורה על המשבר בו נתונה ארה"ב . 
הנתונים בספרו של ברנר מבוססים , כמובן , על הנתונים הרשמיים שהנפיקו פקידי המדינה הקפיטליסטית . 
הוא לא עשה , חלילה , מאמץ לעבד את הנתונים או להקים תשתית סטטיסטית אחרת , אשר תתבסס על תיאורית - ערך אלטרנטיבית . 
ואכן , הספר הותקף על ידי מרקסיסטים רבים בטענה שהוא ספר יומרני , המבוסס על דרך - מחשבה ונתונים נאו - קלאסיים ועטוף בכרזות מרקסיסטיות . 
אבל גם כך , בסיוע הנתונים וההיגיון הקונבנציונליים , לא ברור כיצד הארווי החליט שארה"ב סובלת למן שנות השבעים ועד ימינו ממשבר כרוני של ' הצבר - יתר ' . 
הנתונים שמציג ברנר מראים , כי מאמצע שנות השמונים או מסופן , היה גידול בשיעורי - הרווח ' התעשייתיים ' ו ' הפרטיים ' בארה"ב ; ובעיקר , הם גדלו במהירות מאמצע שנות התשעים . 
אגב , גם אצל מרקסיסטים יותר רציניים , שמנסים לבנות תמונה כמותית אלטרנטיבית , המגמה אינה שונה ואף יותר חדה . 
בקיצור , אין בידינו הסבר הגיוני ומשכנע , מהיכן צץ ' האימפריאליזם - החדש ' הזה , ומה זה בכלל ' אימפריאליזם ' בסוף המאה העשרים . 
והחשוב ביותר : כיצד ' האימפריאליזם - החדש ' קשור לתהליך הצבר - ההון ? 
כיצד הוא קשור ל ' גלובליזציה ' ? 
האם יש לו קשר כלשהו ליצור האופנתי הזה שמכונה ' קפיטליזם ' ? 
האם הוא נובע מגורמים ' כלכליים ' או שמא אחראים לו גורמים ' מדיניים ' ? 
ד . 
" האימפריאליזם - החדש " והפוסט - מרקסיזם 
ההגות המרקסיסטית המקורית אודות האימפריאליזם התייחסה בעיקר לדחף של ' עודפי - הון ' במרכזים הקפיטליסטיים , שמחפשים מוצא בפריפריות הלא - קפיטליסטיות ; כל זאת , כדי לשמור על שיעורי - הרווח ולמנוע משבר של ' ההון המונופולי ' . 
לשם כך נזקק ההון ' הלאומי ' להשתלטות מדינית , ולעתים - קרובות צבאית , על טריטוריות חדשות . 
זאת תמצית הטיעון . 
הסממן המובהק לאימפריאליזם , אם כן , הוא ' יצוא - הון ' , כלומר , תנועות - הון גדולות בכיוון אחד : מהאזורים המרכזיים אל עבר הפריפריות העולמיות . 
אבל , סקירה של תנועות - ההון בעשרים השנים האחרונות מראה מצב שונה : עיקר ההון זורם דווקא בין המדינות הקפיטליסטיות המובילות לבין עצמן , ורק מצער ממנו זורם אל המדינות הפריפריאליות . 
אבל הבה נניח , שאין ליחס לכך חשיבות יתר : אולי , בין השאר , משום שיצוא ההון - המונופולי לפריפריה , מועט ככל שיהיה , נוטה להצטבר בפריפריה , ובמרוצת הזמן , משקלו הולך וגובר בהשקעות , בהכנסות וכמובן בחובות של המדינות הפריפריאליות . 
אך גם אם נניח זאת , הבעיה היא , שרוב הכותבים מתרכזים בנתונים של תנועות ההון נטו - כלומר , בהפרש בין יבוא - ההון לבין יצוא - ההון . 
מנתוני הנטו מתקבל הרושם , שבסוף המאה התשע - עשרה , יצוא ההון , כאחוז מהתפוקה הלאומית - הגיע לרמת שיא בהשוואה למאה העשרים . 
אולם הרושם הזה עשוי להיות מטעה : אם ההון זורם לשני הכיוונים – תנועות יבוא - ההון ויצוא - ההון נוטות ל ' בטל ' זו את זו , ולגרום לכך שתנועות - ההון - נטו יהיו נמוכות יחסית לסך תנועות - ההון בשני הכיוונים ; וכאשר היבוא והיצוא של ההון משתווים - נרשם אפס בסעיף תנועות - ההון - נטו . 
מכאן , שהאינדיקטור הראוי לבדיקה הוא תנועות - ההון - ברוטו - כלומר , צירוף היבוא והיצוא של ההון . 
מדוע נושא זה כה חשוב ? 
כי אם ההון ינוע בכיוון אחד בלבד ( נניח , מן המרכזים הקפיטליסטיים אל הפריפריה העולמית ) – ואולי זה היה התהליך בסוף המאה התשע - עשרה - אזי יתכן כי יש , במקרה כזה , משמעות לתנועת - ההון - נטו ( המשתווה לברוטו ) . אם , לעומת זאת , ההון נע לשני הכיוונים - המצב יהיה רחוק מאימפריאליזם , וידרוש בחינה - מחדש של הנושא . 
וזהו אכן המצב בסוף המאה העשרים . 
שרטוט אח ' מציג את שני סוגי החישוב של תנועות - ההון במדינות הקפיטליסטיות המובילות ( G-7 ) : הוא מציג את תנועות ההון - ברוטו , וכן את תנועות ההון - נטו , כאחוז מההשקעות בכושר - יצור חדש ( ' היווי - הון - קבוע' ) משנות השבעים ועד לסוף המאה העשרים . 
שרטוט אח ' 
מדינות ה - G - 7 : תנועות הון פרטי כאחוז מההשקעה הגולמית 
ניתן לראות כי , ברוב התקופה , תנועות - ההון - נטו היו נמוכות ונעו במחזוריות . 
עד שנות השמונים , גם תנועות - ההון - ברוטו היו נמוכות , והיו מקבילות כמעט לחלוטין לתנועות - ההון - נטו ; אולם מאמצע שנות השמונים , התנועות - ברוטו מצויות בעלייה מתמדת . 
בסוף שנות התשעים , ההשקעות שנכנסו ויצאו ( ברוטו ) במדינות הקפיטליסטיות המרכזיות ( G-7 ) , היו שוות בגודלן למחצית ההשקעות שיועדו להרחבת כושר - היצור . 
התנועות - נטו , לעומת זאת , לא הגיעו במשך רוב הזמן , אף לעשירית משווי ההשקעות בכושר - יצור חדש . 
אמנם , אין נתונים סדירים לפני שנות השבעים , אך סביר להניח , כי , למן שנות הארבעים ועד שנות השבעים , רמתן של תנועות - ההון - ברוטו הייתה אף יותר נמוכה ( פחות מ - 5 % ) והתקרבה בגודלה לתנועות - נטו . 
נראה , אם כן , שבסוף המאה התשע - עשרה ההון זרם לכיוון אחד - מן המרכז אל פריפריה ( ומכאן הרמה הגבוהה בתנועות - נטו שהגיעו אז לשיאן ) . המגמה התהפכה למן מחצית שנות השמונים של המאה העשרים : בעוד שהנטו נותר נמוך , הברוטו ( התנועה לשני הכיוונים ) הלך וגדל . 
מסקנה : ההון , זורם בשני העשורים האחרונים לכל הכיוונים . 
כלומר , כמויות משמעותיות של הון זורמות מאזורים אשר נחשבו עד לא מכבר לפריפריאליים , אל המרכזים העולמיים של הקפיטליזם . 
הצד השני של תנועות ההון הוא הצטברות ההשקעות הזרות , או בלשון אחרת – תהליך ההשתלטות על נכסים בידי משקיעים זרים . 
נושא זה עמד בזמנו במרכז המחקר על האימפריאליזם ועל הקשרו אל ' הקפיטליזם - הפיננסי ' או אל ' הקפיטליזם - המונופולי ' . 
בסוף המאה התשע - עשרה בלטה תופעה , אשר ג'ון הובסון זיהה אותה כמהותית לאימפריאליזם , ואילו המרקסיסטים של אותה תקופה ראו אותה כיסוד המרכזי בקפיטליזם החדש : הגידול המהיר של האחזקות הזרות בנכסים פיננסיים . 
מאה שנה עברו והגיע הזמן לבחון - מחדש את התופעה הזאת . 
שרטוט אח ' מציג את סך הנכסים מהשקעות - חוץ בניירות - ערך בעולם - כאחוז מסך התפוקה הגולמית בעולם . 
שרטוט אח ' 
סך הנכסים הזרים כאחוז מהתמ"ג העולמי 
על נתוני התפוקה בעולם – הגם שהם מפוקפקים בהגדרתם התיאורטית – יש הסכמה אמפירית כלשהי בקרב ההיסטוריונים ; לעומת זאת , הנתונים על מצבת הנכסים הינם בעייתיים יותר : הם קשים לאיסוף ולאומדן , ומשום כך , בין השאר , מופיעות בשרטוט כה מעט נקודות זמן , יחסית לתקופה של כמאה ועשרים שנים . 
אף על פי כן ניתן לצייר , בקווים כלליים ביותר , מין מגמה היסטורית : בפתח עידן האימפריאליזם ( שנת 1870 ) , ערך הבעלות על מצבת נכסי - החוץ היה עדיין נמוך יחסית , כ - 7 % מסך התפוקה הגולמית המקומית בעולם ; אך תוך תקופה קצרה של כעשרים וחמש שנה - היא תקופת האימפריאליזם ' הקלאסי ' ( שנים 1900 - 1875 ) - הגיע שווי האחזקות בניירות - ערך זרים לרמה של כחמישית מהתפוקה העולמית . 
אכן , היה זה שיא בעל משמעות אימפריאלית : כ - % 65 ממצבת ההשקעות הזרות בעולם היו בבעלות בריטית , אשר שלטה במערכת המוניטרית העולמית באמצעות ' הסיטי ' ( לשם השוואה : במחצית הראשונה של המאה התשע - עשרה היו המשקיעים ההולנדיים דומיננטיים ; הם החזיקו , באמצעות המרכז הפיננסי של אמסטרדם , כשליש מהאחזקות הזרות בעולם ) . 
במאה העשרים המגמה השתנתה לחלוטין . 
מאז מלחמת - העולם הראשונה הלכה וירדה מצבת השקעות - החוץ : ב - 1930 הן היו כ - % 8 מהתמ"ג העולמי ; בשנות הששים - בשיא העידן של הדומיננטיות האמריקנית - הן ירדו לשפל של 6 % . 
בשנים אלה , שבהן הייתה שליטה אמריקנית מוחלטת בסיסטמה המוניטרית , היה חלקן של האחזקות האמריקניות כמעט % 50 מכלל הנכסים הזרים בעולם ( האחזקות הבריטיות לעומת זאת נפלו לרמה של כ - % 20 ) . 
והנה , בשנות השמונים אירעו כמה תופעות חדשות : ראשית , בניגוד למגמה השלטת ברוב המאה העשרים - למן שנות השמונים , זינקה מצבת ההשקעות בנכסי - חוץ והגיעה לרמה של העידן האימפריאליסטי ערב מלחמת - העולם הראשונה ( % 25 משווי התל"ג העולמי ) . באמצע שנות התשעים , הגיעה מצבת ההשקעות לרמה של פי שלושה מהשיאים של סוף המאה התשע - עשרה ( % 62 ) ; ובשנת אלפיים היא הגיעה לשיא : % 92 הייתה רמת ההשקעה בנכסי - חוץ מהתפוקה העולמית . 
שנית , ככל שעלתה רמת הבעלויות הזרות על הנכסים ביחס לתפוקה העולמית , כן ירד חלקם של הבעלים האמריקניים . 
ב - 1995 ירד חלקם של האמריקנים בנכסים הזרים עד לרמה של % 22 ( לעומת % 50 בשנות הששים , כזכור ) . 
שלישית , בניגוד לאימפריאליזם של סוף המאה התשע - עשרה ובניגוד למצב ששרר במאה העשרים - מאז שנות השמונים , השתנה האופי המדיני של הבעלויות : האחזקות הפיננסיות הזרות לא היו עוד בידי בעלי - הון , אזרחי המעצמות הקפיטליסטיות בלבד ; כמות הולכת וגדלה של נכסים פיננסיים נצברה בידי משקיעים זרים מדרום מזרח - אסיה ומאזורים ' מתעוררים ' אחרים . 
לדוגמא , שווי הנכסים הזרים שמחזיקים קפיטליסטים ישראליים ודרום - אפריקניים כאחוז מהתפוקה המקומית הגולמית של מדינותיהם היה בשנת 2000 כ - % 90 ( בהשוואה ל - % 80 בארה"ב באותה תקופה ) . לשם השוואה , בשנות השמונים הרמה בדרום אפריקה הייתה % 20 ובישראל % 30 בלבד ( הנתונים דומים גם בארה"ב ) . בשנות התשעים הרבו משקיעים ' פריפריאליים ' אלה לרכוש אגרות - חוב של הממשל הפדראלי של ארה"ב – ובכך זרזו עוד יותר את תהליך הפיכתה של המעצמה ' ההגמונית' האמריקנית ללווה ולנושאת נטל - החובות הגדולה בהיסטוריה . 
רביעית , אופי השקעות - החוץ השתנה לחלוטין מאז עידן האימפריאליזם . 
הטענה המקובלת היא שבסוף המאה התשע - עשרה , ההשקעות הזרות היו בעלות אופי ' פיננסי ' של קניית ניירות - ערך ( portfolio ) ומכירתן , לעומת ההשקעות הזרות ' הישירות' ( FDI ) של סוף המאה העשרים , שהן כביכול בעלות אופי ' יצרני ' . 
אבל גם כאן מדובר באי - הבנה : השקעות ' ישירות' נחשבות בטעות כ ' יצרניות' יותר , או כמפיקות כושר - יצור חדש - וזאת בניגוד להשקעות בתיקי ניירות - ערך ( portfolio ) , שנחשבות ל ' ספקולטיביות' , או כסתם העברות ' לא - ממשיות' של ניירות . 
למעשה , כפי שמוסבר בספר ( פרק ב' בספר , סעיפים י - י"א ) , יש להפריד בין הרחבת כושר - היצור שהוא תהליך טכנולוגי , ובין תהליך ההשקעה שהוא תהליך פיננסי , ורק פיננסי . 
כל השקעה היא פיננסית , כלומר , היא תהליך כוחני של העברת בעלויות על פי תכתיבי שיעור - הרווח הנורמלי . 
לא קיימת ביקום החברתי ישות כמו ' השקעה - תעשייתית' או ' השקעה - יצרנית' - גם אם מדמיינים אותה ואף אם משיחים או מפרשנים אותה על - פי מיטב כללי המרחב - זמן של השדות התרבותיים . 
' השקעה ' היא ישות פיננסית בלבד . 
ההבדל בין השקעה ' ישירה ' לבין השקעה בתיק ניירות - ערך הוא בממדי ההשקעה בלבד . 
על - פי הסיווג המקובל , השקעה ' ישירה ' היא קניית יותר מעשירית הבעלות של הנכס , לעומת השקעה בתיקי ניירות - ערך ( portfolio ) , שהיא קניה של בעלות יותר קטנה על הנכס . 
דווקא בעידן האימפריאליזם של סוף המאה התשע - עשרה , ההשקעות הזרות היו קטנות ומבוזרות ( ומשום כך נחשבו ל ' ספקולטיביות' ) , אך הן כוונו בעיקר להרחבת כושר - היצור של המטעים ומסילות הברזל של צפון - אמריקה . 
לעומת זאת , בסוף המאה העשרים , עיקר ההשקעות נשאו אופי ' ישיר ' ( כלומר רכישות של לפחות עשרה אחוז מההון ) אבל הן היו מכוונות לבלימת כושר - היצור ולא ליצירת כושר יצור חדש - ובעיקר ( ומשום כך ) הן קשורות בעסקי רכישות ומיזוגים של נכסים . 
ברור שתהליכים אלה סותרים את סיסמאות ' האימפריאליזם - החדש - האמריקני ' ( ועוד יותר , את סיסמאות ' התלות' שהתפתחו מאז שנות השבעים , לאחר שקיעת התיאוריות הישנות של ' האימפריאליזם ' בקרב הדורות החדשים של השמאל ) . 
אבל לפוסט - מרקסיסטים האופנתיים אין עניין בכל זאת . 
הם מעדיפים סיסמאות הלקוחות מכתבי הקודש של מרקס ולנין . 
הבעיה היא , שמרקס ולנין כתבו באופן מקורי על ההיסטוריה של המחצית השנייה של המאה התשע - עשרה , ואילו את ההיסטוריה של המאה העשרים אמורים לחקור אלו שמכנים עצמם ' ממשיכי מרקס ' . 
אך המשמעות של הליכה בדרכו של מרקס , היא מציאת דרך חדשה , מקורית ומהפכנית . 
ואת זאת קשה לדרוש מאותם מרקסיסטים - אקדמיים , ממשיכי דרכם של המשרתים בקודש . 
את המחקר הם פוטרים בעזרת נוסחאות - פלא בנוסח ' תיקון - מרחבי - זמני ' , ' הגמוניה - תרבותית' , ' תלות פוסט - קולוניאלית' , ושאר קלישאות . 
יש לציין , שבתחילת המאה העשרים עמד לרשותם של המרקסיסטים מעט מאד מידע כמותי . 
באותה תקופה לא הייתה קיימת תשתית של סטטיסטיקה מדינתית מהסוג שהוקם לאחר מלחמת העולם השנייה . 
לא היה מחשב , לא תקשורת מחשבית ואף לא מחשבון - כיס . 
ובוודאי שלא היו קיימים מאגרי - מידע ' מוסמכים ' מהסוג שבדור האחרון הצליחו להשליט גופים כמו ' קרן - המטבע - הבינלאומית' , ' הבנק - העולמי ' , בנקים מדיניים מרכזיים , מכוני מחקר וקבוצות - הון גדולות ( בלי שנתקלו כמעט בהתנגדות רצינית , בעיקר לא מצד המרקסיסטים המסובסדים ) . 
ואף על פי כן , נחשבו המרקסיסטים של תחילת המאה העשרים למתקדמים ביותר בשיטות המחקר שלהם ; התיאוריות המרקסיסטיות על האימפריאליזם מתחילת המאה נראו משכנעות , והשתלבו היטב במבנה תיאורטי מרשים . 
מאה שנה מאוחר יותר , עסקי האימפריאליזם של המרקסיזם האקדמי צולעים למדי . 
אין מציאות , אין מבנה . 
נותר רק שפע של סיסמאות ומותגים . 
ה . 
" אימפריית הלוגו " 
במקביל , הופיעו כותבים בעלי השפעה אחרים , שנטשו את ההסברים ' המטריאליסטים ' הכבדים בדבר ה ' אימפריאליזם ' המיושן ו ' הקפיטליזם ' המשעמם ופנו לדרך אופנתית יותר . 
את מקום ' ההתפשטות הכלכלית' תפסו עסקי התרבות , שנראים מבטיחים ומקדמי - דרוג . 
כך למשל , מייקל הארט ואנטוניו נגרי מספרים לנו שהאימפריאליזם חלף מהעולם עוד בשנות השבעים והתגלגל לסדר עולמי חדש המכונה ' אימפריה ' . 
הבעיה היא , שאם האימפריאליזם כמושג היסטורי - פוליטי הלך ואיבד את משמעותו , ה ' אימפריה ' נראית כקריקטורה של משהו , לא ברור של מה . 
" ... המושג ' אימפריה ' הוא חסר גבולות : שלטון האימפריה הוא ללא מיצרים . 
ומכאן , בראש ובראשונה , המושג אימפריה מניח את קיומו של משטר שמקיף ביעילות את הכוליות המרחבית [ the spatial totality ] או אף כמשטר שפורש שלטונו על כלל העולם ' התרבותי ' ... 
" ... שנית , המושג ' אימפריה ' מופיע לא כמשטר היסטורי שנובע מכיבוש , אלא כסדר שמעכב ביעילות את ההיסטוריה וכך מקבע את מצב העניינים לנצח ... האימפריה מציגה את שלטונה לא כשלב מעבר במהלך ההיסטוריה , אלא כמשטר החסר גבולות של זמן , ובמובן זה , הוא מצוי למעשה מחוץ להיסטוריה , או אף בקץ - ההיסטוריה ... 
" שלישית , שלטון האימפריה בכל התחומים של הסדר החברתי הולך ומתפשט לתוככי המרקם החברתי ... הוא לא רק מנהל את רשת היחסים האנושיים אלא גם חותר ישירות להשתלט על הטבע האנושי ... וכו' וכו ' " ( Hardt and Negri , , 2000 pp . 
xiv-xv ) . 
תרגום : מה נותר לומר ? 
המלך משוטט לו בעירום חסר - גבולות ושני הלצים אף לא טרחו להפיק ' נראטיב ' כלשהו של תפירת בגדי מלך - עד כדי כך רבה שחצנותם . 
הם הראו שהשמים באמריקה הם שוברי גבולות . 
מבחינה זאת , הם עקפו בקלילות את דרידה וחבורתו . 
הם הצליחו להנפיק את הבדיחה הזאת בהוצאת הספרים של אוניברסיטת הרוארד . 
ושוב הוכח , ש ' הרוארד' אינה מצליחה להיפטר ממקורותיה הקרתניים ( בסופו של דבר היא נקראת על שמו של סוחר ינקי - פוריטן אשר תרם לה בחינם , או מכר לה ' במבצע' , לא פחות משלוש - מאות ספרים , רובם ספרי קודש משומשים ) והיא חוזרת ונכנעת בפני הלהטוטנים האירופיים . 
מעבר לסיסמאות הצעקניות הללו , מתגלה מציאות קודרת , של מות היצירתיות המרקסיסטית . 
המעט אשר הותירו הפקידים המפלגתיים הסטליניסטיים , דאגו לחסלו הפקידים האקדמיים הפוסט - קולוניאליסטיים . 
אחד מהסממנים הבולטים של המרקסיזם המערבי היה , לפחות עד שנות השבעים , יכולתו ליצור תשתית מדעית אלטרנטיבית . 
בשנות האלפיים , רוב המרקסיסטים - האקדמיים הפכו לכתבני סיסמאות , המעלים באוב קדושי כנסיה . 
הם ויתרו על הניסיון להתחדש , לפרוץ דרך חדשה ונכנעו ל ' הגמוניה ' של ' התרבות' , של הגזע ושל המין ( ועוד יש ביניהם בורים שמכנים עצמם בתואר ' נאו - מרקסיזם ' ) . הם חלק מהשתלטות ( ' הגמוניה ' ) של הלכי הרוח האנטי - מדעיים של הפוסט - מודרניזם . 
משמעות ההרס והשממה שנוצרו , מודגמת היטב בספר המפורסם והאופנתי ' נו - לוגו ' של נעמי קליין . 
זהו ספר המצויד במיטב החידושים הפוסט - מרקסיסטיים . 
הוא עוסק בקפיטליזם התאגידי בעידן הגלובליזציה מתוך ראיה פוסט - תרבותית ; הוא עוסק ב ' מיסחור התרבות' , בהצטמקות מרחב הביטוי , נוכח חדירת המותגים לכל פינה בחיים ; בהעלמות מקומות העבודה , עם התפרקות מדינת הרווחה ופתיחת העולם הפריפריאלי בפני השקעות הון . 
הספר , מתיימר אולי לספר את ההיסטוריה של הקפיטליזם העכשוי אולם אין שם סיפור ; הוא בנוי כמו קולאז' ענקי של הבזקים , כעדות על מצבה הקודר של התודעה בת - ימינו ; הוא חסר חוט שדרה תיאורטי או היסטורי . 
המחברת , פשוט , לא מכירה חלק משמעותי מההיסטוריה העיונית שנוצרה והתחוללה בתוך מאבק פוליטי מר ואכזרי . 
כל זה נעלם מהתודעה , והספר , אכן , לוקה במחלה הטיפוסית של הספרות הפוסטיסטית : בוֹרוּת , שטחיות וטריוויאליות . 
ההיסטוריה , לפי קליין , מתחילה לפתע - פתאום באמצע שנות השמונים : הפירמות גילו באחת , שיותר משתלם לעסוק בדימויים מאשר לעסוק במוצרים . 
התוצאה , לפי קליין , הייתה , שהתודעה האנושית הוצפה בלוגואים מסחריים , שהלכו וחנקו את מרחבי הבילוי , האמנות והחינוך בעולם המערבי . 
תוצאות אחרות , לפי קליין , היו בין השאר : הצטמצמות הבסיס של החברה האזרחית והצטמצמות אפשרויות הבחירה של הצרכנים . 
בד - בבד , התנערו הפירמות הגדולות מן ההתחייבויות החברתיות שלהן ; הן תפסו כי הרווח בא ממיתוג ולא מייצור מוצרים ; ומכאן , שאין צורך להשקיע בבתי - חרושת ומוטב להשקיע בפרסומת ובעסקי תרבות , ולהעביר את הייצור המלוכלך אל קבלני - משנה ( ' אאוטסורסינג' ) בעולם הפריפריאלי . 
שם מועסקים פועלים שעושים עבודה דומה לעבודת הפועלים במערב , אלא שהם עושים זאת בשבריר עלות . 
וכך מצאו עצמם אזרחי העולם הראשון לכודים במצר : מצד אחד הם מותנים לצרוך יותר לוגואים שמחניקים ומטמטמים אותם , ומנגד הם נותרו עם פחות תעסוקה , עם הכנסה שוקעת ועם ביטחון חברתי פוחת . 
זה הסבר מטעה בלשון המעטה : תופעות אלה , שקליין מתיימרת לזהות כתהליכים חדשים , תוארו ותועדו בעבר . 
הן היו מושא לשפע של דיונים במפלגות השמאל ובאיגודים המקצועיים במאה השנים האחרונות . 
עיונים רבים נכתבו עליהם כבר במאה התשע - עשרה ובמרוצת המאה העשרים . 
תהליך ' האאוטסורסינג' , למשל , אשר אצל קליין מככב כמרכיב מרכזי , לא הופיע בשנות השמונים של המאה העשרים , אלא עוד במהפכה התעשייתית של המאה השמונה - עשרה . 
במאה התשע - עשרה , ' האאוטסורסינג' היה מרכיב מרכזי בייצור התעשייתי בארה"ב . 
הוא עלה באירופה עם שקיעתן של חברות הסחר בעלות הזיכיון , כמו ' חברת הודו המזרחית' - ובמקביל לעלייתו של הייצור התחרותי המפוצל . 
בשנות השבעים של המאה העשרים , עם ראשית הגלובליזציה של ההון , הוא חזר והופיע באופן מודע כאידיאולוגיה עסקית הנלמדת בבתי - ספר לניהול . 
לפיכך , אין חדש בתופעה שבה פירמה כמו ' בואינג' קונה את מנועי הסילון מ ' ג'נראל - אלקטריק ' , או ש ' דל ' רוכשת כונני - מחשב מ ' סוני ' , אשר בעצמה קונה אותם מבתי - חרושת בדרום - סין . 
מדוע התגבר תהליך ' האאוטסורסינג' דווקא בשנות השבעים , וחדר גם לתהליך התשומות - תפוקות העולמי ברבדים הבינוניים ואפילו הקטנים של העסקיות ? 
זאת כבר שאלה סבוכה מידי עבור הפוסט - מרקסיסטיים . 
מכל מקום , הטענה שמעלה קליין , כאילו תהליך ' האאוטסורסינג' , מקורו במיתוג של שנות השמונים , גולשת מעבר לכל תקן של בורות , אפילו פוסטיסטית . 
לגבי המיתוג , קליין טוענת כי עולם העסקים גילה את חשיבות המיתוג ב - 1988 . 
אבל שוב , מדובר בחוסר ידע של ההיסטוריה הקפיטליסטית . 
מקורו של המיתוג הוא בתופעה המכונה ' מוניטין ' ( Goodwill ) . המיתוג ( המוניטין ) היה ביטוי להערכה שחש הצרכן לאיכות המוצר של האומן , הסדנה , המפעל או אף האזור של היצרנים ( חרסינה - סינית , פלדת - שפילד , סגריה - תורכית , מי - בושם של קולון , כותנה - מצרית , חרדל מדיז'ון ) . 
ברור שגם קודם לכן , היו טמונים במוניטין מידות של כוח , הפקעות וזיכיונות ; אלא שלמן סוף המאה התשע - עשרה - עם עליית העסקים הגדולים במקביל לעליית הממשלים הגדולים - הפך ' הגוּד - וויל ' למכשיר סטנדרטי של כוח תאגידי ; הוא שימש כמדד של כוח עסקי או ליכולת הסבוטז' . 
חלק מהכוח הזה נעוץ , ללא - ספק , ביכולת הפירמות להפיץ פרסומת וליצור מיתוג ; אלא שיכולת שכנוע זו , בניגוד לטענת קליין , הייתה משמעותית בתחילת המאה העשרים לא פחות מאשר בסופה . 
' סירס ' של תחילת המאה העשרים עיצבה את טעם הצרכנים לא פחות מ ' וולמארט ' או ' גאפ ' בסוף המאה ; ' פורד' ובעליו היו הרבה יותר ממותג רגיל כבר במחצית הראשונה של המאה העשרים ואילו ' ג'נראל - מוטורס ' כבר הוציאה בשנות החמישים של המאה העשרים כ - % 25 מעלויות הייצור שלה על פיתוח השינויים השנתיים במודלים של המכוניות . 
הספר מתרכז , אפוא , בנושא נדוש : שכנוע ותמרון הצרכן הרציונלי , אשר התגלה לפתע כבלתי - רציונלי . 
זאת , בעצם , חולשתו של הספר ( והצלחתו כמותג ) . התמקדותו בעולם הדימויים של מדיסון - אבניו , מסיטה את תשומת הלב , ובעצם , מונעת דיון שיטתי בשורשי המשטר הקפיטליסטי – במבנה הכוח המדיני - עסקי . 
הספר הפך מתיאור עיתונאי למדריך פוליטי של תנועה חברתית שלמה , שהלוגו שלה נראה מהפכני , אך לא תוכן פעולתה . 
בהעדר תיאוריה אלטרנטיבית , אין לתנועה זאת יכולת לפעולה פוליטית אלטרנטיבית . 
ואכן , התנועה האנטי - גלובלית , אשר שגשגה בעת פריחת ' הגלובליזציה ' ועסקי ' התרבות' של שנות התשעים , לא מצאה את דרכה עם ירידת הלוגו של ' הגלובליזציה ' ועליית עסקי ' האימפריאליזם ' , בשנות האלפיים . 
מי הוא האויב הפוליטי עכשיו ? 
אלו תהליכים הם המרכזיים ? 
אלו ארגונים מנהלים את התהליכים ? 
הכל נראה לפתע מעורפל וחסר פשר . 
ההיגיון הבנאלי השתלט על כולם . 
ו . 
ההיגיון המוסכם על כולם : הנפט 
בוואקום התאורטי הזה , יצרה הפלישה של צבאות הקואליציה לעירק הסכמה נדירה בין הכותבים השונים מכל הזרמים והמחנות בנושא מרכזי אחד : הנפט . 
קונצנזוס הנפט מקיף את כלל המומחים - הן מימין והן משמאל , הן מטעם הממסד והן מטעם האופוזיציה . 
לכולם ברור שאחת הסיבות העיקריות למלחמה היא בארות - הנפט של עירק . 
ההיגיון של מלחמת הנפט והשרשרת הסיבתית אף הם בדרך - כלל אינם שנויים במחלוקת : 
• העולם המערבי זקוק לצמיחה כלכלית . 
• צמיחה כלכלית זקוקה לשפע של נפט , ולמחירים זולים של נפט . 
• העולם המערבי צמא לנפט זול , המצוי בשפע במזרח - התיכון . 
• הבעיה העיקרית היא קרטל ' אופ " ק ' , שהחברות העיקריות בו הן מדינות מזרח - תיכוניות העוינות למערב . 
הן מצמצמות את התפוקה ומתמרנות את המחירים . 
• אחת החברות המרכזיות ב ' אופ"ק' היא עירק , ובה מצויות כעשירית מרזרבות הנפט בעולם . 
• עירק , לפי ג'ורג' בוש - הבן , הפכה למפגע טרוריסטי המאיים על סיכויי הצמיחה הכלכלית בעולם , ובעיקר בעולם המתועש . 
המדינה משמשת מקלט לטרוריסטים . 
היא צברה נשק מוסתר להשמדה המונית , ושָליטה המגלומן היה עלול לאיים בנשק הזה על שלום העולם . 
• מטרת הפלישה היא , אפוא , להדיח את סאדם חוסיין ומשטרו המסוכן ולהקים תחתיו משטר אחר , משטר פרו - אמריקני ונוח יותר למדינות התעשייתיות . 
מה שחשוב הוא , שהמשטר החדש , שיוקם לאחר הפלישה , ינהל מדיניות נפט חדשה – מנוגדת לזאת של ' אופ " ק ' . משטר זה ידאג להגדלת התפוקה ולהורדת מחירי הנפט . 
סוף - סוף יהיה לנו סדר נפט עולמי חדש , בלי טרור ובלי איומי אמברגו . 
ההיגיון הזה סוכם היטב על - ידי ' האקונומיסט ' במאמרו מספטמבר 2002 . 
" ... האינטרס הראשי בפלישה האמריקנית לעירק הוא , ללא ספק , להציל את העולם מהנשק הממשי או הפוטנציאלי להשמדה המונית שנמצא בידי סדאם חוסיין . 
שיקול אחר לפלישה , לכאורה משני , זכה לפחות תשומת - לב מאשר היה ראוי : אלה הן התוצאות שינבעו מפתיחתה של הארץ בעלת מאגרי הנפט האדירים ... נראה שהפלת חוסיין תשיג שתי מטרות במכה אחת : דיקטטור מסוכן יסולק ועמו ילך הקרטל אשר במרוצת שנים רבות דאג להקפיץ מחירים ולהנדס אמברגו ושאר תחבולות מתוחכמות בצרכנים ... " 
ג'ון צ'אפמן , לשעבר יועץ לאנרגיה בממשל הבריטי , מתמצת בפחות מלים את הסיבות לפלישה . 
במאמרו ' הסיבות האמיתיות ליציאת בוש למלחמה ' , הוא כותב : " ... היו רק שתי סיבות משמעותיות לפלישה לעירק : הסיבה הראשונה , שליטה בנפט ; והשנייה , שמירה על מעמדו של הדולר כמטבע הקשה של העולם ... " ( Chapman , 2004 ) . 
הנפט , מכל - מקום , נראה בעיניו כסיבת המפתח : " ... בפלישתו לעירק , בוש השתלט על שדות הנפט העירקיים , והצליח לשכנע את האו"ם להסיר את המגבלות , אשר הוטלו על הפקת הנפט לאחר הפלישה של עירק לכווית . 
תפוקת הנפט עשויה להגיע לרמה של שלושה מיליון חביות ליום - בערך פי שניים מזאת של שנת 2002 . 
תוספת הנפט הזאת אמורה למוטט את המחירים שמכתיב אופ"ק . 
ואם הפקת הנפט העירקי תמשיך לעלות ותגיע לרמה של שישה מיליון חביות ליום - בוש אף יוכל לתקוף את קרטל הנפט של אופ " ק ... " ( שם ) . 
היגיון חד , פשוט וברור מאליו : באזור מצויות כ - % 65 מרזרבות הנפט המוכחות בעולם והוא מפיק כיום כ - % 30 מהמכירות העולמיות , והמספרים רק ילכו ויגדלו בעשורים הבאים . 
משום כך סבור פרופסור אנתוני קורדסמן , מ ' המרכז הוושינגטוני לאסטרטגיה ולעיונים בינלאומיים ' , כי מאחר שהשגשוג של ארה"ב תלוי בשגשוג העולמי - ומאחר שהשגשוג העולמי תלוי ביכולת לגישה חופשית אל מרבצי הנפט במזרח - התיכון - המסקנה ברורה : על ארה"ב לטפל באזור המפרץ כבאינטרס אסטרטגי חיוני שלה . 
ארה"ב , ממשיך קורדסמן , היא המדינה היחידה שיש בידה האמצעים הפוליטיים , הכלכליים והצבאיים הדרושים כדי להבטיח את האינטרס הגלובלי / הלאומי הזה . 
ומכאן , שעליה לקחת אחריות וליזום מעורבות ישירה באזור . 
טוב , בשביל מה הוא מקבל משכורת ועוד במין ' מרכז אסטרטגי ' שכזה ? 
באופן דומה , ביל קריסטיסון , לשעבר ברשימת מקבלי המשכורת בממשל , בהיותו אנליסט - פוליטי בכיר ב ' סי . 
איי . 
איי ' , מסביר את הסיבות ואת התוכניות למלחמה בנימה הריאליסטית היודעת - כל ונטולת - האשליות : " ... הסיבה העיקרית לפלישה היא הנפט . 
היא נובעת מהשאיפה של ארה"ב לשלוט במרבצי הנפט העירקי , ומכאן גם בעקיפין בשליטה במקורות נפט אחרים במזרח - התיכון . 
הסיבה השניה היא השאיפה של ארה"ב להרחיב את מרחב השליטה שלה בעולם . 
והסיבה השלישית היא השאיפה של פוליטיקאים אמריקנים מובילים בממשל בוש , בשיתוף עם ממשל שרון בישראל , להפוך את כיבוש עירק לשלב הראשון ב ' מהפך האסטרטגי ' שאמור להתחולל במזרח - התיכון ... " ( Christison , 2003 ) . 
כידוע , מה שמומחים מכנים בשם ' סיבות' בלשון עבר , עשוי להתגלות כתוכניות ממשלתיות קודמות לעיצוב העתיד . 
ואכן , ניתוחים אלה דומים להפליא לקטעים שהופיעו ב ' דו"ח בייקר ' , אשר עסק ב ' מדיניות אסטרטגית של אנרגיה במאה העשרים - ואחת' . 
הדו"ח הונפק בחסותם המשותפת של ' המועצה ליחסי - חוץ' ושל ' המוסד ע"ש ג'יימס א . 
בייקר ה - III למדיניות ציבורית' ( יש להקפיד שלא לשכוח חלילה את ה - א . 
וכן לא את ה - III , אלא אם מעוניינים בתקרית דיפלומטית ) . 
' דו"ח בייקר ' , שהתפרסם באפריל 2001 ( כלומר כחצי שנה לפני 11 בספטמבר ) , כבר הכין את הרקע לפלישה : הוא הגדיר את עירק כמדינה " ... אשר עתודות הנפט שלה משקפות נכס חשוב , העשוי להוסיף במהירות תנופה לשוק הנפט העולמי ולהזריק מגמה תחרותית לסחר הנפט ... " ( Morse and Jaffe , , 2001 p . 
42 ) . 
עתה ברור , מדוע יש צורך לממן דו " חות מדעיים מטעם מכוני - מחקר . 
גם הרדיקלים מסכימים שמדובר בנפט , אם כי לדעתם , הנפט הוא מרכיב אחד בלבד , מרכיב כלכלי , בתוך האסטרטגיה הגלובלית של ארה"ב . 
ג'ון בלמי פוסטר ועמיתיו עורכי ה - Monthly Review כותבים : " ... העולם עומד מול שלב חדש בהיסטוריה של האימפריאליזם . 
החשיבות המרכזית שמייחסת ארה"ב למזרח - התיכון אינה יכולה להיות מוסברת רק על ידי שאיפה לגישה אמריקנית ישירה לנפט ועל ידי רווחים של פירמות נפט אמריקניות . 
סביר יותר שארה"ב רואה את כלל האזור כמרכיב חיוני באסטרטגיה הגלובלית שלה ... " ( Editors , 2002 ) . 
או בניסוח של יחיא סדובסקי ( מרצה באוניברסיטה האמריקנית בביירות ) , במאמר שפירסם ב ' לה - מונד - דיפלומטיק ' : " ... הנפט משמש בחישוביה של וושינגטון על עירק מקור אסטרטגי יותר מאשר מקור כלכלי : המלחמה בסדאם הינה על הבטחת ההגמוניה האמריקנית יותר מאשר על העלאת הרווחים של ' אקסון ' ... " ( Sadowski , 2003 ) . 
המאמר של סדובסקי מייצג היטב את תמימות - הדעים ששוררת בין הכותבים הרדיקלים ובין התועמלנים השמרנים , בדבר המטרות ' הכלכליות' של הפלישה ועל הקשר בינה לבין הנפט . 
וכך כותב סדובסקי : " ... חלק מהתוכנית הגדולה של החבורה הסובבת את בוש , שמתכוונת להפוך את ' שחרור ' עירק כבסיס להפצת הדמוקרטיה והקפיטליזם במזרח - התיכון , הוא רצונם שבגדד תפתח עתודות נפט חדשות , אשר יגבירו בדחיפות את כושר התפוקה ויציפו את השוק העולמי בנפט עירקי . 
הם יודעים שזה יוביל להתמוטטות מחירי הנפט , עד לרמה של 15 דולר לחבית ואף פחות . 
הם מקווים שנפילת מחירי הנפט תעורר את הצמיחה הכלכלית בארה"ב ובמערב , תפרק לבסוף את ' אופ"ק' ותהרוס את המדינות המרושעות כמו אירן , סוריה ולוב ... " ( שם ) . 
עתה ברור : המלחמה נובעת ממניעים מדיניים - ' אסטרטגיים ' ( ' ריאליסטיים ' ) , ' הגמוניים ' וכו ' . 
אמנם קיימים כמה עשירים ומקורבים בעלי ' אינטרסים כלכליים ' ( כמו בעלי פירמות נפט ) , אשר נהנים מהמלחמה ; אבל הפלישה לעירק , במבט מקיף , נובעת מ ' אינטרסים - לאומיים ' של המעצמות , אשר מעוניינות לשמור על הסדר המעצמתי . 
חלק מהתוכנית המדינית של ' המבט הגלובלי המקיף ' , מביא בחשבון ' אינטרסים כלכליים ' : המעצמות מעוניינות להשתלט על חומרי - גלם ( כמו נפט ) ולהוזילם ; זה כמובן , למען המרצת ' הצמיחה הכלכלית' , או למען ' הגברת התחרות בשוק הדלק ' , או סתם כדי ' להגדיל את כושר הייצור ' , או פשוט כדי להיטיב עם ' הכלכלה האמריקנית - המערבית' – ולמעשה , כל זה משמש כמכשיר לשמירת ' הסדר ההגמוני ' . 
ז . 
הבעיות בהיגיון המקובל של הנפט 
התשוקה הפתאומית הזאת של ממשל בוש , המקורב לעסקי נפט – הרצון לשבור את ' אופ"ק' ולהשתלט על בארות נפט , כדי להגדיל את התפוקה וכדי להשיג מחירי נפט זולים , למען צמיחה כלכלית בארה"ב – הינה בעייתית בלשון המעטה . 
היא אינה מסתדרת עם התהליכים ההיסטוריים שאירעו בעשורים האחרונים , ואף לא עם ההיסטוריה של האימפריאליזם . 
בעיה ראשונה : במשך עשרות שנים הקפידו הממשלים האמריקניים לערוב לביטחונן של המדינות המרכזיות ב ' אופ " ק ' . בית - המלוכה הסעודי והנסיכויות במפרץ הפרסי מקיימים קשרים הדוקים עם הממשל והעסקים הגדולים בארה"ב – קשרים שמתבטאים , בין השאר , ברכש צבאי גדול ובפעילות פיננסית ענפה . 
מדינות אלה הלאימו בשנות הששים והשבעים את בארות - הנפט ואף הפקיעו את הזיכיונות וההפקה מידי פירמות הנפט האמריקניות , שהיו מאוגדות ב ' ערמקו ' . 
הן אף התחרו עם הפירמות בשינוע ובזיקוק . 
ומשום מה , במשך כל השנים הללו לא הגיב ממשל ארה"ב אלא אף תמך במדינות אלה , כולל בעירק , אשר קיבלה סיוע ממדינות המפרץ , בעידוד ארה"ב , כדי שתילחם באיראן . 
בעיה שנייה : קרטל ' אופ"ק' נראה כמאיים על המדינות התעשייתיות , בשנות השבעים ובתחילת שנות השמונים , כאשר מחירי הנפט קפצו מעלה במאות אחוזים . 
ואף על פי כן , ממשל ארה"ב לא הראה אז שום סימן לכוונתו לפעול באופן צבאי או מדיני למען הורדת המחירים . 
יתר על כן , ידוע כיום , שבנסיבות רבות , הממשל לחץ על המדינות המפיקות שלא להוריד את המחירים . 
כך לדוגמא , שר החוץ האמריקני , קיסינג'ר , בעצה אחת עם הנשיא ניקסון , היה האדריכל של הסכמי טהרן וטריפולי , בתחילת שנות השבעים ; הסכמים אלה פתחו את הסחרור האינפלציוני המהיר של מחירי הנפט ( ' משבר הנפט ' ) במרוצת חמש - עשר השנים שאחרי - כן . 
דווקא בשנים האחרונות , הקרטל הזה – אשר לכאורה פוגע כה רבות ב ' תחרות החופשית' – נראה , משום מה , כמתרשל בתפקידו . 
בשנת 1999 ירדו המחירים עד לרמה של 10 דולר לחבית - שפל שלא היה כדוגמתו מאז תחילת שנות השבעים . 
על - פי ההיגיון הזה , יש מקום לסברה הפוכה : הממשל האמריקני ופירמות הנפט הגדולות , הגיעו למסקנה משותפת שהקרטל ( אשר הוקם בסוף שנות החמישים כדי למנוע את נפילת מחירי הנפט ) פסק מלמלא את תפקידו . 
אולי דווקא מכאן נובעות כל הטענות כלפיו ? 
אולי דווקא זאת הסיבה שכולם כה להוטים לפרקו ? 
שרטוט אח ' מתאר את רווחי ' שבע - האחיות' ( שהפכו ל ' ארבע - האחיות' , אחרי גל המיזוגים של שנות התשעים העליזות ) . אלה הן קבוצות הנפט הבינלאומיות , השולטות המרכזיות בנפט העולמי . 
מולן מוצגות בשרטוט ההכנסות מיצוא - הנפט של המדינות החברות ב ' אופ " ק ' . 
שרטוט אח ' 
אופ"ק ופירמות הנפט הגדולות 
אילו היה גרעין - אמת באגדה , לפיה קיים קונפליקט בין האינטרסים של הקבוצות המרכזיות בקפיטליזם ' התחרותי ' לבין האינטרסים של קרטל ' אופ"ק' - המייצג לכאורה , אינטרסים של ' חזית - מזרחית' עוינת למערב המתועש ( מלחמת תרבויות ) - לא היינו אמורים לחזות בקורלציה כה הדוקה בתנודות שבין שתי הסדרות . 
הקשר הזה מתפרש על פני חמישים שנה לפחות , מכאן , שהוא אינו מקרי . 
ועוד יש לזכור : הפקת נפט אינה דורשת תיחכום - יתר ; ומעל לכל , הבעיה העיקרית היא , שאין ' מחסור ' בנפט , אלא דווקא עודף . 
יתכן , שכמות הנפט באדמה היא אכן סופית , אך ברור שעד עתה , לסופיות זאת לא היה ולא כלום עם עסקי ' מחסור ' כלשהם . 
העסקים הללו הם פוליטיים לחלוטין ; הם נוצרו בידי בני - תמותה הסובלים , לכל היותר , ממחסור באלמוות . 
מכאן , שקיומו של הקשר הזה , בין רווחי הנפט של שני הצדדים העוינים כביכול ( ' אופ"ק' ו ' שבע - האחיות' ) דורש מרקם מדיני - עסקי סבוך של קשרים פוליטיים הדוקים ויציבים לאורך זמן . 
בעיה שלישית : הן השמרנים והן הרדיקלים בטוחים , משום - מה , שהקפיטליסטים ( ועמם הממשלים ) מעוניינים בהגדלת כושר - הייצור ; לחילופין , הם בטוחים , שהקפיטליסטים והממשלים מותנים ( יחד וכל אחד בנפרד ) לייצר יותר או לשאוף להגדלת הייצור והמכירות . 
השמרנים מכנים זאת ' צמיחה ' , והרדיקלים קוראים לזה ' הצבר ' . 
הן השמרנים והן הרדיקלים מאמינים , כל אחד בדרכו , שהקפיטליסטים והממשלים מעוניינים , תמיד , ביציבות מחירים ונרתעים מאינפלציה ; וגם זאת , לדעתם , בגלל הרווחים או ההצבר . 
אלה ואלה גם סבורים , ש ' תחרות' מוזילה את הייצור , מגבירה את הצמיחה , מעלה את התעסוקה וממריצה את תהליך ההצבר . 
מאחר שלדעתם , הממשלים והקפיטליסטים חוששים ממיתון כלכלי , המלווה בשיעור אבטלה גבוה ונרתעים מאינפלציה ומאי - יציבות מחירים ( או ממה שהרדיקלים מכנים בלשון מעורפלת ' משבר - הצבר ' ) - המדינות יוצאות למלחמה או נדחפות לנהל מדיניות של ' נאו - אימפריאליזם ' . 
קוראי הספר ( בעיקר פרקים ב ' , ד' , ה ' , ו' ) - גם אם נדמה להם שלא הצליחו להבין את כולו - בוודאי תפשו , כי אמונות אלה ( שהן נחלת השמרנים ורבים מהרדיקלים ) , הינן מפוקפקות למדי : אין להן בסיס הגיוני והן חסרות אחיזה היסטורית . 
ח . 
“ Don ’ t Bother Me With Facts , I Have My Own Theory … ” 
תהליך ההצבר הקפיטליסטי ( או הרווחיות ) , אינו מבוסס בהכרח על הגדלת התפוקה ( צמיחה ) . הוא אינו מנוגד לעלייה בשיעור האבטלה ; להפך , בתקופות מסוימות תהליך ההצבר מתאפשר בגלל אבטלה גבוהה . 
בהצבר אין שום דחף פנימי או התניה כלשהי להוזלת מוצרים ושירותים ואין בו בהכרח רתיעה מפני התייקרות ( אינפלציה ) . 
למעשה , תולדות המאה העשרים מוכיחות את ההפך מן ההשקפה המקובלת ( השמרנית והרדיקלית ) . המאה העשרים אופיינה במחזורים של משברי תפוקה קיצוניים וכן אף בשיעורי אינפלציה הגבוהים ביותר בהיסטוריה של החברות המדיניות . 
יתר על - כן , המשברים והאינפלציה לא בהכרח פגעו בתהליך ההצבר ; לעיתים , המשברים אף תמכו בו . 
אמנם , במאה התשע - עשרה היה גידול מהיר של התפוקה , אשר לווה באינפלציה נמוכה ; יתר על כן , במחצית השנייה של המאה התשע - עשרה הייתה ירידה כללית של מחירים . 
המציאות האופטימית הזאת הולידה את שתי האסכולות האויבות של הכלכלה - הפוליטית : זאת של המרקסיסטים ( הסוציאליזם המדעי ) וזאת של הנאו - קלאסיקנים ( הליברליזם המדעי ) . 
שתי האסכולות של הכלכלה - הפוליטית פיתחו תיאוריות - ערך , שמבוססות על הנחה מרכזית , ולפיה הקפיטליזם ( או הליברליזם ) נשען על דחף לצמיחה תעשייתית - יצרנית . 
שתי האסכולות אף הניחו , שהקפיטליזם ( או הליברליזם ) מבוסס על ' שוק תחרותי ' , על דחף להוזלה מתמדת של מוצרים ושירותים , וכמובן , על רתיעה מ ' אי - יציבות' במחירים או מ ' משברים ' של תפוקה . 
שרטוט אח ' מתאר את מדד המחירים - לצרכן בבריטניה במרוצת 700 השנים האחרונות ( 2000 - 1300 לסה"נ ) . הנתונים על המחירים עד למאה הנוכחית נלקחו מספרו של דיוויד פישר , אשר קיבץ ועיבד נתונים ומדדים אשר פורסמו על ידי היסטוריונים כלכליים שונים . 
שרטוט אח ' 
מדד המחירים לצרכן בבריטניה 
פישר טען שהוא מזהה בהיסטוריה של בריטניה ( ובמקביל , בהיסטוריה של אירופה ) ארבעה גלים של משברים אינפלציוניים . 
כל מהפכת מחירים הייתה מלווה בשינוי במשטר הפוליטי ובסדר החברתי כתוצאה ממשבר לגיטימציה של הסדר הישן . 
הגל הראשון התרחש במאות ה - - 13 14 והוא סימן את קץ המשטר הפיאודלי ( מלחמות אצולה , מלחמות מאה השנים ומגפת האבעבועות - השחורות שהגיעה דרך נתיב - המשי ) . בעקבותיו בא הסדר הרנסנסי שהתבסס על ערי - המדינה האיטלקיות . 
הגל השני היה מהפכת המחירים של המאה ה - 16 ( כיבוש אמריקה , יבוא כסף וזהב לאירופה המערבית , הלחץ של האימפריה העותמנית על מרכז - אירופה ומלחמות שלושים השנה ) . בעקבותיו בא הסדר של הנאורות , שלאחר שלום וסטפליה . 
הגל השלישי הוא מהפכת המחירים של המאה ה - 18 ( התחילה בערך ב - 1730 והגיעה לשיאה במהפכה הצרפתית ובמלחמות הנפוליאוניות ) . אחרי - כן , בא הסדר הוויקטוריאני , שבעקבות קונגרס וינה והתבססות האימפריה הבריטית . 
הגל הרביעי התחיל ב - 1896 וטרם הסתיים . 
זאת מהפכת המחירים של המאה העשרים . 
היא משקפת מהפכות עולמיות ( רוסיה , סין , הדה - קולוניזציה ) , מלחמות עולמיות , מלחמות בין גושים של מעצמות , התערערות הסדר הבריטי ולאחריו הרוסי ולבסוף האמריקני . 
במאמר הנוכחי , אנו מתרכזים בשתי תופעות בהיסטוריה הזאת של המחירים . 
התופעה הראשונה קשורה בסדרי - הגודל : במהלך שש - מאות השנים , למן סוף ימי הביניים ועד 1900 בערך - למרות תהפוכות הגלים ומהפכות המחירים - הסתכמה עליית המחירים בבריטניה ב - % ; 800 ואילו במאה השנה בלבד , זאת שבין שנת 1900 לבין שנת 2000 עלו המחירים בבריטניה ב - 5,000%. 
התופעה השנייה קשורה באופי השינוי במחירים : במהלך שש - מאות השנים ( עד 1900 ) - הן בתקופות של גלים אינפלציוניים והן בתקופות של יציבות וסדר - המחירים נטו להתנודד מעלה - מטה סביב קו המגמה . 
במאה העשרים , לעומת זאת ( מלבד שנות השלושים ) , המחירים טפסו ועלו בלי שום עכבות והיסוס . 
המאה העשרים , אם כן , הינה האינפלציונית ביותר בתולדות היקום ההיסטורי . 
מכאן , ניתן להבין ללבם של אנשי המאה התשע - עשרה , אשר הורישו לבני זמננו את שני סוגי הכלכלה - הפוליטית : הם חיו בתקופה הוויקטוריאנית היציבה ; הם לא הכירו אינפלציה שיטתית . 
משום כך , הם סברו שאינפלציה היא סטייה זמנית מהמצב הטבעי . 
יתר על כן , בחלק מתקופתם , הם חוו ירידת מחירים ( דפלציה ) , והם קישרו זאת למיתון , לרעב ולאבטלה . 
משום כך , הם התרכזו בתיאוריות של ייצור , פריון וחלוקת התוצר ' הריאלי ' ; בעיניהם , ' העודף ' החברתי השתייך לתוצר התעשייתי ולעבודה . 
זאת הסיבה לניגוד שהם יצרו , בין העולם ' הריאלי ' של הייצור לבין העולם ' הנומינלי ' של הכסף . 
האינפלציה , מבחינתם , הייתה משהו כספי , המנותק מהייצור החברתי ה ' ריאלי ' . 
וכך , הם הורישו לילידי המאה העשרים את האמונה ( לה שותפים כיום הן הנאו - קלאסים והן המרקסיסטים ) , כי אינפלציה היא עליית מחירים בלתי - ' טבעית' ( יציאה זמנית משיווי - משקל ) , אשר נגרמת מהתנפחות מהירה מדי של כמות כסף ביחס לפעילות ' הריאלית' של ספרת הייצור . 
הכסף עצמו הוא , לדעתם , גורם ' ניטרלי ' , אשר אינו קובע את הפעילות היצרנית במשק . 
אפילו מרקס נלכד ב ' דיכוטומיה - הקלאסית' הזאת ( יצרני / כספי , ריאלי / מוניטארי , עבודה / מחיר , תעשייה / פיננסים , ערך / סיבוב , תשתית / על , ממשות / אידיאות , כלכלה / פוליטיקה ) . אך מנגד , הוא לפחות השאיר לממשיכיו כלים אנליטיים טובים דיים כדי להתמודד עם המציאות המשתנה . 
הממשיכים , כאמור , הלכו בדרך הדוגמאטית והעדיפו לחסות בצלם של אבות הכנסייה , מן האפיפיור לנין ועד הקדושה - המעונה לוקסמבורג . 
המציאות במאה העשרים שונה : ילידי המאה הזאת חיים בקונטקסט של אינפלציה מתמדת . 
הם לא יכולים לעלות בדמיונם חיים ללא צפיות לעליית מחירים . 
התנועה האינפלציונית המתמדת נדחקת מתודעתם , כפי שנדחקת מדמיונם העובדה שהם נתונים בתנועה מהירה ומסחררת על כדור - הארץ . 
למעשה , הם חיים במשטר אינפלציוני . 
אבל , בהיותם שבויים במורשת המאה התשע - עשרה - הם עדיין קושרים בדמיונם את האינפלציה עם תהליכי ייצור - צריכה - חיסכון - פריון . 
רובם אינם תופשים , שאינפלציה אינה עוד ' תופעה ' חולפת . 
הם אינם מבינים שמדובר בסדר פוליטי , במבנה דינמי ומשתנה של יחסי - כוח . 
מכל מקום , קצב האינפלציה הואץ במחצית השנייה של המאה העשרים , ולמן שנות השבעים היא ' התגלתה ' לפתע כסטגפלציה ( אינפלציה + מיתון ) . זאת הייתה ' תגלית' , משום שעד אז שלטה האמונה , ולפיה אינפלציה קשורה לצמיחה גבוהה ולשיעור אבטלה נמוך ; זה היה חלק מהמורשת של המאה התשע - עשרה . 
שהרי , האמונה המקובלת גרסה , שאינפלציה היא ' עודף - ביקוש ' אשר נוצר בספרה ' הנומינלית' , לאחר שהייצור בספרה ' הריאלית' אינו מצליח לאזנו . 
אך , כאמור , בשנות השבעים ' התגלה ' לפתע , כי האינפלציה אינה קשורה דווקא לצמיחה , אלא שהיא קשורה יותר למשברים של תפוקה ושל תעסוקה ( כלומר למיתון ולאבטלה ) . 
ברור , אם כן , שהכלכלה - הפוליטית , לפחות זאת שמצהירה כי היא מעוניינת בשינוי ( אם לא במהפכה ) , חייבת לעבור שינוי ( אם לא מהפכה ) מן היסוד . 
ט . 
האופי הכפול של הצבר ההון במאה העשרים : המיזוגים והסטגפלציה 
לאורך הפרקים השונים בספר הצגנו את הכלכלה - הפוליטית שלנו . 
היא נראית בעינינו , כתואמת את ההיגיון ההיסטורי של המאה העשרים - לפחות את ההיגיון הרדיקלי שלה . 
המסקנות שלנו מן ההיסטוריה היו , שבמרוצת המאה העשרים נחשפה מהותו הפוליטית של ההון , ונתגלה אופיו הפיננסי ; ועם השינוי הזה הלך ובלט טיבעו הכוחני - דיפרנציאלי של ההון . 
שתי פנים היו לשינוי באופיו של ההון : ראשית , הצבר - ההון פסק מלהתמקד בהרחבה של כושר - הייצור התעשייתי ( שאפיין את הקפיטליזם במאה התשע - עשרה ) . במאה העשרים הצבר - ההון הלך והתבסס על רכישות ומיזוגים של נכסים ( כלומר , באמצעות הרחבת ההשתלטות הדיפרנציאלית על הייצור החברתי ) . 
שנית , הצבר ההון פסק מלהתבסס על הגדלה כללית של יכולת הצריכה ; הוא החל להתרכז בחלוקה - מחדש באמצעות האינפלציה – או ליתר דיוק , באמצעות הסטגפלציה . 
נתאר בקצרה את התהליך הכפול הזה – המיזוגים והסטגפלציה . 
א . 
רכישות ומיזוגים 
תהליך המיזוגים בארה"ב מאז סוף המאה התשע - עשרה , מוצג בשרטוט אח ' . 5 
שרטוט אח ' 
תהליך המיזוגים בארה"ב 
בצדו השמאלי של השרטוט מופיעה סקלה , אשר ערוכה באופן לוגריתמי ( כדי לאפשר השוואה בין תנודות יחסיות של ערכים קטנים וגדולים ) . 
הסקלה מייצגת את ' מדד - המיזוגים ' . 
זהו מדד האומד , לגבי כל שנה , את היחס בין כמות הדולרים שמוצאים על רכישות - השתלטויות - ומיזוגים , ובין כמות הדולרים שמוצאים על קניית כושר - ייצור חדש ( זה מה שמכנים ' השקעות - ריאליות' ) . כלומר , השרטוט מתאר את ההוצאות על רכישות ועל מיזוגים של נכסים , כאחוז מערך ההשקעות הקבועות . 
במונחים של הכלכלה - הפוליטית שלנו , מדובר ביחס בין שני נתיבים של תהליך ' הרחבת ההצבר ' : ' הרחבה חיצונית' ( הרחבת כושר - הייצור ) או ' הרחבה פנימית' ( השתלטות על כושר - ייצור קיים ) . 
על - פי השרטוט נראה , שהמאה התשע - עשרה אופיינה בהרחבה מתמדת של כושר - הייצור . 
בשנת 1895 לדוגמא , על כל דולר של השקעה ' ריאלית' בציוד ובמיכון תעשייתי חדש - הוצא פחות מסנט אחד על רכישות ומיזוגים . 
מאה שנה אחרי - כן , היחס התהפך : בעבור כל דולר של השקעה ' ריאלית' הוצאו יותר משני דולר על רכישות ומיזוגים . 
כלומר , במרוצת המאה העשרים , גדל תהליך המיזוגים פי שלוש - מאות יותר מהר מאשר הגידול בהשקעות ' הריאליות' . 
ניתן להסביר את התהליך הזה בפשטות ובאלגנטיות ( ובלי להיכנס לויכוחים עם הדוגמות השליטות ) , באמצעות התיאוריה של הצבר - ההון הדיפרנציאלי . 
כבר נוכחנו לדעת שהאינטרסים של ההון - הדומיננטי דוחפים להרחבת השליטה בתהליך הייצור . 
הדחף הזה טומן בחובו סתירה - פנימית ( או ' בעיה - כרונית' , בעיני הבעלים ) : רכישת ציוד תעשייתי חדש והרחבת כושר - הייצור , מעבר לקצב ההתרחבות של כושר הצריכה הכללי ( בעיקר של מקבלי השכר ) , עשויות לסכן את כושר השליטה של ההון - הדומיננטי בייצור החברתי . 
ההון - הדומיננטי עלול להיקלע למצב של ' עודף כושר - ייצור ' , ' קשיי - נזילות' , ' מיתון ' ; או בעינינו – מצב של אי - שליטה במחירים ההולכים ומתמוטטים . 
משום כך , האסטרטגיה של ' הרחבה - פנימית' , אשר התפתחה במאה העשרים , מאפשרת את הרחבת כושר - השליטה של ההון - הדומיננטי , ולעשות זאת בפחות סיכון מפני התמוטטות הסדר . 
לאסטרטגיה זאת יש מספר יתרונות ברורים : ראשית , פעולות הרכישה של נכסים קיימים אינן מסכנות את השליטה , משום שאינן יוצרות כושר - ייצור חדש . 
שנית , עסקות רכישה של נכסים קיימים מייצבות את הסדר החשבוני – וכמובן , את השליטה של ההון - הדומיננטי על התפוקה / מחירים . 
שלישית , הרכישות והמיזוגים מגדילים את סך הרווחים של ההון - הדומיננטי בקצב מהיר יותר מאשר שיעור הגידול הממוצע ( יש לזכור , כי מיזוגים הם בעלי השפעה שולית על מספר הפירמות , ומכאן , הינם אף בעלי השפעה שולית על הרווח הממוצע ) . רביעית , הרכישות והמיזוגים מפחיתים את הסיכון ; זאת משום שהם מגדילים את יחידות - הבעלות החדשות ; משום שהם הופכים את יחידות הבעלות ליותר מגוונות ; ובעיקר , משום שהם מגבירים את ההשתלבות של היחידות החדשות בסדר המדיני . 
בקצרה , הבעלים - המנהלים הדומיננטיים במאה העשרים נדחפים ומותנים להעדיף באופן ' חופשי ' , רכישה של בעלויות קיימות ומיזוגן ביחידות - בעלות גדולות יותר - על פני רכישה של קווי - ייצור ( וקווי - שיווק ) חדשים . 
לדוגמא , רכישת פירמה קיימת , בעלת כושר שליטה יציב בייצור ( ' פטנט ' , ' ידע' , ' קניין - רוחני ' ) וכן בעלת שליטה קבועה למדי באוכלוסיית צרכנים ( ' מוניטין ' , ' זיכיון ' ) - מאפשרת להגדיל את זרם הרווחים ולהפחית את מספר המתחרים , בלי להסתכן ב ' עודף כושר - ייצור ' ובנפילה של שולי הרווח . 
חשוב להדגיש , שתהליך המיזוגים אינו ' כלכלי ' . 
המדדים , אכן , לקוחים משפת החשבונאות של הפירמה ( כגון : רווח , אחוז הרווח במכירות , הוצאות לקניית נכסים , הוצאות להשקעה ' ריאלית' וכו' ) ; אולם אנו עוסקים בעוצמה של ההון , שמבוטאת בשפה הדומיננטית שלו : שפת הפיננסים . 
המדדים הללו מבטאים את עוצמתן של כמה פירמות כקבוצה מלוכדת , ביחס ליכולתן של קבוצות חברתיות אחרות . 
' מדד - המיזוגים ' משקף את היכולת המשתנה של הפירמות הגדולות לחלק - מחדש את הרווחיות ; או , במונחים שלנו – את העוצמה הדיפרנציאלית של קבוצות ההון - הדומיננטיות . 
מגמת המיזוגים וההשתלטויות מגדילה את הכוח המאורגן של ההון - הדומיננטי ; היא עושה זאת ללא קשר למדדים ' הכלכליים ' של הרווחיות , אשר עליהם מופקדים משרתי ההון , אלו המכונים כלכלנים וחשבונאים . 
וזאת , אכן , המגמה המתמדת במשך המאה העשרים בארה"ב , מרכז הקפיטליזם העולמי , כפי שניתן לראות בשרטוט אח ' : 5 עלייה מתמדת , למרות התנודות המחזוריות , בכוח המאורגן של ההון - הדומיננטי . 
ב . 
מחזורי המיזוגים 
ב שרטוט אח ' ניכרים כארבעה מחזורים של מיזוגים . 
הראשון , אשר התרחש בחמש השנים הראשונות של המאה העשרים , הוא הגל ' המונופולי ' , שהממשיך עד לחוקי ' האנטי - טראסט ' . 
באותה עת בלט כוחם של בעלי - הון גדולים , שהשתלטו על ענפים מרכזיים , כמו מסילות הברזל , בנקאות , פחם , נפט , בשר , פלדה ונחושת . 
הגל השני הוא ' האוליגופולי ' ; הוא שרר בשנות העשרים עד לקטיעתו במפולת הבורסה של 1929 . 
פירמות מובילות פרצו אל מחוץ לתחומי האחיזה שהייתה להן בענפים ובתת - ענפים , והתחברו אל פירמות אחרות בענפים משלימים – עד שהשיגו שליטה משותפת בענפים חדשים , כמו מכוניות וציוד - חשמלי . 
הגל השלישי התרחש בשנות החמישים ונמשך עד סוף שנות הששים . 
הפירמות הגדולות רכשו מגוון עסקים לרוחב המשק . 
זהו הגל ' הקונגלומרטי ' , אשר בו התגבשו קבוצות - הון לתבנית של קונצרן , השולט במגוון רחב של עסקים לרבות ביטוח , השקעות , בנקאות , נשק , קופות - גמל , נדל"ן , רשתות - שיווק , מחשבים , הוצאה - לאור ותקשורת - המונית . 
הגל הרביעי והאחרון במאה העשרים הוא הגל ' הגלובלי ' , שהחל באמצע שנות השמונים ושכך בתחילת המאה העשרים - ואחת . 
במהלכו , פירמות מקומיות הפכו לקבוצות טראנס - לאומיות . 
חשוב לציין , כי במרוצת התקופה על כלל מחזוריה , היו פירמות שהפעילו ושלטו בעסקים ובשלוחות מעבר לים . 
לדוגמא , כבר בתחילת המאה העשרים ( במרוצת המחזור ' המונופולי ' ) , היו פירמות כמו ' של ' או ' סטנדרד - אויל - אוף - ניו - ג'רסי ' ( ' אקסון ' ) , אשר הפיקו נפט בקווקז , בבלקנים , באינדונסיה ובמזרח - התיכון ; הן התאימו לקונטקסט של ' הקפיטליזם - המונופולי ' ו ' האימפריאליזם ' , לפי התפישות ' הנאו - מרקסיסטיות' שרווחו באותה תקופה - כלומר , פירמה רב - לאומית , שבסיסה מצוי במעצמה קפיטליסטית , הנותנת לה גיבוי צבאי - דיפלומטי באזורים פריפריאליים – שהם , לרוב לא - קפיטליסטיים . 
לא כך הם פני הדברים בגל ' הגלובלי ' ( כפי שראינו בפרקים השונים בספר ) . 
מכל מקום , המחזורים הללו אינם חלק מהתפתחות אבולוציונית או קווית . 
אם לאמר זאת בקיצור – מדובר בהיסטוריות נפרדות : כל אחד מהגלים הסתיים במשבר - הצבר , אשר שינה את ההיסטוריה הכלכלית - פוליטית . 
כל היסטוריה כזאת נשאה בתוכה שינויים חריפים במוסדות המדיניים , בהרגלי המחשבה , באידיאולוגיות השליטות , בהרגלי הצריכה וכמובן בקונטקסט הבינלאומי ( שינויים בהרכב המעצמות , בקואליציות ובבריתות , באזורי העימות , בהתנגדות למעצמות , בהסדרי המטבע , בארגונים הבינלאומיים ובתיאוריות של הפוליטיקה הבינלאומית ) . 
ג . 
ההיגיון הטבוע במחזורי המיזוגים 
ההיסטוריה הזאת שפרשנו , נושאת אופי מסתורי , אם לא מיסטי . 
מדוע על המיזוגים וההשתלטויות לשאת דפוס של גל ? 
מדוע הגלים אינם מקריים או מקוטעים ? 
ההיגיון השליט ( כלומר הדוקטרינה הנלמדת ) משובץ בתוך חלוקת - העבודה השלטת ; כך יצא , שבתוך קו - הייצור האקדמי , הזכיון הבלעדי על ההגות התעשייתית בתהליך המיזוגים , ניתן לכוהני ' המִיקרו - כלכלה ' ; ובתוך הדוקטרינה הזאת התחפרו המאמינים במתחמים המבוצרים עד לעייפה של ' הניהול - העסקי ' ו ' תיאורית - הפירמה ' . 
אחד ההסברים הידועים ביותר ב ' מִיקרו - כלכלה ' , מבוסס על מחקריהם של טובין וברינארד , אשר עסקו בהיגיון ובהצדקה של מחיר ההון ( הוזכרו בספר בפרק ב' סעיף י"א ) . 
על פי ההסבר שלהם , פירמה תִּקנה ציוד תעשייתי חדש , רק אם הרכישה תהיה יותר זולה מאשר קניית ציוד קיים ( איך לא ) . אם הציוד הקיים זול יותר , הפירמה תקנה אותו מבעליו . 
אין מה לאמר : קשה לעמוד בפני היגיון מקורי כזה . 
אם נרחיב את היריעה לכלל העולם העסקי ונבחן את ההיגיון הזה בהיסטוריה בת - זמננו - נוכל לנסח היפותזה , ולפיה יש לצפות כי לאורך השנים יווצר קשר הפוך בין ' מדד - המיזוגים ' שלנו ובין המדד הידוע כ - ‘ Tobin ' s Q ’ . 
מדד ' ה - Q של טובּין ' הוא היחס בין מחיר - השוק של הנכסים ובין עלות ההחלפה שלהם ( replacement cost ) . ' מדד - המיזוגים ' , כזכור , הוא היחס בין ההשקעה בציוד חדש לבין קניית נכסים . 
על פי ההיגיון השליט אנו נצפה , שככל שהמחיר של הנכסים יֵרד ביחס למחירי ציוד חדש ( ירידה במדד ( ‘ Tobin ' s Q ’ - כן יגדל חלקן של ההשקעות ' הפיננסיות' ביחס להשקעות ' הריאליות' ( עליה ב ' מדד - המיזוגים ' ) , ולהפך . 
שרטוט אח ' מתאר שתי סדרות : הקו העבה הוא אותו ' מדד - המיזוגים ' של שרטוט אח ' המבוטא באחוזים . 
הקו הדק הוא מדד ‘ Tobin ' s Q ’ המבוטא כיחס ( כלומר , המנה שמתקבלת מהיחס בין שווי - השוק ובין הערך - הנקי של עלות החלפת הציוד שבבעלות הפירמות התעשייתיות ) . בגלל חוסר נתונים רצופים , המדד מתחיל רק משנות החמישים של המאה העשרים . 
שרטוט אח ' 
תהליך המיזוגים ומדד Tobin’s Q בארה"ב 
על פי ההיגיון השליט , אנחנו מצפים , כאמור , לקשר הפוך בין הסדרות ; אבל ( בדומה ל ' הוכחה על דרך השלילה ' ) השרטוט מראה ההפך מן ההיגיון השליט : מאז שנות החמישים , הקורלציה בין מדד ‘ Tobin ' s Q ’ ובין ' מדד - המיזוגים ' , בארה"ב לפחות , נראית חיובית למדי ... 
אז מה קרה ? 
בעלי - הבית השתגעו ? 
הקפיטליסטים של ארה"ב מחבלים בתיאוריה ? 
האם במקום לציית לחוקי הטבע ולהשקיע בסחורות זולות , בעלי - ההון מתעקשים באופן עקבי בחמישים השנים האחרונות להשקיע בנכסים יקרים ? 
מסתבר שקיים היגיון אחר . 
הוא אינו נאו - קלאסי , אינו ' תועלתני ' , אינו ' כלכלי ' , ואף אינו ' רציונלי ' ( אם - כי הוא הגיוני מאד ) . 
ההיגיון הזה אינו יכול להתבסס על תיאורית - ערך של יחידות תועלת , ולא על תיאורית - ערך של יחידות עבודה , אלא על תיאורית - ערך של כוח . 
ד . 
מחזורי הסטגפלציה 
בעוד שהמיזוגים הם חלק מהרחבת הצבר - ההון ( השתלטות של ההון - הדומיננטי על ' יחידות ארגון ' של אחרים ) , הסטגפלציה הינה חלק מהעמקת הצבר - ההון ( חלוקה - מחדש של ההכנסות לטובת ההון - הדומיננטי , באמצעות התחזקות ' יחידת הארגון ' של ההון - הדומיננטי ביחס לאחרים ) . 
כפי שהוסבר בספר בפרק ה ' , האינפלציה הופיעה , לאורך תקופה ארוכה , בעת ובעונה אחת עם מיתון ואבטלה ; אולם רק בשנות השבעים של המאה העשרים ' גילו ' את העובדה ' המוזרה ' הזאת , שהוכתרה בשם ' סטגפלציה ' . 
זאת עובדה מוזרה , אם - כי בעיני השליטים בלבד : על פי ההיגיון השליט , אינפלציה מלווה תמיד בצמיחה כללית ובתעסוקה מלאה . 
היא אינה יכולה להתלוות לאבטלה ולמיתון . 
אך העובדה המוזרה הזאת של צירוף [ בלתי-אפשרי ] של אינפלציה / מיתון - דווקא משתלבת היטב [ באופן מוזר ] בהיגיון של תיאורית ההצבר הדיפרנציאלי . 
יתר על כן , בספר הוסבר שבמצבים מסוימים - המיתון הוא תנאי הכרחי לאינפלציה . 
על פי ההיגיון של הספר , האינפלציה ( והסטגפלציה ) אינה נובעת מכוח חיצוני לבני - אדם ; היא לא משתייכת ל ' כלכלה ' , אלא היא נשק פוליטי , אותו מפעילים הארגונים הקפיטליסטיים בשיטתיות כדי לחלק - מחדש הכנסות . 
העמקת הצבר - ההון הדיפרנציאלי באמצעות אינפלציה / סטגפלציה , מבוססת על שני מנגנונים עיקריים של חלוקה - מחדש : במעגל הרחב , מתחוללת חלוקה - מחדש כחלק מקונפליקט בין ההון לבין היררכיות השכר ; במעגל הצר והעיקרי , נכפית חלוקה - מחדש בתוך כדי עימות בין ההון החזק והמלוכד ובין רבדים בסקטור העסקי , אשר בסיסו מורכב מיחידות הון קטנות ומבוזרות . 
נתעכב לרגע על מנגנון החלוקה - מחדש השני , שהפך למרכזי בתהליך הצבר - ההון במאה העשרים . 
הוא תלוי ביכולתם של בעלי ההון - הדומיננטי לחלק - מחדש את הרווח ביחס לשאר הסקטור העסקי , באמצעות העלאת המחירים בקצב מהיר יותר מאשר יכולות שאר הקבוצות החברתיות . 
שרטוט אח ' מתאר את הקשר בין האינפלציה לבין תהליך החלוקה - מחדש - אותה חלוקה - מחדש שנוצרה בין ההון - הדומיננטי ובין יתר הסקטור העסקי - בארה"ב בחמישים השנים האחרונות . 
שרטוט אח ' 
אינפלציה והצבר דיפרנציאלי בארה"ב 
הקו העבה הוא מדד האינפלציה , כלומר שיעור השינוי השנתי ( באחוזים ) של המחירים הסיטונאיים בארה"ב . 
הקו הדק הוא היחס בין אחוז הרווח - למכירות ( markup ) של חמש - מאות הקבוצות הגדולות של ' הפורצ'ן' ובין אחוז הרווח - למכירות של הסקטור העסקי בארה"ב ( markup ratio ) . 
כאשר היחס של הרווח - למכירות ( הקו הדק ) עולה - המשמעות היא , שקבוצות ההון הגדולות מצליחות להעלות את אחוז הרווח - למכירות במהירות רבה יותר מאשר אחוז הרווח למכירות ' הנורמלי ' של הסקטור העסקי . 
כאשר היחס יורד - פירושו , שהן לא הצליחו ' להכות את הממוצע' ; כלומר , אחוז הרווח - למכירות שלהן עלה יותר לאט מאשר אחוז הרווח ' הנורמלי ' ( או שהוא ירד יותר מהר ) . 
אבל החלק המעניין בשרטוט הוא הקשר שבין הקו הדק ( יחס רווח / מכירות ) לבין הקו העבה ( של האינפלציה ) . קל לראות שהתנודות והכיוונים בשני הקווים , מצביעים על קשר חיובי חזק למדי . 
כלומר , כאשר עולה אחוז הרווח - למכירות הדיפרנציאלי - עולה האינפלציה , ולהפך . 
כאשר האינפלציה יורדת , משמעות הדבר , על פי השרטוט , שפוחתת העוצמה של ההון - הדומיננטי לכפות חלוקה - מחדש של הרווח לטובתו . 
האינפלציה , אם כן , אינה מקרית ואינה מכת טבע . 
האינפלציה הינה מנגנון פוליטי של ההצבר הדיפרנציאלי . 
אם זה כל - כך רע , כלומר אם האינפלציה כל - כך טובה להצבר הדיפרנציאלי – מדוע אנו שומעים כי הקפיטליסטים ( כלומר התקשורת ההמונית ) מתנגדים לאינפלציה ? 
ובכן , למעשה , הם לא תמיד מתנגדים לה ; היחס אליה תלוי בתקופה . 
בתקופות מסוימות , כאשר נשמטת מידיהם השליטה בקצב עליית המחירים , ובעיקר השליטה בתפוקה , והסדר החברתי מאיים להתפרק - הקפיטליסטים מאבדים את שלוות רוחם , ועד מהרה נערכים ' מבצעים ' ו ' מסעות' , כלומר ' דעת - הקהל ' מגויסת בדרך זאת או אחרת נגד האינפלציה . 
שנית , האסטרטגיה של האינפלציה אינה כה פשוטה . 
כדי לכפות חלוקה - מחדש של הכנסה יש צורך בסמכות ; וזאת מבוססת על יחסי כוח ממוסדים , או מה שמכנים מוסדות פוליטיים . 
אבל יחסי - הכוח נוטים להשתנות במהלך הזמן : קבוצות כוח מסוימות בולטות ביחס לאחרות במרוצת האינפלציה . 
נוצר קרע בקרב בעלי - ההון , ומכאן הולכת ונפרמת הלגיטימיות לכלל הסֵדר של יחסי החלוקה . 
ה . 
ההיגיון האחר של מחזורי המיזוגים והסטגפלציה 
שתי האסטרטגיות העיקריות של הצבר - ההון במאה העשרים - המיזוגים והסטגפלציה – שונות זו מזו באופיין . 
המיזוגים וההשתלטויות על נכסים נראים כמתרחשים בתוך מעגל מלוכד יחסית של הסקטור העסקי , בעיקר בתוך ' הכלכלה - הגדולה ' . 
הם מסוּוגים בתודעה כמשתייכים ל ' מדורי הכלכלה ' של התקשורת ההמונית . 
רבים קוראים בעיתון על מיזוגים והשתלטויות , ומגיבים באדישות . 
לכאורה אין קשר בין יכולת קיומם ובין התופעות הללו . 
המיזוגים נתפשים כמשהו פנימי השייך לעסקים בלבד ; משהו הנתון לגחמות ולתנודות השוק . 
לעומת זאת , האסטרטגיה השנייה , האינפלציה ( והסטגפלציה ) , מופיעה בגלוי ככוח גס המשפיע על כלל הקבוצות החברתיות . 
האסטרטגיה הדיפרנציאלית של האינפלציה שמפעיל ההון - הדומיננטי יכולה להצליח , רק אם כלל המחירים עולים . 
כדי שייסחטו רווחים דיפרנציאליים מהאינפלציה , חשוב שתהיה אינפלציה בכלל הסחורות . 
או - אז ניתן להעלות את קצב עליית המחירים במהירות רבה יותר מהממוצע בכלל המשק . 
משום כך , האינפלציה , בניגוד למיזוגים , מעוררת מיד תסיסה ודאגה בקרב כל הקבוצות החברתיות , לרבות השכבות הצייתניות ומשתפות - הפעולה . 
היא פוגעת בסדר החברתי ונתפסת כאיום מדיני . 
הבדל נוסף בין שתי האסטרטגיות מצוי בסיכונים הכרוכים ביכולת השליטה על התפוקה . 
המיזוגים מגדילים את הרווחים הדיפרנציאליים ומקטינים את הסיכון של אובדן היכולת לשלוט בתפוקה החברתית ( בהשתלטם על כושר - ייצור שמאיים על הסדר ) . מנגד , האינפלציה אומנם מגדילה בתחילה את הרווחים הדיפרנציאליים באמצעות חלוקה - מחדש מהירה של ההכנסות מהשכירים אל הקפיטליסטים ומן העסקים הקטנים אל הקבוצות השליטות - אולם בהמשך , גובר הסיכון שתאבד הלגיטימיות של יחסי החלוקה ( או לגיטימיות הסדר הכפוי של החלוקה - מחדש ) . האבטלה והמיתון , שהולכים ומתגלים ככל שהאינפלציה נמשכת , מעלים את דרגות הסיכון . 
ושוב יש לזכור , שהצבר - ההון מבוסס על היחסים המתהפכים של רווח / סיכון – אותו מתח מתמיד השורר בין רווח - דיפרנציאלי לבין סיכון - דיפרנציאלי ( גלגול קפיטליסטי ליחסי תאוות - בצע / אימת - מוות ) . כלומר , קבוצות ההון - הדומיננטיות אינן מתעניינות ברווח בלבד , אלא אף בצד האפל שלו : בסיכון . 
יתר על כן , הקבוצות הללו אינן מתעניינות בסיכון הכללי בלבד , אלא הן מתמקדות בסיכון שלהן ביחס לסיכון ' הנורמלי ' , המיוחס למקום ולתקופה שלהן . 
היחסים ההיסטוריים של מחזורי המיזוגים והסטגפלציה טרם ' נתגלו ' ; ולמעשה , ככל הידוע לנו , אנו הראשונים שהמצאנו אותם ושהתחלנו לחקור את טיבם . 
( הדברים נאמרים , כמובן , לפני שבעתיד יתגלה שכל המומחים ידעו זאת מאז ומעולם ) . 
שרטוט אח ' מתאר את היחסים הללו דרך ההיסטוריה של גלי המיזוגים והסטגפלציה בארה"ב במאה השנים האחרונות . 
שרטוט אח ' 
מיזוגים וסטגפלציה בארה"ב 
הקו התחתון ( הדק ) הוא העתק של ' מדד המיזוגים ' שהופיע לעיל שרטוט אח ' ( ואשר , כזכור , תיאר את היחס ההיסטורי בין המיזוגים לבין ההשקעות ' הריאליות' בארה"ב ) . 
הקו העליון ( העבה ) הוא ' מדד הסטגפלציה ' ; והוא מסובך במקצת , משום שהוא ממזג למדד אחד שתי קטגוריות החסרות בסיס מדידה משותף : אינפלציה ואבטלה . 
שני המדדים מבוטאים כממוצעים - נעים , כדי להדגיש את המגמות . 
בניית ' מדד הסטגפלציה ' כרוכה , כצעד ראשון , באיסוף ובעריכת שתי סדרות נתונים : הסדרה האחת היא שיעור האבטלה ( אומדן למיתון ) . השנייה – שיעור השינויים השנתיים במחירי התמ"ג ( אומדן לאינפלציה ) . צעד שני בבניית ' מדד הסטגפלציה ' הוא כתיבת כל אחת מהסדרות בערכים של סטיית - תקן מהממוצע ההיסטורי שלהן ( שנים 2003 - 1890 ) . צעד אחרון הוא חישוב הממוצע של שתי הסדרות המעובדות . 
עתה יצרנו את ' מדד הסטגפלציה ' . 
מאחר שמדובר בהתפלגות של סטיית - תקן - קו האפס ( שעל הסקלה הימנית ) הוא , מעצם ההגדרה , הממוצע ההיסטורי של הסטגפלציה . 
( אילו היינו ' מריצים ' את ההיסטוריה של הסטגפלציה אינסוף פעמים , טווח ערכים של + 1 - 1 היה מכסה כשני - שליש מההתפלגות הממוצעים ; כך , מכל מקום , מבטיחים לנו ' מדעני החברה ' . 
) ערכים חיוביים ( כמו שנת 1935 או 1983 ) משמעותם סטגפלציה מעל לממוצע ההיסטורי . 
ערכים שליליים , מתחת לאפס ( כמו 1925 או 1999 ) , מביעים מצב של צמיחה חסרת אינפלציה ( או ליתר דיוק : הם מבטאים מצב של אבטלה נמוכה ו/או של אינפלציה נמוכה ) . 
הגלים הסטגפלציוניים נראים היטב בשרטוט : הגל ' הפופוליסטי ' שהתחולל בסוף המאה התשע - עשרה ובעקבותיו הצמיחה שנוצרה בעשור הראשון של המאה העשרים . 
אחריו , הגל שבא בסופה של מלחמת - העולם הראשונה ושהסתיים באופוריה של שנות העשרים ( שנמוגה במשבר הגדול של שנות השלושים ) , אשר התפוגג רק בעת מלחמת - העולם השנייה , עם העלייה במעורבות ובוויסות הממשלתי . 
מאז , התחוללה צמיחה נטולת אינפלציה עד סוף שנות הששים , וזו פינתה מקומה למחזור סטגפלציוני שנמשך עד סוף שנות השמונים . 
ומאז ועד ראשית המאה העשרים - ואחת , שוב התנחשל גל של צמיחה נטולת - אינפלציה . 
מחזורי הסטגפלציה נראו במחצית הראשונה של המאה העשרים , כהולכים וגובהים , ומתנודדים בקיצוניות , באיימם לשטוף את הסֵדר הקפיטליסטי . 
מאז שנות הארבעים , נראה שהקפיטליזם המדיני למד לווסת את התנודות , והגלים אכן נראו יותר מתונים . 
עד כאן , מחזורי הסטגפלציה . 
הקו התחתון ( הדק ) בשרטוט אח ' מראה , לעומת זאת , כי מחזורי המיזוגים התנודדו בחריפות עד שנות הארבעים ; אולם מאז , ההצבר באמצעות מיזוגים הלך וגבר במהירות ביחס להשקעות ' הריאליות' ( הסקלה השמאלית הינה לוגריתמית ) . 
מסתבר , שמתוך שני נתיבי ההצבר – תהליך המיזוגים נתקל בפחות התנגדות , בהשוואה לסטגפלציה ; ומשום כך , כנראה , הוא הפך למועדף ביותר על ההון - הדומיננטי במחצית השנייה של המאה העשרים . 
כבר ציינו , כי ההצבר באמצעות מיזוגים נתפש כפחות מסוכן וכמעורר פחות התנגדות מאשר הצבר באמצעות סטגפלציה ; וזאת , משום שהמיזוגים אינם נתפסים כמאיימים ישירות על הקיום השוטף של היחידים . 
אמנם , מיזוגים באים במקביל לשינויים - מבניים ( ארגוניים - תודעתיים ) – שהם לעתים דרמטיים ביותר ; אולם שינויים אלה מתחוללים בעיקר בקרב השכבות השולטות , המנהלות והמארגנות ; הם אינם מורגשים בקרב ההמון . 
קל לשכנע את הפְּרולים , שמדובר בתהליך ' תחרותי ' , או ב ' יתרון - לגודל ' בלתי - נמנע , כחלק מ ' שיפור היעילות במשק ' ; ובכלל – שמדובר בעניין סבוך הנשגב מבינתם . 
הסטגפלציה , לעומת זאת , קשה לשליטה ; משום שהיא נשענת על מנוף גדול של כלל המחירים במשק . 
היא נתפשת כאיום על כלל היחידים בחברה . 
היא חושפת את קוצר ידם של הממשלים , ובכך היא מערערת את סמכותם הניטראלית כביכול . 
עוד צעד אחד – והפרולים יגלו את מהותם המדינית . 
מחזורי הסטגפלציה משנים מוסדות והרגלי מחשבה המוניים . 
הם מלוּוים בקונפליקטים של חלוקה ובשינויים כלליים בחלוקת - הכנסות . 
הסטגפלציה פוגעת במוסדות מקודשים כמו המטבע , הרגלי המדידה , הרגלי שיפוט , מוסר וצדק , סמלים וזיכרונות היסטוריים מוסכמים . 
אפיון חשוב , שעולה מהנתונים , הוא הקשר ההפוך ההולך ומתחזק , שבין שני נתיבי ההצבר . 
נראה כי מאז תחילת המאה העשרים , כל אימת ש ' מדד - המיזוגים ' מצוי בירידה - כן עולה ' מדד - הסטגפלציה ' , ולהפך . 
בעשור האחרון של המאה התשע - עשרה החלו העסקים הגדולים בארה"ב להשליט את המתכונת המדינית המוכּרת של הקפיטליזם במאה העשרים . 
באותה עת , שני המדדים - של המיזוגים ושל הסטגפלציה - עדיין נעו לאותו כיוון . 
אולם כבר בעשור השני של המאה העשרים , החלו מחזורי המיזוגים והסטגפלציה לחוג בכיוונים מנוגדים . 
הקשר השלילי הזה הלך והתהדק במרוצת המאה העשרים ומשנות הששים הפך למובהק , עד שהשתקף הצביון של מראה הפוכה . 
' התהדקות' זו , של היפוך המחזורים , נובעת מהשתלטותו של ההון - הדומיננטי על ארה"ב ; מיכולתו להשליט במידה גוברת את מנגנון ההצבר הדיפרנציאלי ברבדים עמוקים של המוסדות החברתיים ; מיכולתו לחסל בעקביות את ההתנגדות . 
וכך , מאז אמצע המאה העשרים , כאשר ההצבר הדיפרנציאלי הפך לחלק מהמכונה המדינית , נע הצבר - ההון במחזוריות , בין שני הסוגים של משטרים דיפרנציאליים : הרחבה ( מיזוגים ) והעמקה ( סטגפלציה ) . התנודות המחזוריות הללו בין שני סוגי ההצבר הלכו והפכו לסינכרוניות – עד כי לעתים נדמה , שמדובר בדטרמיניזם בנוסח מדעי הטבע . 
מחזור ' הרחבת ההצבר ' האחרון נמשך בין אמצע שנות השמונים לבין סוף שנות התשעים של המאה העשרים . 
בתקופה הזאת ( המכונה ' גלובליזציה ' ) – הרחיב ההון - הדומיננטי במידה חסרת - תקדים את שליטתו היחסית על החברה העולמית ; הוא עשה זאת באמצעות גל של רכישות ומיזוגים בשוקי ההון השונים ברחבי העולם . 
ההון - הדומיננטי הרחיב את שליטתו , הן במדינות המרכזיות והן במדינות הסגורות לשעבר . 
אלה האחרונות , כגון , דרום - אפריקה , דרום - מזרח אסיה והמדינות הסובייטיות לשעבר – הפכו בתוך זמן קצר ל ' שווקים - מתעוררים ' . 
ההון - הדומיננטי הצליח לעשות זאת בקלות יחסית , לאחר נפילת המשטרים הרקובים של מדינות ' הרווחה ' באירופה המערבית ומדינות ' הסובייטים ' ברוסיה ובאירופה המזרחית . 
בקצרה : בקפיטליזם של סוף המאה העשרים , שוררים משטרי הצבר שאינם מבוססים על צמיחה ויציבות מחירים . 
להפך , ההצבר נשען במידה הולכת וגדלה , על מיזוגים ועל תנודות מחירים . 
התפתחות זאת , של משטרים , המאופינים ב ' הצבר - באמצעות - משבר ' , נובעת מיכולתן של קבוצות ההון - הדומיננטיות לקבוע את אופי - ההצבר ולשלוט בכיווניו . 
קבוצות אלה נסמכות על כושרן לבלום את התפוקה ולהגדיל את מחירי הנכסים שלהן בשוק ההון - ובעיקר הן נשענות על שליטתן בקצב עליית המחירים של סחורות הצריכה ההמוניות . 
כאן , אנו יכולים לשוב אל הנפט . 
הסטגפלציה , אשר שררה בשנות השבעים והשמונים בעולם המערבי , עזרה בשמירת רווחיותן של קבוצות ההון המרכזיות בעולם . 
' אופ"ק' וקבוצות הנפט הגדולות היוו חלק מרכזי בהתפתחות זאת . 
הן שימשו מכשיר חשוב בבלימת התפוקה התעשייתית מצד - אחד – ובהעלאת האינפלציה מצד שני . 
בקיצור , ההיגיון של הקפיטליזם בכללו , ובעיקר של עסקי הנפט , הוא היגיון אחר . 
י . 
ההיגיון האחר של הנפט 
כדי להבין את התפנית הגלובלית שארעה בהצבר ההון , בתחילת המאה העשרים - ואחת , נתחיל בבחינת אחד הגורמים , שנפקד בהיגיון המוסכם . 
שמו של גורם זה , המעצב במשך כמאה שנה , את מדיניות ארה"ב בעולם ובעיקר במזרח - התיכון : הנפט . 
ובניסוח יותר מדויק : אדונֵי הנפט . 
אנו כינינו בספר ( פרק ו' ) את חבורת השליטים הזאת בשם : ' קואליציית הנשק - נפט ' . 
קואליציה זו אינה מתעניינת דווקא בנפט , כלומר בקידוחי נפט , בזיקוק נפט , בהובלת נפט ובאספקת נפט – אלא בעיקר ברווחים . 
הרווחים של הקואליציה אינם נובעים דווקא מגישה ישירה לבארות נפט , או מבעלות ישירה על בארות נפט , או מהזיכיונות לקדוח נפט , או מהיכולת לזקק נפט או להוביל נפט - אם כי כל אלה קשורים אל היכולת להרוויח . 
הרווחים של הקואליציה נובעים מיכולתה לשלוט במחירי הנפט . 
שרטוט אח ' מצביע על הקשר בין מחירי הנפט ובין הרווחים של קבוצות הנפט – בשלושים השנים האחרונות . 
הקו העבה מסמל את אחוז הרווח של קבוצות הנפט בעולם מתוך סך - כל הרווח התאגידי בעולם . 
הקו הדק מתאר את המחירים ' הריאליים ' של הנפט ( מחירים ' ריאליים ' = מחירי נפט שוטפים ביחס למדד המחירים - לצרכן של ארה"ב ) . 
שרטוט אח ' 
מחירי נפט ורווחי נפט 
ניתן לראות בבירור את הקשר שהלך והתהדק , מאז שנות השבעים , בין רווחי הנפט לבין מחירי הנפט . 
בתחילת שנות השבעים פרץ המשבר הראשון . 
בעיתונות וב ' דעת - הקהל ' כינו זאת עדיין , בשם ' משבר אנרגיה ' . 
הביטוי נועד לרַצות את דעת האדונים , וכמובן , להביע את הדוֹגמה המקובלת , על - אודות המחסור בעתודות נפט , אשר מנוצל לרעה על ידי גורמים לאומניים ומונופוליסטיים . 
ובעיקר , על - אודות הארגון הדמוני , ' אופ " ק ' , שצץ לפתע בחדרי החדשות ובמרכזי התקשורת . 
טיבו של הקשר הזה בין מחירי הנפט לבין הרווחים הדיפרנציאליים של קבוצות הנפט הדומיננטיות , נראה היטב בשנות השמונים . 
בתחילת שנות השמונים פרץ ' משבר האנרגיה ' השני ; זה היה בעקבות המהפכה באיראן , שבה הודח השאח - בעל - ברית ותיק של הממשל האמריקני . 
מחיר הנפט טיפס לשיא : מעל ל - 80 דולר לחבית במחירים של היום ( מחירים ' ריאליים ' ) . 
המשבר הקפיץ את הרווחים של קבוצות הנפט המרכזיות בכמאה אחוזים ; ובעיקר , הן השתלטו באופן דיפרנציאלי על הרווחים בעולם : קבוצות הנפט תפסו כמעט חמישית מכל הרווח של הפירמות בעולם . 
אכן , היו אלה השנים הטובות של ' קואליציית הנשק - נפט ' – שנות הסטגפלציה והקונפליקטים הצבאיים . 
זה היה השיא במחירי הנפט ; אבל למן אותה - עת , המחירים לא פסקו לרדת . 
לא עזרה המלחמה המחודשת של עירק כנגד איראן ; לא עזרה הפלישה של ישראל ללבנון ; לא עזרו ההפצצות האמריקניות בלוב ; אף לא סייע המתח הרב , אשר שרר במפרץ הפרסי ובמזרח - התיכון בכלל ; כל אלה לא סייעו לבלום את נפילת מחירי הנפט . 
המחירים ירדו ועימם צנחו הרווחים . 
שיא הנפילה היה בתקופת קלינטון . 
זה - האחרון החל במתקפת שלום אזורית – אשר התאימה היטב לשינויים בתהליך ההצבר הקפיטליסטי . 
כפי שראינו , תהליך ההצבר פנה , למן סוף שנות השמונים אל עבר אפיקים אחרים : ההצבר התבסס על מירוץ לשליטה בתהליך ההרחבה שהתחולל ב ' שווקים המתעוררים ' ובעולם הפריפריאלי . 
הוא נשען על מירוץ לשערוך מהיר של נכסים , שהוצגו תחת תווית של ' תקשורת' ו ' הי - טק ' ; הוא ניזון משערוך מהיר של הנכסים הציבוריים והשירותים הציבוריים שהופרטו ; ולבסוף הוא נסמך על רכישות ומיזוגי - ענק בשוקי ההון . 
התקציבים הצבאיים , ובעיקר תקציבי הרכש של הנשק , בעולם ובמזרח - התיכון , הלכו וירדו – ועמם ירדו מחירי הנפט . 
זה היה הזמן הטוב של ' קואליציית הכלכלה - החדשה ' . 
השינוי באופי ההצבר משתקף גם בשינוי ביחסי - הכוחות שבין שתי הקואליציות העיקריות בתוך ההון - הדומיננטי : ' קואליציית הנשק - נפט ' ( העמקת ההצבר ) מול ' קואליציית הכלכלה - החדשה ' ( הרחבת ההצבר ) . 
שרטוט אח ' מציג את השינוי ביחסי - הכוחות . 
הקו העבה מציג את הרווח הנקי של ' קואליציית הנשק - נפט ' כאחוז מסך הרווח התאגידי בעולם ; הקו הדק מציג את הרווח הנקי של ' קואליציית הכלכלה - החדשה ' כאחוז מסך הרווח התאגידי בעולם . 
שרטוט אח ' 
חלוקת הרווח הנקי העולמי : 
החלק היחסי של ' קואליציית הנשק - נפט ' ו - ' קואליציית הכלכלה - החדשה ' 
בשרטוט אח ' ניתן לראות , כי בשנות התשעים - שנות הירידה במחירי הנפט ובתקציבים הצבאיים - הלכה ושקעה ' קואליציית - הנשק - נפט ' . 
בשנת , 2000 היא הגיעה לשפל חסר תקדים של % 3 מסך הרווח בעולם . 
באותה עת שגשגה ' קואליציית הכלכלה - החדשה ' והגיעה לשיא של % 14 מכלל הרווח העולמי . 
האינטרסים של ' קואליציית הכלכלה - החדשה ' היו מנוגדים לאינטרסים של ' קואליציית הנשק - נפט ' . 
מחירי נפט גבוהים או קונפליקטים צבאיים , נחשבו לאיום על תהליך הרחבת ההצבר , שעליו התבססה ' הכלכלה - החדשה ' . 
עלייה במחירי נפט ובתקציבים צבאיים , משמעותם פחד של העסקים מאינפלציה , אשר עלולה לחבל באופוריה של המיזוגים . 
פירושם , ציפיות לעלייה בריבית ולעלייה בהוצאות על הסיכונים . 
הם מעידים על נפילת האמון בסיכויי הצמיחה של ' השווקים המתעוררים ' , אובדן התקוות לשיערוך הנכסים , איבוד האמונה בעתיד המיזוגים ועסקי ה ' הי - טק ' . 
בקיצור , עלייה במחירי נפט ובתקציבים צבאיים , מביאים לחששות מהתנפצות גל האופטימיות בשוקי ההון הגלובליים של שנות התשעים . 
שנת 2000 עמדה בסימן סיומו של מחזור ההתרחבות . 
גל המיזוגים החל לדעוך וסימני המשבר כבר נראו באופק . 
באופן רשמי , ' הכלכלה - החדשה ' הסתיימה במפולת ניירות - הערך בארה"ב בשנת ; 2001 אולם היא קרטעה כבר קודם לכן . 
סימני ההתערערות התגלו עוד בשנת 1997 באזורים פריפריאליים שונים בעולם . 
המשברים התפשטו מאסיה דרך רוסיה ודרום - אפריקה , ועד לברזיל , לארגנטינה ולאורוגואי . 
משברי ה ' נסד"ק' ושוקי ניירות - הערך המרכזיים בעולם היו האחרונים בשרשרת המפולות שנרשמו במחירי הנכסים . 
הבעלים של ההון הדומיננטי החלו להכיר בעובדה המרה : תקופת ה ' הייפ ' ( האופוריה ) הסתיימה ; תם מחזור ' הרחבת ההצבר ' . 
' האינסטינקט המעמדי ' עורר אותם לפנות אל עבר נתיב ' העמקת ההצבר ' . 
שנת 2000 הייתה גם שיא הנפילה של ' קואליצית - הנשק - נפט ' . 
מחירי הנפט הגיעו לתחתית – 14 דולר לחבית , במחירים של היום . 
חלקן של קבוצות הנפט , כפי שצוין , נפל עד % 3 בלבד מכלל הרווח התאגידי בעולם . 
מעולם , במרוצת המאה העשרים , קבוצות הנפט הגדולות לא הגיעו לשפל כזה . 
וכל זאת ארע דווקא בשנה האחרונה של המילניום . 
היה ברור : אי - אפשר להמשיך כך . 
היה צורך לפעול מיד . 
אולם תחילה , היה צורך להשתלט על הבית הלבן . 
י"א . 
לקראת הסדר המלחמתי החדש 
קואליצית הנשק - נפט השתלטה על הבית הלבן בחירוק שיניים : זה נעשה במאמץ פיננסי , בתככים אלקטורליים , בלחצים משפטיים , בזיופים בספירת הקולות ; ובסך - הכל – בדרכי רמייה . 
לבסוף , הם הצליחו להכניס את ג'ורג' בוש - הבן . 
שלא כמו רייגן – למשפחת בוש יש מסורת ארוכה באליטה הינקית הותיקה של מזרח ארה"ב . 
עוד אבי סבו של גורג' בוש - הבן השתלב בפסגת העסקים של משפחות הארימן - מורגן - רוקפלר , ואחריו עשו זאת כל הצאצאים בשושלת וולקר - בוש . 
הם היו קשורים ביחסי שליטה , ניהול , ואף בקשרי משפחה עם שליטי העסקים המרכזיים של הנפט , מסילות - הברזל , הבנקאות והנשק . 
מאליו מובן שכבר בתחילת המאה – ומאז לאורך המלחמות הרבות שניהלה ארה"ב ברחבי העולם במאה העשרים – ישבו צאצאי משפחת וולקר - בוש במועצות שונות של הממשל ; גופים אלה עסקו במה שמכנים ' ביטחון לאומי ' , ברכש צבאי ובמדיניות - חוץ . 
בנוסף לאלוהים ולדולר , האמינו הבושים בעליונות הגזע הלבן ; ועוד יותר מכך , הם האמינו בעליונות הגזע הינקי . 
ובעיקר , הם האמינו בעליונותן של משפחות האליטה הינקית במזרח ארה"ב . 
כדי לשמור על העליונות הזאת , השתתפה משפחת בוש במסע - צלב ארוך ברחבי העולם נגד ' הקומוניזם העולמי ' . 
המאבק הארוך הזה כלל מימון ותמיכה בצבאות האינטרוונציה ובצבאות הלבנים ברוסיה שלאחר המהפכה . 
הוא כלל מימון פלוגות הסער הנאציות בגרמניה של סוף שנות העשרים . 
הוא כלל מימון ואספקת נשק וחומרי - גלם אסורים למען חימוש גרמניה הנאצית בשנות השלושים . 
הוא כלל מימון עיתונים , עסקי הוצאה - לאור , אוניברסיטאות וקרנות מחקר , המפיצים אידיאולוגיות של ' שוק חופשי ' , ' תחרות' ו ' ליברליזם ' פרוטסטנטי . 
ברט וולקר , סבו של בוש הנוכחי , היה בעת מלחמת - העולם השנייה שותף בבנק מסוים בניו - יורק ; בנק זה היה אמנם בבעלות אמריקנית רשמית – אולם בשליטה נאצית סמויה . 
אין זה פלא שכוחם האלקטורלי של בני משפחת בוש נבע מהקבוצות השמרניות , הנוצריות - פנדמנטליסטיות והנאו - נאציות החברות במפלגה הרפובליקנית . 
עם צאצא לשושלת כזו , אף אם הוא לא מבריק במיוחד , אפשר לחזור ולשקם את הרווחים . 
השיקום התחיל במאורעות ספטמבר , 2001 המשיך במשברי מטבע בארגנטינה ובברזיל , התחזק במשבר ששיתק את שדות הנפט של ונצואלה ובעליה חדה במחירי הקומודיטיס בחודש פברואר 2002 . 
בוש - הבן פתח בהכנות למלחמה ב ' ציר - הרשע' , ומחירי הנפט העפילו אל מעבר לרמה של 30 דולר לחבית . 
הרווחים התחילו להשתקם ; כבר בשנת , 2002 חלקן של קבוצות הנפט גדל בתוך סך - כל הרווח העולמי ( ראו שרטוטים אח ' אח ' ) - וזאת , במקביל לתהליך התמוטטות של עסקי המיזוגים ו ' ההיי - טק ' של ' הכלכלה - החדשה ' . 
ואכן , כפי שניתן לראות ב שרטוט אח ' , 10 ירדו עסקי ' הכלכלה - החדשה ' עד לרמה של % 7 מסך הרווח בעולם . 
מנגד , הצליחה בשנת 2003 ' קואליציית הנשק - נפט ' לנכס כ - % 7 מכל הרווח בעולם - ובכך חזרה לרמה בתקופת מלחמת המפרץ ( 1991 ) . עם תחיית ' קואליציית הנשק - נפט ' , חזרו סימני הסֵדר המלחמתי הישן . 
זה הרקע לעלייה המחודשת של תקציבי הביטחון , ולהסלמה - מחדש של קונפליקטים - הפעם , קונפליקטים אתניים - תרבותיים ( זאת הצעקה האחרונה ) - במקומות שונים בעולם . 
ובעיקר , זה הרקע לסימני המתח המחודש במזרח - התיכון . 
נראה שהתקפות הטרור , הפלישה לאפגניסטן , החיסול הרשמי של הסכם אוסלו , המתחים במרכז אסיה , הרמיזות כלפי סין , האיומים כלפי אירן וצפון - קוריאה , הפלישה לעירק – כל אלה מבשרים עידן של הצבר מתוך משבר . 
כפי שניסח זאת מיכאל קלצקי בתקופת מלחמת ויטנאם : " ... אכן זהו עולם עצוב שבו גורל האנושות כולה תלוי בתוצאות המאבק בין שתי קבוצות עוינות בתוך עולם העסקים הגדולים . 
רבות מהתהפוכות בהיסטוריה החלו מפילוג שהתחולל בצמרת המעמד השליט ... " ( Kalecki , 1967 : p.114 ) . 
עד כאן המעגל הפנימי והאינטרסים הקבוצתיים המיידיים שכרוכים בפלישה , מנקודת ראותו של המעמד השליט . 
אבל ברור שקואליציה , ולו החזקה ביותר , אינה יכולה להישען על בסיס צר של אינטרסים ; ואפילו אינטרסים דומיננטיים . 
' ההגמוניה ' , כפי שאומרים היום , חייבת להתבסס על אינטרסים רחבים שמלכדים מעגלי כוח נוספים ( מין ' בלוק - היסטורי ' כזה אופנתי ) , אשר כוללים את האופוזיציה המתפוררת של ' הכלכלה - החדשה ' . 
ואכן קיים הדבק , שמלכד כרגע מסביב לקואליציה את כלל הקפיטליסטים בעולם : הפחד מפני החובות והדפלציה . 
אלה הם האויבים המשותפים המאיימים על כלל ההצבר הקפיטליסטי , או כפי שמכנים זאת בשפה מעורפלת - על ' הסדר העולמי ' . 
י"ב . 
הסדר החדש : הסטגפלציה והמלחמה 
לאחר שוך האופוריה של שנות התשעים , התגלגלו המנופים הפיננסים והפכו לחובות . 
אלה הינם החובות הגדולים ביותר בהיסטוריה האנושית . 
בשנות הששים הגיע ערך החוב הפרטי והציבורי בארה"ב לרמה של % 140 מהתוצר המקומי הגולמי . 
כיום החוב מתקרב לרמה של 300 % . 
מצב דומה שרר בארה"ב רק במשבר הגדול של אמצע שנות השלושים . 
בתקופה ההיא שרר מיתון חריף שהייה מלווה ב ' דפלציה ' ( ירידת מחירים ) ובחוב אשר הגיע לרמה של % 270 מהתמ"ג . 
בשנות השלושים נחשבה ה ' דפלציה ' לאויב הגדול של הקפיטליזם . 
אולם מאז שנות הארבעים היא הלכה ונעלמה מהתודעה . 
את מקומה ירשה האינפלציה , אשר בשלושים השנים האחרונות נחשבה לקללת המין האנושי . 
באמצע שנות התשעים , חיככו המומחים את ידיהם בהקלה : מפלצת האינפלציה הוכתה לאחור ; והעשור האופורי של ' הכלכלה - החדשה ' היווה , לדעתם , הוכחה ניצחת לכך . 
והנה , בשנת 2000 השמים שוב התקדרו : המגפה הישנה , ה ' דפלציה ' , זחלה החוצה מנבכי הזכרון והכתה בתודעה כברק . 
הקפיטליזם מבוסס על ציפיות לרווח - ובעיקר , על ציפיות - לרווח של ההון - הדומיננטי ( שעל פיהן מוכתבות , בסופו של דבר , טיב הציפיות ' הנורמליות' ) . במצב של נפילת מחירים והתמוטטות מחירי הנכסים - הציפיות - לרווח יורדות ; ומנגד , עולה אחוז שירותי - החוב ( גלגול - החוב והוצאות על ריבית ) בתוך חלוקת ההכנסות . 
נפח האשראי מתכווץ . 
אין הלוואות , נעלמות האפשרויות להשקעות כדי להחזיר את החובות הישנים . 
וכמו אבני דומינו , תהליך ההצבר מאיים להתמוטט . 
ואכן , פרשת ' אנרון ' , אשר משפחת בוש ומקורביה קשורים אליה - יותר משהיא מעידה על התרמיות הגדולות של עסקי ' הכלכלה - החדשה ' - מסמנת את הסכנה הדיפלציונית ; כלומר , את שרשרת פשיטות - הרגל , את התמוטטות מחירי הנכסים ואת ' קשיי הנזילות' , שמאיימים על מרבית העסקים המובילים בעולם . 
וכמובן , ברמה המצרפית , רובץ בפתח האיוּם של משבר מיתון ואבטלה , בנוסח שנות השלושים . 
אמנם על הרמה המצרפית מופקדים המשרתים , שברוב המקרים ניתן לסמוך עליהם : הטכנוקרטים , השרים , מנהלי הארגונים המפלגתיים , ' הנציגים ' , מנהלי ארגוני התקשורת , כוכבי התרבות , האידיאולוגים - האקדמיים וכו ' . 
אולם מצד שני , יש לזכור , כי המצרפיות היא מילה נרדפת לתגלית הגדולה של תחילת המאה העשרים : ' ההמון ' . 
וההמון , אמנם , נשלט בינתיים באמצעות השילוש - הקדוש - ארוטיקה - טרור - כדורגל - אולם לעתים מתגלים בו הרי - געש לא - כבויים ולא - צפויים , המצויים על - סף התפרצות . 
בעתות משבר של מיתון , אבטלה ואי - אמון באדונים ( ' משבר זהות' ) – ההמון עלול להחריב חלילה את כלל שיטת ההצבר . 
המומחים , מעצבי - המחשבות ומשטחי - הדעות , ניסו תחילה להכחיש את קיומה של הסכנה . 
סמיואל בריטון , למשל , בעל טור ב ' פייננשל - טיימס ' , פשוט ציווה על עדרי קוראיו : " ... התעלמו מרוחות - הרפאים של הדפלציה . 
מלבד יפאן , העולם לא חזה בדפלציה זה שבעים שנה ... " ( מצוטט מ - Prechter , , 2003 p . 
11 ) . כפילו , ג'יימס גראנט , עורך כתב - העת Grant ' s Interest Rate Observer , ביטל בקלילות את קיומה : " ... הדפלציה אינה אלא דאגה שיצאה מהפרופורציות ... " ( שם ) . לעומת שני אלה , אדריאן דוגלאס , מומחה פיננסי ידוע , התחנן בפני המאמינים : " ... האמינו ככל שתחפצו ברוחות , שדים , קוסמים ומכשפות , אך , אנא , אל תאמינו בביאתה של הדפלציה אי - פעם בימינו ... " ( שם ) . 
היו גם מומחים אשר הסכימו להודות במקצת בקיומו של קמצוץ דפלציה , הניתנת לדעתם , להכנעה בקלות : " ... החדשות הטובות הן שהמדיניות המוניטרית מעולם לא יצאה מכלל שליטה ... " מבשר אנג'ל וויין , לשעבר חבר ב ' מועצת - הפדרל - ריזרב ' ( שם ) . 
מילטון פרידמן , חתן פרס נובל לכלכלה , מצרף למכוֹנה את קול אדוניו : " ... קיימת דאגה מוגזמת לגבי דפלציה , אך זאת אינה רצינית . 
אינפלציה , לעומת זאת , נותרה עדיין בעיה הרבה יותר חריפה מדפלציה . 
' הפדרל - ריזרב ' של זמננו אינו מתכוון לחזור על הטעות של ' הפדרל - ריזרב ' משנות השלושים . 
התרופה לדפלציה היא פשוטה ביותר : הדפיסו כסף ... " ( שם ) . וכהד למקהלה , נשמע ניסורו של בן ברנאנק , אחד מבכירי ה ' פדרל - ריזרב ' : " ... הדפלציה תמיד ניתנת לריפוי במערכת של פיקוח על הכסף ... בידי ממשל ארה"ב מצויה טכנולוגיה הקרויה מכונת - דפוס . 
וטכנולוגיה זאת מאפשרת לממשל להפיק דולרים ככל שיעלה ברצונו כמעט ללא עלויות ... " ( Bernanke , 2002 ) . 
אם כן , הפיתרון של קומפלקס העסקים - ממשל נוכח החרדה מפני הדפלציה , הוא הורדת הריבית ובהגדלת כמות הכסף בפיקוח הממשל . 
אולם ברור לכל מי שקרא את הספר ( ובעיקר פרקים ד' - ה' ) , שהצפת השוק בכסף אינה מבטיחה את שיקום המחירים – ובוודאי לא את שיקום האמון של המלווים . 
ביפאן , לאחר מפולת המחירים בשנת , 1989 מיהר הממשל להוריד את הריבית עד לרמה של אפס אחוז והכסף הונפק ללא הגבלה . 
ואף - על - פי - כן , לא שררה ביפאן אינפלציה , אלא להפך - שררו בה דפלציה וקיפאון . 
כדי לחולל אינפלציה , יש צורך בקונצנזוס חדש בקרב העסקים , ובעיקר בקרב ההון - הדומיננטי . 
זהו קונצנזוס בדבר הצורך בשינוי דחוף של אופי ההצבר . 
כלומר , ההון - הדומיננטי , ועמו מעגלים קרובים של קבוצות כוח מובילות , הולכים ומשתכנעים כי אינפלציה תשנה את אופי החלוקה - מחדש . 
בניסוח שלנו : האינפלציה תגדיל את הרווח הדיפרנציאלי שלהם . 
ושוב , יש לזכור : אין מדובר במנגנון פאסיבי של ציפיות לשינוי במחירים ( כפי שהאידיאולוגים הממוסדים משננים , מתכנתים ומעצבים באוניברסיטאות ובאמצעי ההתניה ההמוניים ) . אלא מדובר בקונטקסט של אסטרטגיה דינמית ומתוכננת על ידי ההון - הדומיננטי - מתקפה מאורגנת לשינוי הציפיות - לרווח . 
בקיצור , העסקים הגדולים משוועים לקצת אינפלציה עסיסית , אשר לדעתם תניע מחדש את תהליך ההצבר . 
ככל שהולך וגווע תהליך המיזוגים וההשתלטויות ( ' הכלכלה - החדשה ' ) , וככל שרוחות - הרפאים של הדפלציה מאיימות על הררי הנכסים / החובות המשוערכים ( ' הממונפים ' ) - כן גוברת ההכרה בחיוניות האינפלציה . 
זה הלך הרוח המוביל בקרב השופרות הראשיים של העסקים הגדולים . 
לאט - לאט חודר הטפטוף ההאקסלי - אורוולי , כאילו האינפלציה לא הייתה מעולם אויבת אלא תמיד הייתה ידידה : " אינפלציה היא טובה . 
אינפלציה היא בריאה . 
אינפלציה היא חיונית . 
אינפלציה היא הכרחית לכולנו הדלתא - גמא , משום שאלפא יודעים מה טוב לנו ... " 
כך לדוגמא , הופיע ב - 24.4.03 ב ' פייננשל - טיימס ' מאמר ראשי שכותרתו : ” גרינספאן חייב להפעיל תוכנית לעליית מחירים “ . 
המאמר נכתב על ידי המאורות הגדולים של העסקים , ביל דאדלי מ ' גולדמן - סאקס ' ופול מק ' קלי מ ' פימקו ' . 
בגוף המאמר נכתב : " ... בעבר , ' הפדרל - ריזרב ' ניצח במלחמה הארוכה כנגד האינפלציה ... עתה , עם המינוי המחודש שלו על ידי בוש , גרינספאן עומד בפני משימה לפתור בעיה שונה : קצב האינפלציה נמוך מידי ... עליו לדאוג שקצב האינפלציה יהיה גבוה דיו כדי לאפשר למשק לספוג זעזוע ממריץ בלי ליפול לדפלציה ... " ( Dudley & McCulley , 2003 ) . 
קשה לומר שאלוהים ( גרינספאן ) לא התאמץ . 
בשנתיים שחלפו ' הפדרל - ריזרב ' הוריד את הריבית בקצב רצחני . 
מחיר הכסף הלך והוזל . 
ללא ספק , הפחד מהדפלציה עשה את שלו . 
באחת מדרשותיו הפומביות , גריספאן הזהיר מפני " ... נפילה משמעותית לא - רצויה ברמת האינפלציה ... " ( הודעה לעיתונות 2.5.2003 ) . מאז המשבר הגדול של שנות השלושים , לא זכורה הודעה רשמית מאת נגיד הבנק המרכזי של ארה"ב , ולפיה ירידה ברמת האינפלציה הינה ' לא - רצויה ' ... 
כמה ימים לאחר מכן שר האוצר ג'ון סנאו עורר תקוות נוספות לאינפלציה , באומרו כי הממשל נוטש את " ... המדיניות הקודמת של שמירה על דולר חזק ... ". 
המעמד השליט , אם - כן , הולך ומשתכנע כי היציאה מהמשבר תלויה במעבר למשטר אחר של הצבר דיפרנציאלי : ממשטר של הרחבת - ההצבר , באמצעות מיזוגים - רכישות - השתלטויות , אל משטר של העמקת - ההצבר באמצעות סטגפלציה . 
מה שחסר , הוא ' הניצוץ' . 
הניצוץ שיצית את הדלק ויספק את התנופה הראשונה לגלגל ההצבר , לרווחיות העסקים הגדולים ; הניצוץ אשר ידחוף לשינוי הציפיות - לרווח . 
או בקיצור : אשר ינוע אל עבר משטר הצבר חדש . 
והניצוץ הוא עלייה במחירי הנפט – אשר אליה בדרך - כלל מתלווית עלייה בתקציבים הצבאיים . 
י"ג . 
הניצוץ 
מאז שנות השבעים קיים קשר סטטיסטי חזק בין התנודות במחירי הנפט ובין התנודות במדד המחירים הכללי . 
שרטוט אח ' משרטט את הקשר בין מחירי הנפט ובין האינפלציה . 
שרטוט אח ' 
מחירי הנפט והאינפלציה 
הקו העבה מראה את מדד - המחירים - לצרכן ( CPI ) במדינות התעשייתיות ( הנמדד כאחוז שינוי בין חודש מסוים אחד לבין אותו חודש בשנה הקודמת ) . הקו הדק מראה את מה שמכנים המחיר ' הריאלי ' של הנפט ( הנמדד כמחיר הנפט הגולמי בדולר אמריקני של שנת 2002 לאחר שיוחס למדד - המחירים - לצרכן האמריקני ) . 
עלייה במחיר ' הריאלי ' של הנפט פירושה , שמחיר הנפט בדולרים אמריקניים עלה במהירות רבה יותר ( או ירד באיטיות רבה יותר ) מאשר מדד - המחירים - לצרכן האמריקני ( CPI ) . ומנגד , אם מחיר הנפט ' הריאלי ' נפל , פירושו שמחיר הנפט בדולרים אמריקניים ירד במהירות רבה יותר ( או עלה יותר לאט ) מאשר מדד המחירים לצרכן האמריקני . 
בשנות הששים לא היה קשר בין המחיר ' הריאלי ' של הנפט ובין האינפלציה . 
הקשר ביניהם התחיל לבלוט בתחילת שנות השבעים ( עידן ' הזרימה המוגבלת' ) . במהלך השנים , הקשר הלך והתחזק ; ומאמצע שנות השבעים ועד עתה , ניתן לראות שהנפט ' מוביל ' את האינפלציה במדינות התעשייתיות . 
כלומר , התנודות במחיר ' הריאלי ' של הנפט ' גוררות' אחריהן בשיטתיות את התנודות במדד - המחירים - לצרכן . 
ושוב , יש להדגיש , שבניגוד לדעה הרווחת ( השמרנית והרדיקלית ) - הקשר הזה אינו מובן - מאליו . 
מחיר הנפט אינו קשור לספֵרה של הייצור - המחסור - הביקוש וכו ' . 
ויש לכך כמה סיבות : ראשית , בעשרים השנים האחרונות , חשיבותו של הנפט הגולמי כתשומת מפתח בייצור הלכה וירדה ככל שהשתכלל החיסכון באנרגיה וככל שירדו מחיריו ' הריאליים ' . 
בשנת , 1980 ערך תפוקת הנפט ( בדולרים ) היווה 7.5 % בתוך סך - כל ערך התפוקה הגולמית העולמית ; ולעומת - זאת בשנת , 2001 חלקו של הנפט בתפוקה הגולמית העולמית ירד עד לרמה של 2.1 % בלבד . 
והנה , למרות הירידה בחשיבות הנפט כתשומת ייצור – הקשר בין מחירי הנפט לבין האינפלציה נותר חזק כמו בתקופה הטובה של ' המחסור בנפט ' ו ' משבר האנרגיה ' . 
שנית , ככל שתועמס עלות נפט גבוהה על המחיר לצרכן – האחרון בשרשרת – כן יש לצפות שהקשר בין המחיר ' הריאלי ' של הנפט לבין שיעור האינפלציה ילך ויחלש . 
וזה אכן , היה הסֵּדר ששרר עד לתחילת שנות השבעים , הוא סדר ' הזרימה החופשית' . 
כאשר עלה המחיר השוטף של הנפט - עלה עמו , באותו שיעור בערך , המדד הכללי של המחירים . 
כתוצאה מכך – למרות העליה ברמת האינפלציה , המחיר ' הריאלי ' של הנפט נותר ללא תזוזה משמעותית ( ' שטוח ' , כפי שניתן לראות בשרטוט אח ' ) . מצד שני , ניתן להבחין בתוך השרטוט , שמתחילת שנות השבעים – המחיר ' הריאלי ' של הנפט ( מחיר שוטף של נפט ביחס למדד המחירים ) התחיל להיות דווקא קשור הדוקות לאינפלציה . 
המשמעות היא , שהשינויים במחיר הנפט אולי מצאו דרכם אל תשומות הייצור ואל מדד - המחירים - לצרכן , אולם באופן חלקי בלבד . 
למעשה , ניתן להניח , שאין קשר כלשהו למנגנון – ' אוטומטי ' או ' ניטראלי ' – של ' שוק ' או של ' סוכנים רציונליים ' או של הבלים מיסטיים דומים . 
ההסבר הוא שונה : למן שנות השבעים , מדובר בסדר אחר . 
סדר שקשור בחלוקה - מחדש , המוכתבת על - פי המאבק בין השליטים העולמיים של הנפט לבין קבוצות קפיטליסטיות אחרות . 
אבל חשיבות הקשר החזק הזה - ולמעשה סיבת הקשר , בין המחיר ' הריאלי ' של הנפט לבין האינפלציה - היא בכך , שבעשרות השנים האחרונות נוטות קבוצות ההון - הדומיננטיות לראות במחיר הנפט את ' הברומטר ' לאינפלציה קרבה . 
הן נוהגות להתאים את אסטרטגיות המחירים שלהן לתנודות במחירי הנפט . 
מכאן ברור : אם מחירי הנפט ימשיכו לעלות – האינפלציה תשוב להיות תופעה ' קבועה ' ; וכך יוסר איום הדפלציה והעסקים הגדולים יוכלו להקל מעליהם את לחץ החובות . 
יתר על כן , האינפלציה בדרך - כלל מחלקת - מחדש את ההכנסות לטובת ההון בכללותו ביחס לשכר ; ובעיקר , היא מחלקת - מחדש את ההכנסות של ההון - הדומיננטי ביחס לשארית הסקטור העסקי . 
הקטע הבא לקוח ממאמר שנכתב ערב הפלישה לעירק : 
" ... ברור , אם כן , שהיגיון אחר לחלוטין מונח ביסוד הפלישה לעירק . 
אין מדובר באספקה שופעת וזולה של נפט לעולם הדמוקרטי הנאור , אלא להיפך : מדובר במלחמה שתבעיר את בארות הנפט , תקטין את תפוקת הנפט , תיצור אי - יציבות במזרח - התיכון , ותגרום ליבוא נשק מסיבי לאזור . 
סביר להניח , שהמלחמה רק התחילה . 
הכוחות הנגדיים מתגבשים במזרח - התיכון ובעולם הפריפריאלי . 
בקרוב תתחלנה מלחמות פנימיות בתוך עירק ונגד כוחות הכיבוש . 
זאת אכן תהפוך ל ' מלחמה מתמדת בטרור ' . 
אם זה יקרה , מחירי הנפט בעולם יעלו , ועמם תעלה האינפלציה . 
המלחמה תגרום לגידול בהוצאות הביטחוניות ותשקיע את העולם המתועש בסטגפלציה . 
היא תשרת את ההון - הדומיננטי בעולם , אבל בעיקר , המלחמה תעלה את הרווח של קבוצות הנפט המרכזיות ושל קואליצית הנפט - פיננסים - נשק שסובבת את בוש ... " ( ניצן וביכלר , מצד שני , 2003 ) . 
י"ד . 
התחזית המדעית והחזית האנטי - מדעית 
א . 
על התחזית המדעית 
קיימת אִמרה המיוחסת לאנשי מדע רבים , אולם ניסוחה החד ביותר נכתב בידי הפיסיקאי לאו שילרד : " ... כל אמת חדשה עוברת שלושה שלבים : בתחילה לועגים לה המומחים ומכנים אותה ' הבלים ' . 
אחר - כך הם מבטלים אותה כ ' טריוויאלית' . 
ולבסוף , אנו לומדים כי הם ' מאז ומתמיד אמרו זאת' ... " ( אור , , 2003 עמ' 27 ) . 
בשלוש השנים שלאחר הוצאת הספר , פרסמנו כמה מאמרים וספרים בשפות שונות , אשר עסקו , בין השאר , בפלישה לאפגניסטן ולעירק מפרספקטיבה של הצבר הון . 
לקוראים עד עתה ברור כי מדובר בדרך - חקירה אלטרנטיבית , בתמונת - עולם חדשה , בכלכלה - פוליטית אחרת . 
זאת העת לעסוק בנושא מוזנח וכלל לא - אופנתי , אשר נותר מהדבר המדולדל הזה , שמכונה ' מדעי החברה ' : התחזית . 
הספר והמאמרים כללו תחזיות . 
הן נוסחו בבהירות וללא חופן של ערפול . 
אנו יכולים לבדוק את התחזיות : לאמת ולהפריך אותן . 
זאת הייתה תמצית המדע עד לא מזמן , בטרם השתלטה החזית האנטי - מדעית . 
זה היה הדגל של המהפכה המדעית , שהחלה במאה השבע - עשרה . 
הקוסמולוגיה שבעקבות ' תיאורית היחסות - הכללית והכבידה ' של איינשטיין – למרות הגיונה הסוחף ואף - על שמרכיביה התפשטו אל תחומים רבים – לא נראתה ' רצינית' דיה , עד ל ' ניסוי ' בליקוי החמה ב - 1919 ( וכמובן , ניסויים רבים אחרים אשר היו עתידים להיערך במרכיביה ) שהצביע על אימות ' התחזית' בדבר מיקום הכוכבים . 
' האסטרונומיה החדשה ' של קפלר חוללה את הקוסמולוגיה החדשה ואת תמונת העולם ' המכנית' . 
אבל היא הייתה עלולה לגווע – אילולא האופי האמפירי שעיצב לה גליליאו ב ' שליח הכוכבים ' . 
אופי זה עימת לראשונה באופן שיטתי את המבנה ההגיוני - המתמטי שהמציא קפלר עם מרכיבים שונים בתיאור תנועת הכוכבים . 
' התחזית' אינה סתם עוד ' ניבוי ' טכני ; אלא היא התמקדות בסימנים או באותות , שדרכם חודרים וחושפים עולם אחר , גדול יותר , המסתתר מעבר למציאות האטומה הדוגמטית . 
התחזית עשויה להיות פירוש אחר לקטע קטן ממציאות ענקית שנדחקה , נדחתה והועלמה . 
אותו קטע חוזה את המציאות בדרך שהתופעות העתידיות מקבלות משמעות כללית חדשה לגמרי . 
ססיליה פיין הייתה סטודנטית מבריקה ובעלת מחשבה חדשנית . 
בסוף שנות העשרים של המאה העשרים היא המציאה , בעבודת הדוקטורט שלה , דרך אחרת לקרוא את אותות האור על הספקטרוסקופ . 
היא הסיקה , בדרך חשיבתה השונה , כי השמש מורכבת בעיקר ממימן , ואילו הנותר , ברובו , הוא הֶליום . 
מרגע זה נפתח עולם חדש . 
מכאן , היה ניתן להסביר - לחזות במדויק את בעירת השמש על פי ההיגיון של הפיזיקה האיינשטנית . 
לא כך סברו המרצים שבסביבתה . 
הם החזיקו בהסבר המקובל הישן , ולפיו רוב השמש מורכבת מברזל ומיסודות כבדים . 
על כך היו מבוססים הרגלי החשיבה שלהם , העולם שלהם – ובעיקר , הקריירה שלהם ( מכנים זאת בשם פוסט - אופנתי , ' פרדיגמה ' ) . המשמעות של קבלת התחזית של הדוקטורנטית פיין על היתוך האטומים של המימן והיווצרות ההליום בשמש , הייתה יציאה מהאטימות , קבלת דרך המחשבה היצירתית ( = המדעית ) שלה ונטישת הנכסים ( = הבלמים ) האקדמיים שלהם . 
והרי הם לא בלתי - רציונליים . 
וכך , כדי שהדוקטורט שלה יעבור איכשהו , היא נאלצה להוסיף בסוף הדיסרטציה , כמו גליליאו בשעתו , את המשפט הבא : " ... השפע הענקי של מימן [ כפי שנראה בתזה ] הוא כמעט בוודאות אינו ממשי ... " ( Payne - Gaposchkin and Haramundanis , 1996 : p . 
20 ) . 
היא צדקה , וככל שעבר הזמן , כן התברר שסביבתה האקדמית , מכל הגוונים , טעתה . 
למעשה , היא צדקה יותר עמוקות מאשר שיערו תחילה ( אם בכלל מישהו התעכב לשער ) . 
הסוף היה רע : שלא כמו גליליאו – ססיליה - פיין הודחה , הודחקה והושכחה . 
המרצים שלה מעולם לא התנצלו . 
להיפך , במרוצת הזמן התברר שהם , איך לא , " ... מאז ומתמיד ידעו זאת ... ". הקריירות שלהם התנהלו היטב . 
כמו מרבית האקדמאים , הם לא המציאו דבר ולא סיכנו דבר . 
ליתר ביטחון , הם דאגו למחוק את פיין – לעולם לא לאפשר לה להיות מרצה או חוקרת באוניברסיטה , כדי שלא תוכל חלילה לחקור ולהתפתח . 
והרי כבר הבהרנו בספר ( פרק ב' ) את יסודות הפיזיקה החדשה של הרווח : הסבוטז' , בלימת הייצור החברתי , העסקיות כנגד התעשייה . 
ובלן היה מן הסתם מנסח זאת כך : " ... ככל שגדל הרווח האקדמי , כך מתמעט הערך המדעי ... " 
ב . 
' מאז ומתמיד אמרנו זאת' 
מול ההסברים שלנו והתחזיות שלנו , הופיעו תחזיות והסברים שונים משלנו . 
ראינו לעיל , שהתזה הכללית של הכותבים השונים , אשר הובעה בביטחון רב , הייתה : 
• המעורבות של ארה"ב במזרח - התיכון - אם מטעמים ' אסטרטגיים ' ואם מטעמים ' אימפריאליסטיים ' - נועדה לייצב את המזרח - התיכון . 
• המניעים הינם , ללא ספק , מדיניים מעל לכל – ואליהם נלווים , כחלק מהתוכנית המדינית , שיקולים ' כלכליים ' . 
• הנפט , הוא בהחלט שיקול - אולם שיקול ' אסטרטגי - מדיני ' בלבד , בהיותו מינרל חשוב . 
• אכן ' האמריקנים ' כמדינה , מעוניינים לתפוס את שדות הנפט בעירק , אולם זאת רק כדי להגדיל את התפוקה ולהוזיל את מחירי הנפט . 
• הגברת התפוקה והוזלת מחיר הנפט נועדו לחזק את המשק האמריקני ואת התעשייה האמריקנית . 
• המתוחכמים טענו , שמדובר בחיזוק המשק האמריקני , נגד ההתחזקות האירופית והסינית . 
• היותר פתוחים הסבירו , שהפלישה לעירק והוזלת מחירי הנפט , נועדו להציל את ' הכלכלה - החדשה ' ואת הגלובליזציה הנאו - ליברלית - וכמובן , את יציבות המחירים , כדי שחלילה לא תתפתח מחדש אינפלציה . 
• ' האמריקנים ' באותה הזדמנות , כך נאמר , מעוניינים לשבור את ' המונופול ' של ' אופ " ק ' . 
• ' אמריקה ' , כך נאמר , פולשת לעירק כדי ' לשמור על ההגמוניה ' וכדי לחזק את הדולר . 
מסתבר שהמומחים , רובם ככולם , טעו . 
קריאה של מאות מאמרים , מכל סוגי הצבע והאוריינטציה – מאמרים מלומדים יותר או פחות , שמרניים ורדיקליים , בעלי סמכות עיתונאית , אינטלקטואלית או אקדמית - מביאה למסקנה : בדרך - כלל מדובר בכתיבה מכנית , צפויה למדי , המזכירה את האנליסטים של שוקי ההון . 
לא פלא שהמומחים טעו . 
נכון ; עתה הם " ... ידעו זאת מאז ומתמיד ... ". אולם אז הם טעו ולא הבינו . 
ולמעשה , קיים חשש כבד , שהם ממשיכים לדעת הכל – בדומה לידיעה שלהם מאז ומתמיד ... 
שלוש שנים לאחר ספטמבר 2001 הולך ומתברר סדר הדברים . 
• ראשית , הפלישות לאפגניסטן ואחר כך לעירק הבטיחו אי - יציבות מתמשכת . 
• שנית , בקיץ 2004 מחירי הנפט הגולמי כבר העפילו מעבר לרמה של 40 דולר לחבית . 
• שלישית , מסתבר שלא ארגון ' אופ"ק' חולל את העלייה במחירי הנפט , אלא דווקא הפלישה האמריקנית לאפגניסטן ולעירק . 
עליית מחירי הנפט התחוללה בעת שדוברי קבוצות הנפט המובילות ומנהליהן – בעצה אחת עם ראשי ' אופ"ק' – הודיעו רשמית על שאיפתם להשיג ' יציבות אזורית' . 
• רביעית , עליית מחירי הנפט היוותה את הניצוץ הראשון לעלייה באינפלציה העולמית , במקביל להתפתחותו של מיתון . 
לראשונה מאז שנות השמונים , האנליסטים , היידעונים והקוסמים - אשר בשנות התשעים ידעו תמיד הכל על השגשוג - החלו לנחש באותות ולבשר בביטחון רב , על חידוש הסטגפלציה . 
• חמישית , רווחי קבוצות הנפט ביחס לקבוצות הכוח האחרות , החלו להעפיל מחדש – יחד עם עלייתם התלולה של מחירי הנפט , ובמקביל לירידת ' הכלכלה - החדשה ' . 
• ששית , מאז שנת , 2001 הדולר האמריקני צלל . 
עד אמצע , 2004 הוא איבד כמעט % 25 מערכו ביחס לסל המטבעות המשוקלל . 
כל התהליכים הללו נראים עתה ( בקיץ 2004 ) ברורים . 
יתר - על - כן - הם נראים ברורים מאליהם . 
אולם הם לא היו כה ברורים לפני כשנה ( 2003 ) ; הם כלל לא התקבלו על הדעת לפני שנתיים ( 2002 ) ; והם נדחו על הסף כ ' שטויות קונספירטיביות' על ידי המלומדים - המומחים , השמרנים והרדיקלים , לפני כשלוש שנים ( 2001 ) . הם הרי מאז ומעולם אמרו זאת . 
ג . 
על החזית האנטי - מדעית 
יש לציין , כי המעט שהצלחנו לפרסם היה אכן מועט . 
פעמים רבות , הפירסום הותנה בקיצוץ קטעים חשובים ובצנזורה של עורכים מאולפים . 
אין זה מקרה . 
לא מדובר בעסקים ' אישיים ' או בעניינים קטנוניים גרידא . 
ההתנגדות נובעת מרבדים עמוקים יותר . 
כבר בראשית התפתחות המחקר שלנו , ניצבנו בפני חזית אנטי - מדעית . 
בסוף שנות השמונים פירסמנו את ההסברים הראשונים שלנו על תהליך הצבר - ההון והקונפליקטים במזרח - התיכון . 
ההסברים והתחזיות היו כה חריגות , שאף לא העזנו לפרסמן בכתב - עת רגיל , אלא כ ' נייר - מחקר ' במחלקה אוניברסיטאית . 
במאמר ההוא הופיעה לראשונה , תחזית על - אודות מלחמת המפרץ הראשונה . 
התחזית התמקדה ביחס בין הרווחים של קואליצית הנשק - נפט ולבין מלחמות הנפט . 
כדאי לשים לב לצירופים הנבואיים שהושמו בפיו של גורג' בוש האב , בדבר ' הסדר החדש ' . 
המחקר שלנו המשיך להתפתח , והחל ליצור סדר חדש בקונטקסט של הצבר ההון . 
באמצע שנות התשעים חיפשנו , בחשש כבד , דרך לנסות ולפרסמו . 
היה זה עניין של מזל , שכתב - עת חדש , מהראשונים שעסקו בגלובליזציה ובכלכלה - פוליטית , הסכים לפרסם את סדרת מאמרינו – על - פי התנאים שלנו . 
העורכים התעלמו מההערות העוינות של השופטים , הסכימו להתנגדותנו לתיקונים , ונענו לדרישתנו שלא לקצץ במאמרים ולהותירם בגודל כפול מהנהוג . 
הסיבה נבעה , כנראה , מהניסיון המר שחוו העורכים עצל כתבי - עת הקונבנציונליים . 
המאמרים הללו חזו את מלחמת המפרץ הבאה . 
גם הסברינו ותחזיותנו בדבר אינפלציה וסטגפלציה , כפי שנוכחו קוראי הספר , אינן תעלול טכני אלא חלק מתמונת - עולם חדשה , ממדע חדש . 
הדעה אשר רווחה בקרב החזית האנטי - מדעית הייתה , שהמחקר שלנו הינו ' כלכלי ' , ' מטריאליסטי ' , ואפילו ' דטרמיניסטי ' . 
דעה זאת מביעים בדרך - כלל אלה המסווגים בהיררכיה ( או בשרשרת - המזון ) האקדמית כ ' סוציולוגים ' ( לך תדע מה זה בדיוק ) , ובעיקר – אלה הנאחזים בענף ' התרבות' . 
מעניין ללמוד , שעיסוק בסימבולים האנושיים ביותר - הרווח , שיעור - הרווח , הרווח - הדיפרנציאלי , קצב - ההצבר - נחשב ל ' מטריאליזם ' ; ואילו העיון בתרבות השולטת על המין האנושי – הקפיטליזם , על מנגנוני השליטה העולמיים שלו ( ההון , הפיננסים , הפירמה ) - נחשב ל ' כלכלה ' ... שיהיה . 
אשר לאופי ' הדטרמיניסטי ' , לכאורה , של הכתיבה שלנו : הענין מחייב דיון נפרד . 
ד . 
דטרמיניזם ואוטונומיה 
ובכן , רוב בני - האדם בימינו נתונים במשטר קפיטליסטי , אם רוצים להכיר בכך ואם לאו . 
אולם , לא תמיד הם היו נתונים למשטר הזה . 
עד כמה שאנו יכולים לדמיין – היו אי - פעם בהיסטוריה האנושית משטרים אחרים , קהילתיים , אשר נוצרו בהם כללים , נוהגים ומסורות בדרך אחרת מאשר אנו מכירים ; ויתכן אף שכללים אלו לא נכפו אלא נעשו ברוח הסכמית . 
בנקודת התחלה דמיונית כזאת , אפשר להניח ( ואי אפשר לשלול הנחה כזאת בפסקנות מוחלטת ) , שבני - אדם הופכים ל ' חברתיים ' כאשר הם יוצרים ונתונים במשטר – או במה שכינו הפילוסופים היווניים הקדם - אפלטוניים בשם nomos . 
ושוב , עד כמה שאנו יכולים לדמיין , עם כל ההגבלות הנכפות על דמיוננו , משטרים קהילתיים הפכו , מסיבה זאת או אחרת , למשטרים מדיניים . 
משמע , קבוצה צרה ומגובשת של אנשים השתלטה על בני - אדם והפכה אותם לנתינים מדיניים ; היא החלה להכתיב בכוח את ה - nomos שלה על הנתינים . 
מכאן ואילך , הקבוצה כופה על הנתינים מוסר , אורח - מחשבה ושיטות - הסתכלות בהתאם להיררכיה המשטרית . 
הצורה הנוקשה ביותר של ה - nomos היא הדת המדינית ( בעיקר , הכנסיות : הרבניות , המוסלמיות , הנוצריות והאקדמיות ) . אין זה פלא שמקדש לאל אחד עליון ובלעדי , לרוב אל - שמש , מצוי ליד הארמון המלכותי ( בין השאר מקדשי דוד והורדוס בירושלים ) . מדובר , אם - כן , במה שקורנליוס קסטוריאדיס כינה ' הטרונומיה ' ( כלומר ה - nomos של האחר ) . זאת חברה , אשר חוקיה , מוסדותיה , שליטיה ודרך מחשבתה , נקבעים , לכאורה , מחוץ לה ( להבדיל מ ' אוטונומיה ' , שבה הם נקבעים מתוך החברה ) . 
הדתות של אל - עליון , בעל זיכיון בלעדי , הם דוגמא בולטת להטרונומיה . 
בחברות אלה , ה - nomos של קבוצת כוהנים – שלכאורה , נקבע מ ' בחוץ' ( במקרה זה , באמצעות אל - עליון בעל מותג כלשהו ) – מכתיב לנתינים את הסדר ביקום האנושי ; סדר זה נשען על דטרמיניזם , אשר בני - האדם מותנים לקדש . 
הדטרמיניזם הזה ( כלומר הסבר ההוויה החברתית - היסטורית והצדקתה ) , נשען על מבנה נוקשה של יחסי - כוח , ועל פיתוי , הכנעה והפחדה . 
באופן דומה , התנהל הדטרמיניזם מטעם הכנסייה הלניניסטית - סטליניסטית . 
גם כאן מהלכי ההיסטוריה , וכמוהם הטבע , נקבעו על פי חוקיות חיצונית שהייתה נהירה לקבוצה מצומצמת של עסקנים - טכנאים . 
באופן דומה מתנהלת לאחרונה הכפייה הדוגמטית , האנטי - מדעית של הפוסטיסתים . 
כאשר אנו כותבים , שרוב בני - האדם כיום נתונים במשטר קפיטליסטי , אנו מתכוונים לאמר , שהם מתקיימים בתוך ההוויה ועל פי ה - nomos שהכתיבו הקפיטליסטים . 
הקפיטליסטים מנסים , כמובן , לכפות תודעה , ולפיה ה - nomos שלהם הינו משותף לכלל המין האנושי – בהיותו ' סדר ספונטני ' מקודש של ' כוחות טבע' מכניים ( ' שוק ' , ' היצע - ביקוש ' , ' שיווי - משקל ' , ' איזונים ובלמים ' , ' בחירות חופשיות' , ' נציגים ' , ' תחרות' , ' עיתונות - חופשית' , ' דעת - קהל ' , ' שלטון החוק ' ועוד מיני ישויות מקודשות ) . קדושתו של סדר זה מיוסדת על היותו חיצוני לחברה חופשית . 
ולמרות זאת , הם מנסים בעזרת משרתיהם האידיאולוגיים לכפות עלינו את המחשבה , שכאילו מדובר במשטר אוטונומי . 
אנו מן הסתם , לא נחדש דבר אם נטען , שמדובר בתעמולה כוזבת , אשר אפילו מפיציה הקנאים , בהופעתם המודרנית והפוסט - מודרנית , מזמן חדלו להאמין בה . 
הסדר הזה נראה ' הטרונומי ' – והוא אכן כזה : הוא מוכתב ' מבחוץ' על ידי האלים המודרניים . 
הוא ' טבעי ' , משום ששליטים אוהבים לראות בבני - אדם מסה של כוחות מכניים . 
הוא מוכתב לנתינים המדיניים בעולם על ידי קבוצה שלטת חזקה ומלוכדת – אשר משליטה את הסדר , התודעה והחוקים שלה . 
הראשון שניסח את הטענה הזאת כחלק מכוליות היסטורית היה קרל מרקס . 
הוא ניסח זאת לא כאמירה סתמית על טבע השליטים בויכוח או בדרשה , מהסוג שמצוי בשפע מאז ההגות היוונית העתיקה . 
החידוש שלו היה בכך שהוא הראשון אשר ניסה לחקור את ההוויה הקפיטליסטית , כלומר את הדטרמיניזם של ההון . 
המחקר שלנו ממשיך בפיצוח הסדר הקפיטליסטי של סוף המאה העשרים . 
זהו סדר המוכתב על ידי ההון - הדומיננטי , באמצעות המנגנונים של ההצבר הדיפרנציאלי . 
זוהי חקירה על - אודות המחשבות , הדעות , האידיאולוגיות , שמאחדות ומקבעות את ה - nomos של המעמד השליט . 
מכאן נובע אופיו הדטרמיניסטי של המחקר . 
יחסי הכוח האלה מבוססים , כאמור , על סדר שיטתי ( או רציונלי ) , אשר הקוד הסימבולי שלו ניתן לפיצוח . 
כאן יש להדגיש הבחנה קריטית : גם אם הצלחנו לפצח את קוד השליטה בן - זמננו – אין זה אומר שהבנו את כלל בני - האדם , את מחשבותיהם , את ' הכרתם ' , את ' תודעתם ' את ' מודעותם ' או כל מיני ישויות , שאקדמאים ממסדיים שונים , במערב ובמזרח , החליטו להטיל עליהם . 
המין האנושי הוא מאגמה עבורנו . 
חזית חלקה של ' התנהגות' , שטומנת בחובה מגוון ושוני , אשר שפת השליטים אינה יכולה לו . 
הוא סוד עבורנו . 
פיצוח קוד יחסי - השליטה והסדר השורר , מאפשר לנו להבין את סוד השליטה בבני - אדם בתקופתנו . 
הוא אינו מאפשר לנו להבין את בני האדם עצמם . 
כזכור , מרקס סבר שהוא יצליח לפענח את חוקי התנועה של המשטר הקפיטליסטי , באמצעות כללים אוניברסליים שתקפים לכלל המין האנושי – ובראש , שתי הקבוצות הדומיננטיות : העובדים והקפיטליסטים . 
תיאורית הערך שלו , הייתה אמורה להיות תקפה באופן אוניברסלי , עד כדי הבנה כללית של הפעולה הפוליטית ( המעמדית ) המניעה את כלל האנושות שמתהווה . 
כזכור ( פרק ב' בספר ) , מרקס הופרך לא רק בתחום ההכרה המעמדית ( הפעולה הפוליטית ) של העובדים , אלא בעיקר בתחום חוקי - התנועה הקפיטליסטיים . 
הטענה שלנו ( פרק ב' ) הייתה , כי עיקר הטעות של מרקס נבעה מניסיונו ליצור היגיון אחיד ואוניברסלי שיכפוף אליו הן את תהליך העבודה והן את תהליך הצבר ההון . 
מעבר לביקורות על הדוגמטיות והעריצות , שמתפתחות כמעט בהכרח , משיטת חשיבה אוניפורמית – ברור לנו , כילידי המאה העשרים , שלא ניתן לכפוף את שני סוגי ההתאגדויות הללו , המצויים בקונפליקט מתמיד , לתוך יחידת - מידה אחידה . 
אין אפשרות לכפות את ההיגיון של העובדים על הקפיטליסטים . 
אין אפשרות לצקת את הסדר שמבוסס על יחידות ( או על חלקיקים אחידים ) של עבודה מופשטת , לתוך הסדר של ההון . 
אלה הם שני סוגי היגיון , אשר כל אחד מהם נושא חוקיות משלו . 
אם קיימת חשיבה דיאלקטית – היא נובעת מן ההתערבלות ההרסנית של שני אופני החשיבה האלה . 
מכאן , לדעתנו , יש לדמיין שתי מהויות - כלליות : מהות אחת , שעליה ניתן להכיל תיאורית סדר כוחני - כמותי של קפיטליזם . 
מהות שנייה , לא ידועה , המבצבצת לרגע מפעם לפעם בהבזק מאיים על מוסדות השליטה . 
אך אנו , כאמור , עוסקים אך ורק בשליטים , הבטוחים בעצמם ובשליטתם האיתנה במרבית בני - האדם בעולם . 
הם , השליטים , אכן ' מתנהגים ' באופן מכני - ' טבעי ' וצפוי . 
הם , השליטים , מותנים ' להתנהג' באמצעות ההיגיון המכני הפרטיקולרי שלהם . 
הם אינם יכולים , אף אם הם רוצים , לחרוג מגבולות הסדר שלהם , אשר התודעה המעמדית מכתיבה להם . 
הם אטומים . 
הם לא מכירים עולם אחר . 
משום כך , קל לצפות בסיבתיות הפשטנית של הסדר שלהם . 
לא יעזרו להם הפוזות הפלורליסטיות וסבסוד ' התרבותיות' . 
אין אנו מתיימרים להציע תאורית - על כללית על בני האדם . 
אנחנו יודעים כמעט מאומה עליהם ( זולת אספקטים צרים של ' התנהגותם ' המותנית ) . הדבר היחיד שאנו יודעים בוודאות הוא , שמפעם לפעם , בני - האדם מפתיעים את השליטים . 
לא יעזרו דתות , לא פולחני גזע - לאום - צריכה - תרבות , לא מדעי התודעה , לא הפילוסופיות האקדמיות ולא מדעי ההתנהגות . 
בני - האדם מתמידים באי - עקביותם ובהתמרדותם המפותלת והבלתי - צפויה . 
כך קרה בעת נפילת המשטר החד - מפלגתי בברית - המועצות ובגרורותיה . 
אף קומוניסט ואף סובייטולוג לא ידע על הצפוי ( אם כי ' הדטרמיניזם הליברלי ' היה ברור לכל המומחים מטעם , כמובן לאחר מעשה ) . באופן דומה , אף סוציולוג , מטעם או רדיקלי , לא ידע על מהפכת מאי , 1968 אפילו שבוע לפני המהפכה החשובה ביותר של המאה העשרים ( שהועלמה ונדחקה על ידי השליטים והוצגה כ ' מהומות סטודנטים ' גרידא ) . 
אלו הם מצבים מהפכניים , אשר שום תאוריה אקדמית לא תוכל להם . 
והסיבה לכך היא המקוריות של בני - האדם . 
מקוריות לא ניתן ' לנבא ' , להכניס ' למודל סגור ' , או לכללה בתוך ' חוקי תנועה היסטוריים ' . 
היא יחודית . 
יחסי שליטה , לעומת זאת , בנויים על קוד קבוע , על חתירה לסדר ' האוניברסלי ' שאותו השליטים מדמיינים ב ' טבע' . 
ומכאן , ככל שיחסי - השליטה יותר מקובעים ( יותר מעמדיים ) , כן הדטרמיניזם ההיסטורי יותר בהיר . 
ככל שמבנה הכוח קשיח יותר , כן ניתן לשטח את התהליך ההיסטורי לניסוחים פוזיטיביסטיים – כאילו מדובר ב ' חוקי - טבע' , אשר , פשוט , יש ' לגלות' אותם ; כאילו מדובר בחוקים שנכפים מבחוץ על כלל בני האדם . 
ברור כי אלו אינם חוקי טבע . 
בני - אדם , כיצורים חופשיים במהותם , אינם נתונים לחוקיות חיצונית . 
ה - nomos שלהם הינו עצמי ; תמיד , גם אם הוא ' מתוּוך ' . 
בכל - עת עומדת בפניהם הברירה לשנות ; גם אם אידיאולוגים מהזן הפוסטיסטי יכחישו אפשרות זאת ( בסופו של דבר , בהכחשה הזאת תלוי קיומם ומימונם על ידי האדונים ) . 
השינוי ההיסטורי מתהווה תוך כדי מודעות - עצמית . 
לפיכך , כל ' חוקיות חברתית' , נכפית , בהכרח , על בני - אדם על ידי בני - אדם אחרים . 
היא נכפית על העבדים - צמיתים - נתינים - אזרחים בחברות שנפלו לידי שליטים מדיניים . 
במָקום שנכפים מוסדות מדיניים , שם צצים לפתע הסברים הטרונומיים . 
משם מתחילות הנוכלויות הדתיות , ההפחדות והפיתויים על ' החיים לאחר המוות' ; ולבסוף מתגנבות האידיאולוגיות הפסבדו - מדעיות , שנועדו לחזק את מבנה השליטה ולקדש את יחסי הכוח . 
הקפיטליזם בן - זמננו הצליח להשליט את יחסי - הכוח המדיניים המשוכללים ביותר , בהיותם קשיחים ביסודותיהם וגמישים בממדיהם . 
מוסדות השליטה המרכזיים בקפיטליזם , חבויים בשולי התודעה . 
החזית האנטי - מדעית ( המסובסדת על ידי השליטים כדי לפרק את התודעה ל ' קטעים ' מנותקים ) , מכריזה על מוסדות השליטה האלו כעל עוד כזה - כאילו ' נראטיב כלכלי ' . 
אנו , לעומת - זאת , סבורים כי יש ליצור תמונת - עולם מדעית אוניברסלית . 
תמונה כזאת חושפת את הסדר החבוי ומאחדת את התודעה המקוטעת , הפרטיקולרית , הגזענית , שאותה הפוסטיסטים כה מקדשים . 
במחקר שלנו העלנו את ' שיעור - הרווח - הנורמלי ' אל מרכז הבמה . 
המוסד הזה אינו תרגיל של טכנולוגיה אריתמטית . 
הוא אינו ' מתנהג' על פי ציוויים עליונים מטעם פסבדו - מדע כלשהו , או על - פי גורמים תחתיים מן השאול . 
הוא אינו נשלט על ידי כוחות חיצוניים לבני - האדם , כמו ההיצע והביקוש , האקוויליבריום והמחסור – או גרוע מזה : על - ידי מנגנוני דיכוי אמורפיים וסתמיים . 
הוא אינו מעוגן בתזוזה של קטגוריות ' טבעיות' או מעין - טבעיות כמו תועלת או תועלת - שולית . 
הוא אינו תקוע ( ' מובנה ' ) סתם ככה בנפש האדם . 
אין לו יתד אבסולוטית שניתן להאחז בה כמו יחידת פרוטון של מימן . 
שיעור - הרווח - הנורמלי הוא הקונצנזוס של המעמד השליט . 
גבולותיו מעוצבים בכפיה מתמדת . 
הוא נע בתוך טווח מסוים של ערכים . 
למרות שאין הוא כוח ' טבעי ' חיצוני , הוא נכפה על המין האנושי באופן מדויק למדי , הפועל כמעין גרביטציה חברתית ( הגרביטציה עצמה אינה אלא השתקפות של הוויה פוליטית על פי הנסיון שחווה הדור הניוטוני ; או במלים אחרות : היא פוליטיזציה של הטבע כפי שתקופתו של ניוטון יכלה לחזות ) . 
הקפיטליזם מבוסס על סדר ארכיטקטוני מדויק . 
זהו הסדר החברתי - קוסמולוגי , שהושלט בחברה / תודעה במאה השנים האחרונות . 
מה שהיה בעבר אֵלים , הפך למהויות מופשטות של כוח , ואלו הופיעו , לבסוף , כטכניקות אריתמטיות של שוק ההון . 
אין מדובר בתהליכים ' כלכליים ' , אלא בהשלטת יחסי - הכוח בחברה . 
הסדר הקפיטליסטי , אכן נראה ' דטרמיניסטי ' ; אך אין לדטרמיניזם הזה דבר עם ' חוקי טבע' חיצוניים או ' חוקי תנועה היסטוריים ' . 
זהו הדטרמיניזם של המעמד השליט . 
ככל שהשליטה יותר אפקטיבית , העולם נראה יותר דטרמיניסטי . 
זהו המצב ' הנורמלי ' שממנו ניתן לאמוד את ' הסיכון ' ו ' הסטיה ' , את ' התשואה ' ו ' הפרמיום ' . 
אך , כאמור , גם שליטה אפקטיבית ניתנת להתנגדות . 
וכשהנשלטים מבינים זאת – נעלם הדטרמיניזם , נעלם הסדר ; ומתעוררת לחיים האוטונומיה , הדמוקרטיה והפילוסופיה . 
ה . 
מלחמת תרבויות או הצבר הון ? 
אחת מההמצאות החשובות שהוצגו בספר ( פרק ו' ) , בחנה את פריצת המלחמות במזרח - התיכון במחצית השנייה של המאה העשרים . 
היא נוסחה בדרך שמעמידה למבחן חד ביותר את כל תמונת - העולם החדשה שהצגנו . 
היא אינה מסתתרת מאחרי סיסמאות וכרזות , ולא מאחורי ניסוחים אקדמיים פסבדו - מדעיים . 
הבהירות והפתיחות למבחן ההוכחה הם תמצית המדע ; כאלה הינן גם לגבי אלה אשר בבורותם , משתמשים בכל התוצאות הטכנולוגיות של המסורת המדעית כדי להכחיש את קיומו של המדע האוניברסלי . 
ההיפותזה : 
נשטח את כל המטען ההיסטורי העשיר ונסב אותו להיפותזה פשטנית . 
לאורך הספר , הדגשנו את התהליך המרכזי של ההצבר הדיפרנציאלי . 
תהליך זה , כך טענו , עומד בשורש העסקים הגלובליים והפוליטיקה הבינלאומית , כולל ' מלחמות הנפט ' במזרח - התיכון . 
ההיפותזה הופיעה בפרק ו' ( ע"ע' 345 - 6 ) : " ... קואליציית הנפט והנשק חגה , לפחות עד תחילת שנות התשעים , סביב אינטרס משותף אחד , שביטויו העיקרי מסתכם בחתירה להעלאת מחיר הנפט . 
המכאניזם , להשגת מטרה זאת , כלל מתח בטחוני מתמיד ומרוץ - חימוש מתמשך במזרח - התיכון ; בכך תמכו כל מרכיבי הקואליציה , בעיקר למן תחילת שנות השבעים . 
המצב היה שונה כשמדובר בקונפליקט צבאי גלוי . 
במקרה זה , התקיימה אחדות אינטרסים רק במצבים מסוימים . 
תמיכה מלאה בקונפליקט צבאי תלויה , באופן מכריע , בביצועי הרווח של תאגידי - הנפט הגדולים . 
אם למסגרת ההיפותטית הזו יש אחיזה במציאות – אנו נצפה שהמאורעות במזרח - התיכון , ברבע האחרון של המאה , יאמתו אותה . 
" ... [ לפיכך , ההיפותזה ] מתחקה אחר הקשר שבין ביצועי הרווח של תאגידי הנפט הגדולים ובין הקונפליקטים במזרח - התיכון . 
כפי שטענו בפרק ב ' , המדד המרכזי שמשקף את הצבר ההון בקפיטליזם המבוגר , הוא שיעור ההצבר הדיפרנציאלי - כלומר , היכולת להדביק את שיעור - הרווח ' הנורמלי ' . 
שיעור - הרווח ' הנורמלי ' הוא יחידת ההתייחסות המרכזית של בעלי ההון הגדולים בסיסטמה הקפיטליסטית . 
" ... [ בשרטוטים שבפרק ו ' ] מוצגים שיעורי - הרווח של תאגידי הנפט הגדולים , בהשוואה לשיעורי - הרווח של ' הכלכלה - הגדולה ' של ארה"ב . 
האחרונים משקפים פחות או יותר , את מה שנתפש בעיניהם של בעלי השליטה בקונצרנים הבינלאומיים , כשיעור - הרווח ' הנורמלי ' . 
תוצאות ההשוואה הזאת הן ' השורה התחתונה ' , בעיני הבעלים של קבוצות הנפט ... " 
ההיפותזה הוצגה בספר ונבחנה עד לשנת 1995 – השנה שבה נכתבה גירסתו הראשונה של הספר . 
זאת הייתה השנה שבה עצרנו את איסוף הנתונים . 
מאז , עבר כמעט עשור . 
הגיעה העת לבחון מחדש את ההיפותזה . 
הקטגוריות : 
• ' הכלכלה - הגדולה ' = 500 התאגידים המובילים ברשימת ' הפורצ'ן' . 
• פירמות הנפט המובילות = ' בריטיש - פטרוליום ' ( BP ) ; ' שברון ' ( Chevron ) ; ' אקסון ' ( Exxon ) ; ' מוביל ' ( Mobil ) ; ' רויאל - דאץ - של ' ( Royal - Dutch / Shell ) ; ' טקסקו ' ( Texaco ) . 
• שיעור - הרווח = הרווח המדווח ביחס להון העצמי ( return on equity ) , מבוטא באחוזים . 
• שיעור - הרווח ' הנורמלי ' = שיעור - הרווח של ' הכלכלה - הגדולה ' של ארה"ב . 
• שיעור - הרווח הדיפרנציאלי = ההפרש בין שיעור - הרווח של פירמות הנפט המובילות ושיעור - הרווח ' הנורמלי ' , מחושב כאחוז משיעור - הרווח ' הנורמלי ' . 
עיבוד הנתונים : 
שרטוט אח ' מציג מלבנים . 
המלבנים אומדים את שיעור - הרווח הדיפרנציאלי של קבוצות הנפט המובילות בארבעת העשורים האחרונים , על - פי הקטגוריות שלעיל . 
שרטוט אח ' 
רווח דיפרנציאלי ומלחמות נפט במזרח - התיכון 
• מלבנים לבנים מייצגים שנים של ערכים חיוביים – שבהן קבוצות הנפט המובילות ' מכות את הממוצע' ; כלומר , שנים של הצבר דיפרנציאלי חיובי . 
• מלבנים שחורים מייצגים שנים של ערכים שליליים – שבהן קבוצות הנפט המובילות מרוויחות פחות , או מפסידות יותר , מן המקובל ; כלומר , שנים של הצבר דיפרנציאלי שלילי . 
המלבנים השחורים מהווים ' אזור סכנה ' לשלומו של המזרח - התיכון ולשלום העולם . 
• ציורי ההתפוצצויות מסמנים פריצה של מלחמת - נפט במזרח - התיכון . 
המלחמות המסומנות הן : 
• מלחמת יוני 1967 בין ישראל לבין מצרים - סוריה - ירדן . 
• מלחמת אוקטובר 1973 בין ישראל לבין מצרים - סוריה . 
• ב - 1979 התחוללו , במקביל , המהפכה החומיינית באיראן , הפלישה הצבאית הראשונה של ישראל ללבנון , והפלישה הסובייטית לאפגניסטן . 
• בשנים 1980 - 86 התחוללה מלחמת עירק - איראן , וכן הפלישה השניה של ישראל ללבנון . 
• בשנים 1990 - 91 התחוללו פלישת עירק לכווית ופלישת ארה"ב ובריטניה לעירק . 
• בשנת 2000 הייתה התחלה מחודשת של המרי הפלסטיני . 
• בשנים 2001 - 02 פלשה ארה"ב לאפגניסטן והכריזה על מלחמה מתמדת בטרור . 
• בשנים 2003 - 04 פלשו ארה"ב ובריטניה לעירק ונפתחה המלחמה המתמדת לדיכוי המרידות . 
שלשת הקונפליקטים האחרונים לא נכללו , כמובן , במחקר המקורי מ - 1995 . 
הם חדשים . 
האם הם תואמים את המסקנות המקוריות ? 
מסקנות : 
[ המשך ציטוט מפרק ו ' ] : " ... כפי שניתן לראות מהשרטוטים , ההיפותזה זוכה לאימות טוב , לרוע מזלם של ילידי המזרח - התיכון . 
מאז שנות הששים , הופיעו כמה אזורי סכנה , שסימלו את חוסר ההצלחה של תאגידי הנפט הגדולים , להדביק את שיעורי - הרווח של קבוצת 500 התאגידים הגדולים בארה " ב ... " ( פרק ו' עמ' 347 ) . 
' דטרמיניזם ' : התחזית וההוכחה 
ניתן להבחין בשלושה דפוסים קבועים במלחמות הנפט , שניתנים בקלות לאימות ולהפרכה . 
זה הקסם של ההמצאה המדעית . 
זה האות לחדירה אל עולם אחר . 
אין ספק , יש צליל קסום להבהק ההתגלות ; אותו ניצוץ , ' אינטואיציה ' , מבנה הגיוני שלם ומתפשט . 
זוהי ההמצאה המדעית . 
את הקסם הזה לא תצליח להגלות שום חזית אנטי - מדעית . 
דפוס ראשון : כל ' מלחמות הנפט ' במזרח - התיכון פרצו בעקבות הופעתו של ' אזור סכנה ' . 
כלומר , המלחמות החלו לאחר נפילה בשיעור - הרווח הדיפרנציאלי של קבוצות הנפט המובילות , ביחס לזה של ' הכלכלה - הגדולה ' . 
דפוס שני : כל קונפליקט צבאי במזרח - התיכון שיפר , באורח משמעותי , את שיעור - הרווח הדיפרנציאלי של קבוצות הנפט המובילות . 
בעקבות כל ' מלחמות - הנפט ' במזרח - התיכון הופיעו שיעורי - רווח דיפרנציאליים חיוביים . 
דפוס שלישי : מעולם , למעט מקרה אחד , קבוצות הנפט המובילות לא הצליחו ' להכות את הממוצע' , אם לא התחוללה קודם לכן ' מלחמת נפט ' במזרח - התיכון . 
שלושת הדפוסים האלה היו ברורים ב - 1995 . 
במבט אחורה , הם נתנו הסבר ל ' מלחמות הנפט ' ולתהליך ההצבר הדיפרנציאלי שהתחולל עד אז . 
במבט קדימה , הם חזו בדייקנות את פרוץ המלחמות החדשות ואת תהליך ההצבר הדיפרנציאלי שהתפתח מאז . 
למן ימי הפיתגוראים , נהוג לחתום את ההמצאה המדעית בצירוף הצלילים הקסום : 
Q E D 
את אשר רצינו להוכיח . 
לציין שהמונח הקובע דפרגמנטציה 
ירוק = כפילויות , שימוש חוסר עקבי במונח לועזי / עברי 
זליגת מידע ושמירה על פרטיות 
תחזיות חברות אבטחת המידע מפחידות אותך ? 
בצדק . 
אך זה לא אומר שצריך להבהל . 
סקר סיכונים מקצועי טוב ימפה וינחה אתכם לכיוון הטכנולוגי המתאים . 
ולא פחות חשוב : מודעות העובדים . 
מסר פשוט וברור למניעת זליגות המידע , כל הזמן . 
זה בטוח . 
נתונים מתוך מאגר הנתונים של משרד הפנים נמצאו זמינים לכל אחד ברשת האינטרנט . 
כך נתבשרנו בתחילת שנה זו . 
מידע פרטי של אזרחים מן השורה כמו גם של בכירים נפל לידי כל המעוניין . 
ארוע " מרוץ סוסים " שפורסם ברעש גדול במאי 2005 חשף פריצה למחשבי מספר חברות מהמובילות במשק . 
סביר להניח כי לפני ארועים אלה , ביניהם וקרוב לוודאי גם מתחילת השנה ועד היום היו מקרים נוספים של אובדן פרטיות , זליגת מידע ( Extrusion ) וחשיפת מידע לגורמים שאינם מורשים כאשר הנפגעים לא היו מעוניינים בפירסום המקרים . 
כולם ערים לנזקים , משקיעים כסף טוב בפתרונות , מיודעים לסטטיסטיקות ומגדירים רגולציות ונהלים פנימיים . 
מגבילים גישה , מצפינים קבצים ומסמכים , מפתחים אמצעי הגנה מעולים ( באמת ! 
) כולל אמצעי הזדהות חזקה ובקרות גישה - ועדיין הפרטיות נפגעת , המידע זולג והנזקים מצטברים . 
לאלה מאיתנו שנושא פרטיות המידע חשוב / קריטי בארגונו , במקום להבהל מהשקפות ותחזיות מומלץ לערוך סקר סיכונים ולהמשיך משם עם שלל פתרונות יפים המאפשרים פיקוח ובקרה טכנולוגיים . 
עם זאת אל לנו להזניח את הגורם האנושי : המערכות אכן תהיינה יותר ויותר מתוחכמות ויעילות אבל תמיד תהיה אותה מדפסת , מכונת הצילום או אמצעי פשוט אחר אשר ללא מודעות משתמשיו יהווה את הפירצה . 
ללא חינוך והצפה מתמדת של נושאים הקשורים לאבטחת מידע , זליגה ופרטיות בארגון , תמיד תישאר דלת אחת ( לפחות ) - פתוחה . 
להלן ארבע מהחברות המובילות בתחום , כל אחת והגישה והפתרון שלה לחסימת נזקי זליגת המידע ושמירה על פרטיותו , בד"כ בהתייחסות למיקודים הבאים : 
סייפנד 
מוצריה של סייפנד מספקים לארגונים יכולות בקרה ואכיפה של מדיניות אבטחת מידע , מניעת זליגת מידע וחדירה לארגונים באמצעות מחשבי קצה מסוגים שונים כולל מכשירים ניידים חכמים , ערוצי תקשורת פיזיים ואלחוטיים , התקני זיכרון חיצוניים ועוד . 
• ה - Safend Auditor ™ מספק ניטור מפורט וברמת דיוק גבוהה של הפעילות המתרחשת בנקודת הקצה ובכך מאפשר את הראות לה זקוקים הארגונים כדי לזהות ולנהל ביעילות את תחומי הפגיעות הקיימים בנקודות הקצה . 
• ה - ™ Safend Protector מספק הגנה הרמטית מפני זליגת מידע וחדירות זדוניות שמקורן בממשקים פיזיים ואלחוטיים באמצעות שליטה נקודתית על פעילות בנקודות הקצה - החל מהתקני USB ו - Bluetooth ועד לרמת המשתמש , היציאה , ההתקן או תסריט השימוש . 
המוצר מקיים בקרת שימוש ברשתות אלחוטיות ואכיפת מדיניות רשתות מותרות ואסורות ומספק פתרון חדשני המאפשר חסימת שימוש סימולטני בחיבורי רשת שונים . 
ניתן לאכוף מדיניות שעל פיה כל עוד המחשב מחובר לרשת הארגונית לא ניתן להתחבר ל - WiFi , Bluetooth , IrDA או מודמים . 
בכך מונע Safend Protector גניבת מידע ע"י האקרים או ע"י משתמש אירגוני המנסה להוציא מידע חסוי מהאירגון . 
Safend Protector מסוגל לחסום PS/2 Hardware Keyloggers שבעזרתם יכולים גורמים עוינים להקליט מידע מוקלד ולשחזרו . 
בנוסף , למוצר יכולת להגן על עצמו בפני מגוון רחב ביותר של התקפות אפשריות על ידי משתמשי הקצה ( anti-tampering ) , ובכך להבטיח למנהל האבטחה באירגון שהמדיניות שנקבעה על ידו תיאכף במדויק על כל תחנות הקצה . 
• במסגרת שיתוף הפעולה של Safend עם Websense ( PortAuthority ) יספקו החברות פתרון משולב המרחיב את יכולותיהם של ארגונים להגן על המידע היוצא והנכנס בהתבסס על ניתוח מלא של התוכן . 
הפתרון משלב את היכולות שפורטו לעיל עם יכולות של בחינה מלאה של תוכן הקבצים ולא רק לפי שמם או סוגם . 
וירגונט 
הוקמה ב - 2003 ע"י אודי כהן ( מנכ"ל ) ומספקת שירות , תחזוקה , ייעוץ ומכירות בתחום אבטחת המידע ותקשורת . 
וירגונט באה לכסות תחום ייחודי וחשוב במאמצי השמירה על הפרטיות ומניעת זליגת מידע : מתן מענה שלם , ממקור אחד ובכל שעה , במיוחד לארגוני SMB בישראל ( 100 - 500 משתמשים ) . יחודיות השרות של וירגונט נובעת מהתפיסה הגורסת כי לצד הפתרונות החכמים המותקנים בארגון , החוליה החלשה תהיה תמיד משתמש הקצה . 
הפעילות המכוונת היזומה להגברת מודעות כלל העובדים למניעת זליגות מידע - מובנית בעשיה מול הלקוח . 
בוירגונט מונעים מהאמונה כי התמורה המיטבית ללקוחות תתקבל ע"י ליווי צמוד של יחידות אבטחת המידע שלהם כך שיוכלו להנות מהנסיון הרב והעדכני הנצבר בחברה כמו גם משיתופי הפעולה עם היצרנים המובילים בתחום ( צ'ק - פוינט , סיסקו , סימנטק , אלאדין , פורטינט ועוד ) . כך מספקת וירגונט זמינות מקצועית ואיכותית גבוהה וקשר טוב וקרוב עם הלקוחות ( כמו שחברה לא גדולה מידי כ - וירגונט יכולה להרשות לעצמה ) . 
החברה צברה נסיון רב ורחב במעקב אחר זליגת מידע רגיש בארגון ; ניהול , שליטה ובקרה על התקנת תוכנות בתחנות קצה והעתקת קבצים להתקנים המחוברים לתחנות קצה - USB , צורב , מדפסת ועוד ; פתרונות גיבוי והצפנה ; firewall ( חומרה ותוכנה ) ; פתרונות סריקת תוכן ; אנטי - ספאם , אנטי - וירוס ורוגלות ; הגנה על אתרי אינטרנט בפני התקפות וזיהוי זליגת מידע מהאתר , ועוד . 
• על לקוחות החברה נמנים : " אויס - דן רכב ותחבורה " , " מאפיות אנג'ל " , " קלאב הוטל " , " הום סנטר " , " קרסו " , " קטרפילר " . 
סימנטק 
אחד התחומים החמים ביותר כיום באבטחת מידע הנו התחום של אבטחת תחנות קצה . 
תחום זה זוכה לאחרונה לביקושים מואצים לאור ריבוי השימוש במחשבים ניידים ועבודה מחוץ למשרד באמצעות תקשורת אלחוטית . 
סימנטק רכשה לאחרונה שתי חברות מובילות בתחום ( את Sygate ו - WholeSecurity ) והיא מציעה כיום מגוון פתרונות מתקדמים בתחום . 
פתרונות אלה מאפשרים לארגונים להעריך , להגן ולתקן מערכות מחשוב מנוהלות ולא - מנוהלות לפני שהן מתחברות לרשת הארגונית . 
בכך מסייעים פתרונות אלה לוודא שכל המחשבים המתחברים לרשת עומדים בדרישות האבטחה שהארגון הציב לעצמו וכי הם מצויידים בעדכוני האבטחה האחרונים , במידה ואותם מחשבים אינם עומדים בדרישות , הגישה שלהם לרשת נחסמת אוטומטית עד לתיקונם . 
בצורה זו גורמים הפתרונות של סימנטק למערכות לא מוגנות או נגועות לציית לדרישות האבטחה , כך שכלל המידע ומערכות IT של החברה יהיו מוגנים מפני זליגת מידע לידיים לא מורשות או מפני פגיעה או שיבוש בנתונים . 
• כך לדוגמא , המערכת Universal Network Access Control Sygate של סימנטק מאפשרת למנהלי מערכות להרחיב את בקרת הגישה לרשת לכל סוגי הגישה ( רשתות VPN , אלחוטיות , מתגים , DHCP ורשתות ביתיות ) בכל התקני הקצה ( מחשבים שולחניים , מחשבים ניידים , שרתים , מערכות אורחות והתקנים משובצים ) . 
בנוסף , מאפשרת המערכת למנהלי המערכות להגדיר עד כמה התקן הקצה צריך להיות מאובטח בטרם תינתן לו גישה למשאבי רשת מסוימים . 
מוצרי WholeSecurity מבית סימנטק משתמשים בטכנולוגיה התנהגותית כדי להגן על המשתמשים מפני תוכנות פשיעה כגון תולעים , סוסים טרויאניים , מתעדי הקשות מקלדת , והתקפות התחזות , הן במחשבים מנוהלים והן במחשבים לא מנוהלים . 
Websense ( PothAuthority ) 
על פי מחקר שערכה החברה , זליגת מידע ארגוני נובעת משלושה מקורות עיקריים : 
( א ) אתרי אינטנרט עם קבצי מידע , בלוגים או פורומים 
( ב ) דוא"ל 
( ג ) הדפסת המידע 
מוצר Port Authority מסייע להתמודד עם האיום של זליגת מידע סודי באמצעות דוא"ל ואינטרנט לגורמים בלתי מורשים בתוך הארגון ומחוצה לו , כולל הדפסות מידע מסווג . 
המוצר פועל פרואקטיבית ע"י הגנה על : 
• " מידע במנוחה " - זיהוי חד ערכי של מידע בשרתי קבצים , בסיסי נתונים ומאגרי מידע 
• " מידע בתנועה " - ניטור ערוצי התקשורת SMTP , HTTP IM FTP שרתי דואר פנימי ומדפסות רשת 
• " מידע בשימוש " - ניטור של אמצעי אחסון נתיקים . 
המערכת מגיעה עם סט חוקים קבוע מראש ומסייעת באכיפת מדיניות אבטחה על המידע תוך מימוש תאימויות רגולטורית רבות , בינהן : נב"ת , 357 הוראת המפקח על הביטוחSOX , PCI DSS , HIPAA , GLBA ועוד . 
הצלחת המוצר נובעת בעקרון מעבודה ברמת התוכן ולא ברמת הקובץ . 
המערכת תומכת במאות סוגי פורמטים ידועים , עוקבת אחר כל תנועות הדואר אלקטרוני בארגון , מזהה וחוסמת ניסיון שליחת תוכן בניגוד להרשאות , כולל הדפסת מסמכים וכולל ארועים בהם הועתק מידע מקובץ אחד לקובץ אחר ושונה . 
המערכת אדישה לשינוי פורמט , העתקת חלקים ממסמך או מבסיס נתונים ולכן כאשר המערכת מגינה על תוכן מסוים כל העותקים של אותו תוכן מוגנים גם כן ללא חשיבות למיקומם או לפורמט בו הם נשמרו . 
סוס צוהל בתחתונים 
למה בעצם הצליח הסוס הטרויאני לעורר בהלה כל - כך עמוקה ? 
האם בגלל שהייתה זו הפעם הראשונה שבה מנכ " לים של חברות שמעו על ריגול תעשייתי ? 
כנראה שלא . 
אולי ההיסטריה נבעה דווקא מהדברים האישיים שמתרחשים במחשבים של אותם מנכ " לים ? 
תודו שברגע הראשון , כל הרעש שעורר הסוס הטרויאני , שחדר בדהרות שמחה וצהלות גיל לחיינו בחודש שעבר , נראה טיפה מוגזם . 
הרי בסך - הכל מדובר בעוד עניין טכני , שגרתי ומשמים של ריגול תעשייתי אפור שמוכר לכולנו ; החברה הזאת מבקשת לדעת מה התוכניות של החברה ההיא , משרד הפרסום הזה מנסה לעקוף את לוח הזמנים של משרד הפרסום ההוא וחברת הטלוויזיה הזאת רוצה להשיק את חבילת הערוצים החדשים שלה ולהתחרות במחירי החברה ההיא . 
שום דבר מסעיר שלא ידענו קודם . 
כולם מרגלים אחרי כולם , זה ברור 
אנחנו כבר רגילים שכולם מרגלים ומעתיקים אחד מהשני , הרבה לפני שמישהו שתל אצל היריב שלו תוכנת ריגול מתוחכמת וערמומית שתחשוף את כל תוכניותיו העסקיות לחמש השנים הקרובות . 
העיתונים הגדולים נראים כאילו הכינו אותם במערכת אחת עם אותן כותרות , אותן תמונות , אותו עימוד ואפילו אותם עיתונאים . 
הפרסומות בטלוויזיה מחליפות אופנות וטרנדים לפי אות מוסכם ואפילו מומחה יתקשה לזהות באיזה משרד פרסום בדיוק ישב הרעיונאי שהגה אותן ומה המסר הפרסומי אותו הן נושאות בסופן . 
נסו להשוות בין מבצעי המכירות התקופתיים של הבנקים , החברות הסלולריות , יצרני המזגנים , מוצרי החלב ואפילו התחבושות ההיגייניות ותגלו שאתם כנראה לא צריכים שום סוס טרויאני אפל כדי לנסות לשים רגל ולטרפד כל יוזמה שיווקית של המתחרים העסקיים שלכם . 
מותר להירגע , זאת שוב לא אשמת האינטרנט השטנית . 
כולם כבר מרחרחים אצל כולם ודולים את המידע באמצעים פשוטים וחוקיים לגמרי כמו ידידים או בני זוג שעובדים במקומות עבודה מתחרים , ראיונות עבודה של מפוטרים מחברה יריבה שישמחו לנקום ולבגוד במעבידם הקודם , ובעיקר חשיבה עסקית יוזמת וקשובה שיודעת לצפות ולנבא את שיקוליו ומהלכיו העתידיים של היריב . 
הסוס נגע בנקודה רגישה 
אבל פתאום – מהרגע שנכנס למשחק העסקי סוס טרויאני שמעביר את הכל למגרש הטכנולוגי של הרשת – נכנסים העניינים לסחרור היסטרי שאיש כבר לא יכול לעצור . 
" אני מרגיש שעברתי אונס " חשף הסופר אמנון ז'קונט את רגשותיו העדינים , " גזר דין מוות לשולחי הסוס " תבע באימה רני יהב , היחצ"ן של המדינה . 
" אנו מקימים מיד יחידה מיוחדת ללוחמה בפשעי מחשב " הכריז תוך מספר שעות משרד המשפטים . 
מה קרה ? 
מה הפאניקה ? 
ממה כל כך נבהלתם ? 
אתם הרי לא טירונים בעולם הביזנס . 
רק עכשיו גיליתם את הריגול התעשייתי ? 
רק הבוקר הבנתם שהמתחרים שלכם יעשו הכל כדי לבחון בקפדנות כל פירור אינפורמציה ופריט מידע שהם יכולים להשיג עליכם ? 
אם אתם שואלים אותי , נראה לי שההיסטריה עלתה לגבהים כאלה לא בגלל שחשפו את התוכניות העתידיות , האסטרטגיות השיווקיות , הקמפיינים המתוכננים או לוחות הזמנים של החברות , אלא בגלל שהסוס הטרויאני שלנו הצליח הפעם לא רק לחדור למחשביהם של המנכ " לים , אלא להיכנס להם , מבלי שירגישו , עמוק לתוך התחתונים . 
הזווית האישית עשתה את ההבדל 
הפעם המתחרים שלהם יכלו להציץ אל תוך קודש הקודשים הפרטי של כל אחד מאיתנו – המחשב האישי . 
כל מכתב אינטימי שהגיע ויצא מתוכנת האאוטלוק , כל חיפוש אחר מידע פרטי במנועי החיפוש ברשת , כל צילום משפחתי , כל אינפורמציה רגישה שאנחנו בטוחים שאיש חוץ מאיתנו לא יראה לעולם . 
הכל פתאום הפך לסחורה לוהטת . 
למי איכפת מהתוכנית העסקית של החברה , כשהמנכ"ל יודע שעכשיו אפשר לחשוף את זה שהוא בוגד באשתו , שהוא נמשך לגברים , שהוא מכין טיוטה חדשה לצוואה שלו , שהוא כותב שירים בסתר , שהוא מנהל משא ומתן עם המתחרים , או שהוא צריך שיקשרו וילקו אותו כדי להגיע לסיפוק ? 
הפעם זאת לא החברה שתשלם את המחיר , אלא בעל המחשב שנשאר לפתע ערום מפרטיותו וחשוף להשפעה בכל החלטה עתידית שלו . 
הסוס הטרויאני הזכיר לנו שוב שגם בכיסאות המנהלים הבכירים של החברות הגדולות במשק יושבים בסך הכל בני אדם בדיוק כמוני וכמוכם , שהמחשב שלהם לא משמש רק לעבודה , אלא לחיים שלמים . 
בני אדם שאוהבים , שחוששים , שפוחדים וששומרים סודות . 
סודות אישיים ופרטיים , שמעכשיו , בגלל הסוס הטרויאני שחדר למחשבים שלהם יכולים להפוך בקליק אחד למידע גלוי לכל העולם . 
וזאת בעיני כבר סיבה מספיק מוצדקת כדי להתחיל לשקשק מפחד . 
מחשב נישא ברוח 
תופעת גניבת מידע ממחשבים הולכת ומתגברת רוב הקרבנות אינם מדווחים על הגניבה , בשל חששם לדליפה ישירה או עקיפה של סודות מסחריים גניבת מחשבים נישאים ומחשבי כף היד " מובנת " מכולם , בשל היותם קטנים ונגישים , נוחים להסתרה ולהעלמה יעילה בשנת בוצעו בארה"ב גניבות של מחשבים נישאים כדי לצמצם את גניבת מסוגים מגוונים ) הולכת ומתגברת . 
הקורבנות , ברובם , אינם מדווחים על הגניבה , בשל חשש לדליפה ישירה או עקיפה של סודות מסחריים . 
גניבת מחשבים נישאים ומחשבי כף היד מוכרת ומובנת מכולם , בשל היותם קטנים ונגישים , נוחים להסתרה והעלמה יעילה . 
הם גם מבטיחים מחיר מהיר לעבריין . 
מחשבי ה - ‎ Laptops נגנבים או מועתקים במעברי גבול , במלונות , במקומות שבהם נערכים כינוסים עסקיים , במסעדות , באולמות המתנה ובמסלולי בדיקה בשדה תעופה , כמו גם מהבית עצמו או מרכב חונה . 
אין זה מפתיע לשמוע , כי נוסע פלוני נדרש להעביר בסריקה ביטחונית את המחשב הנישא שלו על - ידי לובשי מדי חברה ( מתחזים ) , ובטרם הניד עפעף , נעלמו ה " בודקים " עם המחשב החיוני . 
כך גם מצא את עצמו איש עסקים מטלפן מתא טלפון ציבורי כשלרגליו ה " נישא " , ועד מהרה התברר לו , כי הוא " התאדה " . 
תדיר נגנבים המחשבים הנישאים בשל ערכם כחפץ טוב לעסקת סמים מהירה . 
ינודו המדליפים 
העולם החדש של רשת האינטרנט והמרחב הקיברנטי יוצר אפשרויות חדשות ומצבים שמחייבים התוויית גבולות חדשים בין טוב לרע , בין מותר לאסור , בין חוקי ללא - חוקי . 
העובדה שיצירות שונות , החל ממוסיקה , דרך גרפיקה וכלה בתמלילים , כולם מתקיימים במרחב הקיברנטי כקבצי מידע ממוחשבים הניתנים להעברה ולהעתקה בקלות רבה , מעלה לדיון שאלות אמנותיות נוקבות : האם העדר הבדל מהותי בין קובץ מקורי לבין העתק אלקטרוני שלו מעיד על טישטוש הגבולות שבין " אוריגינל " לזיוף ? 
ומנגד עולות שאלות חוקיות , חברתיות וכלכליות : כיצד אפשר להגן על זכויותיו של היוצר ולאפשר לו ליהנות מפירות יצירתו ? 
אילו זכויות להעניק , ולמי ? 
כיצד אפשר להבחין בין משתמשים ברשת , ולאפשר רק לחלק מהם ( נניח , אלה ששילמו בעד הזכות הזאת ) , לקבל מידע מסוים המופץ ברשת , בעוד כל המשתמשים האחרים אינם יכולים לעשות זאת ? 
פרופ' מוני נאור , מהמחלקה למדעי המחשב ומתמטיקה שימושית במכון ויצמן למדע , חוקר את הפתרונות האפשריים לבעיות אלה . 
כשמתבוננים בשאלה הזאת מקרוב , רואים שהיא מורכבת , למעשה , מכמה שאלות : כיצד אפשר להבדיל ביעילות - בלי להכביד על המערכת ועל המשתמשים בה - בין המשתמשים מורשים לבין המשתמשים הלא - מורשים ? 
כיצד אפשר למנוע מהבלתי - מורשים להשתמש במידע שאינו מיועד להם ? 
וכיצד אפשר להבטיח ש " שודדי המידע " לא יוכלו לשווק ולהפיץ את שללם הבלתי - חוקי ברשת הקיימת ? 
( אם ה " שודדים " לא יוכלו להפיץ את שללם ברשת הקיימת , הם ייאלצו להקים לשם כך רשת משלהם , דבר שמקטין את כדאיות ה " שוד " ) . נוסף לכך , רשת עצמאית של מפיצים לא - מורשים עשויה לשמש מטרה נוחה יחסית לשיבוש . 
אחת הדרכים להגן על המידע היא להצפין אותו , ולספק את המפתח הדרוש לפיענוח למשתמשים המורשים בלבד . 
אלא שכאשר מדובר ברשת רבת משתמשים הנחלקים לקבוצות רבות , שבחלקן חופפות זו לזו , כשכל קבוצה או כמה קבוצות מורשה להשתמש סוג מסוים של מידע ואינה מורשה להשתמש בסוגי מידע אחרים , ובמיוחד כאשר מפתחות הפיענוח מופצים אף הם ברשת , ובכך הם הופכים למטרות נוספות לפיענוח ולשימוש בלתי - חוקי , מתברר שהשיטה הזאת היא משימה מורכבת למדי . 
פרופ' נאור חוקר את הדרכים האפשריות להגנה על מפתחות הפיענוח המופצים ברשת . 
בשלבים הראשונים של מחקרים אלה מגדירים את התכונות הרצויות למערכת מוגנת זאת : היא חייבת לפעול ברוחב פס נמוך , כך שהשידור באמצעותה יהיה זול , פשוט , ולא יותר מסובך משידור בלתי - מוצפן . 
מוטב שהיא לא תחייב את משתמשי הקצה לאגור מידע רב ( דבר שמחייב הקצאת משאבי מיחשוב רבים ויקרים ) , וכן שלא תחייב אותם להישאר מחוברים תמיד למערכת בקו תקשורת פתוח ( ONLINE ) . והתנאי החשוב והמורכב ביותר : המערכת חייבת להיות עמידה בפני " קואליציות " של משתמשים לא - מורשים , " מנודים " המשתפים ביניהם פעולה במטרה להשתלט על מפתח הפיענוח , ולהשתמש בו לגניבת מידע שאינו מיועד להם . 
" שודדי המידע " יכולים לפעול בשיטות רבות ומגוונות . 
לדוגמה , הם יכולים למצוא בעצמם דרך לפענח את המידע המוצפן , ואז להפיצו ( ברשת התקשורת הקיימת , או ברשת עצמאית , חדשה , שהשודדים יקימו לשם כך ) . עוד דרך אפשרית " לשדוד " מידע מבוססת על ניצולו של אחד מהמשתמשים המורשים . 
משתמש מורשה זה פשוט מדליף את מפתח הפיענוח שקיבל כדין , למשתמש בלתי - מורשה , המתחיל לפעול כ " פיראט " . 
ה " פיראט " בונה לעצמו " קופסה " המכילה מפתחות פיענוח שונים שקיבל ואסף ממדליפים שונים הקיימים ברשת . 
כדי להילחם בתופעה הזאת אפשר ליצור " מאזן אימה " : אם , למשל , מכניסים למפתח את מספר כרטיס האשראי של המשתמש , ברור שהמוטיווציה שלו להדליף את המפתח תפחת במידה משמעותית . 
דרך אחרת עשויה להתבסס על פיתוח מתכון פעולה ( אלגוריתם ) שיוכל , תוך כדי תקשורת עם " קופסת המפתחות " של ה " פיראט " , לזהות את המפתח שהוא משתמש בו , ובעקבות זאת לזהות את מי שהדליף לו את המפתח . 
כדי להשלים את תהליך אבטחת המידע יש לפתח דרך יעילה ובטוחה לנידוי המדליפים , כך שמכאן ואילך הם לא יקבלו מפתחות נוספים ( וממילא לא יוכלו להדליף אותם ) . דרך אחת לזיהוי ולנידוי המדליפים מבוססת על חלוקת המשתמשים המורשים למספר רב של קבוצת משנה . 
זה בדיוק מה שעשה באחרונה פרופ' נאור . 
הוא פיתח אלגוריתם המחלק את אוכלוסיית המשתמשים ( ללא תלות בגודל האוכלוסייה ) , למספר קטן יחסית , ויעיל , של קבוצות משנה , ומאפשר לחלק למשתמשים מפתחות פיענוח שיאפשרו להם לפענח להשתמש בכל סוגי המידע המופצים ברשת . 
למעשה , בשיטה זומקבל כל משתמש לידיו כמה מפתחות פיענוח , שמספרם הכולל קטן בהרבה ממספר קבוצות המשנה שהוא יכול להיות חבר בהן . 
לאחר מכן , בשלב שידור המידע והפצתו ברשת , יכול המפיץ לבחור ולהגדיר - בדרך של חלוקה דינמית - את קבוצות המשתמשים שיוגדרו כ " מורשים " ויוכלו להשתמש בפועל במפתחות הפיענוח , ולקבל את המידע . 
מספרן של קבוצות המשתמשים המורשים עשוי להיות - לכל היותר - כפול ממספרם של המנודים . 
כך מופרדים ה " מנודים " - שמוצאים את עצמם במצב שבו הם אינם חברים בשום קבוצת משנה - מכלל המשתמשים . 
הפרדה זו היא הבסיס לאבטחת המידע : כאשר המשתמשים המורשים מקבלים את מפתח הפיענוח , " מנודים " המופרדים אינם מקבלים אותו . 
טכניקה זו מאפשרת למפיץ לקבוע בכל פעם מחדש מי מבין המשתמשים יוכל לפענח מידע מסוים ולהשתמש בו , ומי " ינודה " מהיכולת הזאת . 
החלוקה לקבוצות באמצעות האלגוריתם שפיתח פרופ' נאור מאפשרת לבצע את חלוקת המפתחות באופן יעיל ובטוח לאוכלוסיית משתמשים גדולה מאוד , ובה בעת כמות המידע שהמשתמשים צריכים לשמור כדי להשתמש במפתח אינה גדולה מדי , אם כי היא תלויה במספר המשתמשים ברשת . 
למעשה , כמות המידע תלויה באופן לוגריתמי בלבד בכמות האוכלוסייה , ולא בקצב גדול יותר , העלול לגרום לכך שהשימוש בשיטה יהפוך לבלתי - מעשי . 
האלגוריתם שפיתח פרופ' נאור מאפשר להעביר 500 מפתחות פיענוח לאוכלוסייה של ארבעה מיליארד משתמשים , תוך " נידוי " של 20,000 משתמשים מתוכם , ב " מחיר " שידורה של הודעה שאורכה הכולל שווה לאורכם של 40,000 מפתחות בלבד . 
קידום אתרים 2007 - כתבה שלישית 
רוב האתרים מגיעים לשלב הקידום - אם בכלל - אחרי שנים של פעילות , מה שהופך את התהליך למשימה מפרכת ומורכבת בהרבה . 
כתבה בשני חלקים 
עוד ועוד בעלי אתרים מבינים היום שקידום האתר הוא חשוב , שלא לומר הכרחי , כדי ליצור תנועה משמעותית של גולשים . 
התובנה הזו לעיתים קרובות מובילה לפרויקט קידום , שמנסה להפיק את המקסימום מהקיים - אבל לעיתים קרובות מתקשה לפצות על ההחלטות השגויות שנתקבלו בתהליכי הקמת האתר . 
כיום כבר נוהגים בוני האתרים להציע ללקוחותיהם שירותי קידום שונים , או לפחות ראיות לכך שאתרים קודמים שבנו מופיעים במיקומים טובים במנועי החיפוש ( מה שלא תמיד מעיד שהם אכן קודמו כראוי ) . המגמה הכללית היא לחתור לכך , שאתר חדש יתאפיין מלכתחילה בתכונות שמכינות אותו לקידום אורגני . 
מכל מקום , לא כל בוני האתרים עושים עבודה טובה באותה המידה , וללקוח כדאי להכיר את הנושא ברמה שתאפשר לו להבין טוב יותר , מה באמת הוא מקבל ומה עליו לבקש . 
אם אתם מתכננים להקים אתר בעצמכם , או לשכור את שירותיה של חברה להקמת אתרים , הכתבה הזו מיועדת בשבילכם . 
קידום בשלב ההקמה 
רבים מבעלי אתרים מתחילים לקדם את האתר שלהם , בעצמם או בעזרת גורם חיצוני , אחרי שהאתר כבר קיים , ולעיתים אפילו אחרי שהשקיעו משאבים בפרסום ובשיווק שלו . 
כך , לעיתים קרובות , מתקיימים זה לצד זה שלושה כיווני פעולה נפרדים : טיפול בתוכן , שיווק וקידום . 
הגישה שנציג כאן מנסה לאחד את שלושת כיווני הפעולה , שמבחינה קונספטואלית ומעשית הרבה יותר קרובים זה לזה ממה שאפשר לחשוב . 
הרי מה שמעניין את איש התוכן , המשווק והמקדם הם כמעט אותם דברים - מי קהל היעד , מהם גבולות הנושא , איפה יכולים להיות היתרונות היחסיים של האתר , ובסופו של דבר : איך " מייצרים תנועה " . 
כדי להמחיש את העקרונות וההמלצות שנציג בהמשך ניתן דוגמאות מסיפור מקרה דמיוני של אתר השייך לרשת מוסכים . 
הגדרת סוג האתר 
קידום של אתר אחד אינו דומה לאחר . 
יש , למשל , הבדל גדול בין אתר תוכן לאתר מסחר , שנובע מעצם העובדה שהסוג הראשון עתיר מלל מטבעו , והסוג השני הרבה פחות . 
ישנו גם הבדל ניכר בין אתר נישה שעוסק בתחום מוגדר , לבין אתר כללי שעוסק בתחומים רבים . 
אסטרטגיית הקידום נגזרת ישירות מסוג האתר , ומהמגבלות הנתונות שהוא כופה על המקדם . 
מצד שני , אם הנחת העבודה שלנו היא שאנחנו רוצים להקים מלכתחילה אתר שיהיה נוח לקידום , עלינו להבין מהם היתרונות שכדאי לנצל ומהם החסרונות עליהם יש לפצות . 
באתר נישה נעדיף להתמקד במספר קטן של מילות מפתח פופולאריות שקשורות לתחום . 
באתר כללי , מרובה דפים , ננסה לכוון אל " הזנב הארוך " ( Long tail ) ולטווח מספר גדול של חיפושים פחות פופולאריים , שביחד ייצרו נפח גדול של תנועה מצטברת . 
באתר תוכן , ננסה לנצל את יתרון הגודל ולשים דגש על כותרות ועל שכיחות של ביטויים . 
באתר מכירות , ננסה לכוון לביטויי חיפוש שאופייניים יותר לגולש שמבקש לקנות , ואולי נשקיע יותר בקידום " off page " ( בעיקר בצורה של קישורים נכנסים ) . לחלופין , נוכל להחליט שאנחנו רוצים לשלב באתר גם תוכן לצורכי קידום ( נתייחס לכך בהמשך , תחת הכותרת " אסטרטגיית התוכן " ) . 
דוגמה אופיינית ל " זנב ארוך " 
הגדרת מטרות האתר 
בדוגמה שלנו , אנחנו עוסקים באתר של רשת מוסכים , שללא ספק מתאים להגדרה של אתר נישה . 
הנישה שלנו היא מכוניות ומכונאות , ונרצה לזהות את מילות המפתח הרלוונטיות לתחום הזה ולבסס עליהן את מבנה האתר ואסטרטגיית התוכן שלו . 
אבל לפני שנוכל לעשות זאת , עלינו להגדיר לעצמנו - מה בעצם המטרה שלשמה אנחנו מקימים את האתר . 
ה " מטרה " המוצהרת הכי מקובלת , היא " להביא לאתר הרבה גולשים " . 
הניסיון מלמד שלעיתים תנועה קטנה אך ממוקדת ואיכותית יותר , מביאה לתוצאות הרבה יותר טובות מבחינה עסקית טהורה . 
למשל , אם המטרה שלנו היא למכור מוצר , לא תועיל לנו תנועה אינטנסיבית של גולשים שמחפשים מידע או מאמרים מעניינים , ושלא ברור מה כוח הקנייה שלהם או הנכונות שלהם לקנות . 
יש מקרים שבהם בדיקה של מטרות האתר תביא למסקנה שקידום במנועי חיפוש איננו הערוץ החשוב ביותר . 
לדוגמה , אם אנחנו מקימים את האתר שלנו כדי להעניק שירות טוב יותר ללקוחות הקיימים של רשת המוסכים , אזי עדיף לנו לספר להם עליו פנים אל פנים , בטלפון או במכתב , ולעודד אותם לבקר באתר . 
מחקר מילות מפתח 
קידום יעיל , במיוחד של אתר נישה , צריך לכלול שלב של מחקר מילות מפתח ( Keyword Research ) , שבו נבדוק מהם ביטויי החיפוש הרלוונטיים ביותר והפופולאריים ביותר עבור האתר שלנו . 
במקרה של האתר עבור רשת המוסכים , אלו עשויים להיות שמות של יצרנים ודגמים של כלי רכב בהם אנחנו מתמחים , שמות השירותים שאנחנו מעניקים ( למשל : " טיפול עשרת - אלפים " או " הכנסה לטסט " , " אוברול " ) , שמות של חלקים ( למשל : " רצועת טיימינג " , " רדיאטור " ) , וכדומה . 
השלב הראשון בתהליך , הוא לבנות רשימת מילים רלוונטיות ומקיפה ככל האפשר , ולבדוק מהי שכיחות החיפוש האופיינית של מילים אלה . 
עבור אתר באנגלית ישנם הרבה שירותים ותוכנות שיכולים לעזור ( הזכרנו כמה בכתבה הקודמת ) . עבור אתר בעברית , השיטה המקובלת - שהיא גם יעילה יחסית וגם לא יקרה מדי - היא לבנות קמפיין של מודעות Google Adwords , ולהתבסס על הסטטיסטיקות שיתקבלו ממנו . 
המערכת של Adwords מספקת מידע על מספר החשיפות ( Impressions ) , וכך תאפשר לנו להחליט אילו מילים יביאו לנו יותר תנועה ואילו לא יביאו תנועה בכלל . 
קמפיין בעלות של כמה מאות שקלים , כבר בשלב מוקדם מאד במחזור החיים של האתר , יכול לספק לנו סטטיסטיקות אמינות יחסית עבור כמה עשרות מילות מפתח . 
מקובל לומר שיש לבחור מספר קטן ( נגיד , 5 - 6 מילים ) עבורן יתבצע הקידום , אבל זה לא מאוד מדויק . 
מעשית , נכון יותר לומר שמומלץ לבחור מספר קטן של מילים ( אפילו 2 - 3 ) לכל דף או קבוצת דפים . 
מידת המאמץ שנשקיע בכל דף או דפים שמקודמים עבור מילה או קבוצת מילים מסוימת , תשתנה בהתאם לרמת התחרות ונפח החיפוש האופייני . 
יתרה מכך - מידת המאמץ שנשקיע ביצירת דפי האתר והתכנים 
עבורם , צריכה להיות מותאמת לתנועה הצפויה לנו מכל מילה או ביטוי , כי כך נקבל מקסימום תנועה במינימום השקעה . 
בשלב מאוחר יותר , עם קמפיין Adwords נוסף ו\או בעזרתם האדיבה של שירות או תוכנת הסטטיסטיקה בהם נשתמש , נוכל לבצע בדיקה נוספת : אילו מילות מפתח מובילות להשגת המטרות שהגדרנו . 
למשל , נוכל לגלות שגולשים שחיפשו את הביטוי " שיפוץ אלטרנטור " , נוטים באחוזים גדולים יותר לבדוק מהו מספר הטלפון של המוסך הקרוב למקום מגוריהם , מאשר גולשים שחיפשו את המילה " אלטרנטורים " . 
Google Adwords . 
מידע סטטיסטי יקר ערך 
אסטרטגיית התוכן 
כאמור , ברוב המקרים ( ובניגוד להמלצות ) סדר ההתרחשויות הפוך - קודם כל מקימים אתר , אחר - כך מבינים שצריך לקדם אותו , ואז מתחילים לחפש איזה תוכן אפשר להביא ומאיפה . 
מוטב ללכת בסדר ההפוך : להתחיל בתכנון חכם של אסטרטגיית התוכן , לרבות התקצוב כשמדובר באתר מסחרי . 
ההחלטה איזה וכמה תוכן יהיה באתר , צריכה כמובן להביא בחשבון את הצרכים האופייניים לתהליך הקידום , אבל לא יכולה להיות מנותקת מכך , שלאתר יגיעו לא רק זחלנים ( Crawlers ) של מנועי חיפוש אלא גם בני אדם . 
המצב האידיאלי הוא שתכני האתר יהיו איכותיים , מעניינים , שימושיים ומגוונים , כך שגם הגולשים וגם מנועי החיפוש יהיו מרוצים וידעו למה לצפות . 
הגורמים שיש להביא בחשבון ולתכנן מראש : 
א . 
סוגי התכנים האפשריים והתאמתם לקהל היעד ולמשאבים הקיימים . 
ב . 
נפח התוכן ותדירות העדכון הרצויים . 
ד . 
מקורות אפשריים לתכנים . 
ה . 
מידת האפשרות לשלוט בתכנים ולהתאים אותם לצורכי הקידום . 
ככלל אצבע , השאיפה צריכה להיות שיהיה באתר תוכן רב שיתעדכן על בסיס יומי או בתדירות קבועה אחרת . 
גם אם זה נראה קשה בהתחלה - זה תמיד אפשרי , ובדרך - כלל אפילו לא מסובך וגם לא צריך להיות יקר מאד . 
התכנים צריכים להיות רלוונטיים לנושא האתר ולקהלי היעד הצפויים , ומומלץ מאד שיהיו מקוריים - לא תכנים שפורסמו כבר במקומות אחרים . 
אם לחזור לדוגמה שלנו : באתר של רשת המוסכים ניתן לפרסם סדרה של מאמרים מקצועיים , שקשורים לטיפול ותחזוקה של כלי הרכב . 
מאמרים כאלו , שיהיו שימושיים לקהל הגולשים , גם עשויים למשוך קישורים נכנסים ולהעניק לאתר קידום טבעי . 
ניתן לפרסם מדריכים , מילוני מושגים , ביקורות על כלי רכב חדשים כמו בעיתונות הרכב , וכן הלאה . 
כל מה שרלוונטי לקהל וימשוך אותו לשוב ולבקר באתר . 
העדכון השוטף של התכנים יכול להיות מורכב מחדשות על דגמי רכב חדשים , דפי שאלות ותשובות , מנגנון תגובות , פורומים , ערוצי RSS ועוד . 
דרך מקובלת להוסיף תוכן לאתר שאינו עשיר בתכנים מטבעו , היא ללוות אותו בבלוג מקצועי . 
בלוג כזה יכול להפנות לשירותים שונים שהאתר מספק , להפנות למוצרים שהוא מוכר , ולרכז סביבו קהילה רלוונטית . 
חלק גדול מהתכנים ניתן לקבל חינם , למשל - טקסטים של יצרני או יבואני כלי הרכב בהם רשת המוסכים מטפלת , לרבות ספרי משתמש , הודעות לעיתונות ו\או תמונות של דגמים חדשים או ערוצי RSS . 
פורומים הם דרך פשוטה נוספת לייצר תכנים חינם על בסיס קבוע . 
ניתן גם ליזום שיתוף פעולה עם גוף חיצוני שעוסק בתחום , כמו מגזין רכב 
קידום אתרים , SEO בקיצור ( Search Engine Optimization ) , היא אחת הפרקטיקות הכי משגשגות בימינו . 
במידה רבה משום שעוד ועוד מחקרים מחזקים את הממצא לפיו כשני - שלישים מתעבורת הגולשים מתחילה בשאילתה במנוע חיפוש . 
לא משנה מה אתם מוכרים - מיקום טוב בתוצאות החיפוש ( להלן : SERPs , ראשי תיבות של Search Engine Result Pages ) , צפוי להגדיל את תנועת הגולשים לאתר שלכם ולכן גם להגדיל את ההכנסות . 
אבל את הרעיון הפשוט הזה , שכבר בתחילת העשור הנוכחי תורגם לשירותי SEO מקצועיים שניתן לרכוש בכסף , התחילו רוב המנהלים ובוני האתרים להבין רק בשנה - שנתיים האחרונות . 
בהרבה ארגונים ובתי - עסק , משימת הקידום מוטלת על מי שמקים את האתר או מנהל אותו באופן שוטף . 
בהרבה מקרים המשמעות היא שלא נעשה קידום כלל , או שהקידום נעשה בצורה לא מקצועית , שעלולה להיות לא אפקטיבית ואפילו להזיק . 
ומצד שני , בשוק שירותי ה - SEO ישנן לא מעט חברות , גדולות וקטנות , טובות יותר או פחות . 
יש גם לא מעט שרלטנים . 
בקיצור : זהו תחום חשוב מספיק כדי לעניין כל מנהל , כל בונה אתרים , וכל מי שיש לו אתר . 
בניגוד למה שאפשר לחשוב , גם לא מדובר בתחום מסובך מדי . 
במאמר שלפניכם , ננסה להבין מה מניע אותו היום , מהם העקרונות והשיטות המעצבים אותו , ומה תוכלו אתם לעשות עם המידע הזה כדי לקבל יותר גולשים . 
האופי המשתנה של הקידום 
כל דיון רציני ב - SEO , ראוי שיתחיל בשבירה של כמה מהמיתוסים המושרשים סביב התחום הזה , שמייצגים לעיתים קרובות אנכרוניזם , ידע חלקי ואפילו דיסאינפורמציה . 
ראשית , חשוב להבין : SEO הוא לא תחליף לשיווק ולא יכול למכור מוצר גרוע , שנמכר באמצעות אתר גרוע . 
הקידום מגדיל את תנועת הגולשים לאתר . 
מה יעשו הגולשים כשיגיעו לאתר - זה תלוי מי הם אותם גולשים ומה האתר עצמו מציע להם . 
בכל מקרה , קידום האתר במנועי החיפוש צריך להיות חלק ממערך שיווק רחב , שכולל שימוש בשיטות מסורתיות ( פרסום , יחסי ציבור , וכדומה ) בשילוב עם כלי שיווק ופרסום אינטרנטיים ( שיווק ויראלי , פרסום בתוצאות ממומנות וכדומה ) . 
שנית , SEO איננו כלי מכירתי , והוא איננו מיועד רק למי שרוצה למכור , אלא לכל מי שרוצה להגדיל את תנועת הגולשים לאתר שלו . 
גם עמותה שמבקשת לגייס מתנדבים , למשל , תפיק תועלת ממיקומים טובים ב - SERPs עבור מילות המפתח ( Keywords ) שקשורות לתחומי פעילותה . 
שלישית , הקידום בתוצאות מנועי החיפוש הוא לא חזות הכל . 
חשוב גם שיגיעו גולשים בערוצים נוספים : הפניות ( Referrers ) מאתרים אחרים , הקלדת כתובת בחלון הדפדפן , וכן הלאה . 
הגישה הכללית היום היא לא לנסות למשוך גולשים לאתר " בכוח " , אלא ליצור " כניסות איכותיות " 
האקולוגיה של הקידום 
המספר הרב של המושגים והבאזוורדס שמאפיין את התחום הזה , עשוי לבלבל את מי שלא מצוי בו . 
למשל , בספרים ובמאמרים שונים שנכתבים על הנושא , תמצאו לעיתים במקום המונח SEO מוחלף במונח SEM ( ראשי תיבות של Search Engine Marketing ) , או במונחים כללים יותר כמו Internet Marketing . 
מלבד הקידום במנועי חיפוש , ישנם תחומי התמחות ספציפיים בשיווק האינטרנטי , כמו השיווק הויראלי שכבר הזכרנו , וכמו שיווק בפורומים , אתרים חברתיים , ועוד . 
ישנם גם אנשי מקצוע שמתמחים בפרסום מקוון ו\או ב - Bidding על מילות חיפוש בתוצאות הממומנות של מנועי החיפוש , או בניתוח " שיעורי ההמרה " ( Conversion Ratios , אחוז הגולשים שנרשמו , קנו וכדומה ) . 
הגישה הכללית היום היא לא לנסות למשוך גולשים לאתר " בכוח " , אלא ליצור " כניסות איכותיות " של גולשים , שמשתייכים לקהלי מטרה מוגדרים , אליהם בעלי האתר מעונינים להגיע - בין אם מדובר באנשים שרוצים לקנות מוצר שהם מציעים , לשכור את שירותיהם , או להצטרף לפעילות לא עסקית שהם מארגנים . 
חלק משיטות הקידום והשיווק הישנות נזנחו לטובת שיטות " טבעיות " יותר , שרואות את האתר כחלק ממערכת אקולוגית . 
קידום יעיל של אתר בדרך - כלל יתפוס אותו כחלק מקהילה מקוונת , של אתרים פרטיים וציבוריים , מקצועיים יותר ופחות , שקשורים לתחום העיסוק שלו או השוק בו הוא פועל . 
בהתאם לכך , קידום האתרים של היום נוטה לשקף תובנות שיווקיות , שנובעות מתוך ניתוח של השוק , זיהוי הקהלים , והגדרת הערך המוסף , שהאתר והעסק שמאחוריו מציעים . 
מצד שני , מלאכת הקידום קשורה יותר ויותר לביסוס הקשרים של האתר עם גורמים אחרים , שמשתייכים למערכת האקולוגית שלו . 
עידן הקידום האורגני 
ההברקה הגדולה של לארי פייג' וסרגיי ברין , שהפכה את גוגל למנוע החיפוש הטוב ביותר והפופולרי ביותר בעולם , היתה לדרג אתרים בהתאם ללינקים שהם מקבלים מאתרים אחרים . 
בעבר , מספר גדול של קישורים נכנסים ( Inbound links ) היה דרך בטוחה להשיג דירוג טוב . 
היום האלגוריתם של גוגל הרבה יותר מסובך , וכולל למעלה מ - 200 פרמטרים שונים שמגדירים את הרלוונטיות והחשיבות של אתר או דף מסוים לשאילתה ספציפית . 
גוגל משקיעה משאבים רבים בגילוי ומיגור ניסיונות להערים על האלגוריתם שלה , ומדי פעם מבצעת בו שינויים , שגורמים לכך ששיטות קידום שונות יפסיקו לעבוד . 
גוגל דווקא מעודדת את קידום האתרים - זו תעשייה שהיא חלק מהמערכת האקולוגית שלה . 
לכן היא מספקת למנהלי ומקדמי האתרים מידע וכלים שיסייעו להם . 
מצד שני , היא מקפידה להזכיר שהקידום צריך להיות אתי , בהתאם לכללים , בלי התחכמויות וטריקים מלוכלכים . 
הגישה שהכי מתיישבת עם העקרונות הללו היא זו של " קידום אתרים אורגני " ( Organic SEO ) . הרעיון הוא להשקיע יותר בשינויים באתר עצמו ( On page ) , באופן שמועיל גם לחלק של הקידום שמתרחש מחוץ לאתר ( Off page ) . 
לדוגמה : להציע תכנים וכלים שיגרמו לאתרים אחרים לקשר לאתר שלך ( Link Baiting ) , ולגולשים שהגיעו פעם אחת להגיע פעם נוספת . 
לאפשר סינדיקציה של תכנים ב - RSS ודרכים נוספות ( אתרי PR , אתרי מאמרים וכדומה ) , ליצור רמה מסוימת של אינטגרציה עם רשתות חברתיות , כדי ליהנות מהאופי הויראלי שלהן . 
הקידום האורגני שם דגש מצד אחד , על תקינות ותקניות , לוגיקת ניווט וביצועים גבוהים , שיהפכו את האתר לנגיש יותר - לגולשים ולמנועי החיפוש , ומצד שני - על יצירת ערך מוסף אמיתי ועל השתלבות בריאה במערכת האקולוגית של האתר . 
גישה כזו עונה לדרישה המרכזית של גוגל : היא מעמידה את הגולש במרכז , מעניקה לאתר ערך אמיתי משל עצמו , ומקדמת אותו בלי לנצל את הגולשים או את מנוע החיפוש . 
הניסיון מראה שקידום אורגני גם משיג לאורך זמן תוצאות טובות יותר , שלא הולכות לאיבוד בגלל שינוי באלגוריתם . 
השיטות שלא עובדות 
החלפת קישורים ( Reciprocal Linking ) , שיטת קידום שהייתה פופולרית מאד בעבר , הופכת פחות ופחות יעילה . 
המנוע של גוגל יודע לזהות קישורים כאלה , כמו גם קישורים ממומנים ומודעות . 
הוא יודע להבדיל בין לינק יוקרתי מהאינדקס של יאהו ! 
לבין לינק מאינדקס שאיש לא שמע עליו . 
לינקים מהאינדקס הפתוח DMOZ ( Open Directory ) , שפעם נחשבו מאד , הפכו בשנה האחרונה ללא כל - כך נחשבים כי היה קל יותר לקבל אותם . 
מצד שני , לינקים מויקיפדיה , אותם יותר קשה לקבל , מסומנים היום באופן גורף בתגיות " nofollow " שממליצות למנועי החיפוש לא להתחשב בהם . 
ומצד שלישי , מי אומר שגוגל מצייתת להמלצה הזו ? 
הדברים שחשוב לזכור 
התוכן הוא עדיין המלך . 
אין דבר שמעלה את ערכו של אתר במנועי החיפוש יותר מאשר אספקה תדירה ורצופה של תוכן איכותי . 
ככלל , מנועי החיפוש מעדיפים טקסטים באורך של יותר מ - 250 מילים , עם חלוקה פנימית נכונה , שימוש בכותרות , כותרות ביניים , הדגשות ( Bold וכדומה ) וקישורים . 
" תוכן איכותי " אומר תוכן מקורי , תקין ומגוון לשונית ודקדוקית , עם מינון נכון של מילות המפתח הרצויות . 
הפשטות היא המלכה . 
דפים עמוסים , עשירים באלמנטים גרפיים , עם כמות גדולה של טקסט ו\או לינקים , ו\או בעלי זמן טעינה ארוך , פחות אהובים על מנועי החיפוש . 
בכלל , ככל שמבנה האתר פשוט יותר , והארגון הפנימי נוח יותר לניווט של הגולש , כך הוא יהיה אהוב יותר על מנועי החיפוש . 
השימוש בכותרות קצרות , מערכת קישורים פנימית אינטואיטיבית , והמרחק של כל דף מדף הבית ( לכל היותר 3 רמות של קישורים ) , הם גורמים קריטיים . 
התקינות היא חובה . 
קידוד HTML תקין , כתיבה ללא שגיאות , אחסון טוב ללא זמני השבתה וכיוצא באלו , הם גורמים שמעידים על האיכות וה " רצינות " של אתר . 
מה שטוב לגולש , טוב לקידום . 
באופן כללי ניתן לומר שמה שטוב לגולשים טוב גם למנוע החיפוש . 
מנועי החיפוש מנסים " להסתכל " על דפים באופן דומה לדרך בה עושים זאת הגולשים . 
הניסיון להציג משהו אחד לגולש ומשהו אחר למנוע החיפוש , הוא כמעט תמיד מזיק . 
אל תוותרו על תגים ותגיות . 
השימוש בתגיות טקסט ( Tags ) לתיאור עמודים , נוח גם לגולשים וגם למנועי החיפוש ומועיל לקידום האתר . 
השימוש במטה - תגיות ( Meta Tags ) , משפיע על האופן בו נראה האתר בתוצאות החיפוש ( SERPs ) , וגם עוזר למנוע החיפוש " להבין " טוב יותר במה העמוד עוסק ולאילו חיפושים הוא רלוונטי . 
התגיות בהן חשוב במיוחד להשתמש : Title , Description , Keywords . 
בשלושת אלו חשוב להשתמש באותן מילות מפתח . 
הכותרות הכי חשובות . 
כותרת הדף , שמוגדרת ב - HTML באמצעות ה - Title Tag , היא הדרך הטובה ביותר להודיע למנוע החיפוש במה עוסק הדף . 
כותרות בפונט גדול ( H1 ו - H2 ) , גם הן צריכות להיות פשוטות ואינפורמטיביות , ולהכיל את מילות המפתח שלכם . 
לינקים : איכות ולא כמות . 
מנועי החיפוש מעריכים את החשיבות של דף מסוים לפי הלינקים הנכנסים ( Inbound ) אליו ולאתר כולו . 
אבל הערך שתורם כל קישור נקבע לפי חשיבות הדף שנותן אותו , ומידת הרלוונטיות שלו לנושא ( למשל , לינק מאתר שעוסק ברכב לאתר שעוסק באוכל הוא כנראה לא כל - כך רלוונטי ) . הערך המועבר , יורד ככל שמספר הלינקים בדף ממנו הוא מגיע גדול יותר . 
לינק איכותי אחד יכול לעלות בערכו על עשרות לינקים לא איכותיים . 
לינקים : רק מבית טוב . 
האמינות של האתר והדף שנותנים את הקישור , משפיעה על הדף והאתר שמקבלים אותו . 
לינקים מאתרי חינוך ( . edu ) , אקדמיה ( . ac ) , וממשל ( . gov ) נחשבים " אמינים " יותר . 
לינקים מאתרים מסחריים שווים פחות . 
לינקים מאתרי ספאם עלולים להזיק . 
לינקים קובעים רלוונטיות . 
הרלוונטיות של דף מסוים למילות מפתח מסוימות , נקבעת בין השאר לפי התוכן בדף המקשר . 
הטקסט המקשר ( Anchor Text ) - זה שמופיע על הלינק , המילים והמשפטים שמקיפים אותו , נושא הדף והנוכחות של מילות מפתח שונות בו , משמשים את מנועי החיפוש כדי לקבוע לאילו מילים הדף המקושר רלוונטי . 
באופן כללי אפשר לומר , שכל מה שעוזר להביא גולשים אמיתיים לאתר שלכם עוזר גם לקדם אתכם במנועי החיפוש , ובמיוחד בגוגל . 
ענקית החיפוש מעולם לא הודתה בכך , אבל רוב המומחים תמימי דעים : גוגל נעזרת ב - Google Toolbar כדי לאמוד את התנועה האמיתית לאתרים ואת מאפייניה ( זמן השהייה באתר , מספר העמודים בהם הגולשים ביקרו , מספר מנויי ה - RSS שלכם , ועוד ) . 
במילים אחרות : אם לינק מסוים לא מביא לכם גולשים , הוא כנראה גם לא יקדם אתכם בגוגל . 
באותו אופן , אם נרשמתם למאה מנועי חיפוש אזוטריים שלא מביאים לכם תנועה אמיתית , הם גם לא יקדמו אתכם הרבה בתוצאות החיפוש של גוגל . 
וכמובן - אם אתם מנהלים אתר ספאם , שהגולשים שנכנסים אליו יוצאים כלעומת שבאו ( " Bounce " ) , גם זה משהו שגוגל יודעת לזהות . 
צאו מתוך הנחה , שכל השיטות שמייצרות לינקים או תוכן יש - מאין , לא עובדות או לא משיגות תוצאות בנות - קיימא לזמן ארוך , והן אפילו מזיקות . 
החוכמה , בקידום האורגני ובכלל , היא להיות יצירתיים ולפעול במסגרת הכללים והאתיקה , או כפי שגוגל קוראת לזה : " לעשות רק דברים שלא תרגישו לא בנוח כשתיאלצו להסביר אותם " . 
שכפול או גניבת תכנים לצורך ניפוח האתר , לא עובדים . 
לעומת זאת , תוכן גולשים , פורומים ומשחקים , שמגדילים את נפח התכנים , הקישורים , התנועה והזמן שהגולשים מבלים באתר - עובדים . 
יצירת מספר אתרים זהים מתגלה על - ידי גוגל די מהר . 
לעומת זאת , שימוש נבון ומאוזן בתגיות טקסט ( Tags ) , לא רק מגדיל את מספר הדפים באתר ואת התנועה הפנימית בתוכו , אלא גם תורם לשימושיות . 
הדברים שקל לשכוח 
כשמשווים ביצועים של אתרים מתחרים במנועי החיפוש , קל לראות שלעיתים האתרים שזוכים למיקומים הטובים יותר הם לא אלו שזכו לקידום מסיבי , אלא פשוט אתרים שנבנו " לפי הספר " - תקינים , תקניים , קלים ומעוצבים בפשטות , ומאוחסנים בשירות אחסון טוב שמעניק זמני טעינה קצרים . 
" לפי הספר " אומר בין השאר היררכיה הגיונית של דפים באתר , שבה כל דף נמצא במרחק של 2 - 3 קליקים לכל היותר מדף הבית . 
הוא אומר שימוש במפת אתר , בקובץ robots . 
txt , ובכל מה שה - HTML מציע כדי לאפשר שילוב של מילות מפתח ( כולל Title tag , Image Alt Tag , Img Title Tag , Meta Description Tag , Meta Keywords Tag , פונט H1 וכדומה ) . 
זה אומר כותרת שונה לכל דף , שימוש במילות המפתח בכותרות ראשיות ( H1 ) וכותרות ביניים ( H2 , H3 ) , ושכיחות סבירה שלהן ( 1.5-3 אחוז בדרך - כלל ) בתוך הטקסט . 
זה אומר פסקאות לא ארוכות מדי ושימוש בהדגשות ( Bold ) ובקישורים כשיש בהם צורך . 
הוסיפו לזה ותק של שנתיים או יותר ברשת , וקיבלתם אתר שמנועי החיפוש אוהבים . 
זה לא סוד שישנן טכנולוגיות ששימוש בהן עלול להתנגש עם הקידום , כמו Ajax , JavaScripts , Frames או Flash . 
מותר להשתמש בהן , אבל כדאי לדעת כיצד לפצות על כך . 
ובכלל : הקידום , בניגוד לרושם שנוצר לפעמים , לא אמור להכתיב לאן וכיצד האתר יתפתח או איך ייראה . 
למעשה , קידום מוצלח ניכר בדיוק בזה : שעין לא מיומנת לא תרגיש שהוא שם , ובכל זאת הגולשים לא יפסיקו להגיע . 
קידום אתרים 2007 - כתבה שנייה 
בכתבה זו נשלים את תיאור המשימות הפרקטיות של הקידום , נציג את השיטות והאמצעים המקובלים , ונזכיר כמה כלים חינמיים שיכולים לעזור 
בכתבה הקודמת הסברנו מדוע קידום אתרים ( SEO - ראשי תיבות של Search Engine Optimization ) הוא יותר ממנועי חיפוש ולינקים , סקרנו את המגמות העיקריות המשפיעות היום על התחום ואת השינויים הבולטים באלגוריתמים של מנועי החיפוש ובאופן פעולתם . 
בכתבה הזו נתעמק קצת בפרקטיקה , ונסביר כיצד מתרגמים את התובנות היפות הללו לעבודת קידום מעשית . 
בעמודים הבאים נספק לכם כמה טיפים חיוניים , נציג את האתרים , הכלים והשיטות שיכולים לשמש אתכם , ונסביר כיצד להשתמש בהם להשגת תוצאות אופטימליות . 
כמה חשוב להיות " נכון " 
אנחנו חייבים לעצמנו עדיין תשובה לשאלה מה זה " תוכן איכותי " . 
רק לפני זה , בואו נדבר על אתרים שהתוכן שלהם אינו בהכרח איכותי , ולמרות זאת הם מצליחים . 
ובכן - קשה להאמין , אבל ישנם אתרים רבים שמדורגים היטב בתוצאות החיפוש של גוגל למספר גדול של מילים , אף על פי שיש להם תוכן לא כל - כך איכותי . 
במקרים רבים גם ניכר שאף אחד מעולם לא טרח להתאים אותם למנועי החיפוש . 
בדרך - כלל מדובר באתרים שנמצאים ברשת הרבה זמן , ונהנים מאפקט ה"Aging " ( שקיים גם ביאהו ! 
, אפילו יותר מבגוגל ) . 
אתר שקיים שנים ומתעדכן כל הזמן הזה , נהנה מאמינות גדולה יותר , אבל בדרך - כלל ייהנה גם מיתרון הגודל , שהוא פרמטר חשוב . 
אז למה לא כל האתרים הישנים מדורגים טוב ? 
כי לא כולם בנויים נכון . 
עוד תובנה שכדאי להפנים : מה שטוב לגוגל בדרך - כלל טוב גם לגולשים , אך לא תמיד נכון לומר להפך . 
לדוגמה , היררכיה פשוטה של דפי האתר , שבה כל דף נמצא במרחק של 2 - 3 קליקים לכל היותר מדף הבית , היא חיונית לניווט נוח וגם חיונית כדי שהזחלנים ( Crawlers ) של מנועי החיפוש יוכלו לנווט באתר בקלות . 
לעומת זאת , טכנולוגיות כמו Flash , JavaScript , Frames ו - AJAX , גם כשהן נראות מצוין ומסייעות לניווט נוח של הגולש , לעיתים הופכות את תנועת הזחלנים בתוך האתר למשימה מורכבת או בלתי אפשרית . 
כדאי גם לזכור שגוגל אינו יודע " לקרוא " הנפשות פלאש או תמונות , אלא רק תוכן טקסטואלי . 
זו אחת הסיבות מדוע חשוב לנצל עד תום כל מה שה - HTML נותן , כדי להסביר למנוע החיפוש מי אתם ומה אתם רוצים ממנו . 
עשו שימוש מושכל במפת אתר , קובץ . htaccess , תגיות מטא כמו Description Meta Tag , Keywords Meta Tag , Alt Text לתמונות וכמובן Title Tag , שהוא הדרך הראשונה במעלה להסביר לגולש ולמנוע החיפוש במה עוסק התוכן שלכם . 
לא פחות חשוב : יש להשתמש בקוד תקני ( בהתאם לדרישות ארגון ה - W3C ) , ולשמור על יחס תקין וסביר ( כלומר : גבוה ) בין נפח הקוד לנפח הטקסט . 
ובכלל - גוגל אוהב דפים קלים , פשוטים , עם מספר קטן של אלמנטים . 
אם אתם רוצים לגוון , גוונו בעיצוב הטקסט - וגם זה במידה . 
את תקינות הקוד , אגב , ניתן לבדוק בעזרת הכלי הזה : 
ולבסוף : בדומה מאד לחשיבות הידועה של לינקים נכנסים לאתר , חשוב שיהיו גם לינקים מתוך האתר לאתרים אחרים , רצוי לתוכן איכותי אחר . 
ושוב אנחנו עם השאלה הזו : " מהו תוכן איכותי ? " 
מחקר מילים 
מכל מקום , ועם כל הכבוד לכתיבה ה " טבעית " , אי אפשר להתעלם מכך ששכיחות החיפוש בפועל של מילים שונות משתנה בהתאם לשפה השגורה ולאוצר המילים של המחפש . 
במילים אחרות : כדי שימצאו אתכם עדיף לדעת מה אנשים מחפשים , ובאילו מילים הם מעדיפים להשתמש כדי לעשות את זה . 
ישנם בתחום זה כללי אצבע מקובלים . 
לדוגמה , ידוע שההתפלגות הסטטיסטית של החיפושים נוטה בכיוון של מילים פשוטות יותר ( " כובע " ולא " מצנפת " ) למשל . 
ידוע שביטויים מורכבים שכוללים הטיות יכולים להיות קשורים לקנייה ( " רשימת חנויות כובעים " לעומת סתם " כובעים " ) . וישנם עוד עקרונות רבים שמנחים את המקדמים המקצועיים , כשהם מנתחים את התנהגות האתר ומנסים לשנות אותה . 
כדאי מאד להשתמש בכלים האלה למחקר מילים ( Keyword Research ) כזה . 
כמה כלים שכדאי להכיר : 
WordTracker . 
אחד משני הכלים הכי פופולריים לחקירת מילים ( השני הוא Keyword Analyzer , שאינו זמין כשירות רשת אלא כתוכנה ) . השימוש כרוך בתשלום , אבל התכונות הבסיסיות זמינות בגרסת ההתנסות של השירות . 
Submit Express Keyword Suggestion Tool . 
אחד מיני רבים , אבל אחד הטובים שבהם : שירות חינמי שמספק נתונים על מילות מפתח מ - WordTracker ומ - KeywordDiscovery ( אחד המתחרים ) . 
כלי מילות המפתח של Google Adwords . 
הוא לא מספק נתונים מספריים מדוייקים , אבל מציע אינדיקציה על נפחי החיפוש והפרסום של מילים שונות . 
דרך מקובלת נוספת להשיג נתונים על שכיחות השימוש במילות מפתח , היא להפעיל קמפיין Google AdWords . 
הנתונים שחברת גוגל מספקת ללקוחות תוכנית הפרסום שלה כוללים מספר חשיפות , שזהה למספר החיפושים של המילים במנוע החיפוש . 
אילו מילים לבחור 
בסיום מחקר המילים , תוכלו לבחור במילים המתאימות כדי למשוך לאתר שלכם גולשים שבאמת מתעניינים במה שיש לכם להציע . 
כאן ישנו קשר טבעי לעולם האמיתי - אם מה שאתם מציעים לא כל - כך מיוחד , או שאין לו ביקוש גדול , תהיה לכם עבודה קשה " למכור " אותו למנוע החיפוש . 
אבל אם תציעו באתר שלכם תוכן ייחודי , זרוע במילות המפתח שלכם , תגלו שקל לכם להתברג אל תוצאות החיפוש . 
כדי להעריך עד כמה נחושים המתחרים שלכם להיאבק בכם על כל מילה , תוכלו להיעזר בתוסף SEO for Firefox של האתר SEOBook . 
בהקלקה אחת , הוא יוסיף לתוצאות החיפוש שלכם באחד ממנועי החיפוש הגדולים נתונים על הגיל , ציון ה - PageRank , הלינקים הנכנסים ועוד הרבה דברים . 
הוא יחסוך לכם הרבה זמן . 
מה עושים עם המילים ? 
אחרי שבחרתם את מילות המפתח המתאימות עליכם לשלב אותן במקומות הנכונים : כותרות הדפים ( באמצעות Title Tag ) , כותרות בטקסט ( H1 , H2 , H3 ) , בגוף הטקסט , עם הדגשות , על לינקים , אם אפשר - בלינקים שמפנים אליכם , וכדומה . 
זה לא קשה מדי , ולא צריך להיעשות באופן מלאכותי ובכל מחיר - פשוט , אם המילים שלכם קשורות למה שאתם עושים , אז יהיו לכם הרבה הזדמנויות להשתמש בהן , בהטיות שונות ובתוך ביטויים שונים . 
רק שלא יהיה מאולץ . 
ככלל , עדיף לבצע אופטימיזציה עבור מילה או שתיים לכל דף באתר , ולכלול אותן מילות המפתח בשדות התיאור ( Description ) ובין מילות המפתח ( Keywords MT ) של הדף . 
כיצד נבדוק את עצמנו 
על התוכן הכתוב והדפים המוכנים כדאי לבצע בדיקות שיבטיחו שהתקבלו התוצאות המבוקשות - לרבות שכיחות סבירה של מילות המפתח השונות בטקסט , והתאמה בינו לבין הכותרות ושדות המטא השונים . 
לשם כך מקובל להשתמש בכלי Web Page Analyzing . 
כלים מהסוג הזה מבצעים ניתוח של מבנה הדף ומרכיביו , שכיחות מילות חיפוש , התאמה בין התוכן והכותרות לשדות מטא וכן הלאה . 
אפשר למצוא אותם בלא מעט תוכנות מסחריות , אבל ישנם גם כמה שירותי רשת שיעשו זאת עבורכם בחינם . 
שניים מהמומלצים : 
גם אם אתם עוסקים בקידום עצמי של אתר פרטי משלכם , ואין לכם את כל הידע כדי ליישם את כל העצות והטיפים שהשירותים האלה יתנו לכם , עדיין סביר להניח שתוכלו לשפר הרבה . 
יוצאים מהדף : יצירת קישורים 
בקידום ה " חיצוני " של האתר ישנה חשיבות מרכזית לקישורים הנכנסים . 
לשם כך ישנה פרקטיקה שלמה שמכונה " Link Building " , שלא נקיף את כל היבטיה בכתבה הזו . 
מה שנעשה בכל זאת הוא לסקור את הכלים הקיימים בתחום זה , שמתאימים לקידום אתרים בעברית . 
חשוב לדעת שיש מספר גדול של שיטות יצירתיות , שמאפשרות לקשר אל האתר מבחוץ , בצורה שהיא גם לגיטימית וגם אפקטיבית - גם " נראית טוב " בעיני גוגל וגם תייצר עבורכם תנועה אורגנית עצמאית . 
כמה דוגמאות : 
אתרי אינדקסים והמלצות 
הוספה לאינדקס כמו אלו של וואלה ! 
, נענע ( משמש גם את ynet ) , או DMOZ ( בכתובת dmoz.co.il ) מספקת לאתר לינקים נכנסים איכותיים ( יחסית ) , וגם מייצרת תנועת גולשים אורגנית ( אם כי קטנה ) . חשוב להיצמד להנחיות של בעלי האינדקס , ולעקוב שאכן הוסיפו אתכם . 
אם לא הלך , חכו קצת ונסו שוב . 
הביאו בחשבון שיש עשרות אינדקסים עבריים , והשקיעו באלו ששווים את המאמץ . 
מצד שני , יש גם הפתעות במקומות לא צפויים . 
לדוגמה , אם תצליחו להגיע לדף הבית של האינדקס כליום - משימה לא קשה אם יש לכם אתר חדש ומעניין - אתם עשויים לקבל בבת - אחת 500 ואפילו 1,000 גולשים , שזה יפה מאד לאתר חדש . 
אתרי מאמרים ותקצירים 
באתרים האלה אתם תורמים תוכן ומקבלים תמורתו קישור אחד או מספר קישורים , בהתאם למדיניות האתר . 
בדרך - כלל ניתן להציע את התוכן לשימוש של אתרים נוספים , תמורת לינקים זהים לאתר שלך . 
זו שיטה יעילה לקבל קישורים רבים על בסיס תוכן שקיים כבר , אבל רצוי לערוך בתוכן הזה שינויים קלים , כדי שהדפים החדשים לא יזוהו כ " תוכן כפול " . 
האתרים העבריים מסוג זה : 
אתרי Aggregators ותוכן גולשים 
בעולם ישנם Digg , Netscape , NewsVine , Netvibes ונוספים , שמאפשרים להציע לינקים לתכנים באתר שלכם , באמצעות הוספה ידנית או ב - RSS , ולבקש מהגולשים לדרג אותו . 
בישראל מומלץ להכיר את האתרים הבאים : 
אף אחד מהמנויים לעיל לא ישלח אליכם תנועת גולשים אדירה בין לילה , אבל לאורך זמן התנועה המצטברת תוכיח את עצמה , וייווצרו כמובן גם לינקים רבים . 
יוצאים מהדף : להתחבר לקהילה 
בכתבה הקודמת כבר הסברנו מדוע חשוב שאתר אינטרנט לא יהיה " אי בודד " אלא ישתלב כחלק אורגני מהסביבה האקולוגית שלו , שכוללת קהילות מקוונות שונות . 
אם האתר שלכם ייחודי ומעניין , זה גם לא צריך להיות קשה מדי . 
אחת השיטות הכי מדוברות היום לקידום אתר , היא זו שמכונה " Link Baiting " . 
הרעיון : במקום לבקש , להחליף או ליצור לינקים בעצמכם , עליכם להציע תכנים ושירותים ש " יפתו " בעלי אתרים לתת לינקים . 
תכנים כאלה יכולים להיות : כלים ומחשבונים שונים לשימוש חינמי , תחרויות והגרלות , טקסטים בנושאים אקטואליים עם כותרות טובות , טקסטים מקצועיים שיהיו שימושיים לקהל הקבוע שלכם ולקהלים אחרים , וכיוצא באלו . 
בכל המקרים , ההצלחה טמונה בשיתוף פעולה מצד הגולשים באתר , שיכולים להיות - בשאר הזמן - מפעילי אתרים , בעלי בלוגים , או גולשים חרוצים שיעניקו לכם דירוג באתרים כמו שווה קריאה וחדש HOT שהוזכרו קודם , יזכירו את שמכם בתגובות במקומות אחרים , ויבצעו עבורכם שיווק " מפה לאוזן " . 
אתרי קהילות ישראליים : 
• דקס 
• שוקס 
• היפ 
• קפה דהמרקר 
כדי להבטיח שהגולשים ימצאו עניין באתר וירצו " להשתתף " מלכתחילה , כדאי מאד לשלב באתר את הטכנולוגיות והכלים ה " חברתיים " הבסיסיים והחשובים ביותר : מנגנון תגובות , תמיכה בטראקבקים ( ע"ע בגוגל ) , ערוצי RSS , וקישורים מהירים שיאפשרו לגולשים להוסיף אתכם לאתרי הסימניות השיתופיות , קוראי ה - RSS , News Aggregators וכלים או שירותים אחרים בהם הם משתמשים ( אלו שהזכרנו קודם וגם דלישס , iGoogle , Google Reader , FeedBurner , Technorati , StumbleUpon וכדומה ) . 
. 
נתחיל מבראשית ... 
ד"ר דלית לוי 
המחלקה להוראת הטכנולוגיה והמדעים , הטכניון , חיפה . 
פתיחת השיר ( מהסרט " צלילי המוסיקה " ) , מבטאת תחושה לפיה קיימת דרך שהיא " נכונה " תמיד להתחיל נושאים לימודיים כמו קריאה וזמרה . 
אך למרות תחושה " עממית " זו , יודע כל מי שמצוי ברזי ההוראה לגיל הרך , שהקריאה לא מתחילה תמיד ב - אב , ושהגישה התבניתית להוראת ראשית הקריאה נפוצה לא פחות מהגישה האנליטית . 
יתר על כן , האות הראשונה שלומדים תלמידי כיתה א' היא האות ש' ( לפי תכנית הלימודים " בלי סודות " ) . גם מורים למוסיקה בגיל הרך , לא מתחילים דוקא בהוראת התווים ושמותיהם , וגם כשמגיעים לתווים , דו איננו דוקא הראשון בתור .... 
דומה , שאין דרך אחת שהיא " נכונה תמיד " להתחיל נושא לימודי כלשהו . 
כמורים , אנו יודעים היטב שהדרך שבה פתחנו נושא מסוים בכיתה אולי לא מתאימה באותה מידה לפתיחה בכיתה ; 2 אנו יודעים , שההתחלה של השנה שעברה אולי לא תהיה מוצלחת גם השנה ; ואנו מוצאים עצמנו לא אחת בחיפוש אחר גישה אחרת לפתיחה , או אחר רעיון שונה לשיעור הראשון . 
הביטוי " כי כך מתחילים תמיד " בכל זאת מתאים לפעמים גם למורים , שניסו פתיחות שונות והגיעו לגישה מסוימת שבדרך כלל " מצליחה " . 
אבל אם מחפשים ביטוי שמשקף תחושות של מורים ביחס לסוגיית ה " התחלה " , דומני שהביטוי " כל ההתחלות קשות " יתאים לא פחות ... 
האם יש רעיונות משותפים לכל ההתחלות , באשר הן התחלות ? 
האם קיימים קווים מנחים שיכוונו את המורה בתכנון הפתיחה ? 
איך אפשר לשפוט את ערכה החינוכי של הגישה שבחרנו לפתיחה ? 
אלה רק חלק קטן מהשאלות בהן ניתן לעסוק בהקשר הנדון . 
מאמר זה ידון בשאלה הראשונה . 
הקוראים מוזמנים להגיב הן ביחס לשאלה הנדונה והן ביחס לשאלות האחרות שאינן נדונות בו , ואף להציע שאלות נוספות . 
בעתון הקודם , הובא במדור זה רעיון לפתיחה של הנושא " משתנים " . 
לפי אותו רעיון , מבקשים מהתלמידים לכתוב תכניות לביצוע הדפסות המורכבות מיחידות בסיסיות ברורות , וזאת כדי שיתעורר אצל התלמידים הצורך לתת לכל יחידה בסיסית שם . 
אחד השימושים של משתנים , הוא לצורך מתן שם מקוצר לתוכן " ארוך " , ומכאן שהפתיחה הזו סוללת את הדרך להצגת הכלי " משתנה " כפתרון למצבים בהם מתעוררים צרכים דומים . 
הבה נתבונן ( בקצרה ) בהצעה שונה לחלוטין לפתוח את הנושא " משתנים " . 
• • המורה מציג בפני התלמידים שתי תכניות שמבצעות חישוב כלשהו , למשל : 
Program exercize1 ; 
Begin 
writeln ( * 34.5 = ' , 5*34.5 ) ; 
End . 
Program exercize2 ; 
Begin 
Writeln ( * 9 = ' , 12*9 ) 
End . 
• • התלמידים מתבקשים לסמן את הדומה בין התכניות בקו אדום , ואת השונה בקו כחול . 
• • דנים בשאלה : " איך לכתוב תכנית אחת שתוכל לבצע חישובים שונים כאלה ? " במקרה זה , אמורה הפתיחה לעורר אצל התלמידים את הצורך בכלי כללי לפתרון משימות מאותו סוג . 
ואכן , מאפיין מרכזי בחשיבותו של המשתנה הוא ההכללה שהוא מאפשר . 
• • כל אחת מהפתיחות שהוזכרו , מדגישה היבט שונה של המושג " משתנה " . 
גם התכניות המוצגות בפני התלמידים הן מתחומים שונים ( הדפסות מול חישובים מתמטיים ) . יחד עם זאת , ניתן לזהות גם מאפיינים משותפים . 
• • שתי הפתיחות מעודדות פעילות השוואתית בין תכניות שונות . 
• • שתי הפתיחות מכוונות לעורר אצל התלמידים את הצורך להשתמש במשתנים . 
משתי דוגמאות מקריות אלה , אי אפשר כמובן להסיק שפתיחות מאופיינות תמיד בפעילות השוואתית ובהעלאת מוטיבציה . 
למשל , בלא מעט כיתות , פותחים את הלימוד של נושא המשתנים , באמצעות הצגת תכנית חדשה לחלוטין שמכילה גם משתנה . 
אפשר אמנם לחשוב על פעילות השוואתית גם בקשר לתכנית כזו , למשל כאשר מעלים את השאלה " במה שונה התכנית החדשה מתכניות קודמות שהכרנו " . 
אולם בפתיחה כזו , לא מושם דגש על הצורך להשתמש בכלי התכנותי החדש . 
נשוב עתה לשאלה " האם יש רעיונות משותפים לכל ההתחלות , באשר הן התחלות ? " . 
בשלוש הפתיחות השונות בהן דנו , ראינו שלא ניתן לדבר על " פעילות השוואתית " ועל " העלאת הצורך " כרעיונות משותפים לפתיחות . 
דומה שיש בכך עניין של טעם אישי : יש מורים שמעדיפים להתחיל נושא מתוך עידוד המוטיבציה ; יש מורים שמחפשים קישורים לידע קודם ; יש מורים שמעודדים את תלמידיהם ל " קפוץ למים " , ונכנסים מיד לתוך הנושא החדש . 
מאפיינים משותפים ל " כל ההתחלות " , אם קיימים כאלה , הם מועטים מאד . 
לנו כמורים נותר לחקור את עצמנו ואת גישותינו לגבי ההתחלה של נושאים לימודיים , לנסות לאבחן מאפיינים שהופכים פתיחה למוצלחת יותר או פחות , ו ... לשתף את כלל הקוראים בממצאינו האישיים ! 
ברוח זו , של " בדיקה עצמית " , ברצוני לסיים את המאמר הנוכחי . 
כשניגשתי להעלות על הכתב את הרעיון הראשון לפתיחה , ( הוא הרעיון שהובא בעתון הקודם ) , לא יכולתי להמנע מלחשוב על השאלה " מהי הדרך הטובה ביותר לפתוח את המדור " . 
ההחלטה שקיבלתי היתה לפתוח ברעיון מעשי , שהציע מורה מבית - ספר בנהריה , ולא לפתוח במאמר תיאורטי דוגמת המאמר הנוכחי . 
תחושתי היתה , שעל רקע הדוגמה המעשית מהעתון הקודם , יובנו הדברים המובאים כעת באור אחר . 
יש בכך דוגמה למאפיין נוסף של פתיחות רבות - ההתחלה באמצעות דוגמה . 
בנוסף , היה בכך גם משום רצון לעורר אצל הקוראים הזדהות אישית , ועניין לגבי המאמרים הבאים שיובאו במדור . 
האם היה בשימוש במאפיינים אלה כדי להפוך את הפתיחה למוצלחת ? 
לקוראים הפתרון . 
תפיסות הסטודנטים להנדסאים במסלול הנדסת תכנה את המושג " מערך " 
מערך הוא מבנה נתונים בסיסי במדעי המחשב . 
מבנה זה נחשב פשוט , שימושי ונוח באופן יחסי למבני נתונים אחרים . 
לפיכך , בעת הצגתו של מבנה נתונים זה בקורס תכנות , שאינו קורס מבוא במדעי המחשב , אין מצפים לקשיים מיוחדים ולקיומן של תפיסות מוטעות . 
בדיקה של תפיסות הסטודנטים להנדסאים במסלול הנדסת תוכנה , את מבנה הנתונים " מערך " , מראה שהמצב אינו פשוט כפי שהוא נראה . 
במיוחד נכון הדבר בעת הוראה של שפת תכנות שתפיסתה את מבנה הנתונים מערך שונה מתפיסת המושג מערך על - יד שפת התכנות C , שהייתה שפת התכנות הראשונה שלמדו הסטודנטים . 
בהרצאה יוצג מחקר אשר בחן את תפיסות הסטודנטים את מבנה הנתונים " מערך " בתחילת שנת הלימודים השניה שלהם . 
המחקר עקב אחר התפתחותן של תפיסות אילו במהלך שנה , בשש נקודות זמן שונות , לאור פעילויות שונות , הכוללות חשיפה לשפות תכנות נוספות . 
אוכלוסיית המחקר כללה כמאה סטודנטים אשר השתתפו בשלבי המחקר השונים . 
משתתפי המחקר אופיינו ברקע לימודי מגוון ביותר . 
חלקם בוגרי בתי ספר תיכון במסלול העיוני , אחרים למדו במסלול הטכנולוגי . 
חלקם בעלי תעודת בגרות מלאה , ואחרים אינם בעלי תעודת בגרות . 
המחקר נערך כמחקר איכותני תוך שימוש בתצפיות , שאלונים , בדיקת מבחנים עבודות בית וראיונות . 
ממצאי המחקר מוסברים ע"י תהליכי ההפשטה אשר התקיימו במוחם של הלומדים . 
בתחילת המחקר , המערכים יוצגו בתודעת הלומדים במידה רבה של קונקרטיות , אשר מצאה ביטוי במאפיינים הבאים : 
א . 
א . 
חשיבה מכוונת שפת התכנות C : כתוצאה מקיומה של צורת חשיבה זו , ייצוג המערך בתודעת הלומדים בתחילת המחקר כלל תכונות מיותרות , שהתבטאו בתפיסות שמקורן באופן מימוש המערך בשפת C . 
התכונות הנוספות אינן הכרחיות לקיומו של מערך ומהוות מידע נוסף , מגביל ומיותר שמשתתפי המחקר נטו להקפיד לזכור ולהשתמש בו . 
ממצא דומה מתואר ע"י אהרוני ( 1999 ) במחקר שעסק בתפיסת מבני נתונים שונים . 
ב . 
ב . 
תפיסה תהליכית של המערך : בהתייחסותם אל המערך , נטו משתתפי המחקר לתאר את הדרך שבה הוא נבנה ואת אופן השימוש בו במקום להתייחס לתכונותיו המופשטות . 
ממצא זה יוסבר על פי הדואליות שבין תפיסת מושגים כתהליכים וכעצמים ( Sfard , , 1987 1991 ) . 
ג . 
ג . 
דימוי מערך השונה מהגדרתו : ייצוג זה היה תוצאה של התנסויות הלומדים בפעולות על מערכים בשפת C , וחוסר הכרות עם משפחת המערכים כולה . 
הייצוג כלל מידע מיותר שהווה תוצאה של חשיבה מכוונת שפת C שתוארה בסעיף א' לעיל . 
ממצא זה יוסבר ע"י Vinner ( 1983 ) . 
ממצאי המחקר מצביעים על דינמיקה בייצוג המערך במוחם של הסטודנטים . 
נראתה תנועה מייצוג קונקרטי שלו לכוון ייצוג מופשט יותר . 
תנועה זו הייתה אישית , והתבטאה באופן שונה אצל כל אחד מהלומדים . 
התפיסות הקונקרטיות ביותר שנמצאו בתחילת המחקר נעלמו בדרך כלל בהמשכו . 
התפיסות שנשארו הן הקונקרטיות פחות , והמופשטות יותר מבין כל התפיסות שהוצגו . 
עיון בספרים שעוסקים בהוראת מבוא לתכנות , ובכלל זה בהוראת מבנה הנתונים מערך , מראה כי התפיסות אשר סטודנטים נטו לא להיפרד מהן , מופיעות גם בחלק גדול מהספרים . 
העלייה ברמת ההפשטה של משתתפי המחקר באה לידי ביטוי במאפיינים הבאים : 
א . 
א . 
הפחתה משמעותית בחשיבה מכוונת שפת התכנות C : שינוי זה התבטאה בזניחת רוב התפיסות שאפינו את מימוש המערך בשפת C . 
ב . 
ב . 
שינוי בתפיסת המערך מתפיסתו באופן תהליכי לכוון תפיסה מבנית : בסוף השנה כמעט ולא נמצאו נתונים המתארים את המערך בעזרת פעולות או תהליכי בנייתו . 
פחתה החשיבה וההתייחסות לנתונים שהם מקרים פרטיים של המערך . 
ג . 
ג . 
דמיון בין דימוי המערך להגדרתו : כתוצאה מהעדר ייצוג לתכונות מיותרות של המערך , התקבל דמיון רב יותר בין דימוי המערך להגדרתו . 
בהרצאה יוצגו תפיסות משתתפי המחקר את המערך בתחילת המחקר , ותתואר התפתחות התפיסות במהלך השנה בה נערך המחקר . 
כמו כן יוצג הסבר אפשרי להתפתחות שתוארה . 
מאמר זה מדווח על מחקר שעקב אחר תלמידי תיכון שלמדו את היחידה " תכנות פונקציונלי " . 
נתמקד בתפיסת " ההשמה האוטומטית לפרמטר " שהיתה התפיסה הנפוצה ביותר שנמצאה במחקר , נתאר את התפיסה ונדון בסיבות אפשריות להתפתחותה . 
( מבוסס על מאמר שהוגש לכנס ITiCSE 2004 שיתקיים בלידס אנגליה . 
) 
1 . 
הקדמה 
בעשרים השנים האחרונות התפרסמו מספר מאמרים שעסקו בלמידת הפרדיגמה של תכנות פונקציונלי . 
המאמרים האלה עסקו , למשל , בהתמודדות של לומדים עם ניפוי שגיאות בסביבה פונקציונלית ] , 11 זיהוי מאפיינים של שיטות לפתרון בעיות בהן נוקטים לומדים מתחילים ] , 5 זיהוי אסטרטגיות לפיתוח פונקציות רקורסיביות והמעקב אחריהן , 13 ] , 14 וזיהוי מודלים מנטליים שמפתחים לומדים בהקשר לפונקציות רקורסיביות ] . 6 
המחקר שיתואר במאמר זה התמקד בתלמידי תיכון הלומדים את היחידה תכנות פונקציונלי במסגרת היחידה השלישית . 
מטרת המחקר העיקרית היתה לאפיין את עבודת התלמידים בסביבת התכנות הפונקציונלי , עם דגש על החשיפה הראשונה שלהם לפרדיגמה החדשה . 
המחקר בדק אסטרטגיות שהתלמידים השתמשו בהן , ותפיסות שהם פיתחו במהלך החשיפה לפרדיגמה . 
המחקר נערך ע"י ד"ר תמר פז כחלק מהמחקר שלה לתואר שלישי . 
2 . 
תאור המחקר 
2.1 אוכלוסית המחקר 
אוכלוסית המחקר התבססה על 5 כיתות י"א שלמדו את היחידה בסביבת DrScheme , 3 , 7 12 ] . 
בנוסף , התבצעו תצפיות במספר כיתות אחרות שנבחרו מבין שלושה בתי ספר בצפון הארץ . 
בכל הכיתות למדו את היחידה במקביל ליסודות 2 בסביבה הפרוצדורלית של פסקל . 
2.2 שיטת המחקר ואיסוף הנתונים 
בתחילת המחקר שימשו התצפיות בכיתות ככלי העיקרי לאיסוף נתונים . 
רוב התצפיות נערכו בזמן שהתלמידים עבדו על המשימות הלימודיות הרגילות במעבדה . 
תצפיות נערכו גם בשיעורי הכיתה . 
בנוסף , כבר מתחילת המחקר , נערכו ראיונות עם תלמידים שעבדו על משימות תכנותיות שונות או שהם התבקשו להתייחס לפונקציות נתונות . 
המחקר עבר מספר שלבים של עידון הדרגתי . 
בתחילה נערכו ראיונות עם תלמידים בעת שעבדו במעבדה על המשימות הלימודיות הרגילות שלהם והם התבקשו להסביר מה הם עושים . 
בעקבות הניתוח של ראיונות אלה פותחו משימות לראיונות שהתקיימו מאוחר יותר במחקר . 
חלק מהראיונות האלה התייחסו למאפיינים שהיו חדשים לתלמידים וחלקם עימתו את התלמידים עם תפיסות שזוהו בראיונות המוקדמים . 
2.3 דוגמאות למשימות שניתנו לתלמידים 
כדי לתת לקורא תחושה לגבי סוג הבעיות עימן התמודדו התלמידים , נביא שתי דוגמאות למשימות ותגובות של תלמידים . 
הדוגמה הראשונה לקוחה מראיון שנערך בתחילת המחקר . 
הדוגמה השנייה לקוחה משלב מאוחר יותר . 
שני הראיונות יוצגו ללא ניתוח כדי לאפשר לקורא לנסות לנתח אותם באופן עצמאי . 
2.3.1 המקרה של מילי 
מילי קיבלה את המשימה הבאה : כתוב פונקציה שמקבלת רשימה ואטום . 
הפונקציה תחזיר רשימה חדשה שתהיה זהה לרשימה המקורית פרט לשני השינויים הבאים : הערך של האטום יופיע לפני ואחרי האיבר הראשון ברשימת הקלט . 
לדוגמה , אם הרשימה המקורית היא ' ( a b c ) והאטום הוא 120 אז הפונקציה תחזיר את הרשימה ' ( 120 a 120 b c ) 
מילי כתבה במחברת שלה את הביטוי ( rest L ) ולאחר מכן ביקשה את עזרת החוקרת . 
( הפונקציה rest מקבלת רשימה ומחזירה רשימה קצרה יותר המכילה את כל האברים של הרשימה המקורית פרט לאיבר הראשון . 
) 
להלן תחילתה של השיחה שנערכה ביניהן : 
חוקרת : מה הבעיה ? 
מילי : אני שואלת אם אפשר לעשות first L ואז אני מקבלת כאילו a ? 
( הפונקציה first מחזירה את האיבר הראשון ברשימה . 
) 
חוקרת : first L זה דבר שהוא יודע לעשות ? 
מילי : כן 
חוקרת : אז מה השאלה ? 
מילי : אם מותר ? 
חוקרת : למה שאי אפשר יהיה לעשות first L ? 
מילי : אבל לא , כי אני קיצצתי כבר את הרשימה . 
השאלה אם מותר לעשות עוד פעם לרשימה המלאה ? 
חוקרת : זה שאת פה עשית rest זה אומר שהרשימה התקלקלה ? 
מילי : כן 
חוקרת : למה ? 
מילי : כי נשאר לו רק b ו c 
2.3.2 המקרה של אודי 
אודי התבקש לבדוק האם פונקציה נתונה מבצעת משימה מסוימת . 
הפונקציה זימנה ארבע פונקציות . 
אחת מהן היא הפונקציה הבאה : 
( הפונקציה מקבלת רשימה L ואוביקט x . 
היא מחזירה רשימה חדשה שבה האוביקט x מתווסף לרשימה המקורית במקום השלישי . 
) 
( define ( after-second L x ) 
( cons ( first L ) 
( cons ( second L ) 
( cons x ( rest ( rest L ) ) ) ) ) ) 
הציטוט המופיע בהמשך לקוח מדבריו של אודי בעת שביצע הרצה ידנית לפונקציה . 
בעת הזימון לפונקציה , הערך של הפרמטר L היה הרשימה 2 3 4 5 ] , 6 והערך של x היה 5 ( במקרה כזה , הפונקציה תחזיר את הרשימה 2 5 3 4 5 ] 6 ) . 
אודי : אז היא לוקחת , מוסיפה את second של L , אבל L פה , זהו נראה לי שהוא השתנה פה כי עשינו לו cons , אז ה - second שלו , זה כבר לא יהיה ה - second המקורי כי כאן הכנסנו פונקציה אחת וכאן עשינו לה rest עשינו לה ואז שמנו . 
אז בקיצור אני חושב שהיא לא תעשה את זה [ את המשימה המבוקשת ] . היא תיקח פשוט את 3 והיא תיקח אחרי זה עוד הפעם את , 3 וזה מה שיצא [ ואז אודי רושם במחברת שלו את הרשימה ( 3 3 5 3 4 5 6 ) ' ] . 
3 . 
ממצאים 
ממצאי המחקר אורגנו סביב שלוש קטגוריות : התהליך המתבצע על - ידי פונקציה ( זוהו 5 תפיסות מרכזיות ) , הפונקציה כאובייקט ( זוהו 4 תפיסות ) , והשפעת רקע תכנותי קודם . 
שתי הקטגוריות הראשונות מתייחסות לתפיסות שתלמידים פיתחו ושניתן להתייחס אליהן כאל תפיסות מוטעות ( מיסקונספציות ) . אולם אנחנו נעדיף להתייחס אליהן כתפיסות לגיטימיות כיון שאנו רואות ידע כמתפתח באופן הדרגתי על - ידי סדרה של עידונים הדרגתיים ] 15 ( ואכן כפי שנראה בהמשך היה מדובר בתפיסות ארעיות בלבד ) . מסיבה זו בחרנו להשתמש במונח " תפיסה " ולא " תפיסה מוטעית " . 
נביא כעת תאור קצר של כל התפיסות ולאחריהן נרחיב את הדיון על תפיסת " ההשמה האוטומטית לפרמטר " . 
קטגוריה ראשונה : התהליך המבוצע על - ידי פונקציה 
בקטגוריה זו זוהו 5 התפיסות הבאות : 
* אותו ערך לקריאות חוזרות : כאשר פונקציה נקראית לראשונה , מחושב הערך המוחזר ממנה . 
בכל הקריאות הבאות לפונקציה הזו מוחזר הערך שחושב בפעם הראשונה ( במקום לחשב את הערך המוחזר בכל קריאה ) . 
* אלגוריתם סטנדרטי אוטומטי : למשימות תכנותיות שונות יש אלגוריתם " נכון " . 
מעין אלגוריתם סטנדרטי שמתאים לפתרון הבעייה ומוכר הן לתלמידים והן למחשב . 
המחשב מבצע את האלגוריתם הסטנדרטי הזה באופן אוטומטי , גם אם הפונקציה אינה כתובה בהתאם לאלגוריתם הזה . 
* השמה אוטומטית לפרמטרים : פונקציה יכולה לשנות את הערך של הפרמטר שלה . 
תפיסה זו תורחב בהמשך . 
שתי התפיסות האחרונות מתייחסות לפונקציות מהסוג הבא ( נכתב ע"י אחד מהתלמידים ) . 
( define ( num L x ) 
( rand L x ) 
( cons ( list-ref L x ) ' ( ) ) 
( cons x ( list-ref L x ) ) ) 
* פלטים מרובים : פונקציה יכולה להכיל ביטויים רבים ( כמו הפונקציה num לעיל ) . פונקציה כזו תחזיר מספר פלטים , פלט אחד לכל ביטוי . 
* חישוב זמני : פונקציה יכולה להכיל N ביטויים . 
הביצוע יהיה כדלהלן : תתבצע סדרה של N-1 השמות אוטומטיות לפרמטר הראשון . 
בדוגמה של הפונקציה num יחושב הפלט של הביטוי ( rand L x ) ותתבצע השמה אוטומטית שלו לתוך L . 
לאחר מכן יחושב הפלט של הביטוי ( cons ( list-ref L x ) ' ( ) ) ותתבצע השמה אוטומטית שלו לתוך L . 
לסיום , הפונקציה תחשב את הביטוי האחרון ( לאחר ש - L השתנה כתוצאה מביצוע הביטויים הקודמים ) ותחזיר את ערכו ( ללא השמה ) . 
קטגוריה שנייה : תפיסת הפונקציה כישות 
בקטגוריה זו זוהו 4 תפיסות המתייחסות למאפיינים הדרושים לישות כלשהי כדי שתוכל להיות פונקציה . 
ארבע התפיסות הן : פונקציה חייבת לקבל פרמטר , פונקציה חייבת לבצע לפחות פעולה אחת לפני שהיא מחזירה ערך , כאשר פונקציה אחת מזומנת ע"י פונקציה אחרת – הערך של הפרמטר האקטואלי לא יכול להיות קבוע , פונקציה ופרמטר יכולים להיות זהים . 
קטגוריה שלישית : השפעת רקע תכנותי קודם 
קטגוריה זו עוסקת במקרים בהם תלמידים ניסו לשחזר את תנאי העבודה המוכרים להם מהסביבה הפרוצדורלית של פסקל ובמקרים בהם תלמידים ניסו ליישם אלגוריתמים פרוצדורליים בסביבה הפונקציונלית . 
בחלק מהמקרים הנסיונות האלה הובילו לכתיבת אלגוריתמים תקינים הכתובים בסגנון לא פונקציונלי ובחלק אחר של המקרים הובילו הנסיונות המדוברים לכתיבת אלגוריתמים שגויים . 
מבין כל ממצאי המחקר , התגלתה תפיסת " ההשמה האוטומטית לפרמטר " כתפיסה הנפוצה ביותר . 
לפיכך בחרנו להרחיב ולדון במספר הסברים אפשריים להתפתחותה . 
3.1 תפיסת " ההשמה האוטומטית לפרמטר " – תאור 
התפיסה הנפוצה ביותר שהתגלתה במחקר היתה שפונקציות לעיבוד רשימות ( פונקציות שעובדות עם רשימות . 
שלוש הפונקציות הראשיות הן first , rest , cons ) יכולות לשנות את הערכים של הפרמטרים שלהן . 
ניתן לחלק תפיסה זו לשתי תת - תפיסות : תפיסת " השמת הפלט " לפיה מתבצעת השמה של פלט הפונקציה לתוך הפרמטר , ותפיסת " השמת השארית " לפיה מתבצעת השמה של שארית הרשימה לתוך הפרמטר . 
ביתר פרוט , תלמידים שפיתחו את התפיסה של " השמת הפלט " טענו כי לאחר הביצוע של הביטוי ( first L ) , ערכה של הרשימה L יהיה האיבר הראשון ברשימה L המקורית . 
ואילו התלמידים שפיתחו את התפיסה של " השמת השארית " טענו שלאחר הביצוע של אותו ביטוי יהיה ערכה של הרשימה L זהה ל - ( rest L ) . במילים אחרות , אם L היא הרשימה ' ( 1 2 3 4 5 ) אזי תלמידים בעלי שתי התפיסות יטענו ( נכונה ) שהביטוי ( first L ) יחזיר 1 . 
אולם , בעלי התפיסה הראשונה יטענו שערכו של L השתנה והוא כעת , 1 ואילו בעלי התפיסה השנייה יטענו שערכו של L השתנה והוא עכשיו ' ( 2 3 4 5 ) . 
בשני המקרים , התלמידים משוכנעים שלא ניתן להשתמש יותר ברשימה המקורית L כיון שערכה השתנה ( ראו , למשל , את הקטעים מהראיונות עם מילי ואודי ) . 
תפיסת " השמת הפלט " היתה היציבה ביותר . 
היא נתגלתה אצל תלמידים רבים וכמעט בכל כיתה בה נאספו הנתונים . 
היא הופיעה בשלבים שונים של שנת הלימודים וגם אצל סטודנטים ( פרחי הוראה ) ואצל מורים ( בקורסים להכרות עם יחידת הלימוד ) . תפיסת " השמת הפלט " הופיעה אצל תלמידים בודדים בלבד . 
כגדכגד 
3.2 תפיסת " ההשמה האוטומטית לפרמטר " – דיון 
הואיל וכל התלמידים ידעו לענות נכון מהו הערך המוחזר ע"י הפונקציה , ניתן להניח שתפיסת " ההשמה האוטומטית לפרמטר " אינה קשורה לחוסר הבנה של תהליך הביצוע החישובי ויש צורך למצוא סיבות אחרות . 
נציע ארבעה גורמים שיכולים להסביר את התפתחות התפיסה הזו . 
גורם ראשון : הצורך לשיים ( לתת שם ) תוצאות ביניים 
למרות שהסביבה מאפשרת השמה ( סביבת DrScheme מאפשרת השמה ישירה כמו בביטוי הבא ( set ! 
colors ' ( red blue white yellow ) ) ) , מפתחי היחידה ] 1 החליטו להסתיר את היכולת הזו מהתלמידים . 
שימוש בהוראות השמה ישירה היה מאפשר לתלמידים להמשיך בהרגלים הפרוצדורליים שלהם ( כלומר , לתת שם למשתנים ולשמור בהם תוצאות ביניים ) והיה מאפשר להם להשתמש באלגוריתמים המוכרים להם מיסודות ( בסביבת פסקל ) . אולם המטרה העיקרית בלימוד היחידה הזו היתה להציג לתלמידים פרדיגמה תכנותית שונה באופן מהותי מזו שהכירו ביסודות ] . 8 ההחלטה למנוע מהתלמידים את השימוש בהוראות השמה הכריחה את התלמידים לתרגל מתודולוגיות של תכנות פונקציונלי כמו הרכבת פונקציות ] . 4 
פונקציות לעיבוד רשימות עוסקות במבני נתונים מורכבים . 
יתכן שחלק מהתלמידים מסתדרים בלי לתת שמות לתוצאות ביניים כשהם נדרשים לפתח ולעקוב אחר פונקציות " פשוטות " ( שמטפלות במספרים למשל ) . אבל בעת העיסוק בפונקציות לעיבוד רשימות הם חשים צורך לשיים את תוצאות הביניים וזקוקים לכן לאובייקט שניתן להתייחס אליו באמצעות שמו . 
הואיל והפרדיגמה הפונקציונלית כפי שהוצגה להם לא מזמנת אובייקט כזה , אותם לומדים מנצלים פרמטר קיים שיש לו שם והוא זמין מבחינתם , ולכן אולי נראה להם כמקום הטבעי ביותר לשמור בו תוצאות ביניים , וקובעים כי הן נשמרות בפרמטר עצמו . 
גורם שני : השפה הטבעית 
יתכן שחלק מהתלמידים מייחסים לפונקציה את היכולת לשנות את הפרמטר שלה בעקבות השפעה של השפה הטבעית . 
במקרה של תפיסת " השמת הפלט " יתכן שתלמידים פרשו את הביטוי ( first L ) כ " קח את האיבר הראשון " ומבחינתם זה התפרש כלקיחת האיבר הראשון וזריקת כל האברים האחרים , כך שברשימה נשאר רק האיבר הראשון . 
לעומתם , במקרה של תפיסת " השמת השארית " יתכן שתלמידים פרשו את אותו הביטוי ( first L ) כ " הסר את האיבר הראשון " ( מעין pop במחסנית ) . פרשנות כזו יכלה להוביל למסקנה כי הפונקציה מסירה את האיבר הראשון מהרשימה ולכן הרשימה נותרת ללא איבר זה – כלומר , נשארת בה השארית ( כל האברים ללא האיבר הראשון ) . 
גורם שלישי : הגדרות אינטואיטיביות 
ההגדרות ביחידת הלימוד הן אינטואיטיביות בעיקרן . 
כך , למשל , הפונקציה cons מוגדרת בספר הלימוד כ " רשימה השניה שלתחילתה מוכנס הארגומנט הראשון " והפונקציה rest מוגדרת שם כ " רשימה ללא האיבר הראשון שלה " . 
הגדרות אלה יכלו ליצור אצל התלמידים את התחושה שהפונקציה מבצעת השמה של הפלט לתוך הפרמטר ( במקרה של " השמת הפלט " ) . נציין שהגדרות אינטואיטיביות מעין אלה אינן יחודיות ליחידת הלימוד הנידונה והן נפוצות בספרי לימוד רבים ( למשל , 7 , 9 ] 10 ) . 
גורם רביעי : סכמות חשיבה 
במקרים מסוימים , תפיסת " ההשמה האוטומטית לפרמטר " יכולה להיות מושפעת גם מסכמות קודמות המוכרות לתלמידים מהרקע הקודם שלהם בלימוד מדעי המחשב . 
בהקשר זה ניתן לזהות שני סוגים של סכמות היכולות להשפיע על התלמידים : 
הפרדיגמה הפרוצדורלית מעודדת גישה סדרתית אימפרטיבית , לפיה יש צורך לשמור תוצאות ביניים . 
לפיכך , יתכן שחלק מהתלמידים חשו בצורך דומה בעת העבודה שלהם בסביבה הפונקציונלית . 
בפרדיגמה הפרוצדורלית רוב הפעולות המתבצעות עם משתנים גורמות לשינוי בערך המשתנה . 
למשל , הוראת הקלט read ( num ) , או הוראות ההשמה count : = count+1 , sum : = sum+num . 
יתכן שחלק מהתלמידים פיתחו תפיסה לפיה כל פעולה עם משתנים ( כולל פרמטרים ) גורמת לשינוי בערך המשתנה . 
נציין שתפיסה כזו נמצאה גם במחקר מוקדם יותר שנערך בסביבת פסקל ] . 2 
4 . 
מסקנות 
המחקר התמקד בתלמידי תיכון הנחשפים לראשונה לפרדיגמה הפונקציונלית , ובתפיסות שהם מפתחים במהלך עבודתם בסביבה זו . 
חשוב לציין כי כל התלמידים הצליחו להתגבר על הקשייים שתוארו במאמר ובסוף השנה הצליחו כולם לפתח פרויקט תכנותי ( תכנית בהיקף נרחב ) בהתאם למקובל בפרדיגמה הפונקציונלית . 
יתר על כן , התלמידים גילו עניין רב בלימוד היחידה . 
עניין זה ניכר בשעות הרבות שהקדישו לפיתוח הפרויקטים ( הרבה מעבר לנדרש ) , ביצירתיות שהפגינו , ובהיקף הפרויקטים שעלו בהרבה על הדרישות שהוגדרו בתכנית הלימודים . 
לממצאי המחקר יכולות להיות מספר השלכות על פיתוח קורסים דומים . 
למשל , חשוב להציע לתלמידים משימות מתאימות שיסבו את תשומת ליבם לערכי הפרמטרים במהלך ולאחר הביצוע של הפונקציה . 
בנספח מופיעות שתי דוגמאות למשימות כאלה . 
כפי שהוזכר קודם לכן , יתכן שחלק מהתפיסות שזוהו במחקר הנוכחי הושפעו מהמחסור בהוראות השמה ישירות . 
הוראות כאלה יכלו לאפשר לתלמידים לשיים ( לתת שם ) תוצאות ביניים ולהמנע מהקונפליקט שתואר במאמר . 
אולם יש לזכור שמטרת היחידה היתה לחשוף את התלמידים לפרדיגמה שונה באופן מהותי מהפרדיגמה הפרוצדורלית ולכן ההחלטה לא לאפשר לתלמידים לעבוד עם הוראות השמה נראית לנו מוצדקת למרות " המחיר " . 
ניפוי שגיאות 
תמי לפידות 
המחלקה להוראת הטכנולוגיה והמדעים , טכניון , חיפה 
מבוא 
אחת הפעילויות המעסיקות את המתכנת חלק ניכר מזמנו , היא ניפוי שגיאות . 
כלומר , איתור שגיאות בתכניות שאינן מתנהגות כראוי ותיקונן לשביעות רצונו . 
זהו גם אחד מהנושאים הקשים ביותר להוראה . 
ננסה לבחון את הקשיים בהוראת הנושא ומספר שיטות להתמודד איתם . 
קורס שבמרכזו עומדת שפת תכנות והשימוש בה לצורך פתרון בעיות , חייב לטפל גם בעובדת קיומן הבלתי - נמנע של שגיאות . 
כל מתכנת יודע שלא ניתן למנוע " הסתננות " של שגיאות לתוכנית . 
בשלבים הראשונים של התפתחות שפות התכנות ולפני פיתוחן של שפות עיליות , מתכנתים נאלצו לקרוא memory dumps שהכילו כתובות בזכרון ותכולתן . 
הם נאלצו לשחזר את פעולות התכנית ולאתר את שגיאותיהם במאמץ רב . 
אולם כבר אז , התחילו לפתח אסטרטגיות לניפוי שגיאות ( כמו tracing והדפסות ביקורת ) . במשך השנים התפתחו אסטרטגיות שונות ופותחו כלים שיסייעו בתהליך המורכב של ניפוי השגיאות . 
בשנים האחרונות , נעשו מספר נסיונות לבנות מערכות מחשב ( בדרך כלל מבוססות על אינטליגנציה מלאכותית ) שיאתרו שגיאות בתכניות . 
לדוגמה , מערכת HACKER המנסה לזהות שגיאות בסביבה של " עולם הקוביות " , או מערכת PROUST שמזהה שגיאות לא תחביריות בעזרת השוואה בין מטרות התכנית לבין הסכמות המיוצגות בה . 
אולם , למרות הנסיונות השונים לפתח מערכות מסוג זה , לא צפויה בעתיד מערכת מושלמת שתזהה את כל סוגי השגיאות ותתקן אותן . 
מערכת " המנפה האוטומטי " לא ניתנת לבנייה בעיקר בשל הבעיות הכרוכות בגילוי מראש של שגיאות הרצה וזיהוי של שגיאות לוגיות . 
לפיכך , נותרה מלאכת ניפוי השגיאות באחריותו הכמעט בלעדית של המתכנת . 
מקור המונח debugging 
בז'רגון המקצועי , נהוג לקרוא לשגיאת תכנות בשם bug , ולפעולה של איתור ותיקון ה - bug , נהוג לקרוא בשם debugging . 
מהו מקור השם ? 
לפי Pattis , אחד הסיפורים מייחס את מקור המונח למהנדסי חברת הטלפון . 
הם השתמשו בו כדי לתאר את המקור לרעשים אקראיים שהתגלו במעגלי התקשורת האלקטרוניים . 
" אגדת - עם " פופולרית יותר , מספרת שמקור השם הוא בתקופת המחשבים הראשונים . 
במחשב Mark-I ( אוניברסיטת הרוורד ) התקבלו תוצאות שגויות . 
לאחר שפרקו אותו למרכיביו , כדי לנסות ולגלות את התקלה , מצאו חרק ( באנגלית bug ) מת שגרם לקצר במעגלים . 
Pattis טוען שהמושג bug בא כדי להגן על ה " אגו " של המתכנתים , שלא יכלו להודות באמת הפשוטה שתכניותיהם מלאות בשגיאות . 
לדעתו , המטפורה די מוצלחת כיון ש - bug - ים הם קטנים וקשה למצאם . 
כמו כן , למרות שניתן למצוא bug מסוים ולסלקו , לא מובטח לנו שלא הסתננו bug - ים נוספים . 
לעומתו , ( 1988 ) Dijkstra תוקף את השימוש במטפורה של bug וטוען שיש להשתמש במונח error . 
הוא טוען שהשימוש במושג bug , יוצר רושם מטעה לפיו השגיאות נכנסות לתכנית באקראי , ללא שליטת המתכנת . 
ולפיכך , יש הנוטים לדבר על תכניות " כמעט נכונות " . 
לעומת זאת , אם נשתמש ב " שגיאה " , הרי שהאשמה היא בפירוש במתכנת וכאשר התכנית מכילה ולו שגיאה בודדת יחידה , הרי היא פשוט " שגויה " . 
הוא אף מרחיק ומציע , בהומור , לקנוס כל איש אקדמיה שישתמש במושג bug ובכך , לדעתו , יפתרו בעיות התקציב הקשות של האוניברסיטאות . 
חשיבות הטיפול בניפוי שגיאות במהלך ההוראה 
מוסכם על העוסקים במלאכת התכנות , שניפוי הינו מלאכה לא קלה ואפילו מומחים יכולים להתקשות בה . 
אולם , למרות הקשיים , לא כדאי להמנע מהוראת ניפוי שגיאות לתלמידי תיכון . 
לא זאת בלבד , אלא שהנושא צריך ללוות את התלמיד במשך כל הקורס . 
ראשית , מובן מאליו שאין ברירה , אי אפשר לתכנת ללא שגיאות . 
לפיכך , כדי ללמוד תכנות , חייבים לדעת גם איך לנפות שגיאות . 
יתר על כן , לעיסוק בניפוי שגיאות יש תועלת חינוכית מיוחדת . 
כאמור , לא ניתן לפתח מערכת ממוחשבת אוטומטית שתזהה ותתקן את כל השגיאות הקיימות בתכנית . 
אולם אפילו אם היתה קיימת תוכנה מושלמת מעין זו , היה ראוי מבחינה חינוכית להתעכב על הוראת האסטרטגיות השונות לניפוי שגיאות . 
הבעיות הכרוכות בניפוי שגיאות , מעסיקות את אנשי המקצוע ולא ניתן להתחמק מהן גם בשלבים הראשונים והפשוטים ביותר של לימוד התכנות . 
יחד עם זאת זהו אחד התחומים החשובים , הואיל ופיתוחה של תכנית נכונה הוא למעשה תכלית פעולת התיכנות . 
מאחר שדוקא מתחילים , שאינם שולטים עדיין ברזי השפה ובשיטות העבודה , צפויים להיתקל בשגיאות בתכיפות רבה , רצוי לסייע להם בעזרת הצגה של כלי - עזר שפיתחו ואימצו המומחים מתוך נסיונם המצטבר . 
Spohrer ו - Soloway מציינים שניתן לחלק את העניין האקדמי בניפוי שגיאות לפי מספר תחומים : מהנדסים מעוניינים לשפר את הפרודוקטיביות של המתכנתים ( מחקרים הראו ש - % 70 מזמן הפיתוח של תוכנה , מוקדש לניפוי ) ואת מהימנות התכניות שלהם ; מחנכים מעוניינים לשפר את הבנתם של מתחילים , הן מבחינת תהליכי התכנות והן מבחינת יכולתם ללמוד במהרה כיצד לכתוב תכניות נכונות ; ואילו אנשי המדע הקוגניטיבי מעוניינים לשפר את הבנתנו בנושאי הרכישה והביצוע של מיומנויות הכרוכות בפתרון בעיות מורכבות . 
כמו כן , הם מעוניינים לקבוע כיצד תפיסות מוטעות , אסטרטגיות של פתרון בעיות ואילוצים קוגניטיביים שונים יכולים להוביל לשגיאות . 
החשיבות החינוכית של העיסוק בניפוי שגיאות מתמקדת בגורמים הבאים : 
• • שינוי העמדות השליליות של התלמידים כלפי שגיאות וחשיבותן בתהליך הלמידה . 
הפילוסופיה של ניפוי השגיאות גורסת שהשגיאות והעיסוק בהן מחכימים אותנו , כיון שהם מביאים אותנו לבדוק מה קרה , להבין מה השתבש ובאמצעות ההבנה הזאת , להצליח בתיקון השגיאה . 
• • שיפור ההבנה של התלמידים לגבי תהליך החשיבה שלהם . 
כתוצאה מכך ששגיאות של תלמידים הופכות לנושא לגיטימי לשיחה בכתה , ניתן לטפל בתהליכי חשיבה ובתפיסות מוטעות . 
• • תהליך התכנות מסייע בהקניית מיומנויות של פתרון בעיות . 
הנסיון שצוברים התלמידים במהלך התכנות , מביא אותם " להאמין " בניפוי שגיאות שהוא מקרה פרטי של פתרון בעיות . 
Papert סבור שלפעולת התכנות ולעיסוק בניפוי שגיאות יש פוטנציאל להשפיע על התפיסה המקובלת של שגיאות בתהליך הלמידה . 
לומדים חוששים מעשיית שגיאות ונוטים לתפוס את ההצלחות או הכשלונות שלהם בראייה של " שחור לבן " . 
החברה המערבית המודרנית נוטה לראות בהצלחה מטרה עיקרית וכל שגיאה נתפסת כדבר שלילי ומפריע בתהליך הקידמה . 
השקפה זו מתחזקת בקרב תלמידי תיכון שהורגלו להישפט על השגיהם על - ידי מערכת של מבחנים וציונים . 
המסר החינוכי הסמוי שהועבר להם במשך השנים היה : טעות או שגיאה תגרע מציוניך וככל שתמנע מטעויות הרי שציוניך יעלו . 
תלמיד שמצליח להמנע משגיאות , הוא תלמיד מצטיין ו " חכם " ותלמיד ששוגה באופן תכוף , הוא חלש ו " טיפש " . 
התפיסה השלילית הזו כלפי שגיאות היא אחת הבעיות הקשות בהוראת מדעי המחשב . 
תפקיד המורה צריך להתפס , בהקשר זה , במובן הכללי יותר של שינוי עמדות ומוסכם שזה אינו תפקיד קל . 
Pattis מנסה להתמודד עם האתגר החינוכי הזה : בדרך כלל , קשה למצוא שגיאות תכנות ולאחר שמוצאים אותן הן נראות לעיתים קרובות מובנות - מאליהן . 
אל תכעס על עצמך כאשר אתה מוצא שגיאות כאלו . 
אם אתה מוצא שגיאה " טפשית " , אל תחשוב " אני ממש אדיוט " ; במקום לתפוס זאת ככשלון , חשוב " אני צריך להיות גאון כדי למצוא שגיאה כל - כך מוזרה וקשה לאיתור " . 
כמובן שאין צורך לעבוד עם מחשבים כדי לשגות , ומובן שאסטרטגיות לניפוי שגיאות פותחו על - ידי לומדים גם לפני שנוצר המחשב הראשון . 
אולם העיסוק בתכנות מחדד את הנושא ומאפשר לנו לעמוד ביתר בהירות על אסטרטגיות החשיבה שאנו נוקטים . 
לפי Papert , כל תכנית שאנו כותבים , היא מעין מודל שמשקף כיצד אנו תופסים את הבעייה שעלינו לפתור . 
כל משימת תכנות משקפת נסיון שלנו להתקרב טוב יותר להבנת העולם בו אנו חיים . 
כאשר אנו כותבים תכנית שגויה ומתקנים אותה , אנו מתקרבים לקראת הבנה טובה יותר של המציאות . 
תהליך הלמידה של נושא כלשהו , מתחיל מבניית מודל ראשוני ( שגוי בדרך - כלל ) . ההכרה שהמודל שגוי , היא חיונית בתהליך הלמידה כדי שיתעורר הצורך בשכתוב המודל ( התכנית ) ושיפורו . 
רק לאחר שלבים חוזרים של ניפוי שגיאות מהמודל , אנו מתקרבים בהדרגה למודל משופר ומתאים יותר , עד שמגיעים למודל הנכון או לתכנית הרצויה . 
כאשר תלמידים עוסקים בבניית תכניות ובניפוין , הם מתוודעים לדרכי הלמידה של עצמם ויש סיכוי שיכירו טוב יותר את אופן החשיבה שלהם . 
גם Spohrer ו - Soloway רואים חשיבות מיוחדת בעיסוק בשגיאות , כיוון שהן " פותחות לנו צוהר להתבוננות במושגים המנטליים שיצר המתכנת בראשו " . 
Clements ו - Guilo אף מצאו שהעיסוק בניפוי שגיאות משפיע על סגנון פתרון הבעיות של תלמידים ומביא אותם להפעלת יותר רפלקציה וחשיבה עצמית על עבודתם . 
ונסיים בדברים של Carver ו - McCoy : " אחד הצידוקים המרכזיים להוראת תכנות בתיכון הוא בכך שזו הזדמנות מצוינת להציג לתלמידים מיומנויות ברמה גבוהה , כמו ניפוי שגיאות . 
יחד עם זאת , לא ניתן לצפות שתלמידים ירכשו את המיומנויות האלו , אלא אם כן , הם ילמדו אותן במפורש " . 
מדוע קשה להמנע משגיאות ? 
ניתן לראות ניפוי שגיאות כמקרה פרטי של פתרון בעיות . 
אולם , מדוע קשה כל - כך לכתוב תכניות ללא שגיאות ומהם הקשיים המייחדים ניפוי שגיאות מכל תהליך אחר של פתרון בעיות ? 
ראשית , לא ניתן להמנע משגיאות , כיון שבין היתר , לא ניתן לחזות מראש את כל הבעיות שיתעוררו במהלך התכנות . 
Pattis מזהיר את המתכנת מפני הסינדרום של " אני חייב להצליח בפעם הראשונה " . 
הוא מציע למתכנת לא לנסות אפילו להמנע משגיאות , כיון שלא ניתן לצפות מראש את כל הבעיות שיתעוררו במהלך כתיבת התכנית . 
כמו כן , גישה כזאת יכולה להביא את המתכנת למבוי סתום ולחוסר היכולת להתחיל בכתיבה . 
יתר על כן , לפי הגישה הקונסטרוקטיביסטית , תהליך הלמידה נתפס כתהליך של ניפוי ושיפור מודלים שגויים . 
כלומר , כל למידה של מושג או רעיון חדש מתחילה מהשלב ההכרחי של בניית מודל שגוי . 
במשך הזמן , המודל יתוקן וישופר עד לקבלת מודל המתאים יותר למציאות . 
החוקרים Perkins , Schwartz , Simmons מציינים את הקשר בין תכנות ותהליכי החשיבה הנדרשים לצורך ביצועו . 
הם טוענים שלא מדובר בידע מושלם או בחוסר ידע מוחלט . 
בדרך כלל , לתלמיד יש מושג מסוים על המשימה שעליו לבצע , הוא " מבין בערך " או " יודע קצת " . 
גם Perkins ו - Martin דנים בידע החלקי שיש לתלמיד . 
הם מכנים זאת בשם " ידע שביר " ( fragile knowledge ) ומחלקים אותו לארבעה סוגי ידע : 
• • ידע חסר ( missing knowledge ) , כאשר לתלמיד חסר ידע על הוראה מסוימת או על עקרון תכנותי מסוים , כיון שלא למד אותם עדיין ; 
• • ידע " סביל " ( inert knowledge ) , כאשר הידע קיים אצל התלמיד , אולם הוא לא מצליח ל " שלוף " אותו לצורך שימוש ברגע המתאים ; 
• • ידע לא רלבנטי ( misplaced knowledge ) , כאשר תלמיד מיישם ידע שרכש , אך לא במקום המתאים ; 
• • וידע " מגובב " ( conglomerated knowledge ) , כאשר תלמיד מנסה ליצור קשרים בין קטעי קוד שונים , אולם הוא עושה זאת באופן שגוי . 
במקרה זה , התלמיד יוצר מעין גיבוב של דברים ללא הקשר מתאים . 
ה " ידע השביר " בא לידי ביטוי חריף יותר כאשר המתכנת אינו שולט באסטרטגיות בסיסיות של פתרון בעיות . 
מספר חוקרים מאמינים שיש קושי מיוחד דוקא בתכנות לעומת מקרים אחרים של פתרון בעיות . 
Perkins ו - Martin טוענים כי פעולת התכנות דורשת סוג של שלמות שלא נדרש מהתלמידים במקצועות אחרים . 
במבחן רגיל , לדוגמה , אם תטעה ב - % 10 מהתשובות , עדיין תוכל לקבל % 90 שנחשב כציון טוב - מאד . 
לעומת זאת , אם תכתוב תכנית שהיא נכונה ב - % , 90 התכנית לא תעבוד ודוקא % 10 הנותרים ייצרו בעיות ושגיאות שקשה לנפותן . 
Dijkstra טוען שהסיבה המכרעת לקיומן הבלתי נמנע של שגיאות , נובעת מייחודה של פעולת התיכנות , המחייבת את המתכנת עיסוק ברמות מרובות של הפשטה והבנה . 
לדבריו , המתכנת נאלץ להתמודד עם היררכיות מרובות של שפות . 
החל מניתוח הבעייה בשפת החשיבה האנושית ובשפה הטבעית , דרך שפות ביניים לתכנון הפתרון ( לדוגמה , פסאודו - קוד או תרשימי זרימה ) , ועד לשפת התכנות הגבוהה והשלכותיה ברמת שפת המכונה . 
גם אם לא מקבלים את עמדתו הקיצונית של Dijkstra , ברור ששגיאות הן בלתי נמנעות וניפוין הוא מלאכה מורכבת ובעייתית . 
יחד עם זאת , העיסוק בנושא הוא בעל ערך חינוכי רב . 
לפיכך , ראוי להקדיש זמן ומחשבה איך ניתן לצייד את התלמידים בכלים מתאימים להתמודדות עם הנושא ואף להפיק מהתמודדות זו תועלת חינוכית . 
סיווג שגיאות 
את השגיאות הנוצרות בתהליך התכנות , ניתן לסווג לפי בסיסי מיון שונים . 
הראל , למשל , מציע את החלוקה הבאה : 
• • שגיאות שפה ( language error ) קשורות בחריגה מכללי התחביר של השפה . 
הן מתגלות ע"י המערכת וניתנות לתיקון במאמץ מועט יחסית . 
• • שגיאות לוגיות ( logical error ) נובעות מאלגוריתם שגוי לפתרון הבעייה . 
הראל מחלק אותן לשגיאות סמנטיות ואלגוריתמיות . 
• • שגיאות סמנטיות נובעות מסיבות שאינן מורות על חשיבה שגויה . 
לדוגמה : חוסר הבנה של הסמנטיקה של שפת התכנות . 
או אי - טיפול במקרי גבול , כמו אפסים או עלים . 
• • שגיאות אלגוריתמיות נובעות משגיאות בלוגיקה של תכנון הפתרון . 
לפעמים , אם ישחק לנו המזל , שגיאה כזו תתגלה כאשר המערכת לא תוכל לבצע הוראה מסוימת . 
ברוב המקרים , השגיאה לא תתגלה ע"י המערכת ולפיכך , אלו הן השגיאות הקשות ביותר לאיתור ולניפוי . 
הן גם הקשות ביותר להוראה כיון שיש כאן קשר ישיר לתהליכים קוגניטיביים מורכבים של חשיבה ולמידה , שהם לרוב סמויים מן העין . 
אפשר למיין שגיאות לפי בסיסי מיון אחרים . 
למשל : שגיאות מילון ( lexical ) הנגרמות כאשר נותנים למחשב מילה שאינה נמצאת באוצר המילים שלו . 
שגיאות תחביר ( syntactic ) הנגרמות כאשר מפרים את חוקי התחביר של השפה . 
שגיאות ביצוע ( execution ) הנגרמות כאשר המחשב אינו מצליח לבצע בהצלחה הוראה מסוימת . 
ושגיאות כוונה ( intent ) הנגרמות כאשר המחשב מסיים את ביצוע התכנית , אולם הוא ביצע משהו שונה מהמשימה אליה התכוון המתכנת . 
שגיאות תלויות - שפה 
שגיאות אלה ניתנות לגילוי באופן קל יחסית כיון שהמערכת מודיעה , בדרך כלל , על גילוי השגיאה , על מיקומה ובמקרים רבים אף ניתנים רמזים המסייעים בתיקון השגיאה . 
לפיכך גם קל יותר ללמד איך לנפותן . 
יש צורך בהכרות עם חוקי התחביר של השפה שבה כתובה התכנית ואפשר להסתייע ב " הרצה יבשה " ( tracing ) . 
מתכנת מיומן אף יכול להקטין את הופעתן של שגיאות התחביר , אם יקרא את תכניתו היטב לפני הפעלתה . 
כאשר עובדים בסביבת קומפיילר , נהוג לכנות אותן בשם " שגיאות קומפילציה " כיון שהמערכת יכולה לזהות את השגיאות כבר בשלב הראשון של קריאת התכנית ותרגומה . 
למעשה , זהו הסוג היחיד שניתן לטפל בו בהצלחה מלאה בעזרת מערכת ממוחשבת אוטומטית . 
שגיאות מילון ותחביר הן תלויות - שפה , כיון שלכל שפה יש מילון שונה וחוקי תחביר שונים . 
מה ששגוי בשפה אחת , יכול להחשב תקין בשפה אחרת . 
הגורמים שמביאים תלמיד להכנסת שגיאות תלויות - שפה לתכניתו , יכולים להיות חוסר תשומת לב לפרטים , חוסר הכרות מספיקה עם התחביר או חוסר הבנת הסמנטיקה של השפה . 
בכל אופן , כדי לסייע לתלמידים באיתור שגיאות אלו , עלינו להרגיל אותם לקרוא את הודעות המערכת , להנחותם כיצד להעזר ב - manual של השפה , ולתרגל אותם בהבנת המידע העומד לרשותם ויישומו לצורך הניפוי . 
רוב המתכנתים המיומנים מתייחסים לשגיאות שהזכרנו כשגיאות טריביאליות . 
אולם , עבור תלמיד ממוצע בבית - ספר תיכון , גם הן בעייתיות ובמקרים רבים , הוא אינו יודע אפילו לזהות אותן . 
לפיכך , גם העיסוק בשגיאות מסוג זה , נושא ערך חינוכי . 
הוא מאפשר לנו לטפל בעמדות של התלמידים כלפי שגיאות ולערוך להם הכרות ראשונה עם האסטרטגיות המקובלות לניפוי שגיאות . 
שגיאות שאינן תלויות - שפה 
לפי כל החלוקות שהוזכרו , אלו הן השגיאות הקשות ביותר לאיתור וניפוי ולפיכך , גם הקשות ביותר להוראה . 
במקרה זה , יתכן שהמחשב לא יתן כל אינדיקציה לעצם קיומה של שגיאה , והאחריות לגילויה וניפויה מוטלת על המתכנת . 
כלומר , התלמיד נדרש להבין כי סיום הביצוע של התכנית ללא " תלונות " מצד המערכת , עדיין אינו מבטיח שהתכנית התבצעה על - פי התכנון והכוונות שלו . 
יכולות להיות מספר סיבות להווצרות שגיאה לוגית : יתכן שהאלגוריתם שלנו שגוי ואז צריך לחזור לשלב התכנון , יתכן שהתרגום של האלגוריתם שגוי , יתכן שלא צפינו מקרים מסוימים ( מקרי גבול ) , ויתכן שלא " תפרנו " נכון את המודולים של התכנית . 
אולם לפני שניגשים לאתר את הסיבה לשגיאה , יש לגלות את קיומה או להבין שבכלל היתה שגיאה . 
במילים אחרות , הבעייה הראשונה הקשורה בשגיאות לוגיות , היא כיצד נוכל לדעת האם פתרנו את המשימה ? 
או כיצד נדע שהתכנית שכתבנו אכן מבצעת את הנדרש ? 
לשם כך , עלינו להרגיל את התלמידים להגדיר למה בדיוק הם מצפים כתוצאה מהפעלת התכנית ; איזה תוצאות יהיו מקובלות עליהם כסבירות ואילו תוצאות " ידליקו אור אדום " כמדד להתנהגות לא תקינה של התכנית . 
בהקשר זה , ראוי להזכיר את היתרון הרב שיש לעבודה בסביבה גרפית . 
כאשר התכנית השגויה גורמת לציור או שרטוט שונה מהמצופה , הרי שעצם הזיהוי של קיום השגיאה יכול לסייע לתלמיד כשלב ראשון בניפוי . 
בסביבות לא - גרפיות , קשה יותר לזהות שהתכנית לא ביצעה את המשימה , כיון שאז יש צורך לעקוב אחר הדפסות מורכבות או לבצע חישובים שיאשרו / יפריכו את נכונות הפתרון . 
הואיל ושגיאות לוגיות נובעות בדרך - כלל מתכנון לקוי של האלגוריתם , הרי שניפוין דומה במידה מסוימת לתהליך של הוכחת נכונות התכנית . 
כאשר מנסים להוכיח נכונות תכנית , מתבססים על טענות הקלט ובעזרת מעבר על שלבי הביצוע , מנסים להוכיח את טענות הפלט . 
כאשר נתונה משימה והתכנית הקיימת אינה פותרת אותה , יש לחזור ולבדוק מהם הנתונים , מהם השלבים שמבצעת התכנית ומהן התוצאות שלה . 
הפלט של התכנית יכול לספק מדד על המצאותה של שגיאה לוגית . 
השגיאה הלוגית יכולה לנבוע כתוצאה מהנחות קלט שגויות , כתוצאה משלבי ביצוע חסרים , או ממיקום שגוי של שלבי ביצוע . 
יש חוקרים הטוענים שאם נקפיד בזמן תכנון הפתרון , להוכיח את נכונות האלגוריתם בכל שלב , הרי שכאשר נסיים לטפל בכל חלקי הפתרון ונתפור אותם יחדיו , מובטח שנקבל תכנית ללא שגיאות לוגיות . 
שגיאות ביצוע 
מדובר בתכניות שכתובות על - פי חוקי תחביר תקינים , אולם בעת ההפעלה שלהן מתגלה בעייה . 
הבעייה יכולה לנבוע ממחסור בנתונים , מנתונים לא מתאימים שנוצרים תוך כדי הפעלת התכנית , או מקשרים לא מתאימים בין מרכיבי התכנית . 
כל סוגי השגיאות יכולים לגרום לשגיאות ביצוע . 
יחד עם זאת , שגיאות ביצוע הן בעיקר תלויות - שפה , כיון שהוראה שתגרום בשפה אחת לשגיאת ביצוע , יכולה להיות חוקית בשפה אחרת . 
לדוגמה , ניתן לחשוב על שפה שבה הוצאת שורש ממספר שלילי לא תגרום לשגיאה ותחזיר את הערך המרוכב המתאים . 
כמו כן , יש חשיבות לקשר בין ההוראה ובין מצב המערכת ברגע נתון . 
כמעט כל הוראה יכולה להתבצע באופן תקין במצב נתון אחד ולגרום לשגיאת ביצוע במצב אחר . 
לדוגמה , קריאת נתונים מקובץ תתבצע כהלכה כאשר יש בקובץ נתונים מתאימים , ותגרום לשגיאה כאשר הקובץ יהיה ריק . 
שגיאות שמתגלות בזמן הביצוע " חוסכות " את שלב הגילוי של השגיאה ונותר רק לאתרה ולתקנה . 
כמובן שיש חשיבות רבה להודעות השגיאה של המערכת . 
אם ההודעה היא " RUN - TIME ERROR : CODE " 72 יקשה מאד לטפל בה . 
לעומת זאת , יש מערכות שמספקות למשתמש הודעות מפורטות יותר המרמזות על מיקום השגיאה וכיצד לטפל בה . 
בחלק מהמקרים , ניתן למנוע הופעתן של שגיאות ביצוע . 
לשם כך , יש לקחת בחשבון מקרי גבול , לבדוק היטב את הקשרים בין המודולים של התכנית , ולבנות מסננות קלט שיטפלו בכל המקרים האפשריים . 
כדי לסייע לתלמידים באיתור שגיאות ביצוע ואולי אף במניעתן , מומלץ להקדיש זמן לנושא של מסננת - קלט . 
כמו כן , ראוי להדגים לתלמידים את החשיבות של בדיקת מקרי הגבול האופייניים לכל בעייה . 
( אם מקפידים על פיתוח הפתרון בעזרת עידון הדרגתי , הרי שהטיפול במקרי גבול בא לידי ביטוי באופן טבעי ) . 
העובדה היא שיש שגיאות שקל יותר לאתר ויש שגיאות שקשה יותר לזהות ולנפות . 
בכל המקרים , לא ניתן להגדיר כללי התנהגות " נכונים " שימנעו הופעתן של שגיאות . 
לפיכך , קשה גם ללמד איך מזהים שגיאות ואיך להימנע מהן . 
זהו אחד מהתחומים " הרכים " של מדעי המחשב וכדי להתמודד איתו יש צורך בתרגול רב ובפיתוח אסטרטגיות שיסייעו לתלמיד . 
אסטרטגיות לניפוי שגיאות 
האסטרטגיה היעילה ביותר להמנעות משגיאות או לניפוין , היא ללא ספק , שימוש בסגנון תכנות טוב וחשיבה בהירה ומסודרת בכל שלבי העבודה . 
יחד עם זאת , תלמידי תיכון הם רק ברמת מתחילים ולא יהיה זה הוגן ( או מעשי ) לדרוש מהם שיפגינו רמת מיומנות הנדרשת ממתכנת מקצועי . 
בנוסף לכך , חשוב לזכור שאצל מתחילים , גם משימות פשוטות מעוררות קשיים ובמקרים רבים , הם עומדים חסרי אונים מול שגיאות ואינם יודעים מה לעשות . 
במקרים אחרים , נוהגים התלמידים ל " גשש באפלה " ( tinkering ) . כלומר , הם מנסים להטליא על התכנית תיקונים אקראיים , בתקווה שמזלם ישחק להם ואחד התיקונים או צרוף שלהם יתקן את השגיאה . 
הקושי בביצוע הניפוי ובעיקר חוסר המיומנות באסטרטגיות ניפוי יעילות , יוצרים " צואר בקבוק " גם בפיתוח מיומנויות תכנות אחרות . 
לפיכך , יש הטוענים שהוראת תכנות צריכה להתחיל מניתוח של מיומנויות ( או אסטרטגיות ) ניפוי . 
סקירת מחקרים 
Gugerty ו - Olson חקרו ניפוי שגיאות אצל מתחילים ומתקדמים ואיבחנו שלוש אסטרטגיות עיקריות : 
• • גישת ההבנה ( comprehension ) - המתכנת מנסה להבין מה מבצעת התכנית , ומשווה למה שהתכנית אמורה לעשות . 
מתוך חוסר ההתאמות בין המצוי והרצוי , ניתן לאבחן את מוקדי הבעיות . 
• • גישה טופוגרפית - המתכנת נעזר ברמזים מתוך הפלט של התכנית , או במצבי התכנות הפנימיים ( בעזרת הדפסות ביניים ) , כדי לצמצם את איזור החיפוש של השגיאה . 
• • גישה סימפטומטית - המתכנת נעזר בידע קודם שיש לו על מצבים דומים . 
הוא מנסה להיזכר בסימפטומים המוכרים לו מהתנסויות קודמות , כדי לאבחן את מקור הבעיות . 
ברור ש " ספריית שגיאות " גדולה יותר יכולה לסייע במקרה זה ולפיכך , מומחים ישתמשו בגישה זו ביתר הצלחה . 
Kessler ו - Anderson בדקו כיצד מתמודדים מתחילים עם התהליך של ניפוי שגיאות . 
הם גילו שרוב המתכנתים ניסו , בשלב ראשון , להבין מה עושה התכנית . 
לאחר - מכן , הריצו את התכנית עם נתונים " החשודים כיוצרי בעיות " וניסו ליצור מצבים שגויים . 
בשלב הבא , עסקו במציאת קטעי הקוד שגרמו לתוצאות השגויות , ולבסוף ניסו לתקן את השגיאה . 
הם מצאו שהשלב האחרון היה הקשה ביותר לביצוע , ללא קשר לצעדים שננקטו קודם לכן . 
בעקבות המחקר , הם איבחנו ארבע אפיזודות בתהליך הניפוי : הבנת התכנית ; חיפוש השגיאה ; איתור מקום השגיאה ; ולבסוף , תיקון השגיאה . 
הם מציעים מודל לתהליך של ניפוי שגיאות . 
בעקבות המחקר ובמקביל למודל שבנו , הם מסיקים שלצורך התהליך של ניפוי שגיאות , נדרשות המיומנויות הבאות : היכולת לחשב ( evaluate ) קוד באופן נכון , היכולת לאתר שגיאות על - ידי parsing של הקוד והתאמתו לתוצאות , היכולת ליצור קוד תקין כדי לתקן את השגיאה . 
Littman בדק מתכנתים מקצועיים ומצא שהם השתמשו בשתי גישות בסיסיות להבנת תכניות : אסטרטגיה שיטתית ( systematic strategy ) ואסטרטגיה של " לפי הצורך " ( as-needed strategy ) . הוא גם מצא קשר ישיר בין רמת הידע שרכשו המתכנתים בכל גישה ובין מידת ההצלחה שלהם לשכתב את התכנית . 
מחקרו מראה בברור שהגישה השיטתית עדיפה . 
מתכנתים שעבדו לפי האסטרטגיה הראשונה ( השיטתית ) , עקבו אחר מעבר הנתונים והבקרה בתכנית כדי להבין את ההתנהגות הגלובלית שלה . 
מתכנתים שעבדו לפי האסטרטגיה השנייה , התמקדו בהתנהגות הלוקאלית . 
הגישה בה בוחר המתכנת , משפיעה על הידע שהוא רוכש לגבי התכנית ולפיכך משפיעה על מידת הצלחתו להבין את התכנית ולהיות מסוגל לתקנה או להכניס בה שינויים . 
כדי להבין תכנית , צריך ללמוד על העצמים שלה , על הפעולות שהיא מבצעת ועל המרכיבים הפונקציונאליים שלה . 
אלו הם אספקטים סטטיים של התכנית ( לא משתנים במהלך ההרצה ) ולכן הוא מכנה את הידע של אספקטים אלו בשם ידע סטטי . 
כמו כן , כדי להבין את התכנית , יש צורך לדעת על הקשרים הסיבתיים בין מרכיבי התכנית - ידע סיבתי ( causal knowledge ) . 
במהלך קריאת התכנית והנסיון להבינה , יוצר המתכנת מודל מנטלי , המבוסס על הידע שהצליח לרכוש . 
במידה ורכש רק ידע סטטי על התכנית , הוא יוצר מודל מנטלי חלש . 
במידה והצליח לרכוש הן ידע סטטי והן ידע נסיבתי , הוא יוצר מודל מנטלי חזק . 
ככל שהמודל חזק יותר , יש סיכוי להצלחה גדולה יותר בשכתוב התכנית . 
לפי Littman , המתכנתים שפעלו בגישת " לפי - הצורך " התמקדו בעובדות מקומיות ואילו המתכנתים שנקטו באסטרטגיה השיטתית עסקו בהבנת הקשרים בין החלקים השונים בד בבד עם הבנת המידע המקומי . 
מכאן ניתן להסיק שכדי להבין את התכנית טוב יותר , רצוי לרכוש לגביה הן ידע סטטי והן ידע נסיבתי . 
לשם כך , מומלץ לנקוט בגישה שיטתית שמקנה ידע נרחב יותר על ההתנהגות הגלובלית של התכנית . 
Carver ו - McCoy רואים את תהליך הניפוי כמסתמך בעיקר על חיפוש " רמזים " בתכנית . 
רמזים שיספקו למתכנת אינדיקציה על מהות השגיאה ועל מיקומה . 
ללא רמזים אלו , המתכנת יאלץ לעבור על תכניתו באופן סדרתי , הוראה אחר הוראה , עד שיגיע למקור השגיאה . 
טענתם העיקרית היא , שתלמידים יוכלו ללמוד את מיומנויות הניפוי , אם מרכיביה יוצגו לפניהם בצורה מפורשת וברורה . 
לפיכך , הם בנו מודל , שמיועד לתפוס מיומנויות של ניפוי יעיל . 
הם הציגו לתלמידים את המודל על כל שלביו ולאחר מכן , עודדו אותם להשתמש בו לצורך הניפוי של תכניותיהם . 
המודל שלהם מתאר ניפוי יעיל כתהליך של חמישה שלבים ובהסתמך על המודל , הם בנו את " תכנית - הלימודים לניפוי שגיאות " : 
בדוק את התכנית . 
אם היא שגויה , בצע את הפעולות הבאות : 
א . 
שאל את עצמך : מהי הבעייה ? 
איזה סוג של שגיאה היה יכול ליצור את הבעייה ? 
ב . 
שאל את עצמך : האם התכנית מורכבת מתת - תכניות ? 
היכן יכולה השגיאה להיות ? 
( בתת - תכנית ? 
בתוך מבנה בקרה ? 
אחרי הוראה מסוימת ? 
) 
ג . 
השתמש במידע שאספת עד כה , לצורך מציאת השגיאה . 
אחרת ( אם לא הצלחת ) , קרא כל הוראה והחלט האם היא נכונה . 
ד . 
כאשר מצאת את השגיאה , שאל את עצמך : מה צריך להיות התיקון ? 
בצע את התיקון . 
ה . 
בדוק את התכנית מחדש . 
בעקבות הניסוי של תכנית הלימודים שלהם , Carver ו - McCoy מצאו תוצאות מעודדות . 
כבר אחרי שיעור אחד שהתמקד במיומנויות של ניפוי , התלמידים התחילו לשאול " שאלות ניפוי " נכונות ולהעזר בספריית שגיאות שהועמדה לרשותם . 
הואיל וניתן לראות ניפוי שגיאות כמקרה פרטי של פתרון בעיות , מעניין לבחון את המחקרים שנערכו בהקשר הכללי יותר . 
לדוגמה , נזכיר את המחקרים שערך Schonfeld ( מתימטיקאי , מרצה וחוקר בבית הספר לחינוך הנמצא במחלקה למתימטיקה של אוניברסיטת Berkely בקליפורניה , ארה"ב ) . Schonfeld התרשם מהרעיונות של Polya ( בספר " כיצד פותרין " שהגרסה המקורית שלו נכתבה ב - , 1945 מציע Polya מודל בעל ארבעה שלבים לפתרון בעיות : הבנת הבעייה , תכנון הפתרון , ביצוע הפתרון , והערכה של הפתרון , כולל חיפוש של דרכים אחרות לפתור את אותה הבעייה ) והתלהב מהמודל שלו , בעיקר כיוון שהוא עצמו השתמש במודל דומה כאשר עסק בפתרון בעיות מתימטיות . 
כאשר התברר לו שהמודל הזה אינו מסייע לסטודנטים באותה מידה שהיה ניתן לצפות ממנו , הוא הופתע והחליט לברר את המקור לאי ההתאמה הזאת . 
הוא הגדיר שתי שאלות מחקר מרכזיות : מהי הכוונה ב " חשיבה מתימטית " ? 
וכיצד ניתן לסייע לתלמידים " לחשוב מתימטית " ? 
במסגרת זו , הוא ערך מחקר שכלל ניתוח פרוטוקולים של סטודנטים ומומחים שפתרו בעיות גיאומטריות שהוצגו להם . 
Schonfeld מצא שכדי להצליח בפתרון בעיות ( בתחומי - דעת בעלי סמנטיקה עשירה ) , יש צורך בשני סוגים של החלטות : החלטות טקטיות ( ביצועיות ) והחלטות אסטרטגיות ( ארגוניות ) . 
החלטות טקטיות כוללות נוהלים , אלגוריתמים והיוריסטיקות . 
ההיוריסטיקות מתייחסות להמלצות של Polya ( צייר דיאגרמה , טפל במקרים מיוחדים ) וגם לסוג ההיוריסטיקות שמשתמשים בו באינטיליגנציה מלאכותית . 
למשל , אם צריך לחשב שטח , ההחלטה האם להעזר בטריגונומטריה או האם להשתמש בגיאומטריה אנליטית , היא החלטה טקטית . 
החלטות אסטרטגיות משפיעות על כיוון ההתקדמות של פתרון הבעייה ועל התחום ממנו נלקחים מקורות הידע שיש לפותר לצורך הפתרון . 
אלה הן החלטות שמסייעות לפותר לבחור בין מרחבים שונים של טקטיקות או שמביאות אותו לתקוף את הבעייה מכיוון אחר . 
הן מכונות גם החלטות מנהליות או ארגוניות . 
החלטות מסוג זה הן חיוניות כאשר מתגלה מידע חדש או כאשר נשקל השימוש בטקטיקה שונה , ובמיוחד כאשר סדרה של כשלונות טקטיים מצביעה על כך שחייבים לעשות הערכת מצב ארגונית . 
בדוגמה שהוזכרה ( חישוב שטח ) , ההחלטה להתעכב על חישוב השטח במשך 10 דקות ( מתוך 20 דקות לפתרון הבעייה ) , היא החלטה ארגונית המתבצעת ללא תלות בשיטת החישוב של השטח . 
כדי להמחיש את ההבדל בין שני סוגי ההחלטות , Schonfeld משתמש בדימוי מלחמתי . 
במסגרת זו , דוגמה להחלטה טקטית יכולה להיות באיזה כלי לוחמה להשתמש , ואילו ההחלטה האם לפתוח חזית לחימה נוספת היא החלטה ארגונית שעשויה לקבוע את תוצאות המלחמה לנצחון או מפלה כוללת . 
Schonfeld טוען שכדי להגיע למומחיות בפתרון בעיות , חייבים לשלוט בהחלטות הארגוניות דוקא . 
הוא גם טוען שחוסר ההצלחה בהוראת המתימטיקה מקורו בהזנחה ובהתעלמות מהתנהגויות ארגוניות ( שהן מטה - קוגניטיביות , בדרך כלל ) . הואיל והחלטות טקטיות הן מקומיות ואינן נותנות תמונה כללית על התהליך של פתרון הבעייה , הרי שאין די בהן . 
כדי להיות מסוגל להתמודד עם בעייה בהצלחה ולהגיע למומחיות בפתרון בעיות , יש לשלוט גם בהחלטות אסטרטגיות - ארגוניות ולכן יש ללמד אותן במפורש . 
אם ננסה ללכת בעקבות Schonfeld , הרי שניתן לזהות החלטות טקטיות ואסטרטגיות גם בתהליך של ניפוי שגיאות . 
• האם לבדוק אותו בעזרת ניפוי מלמטה כלפי מעלה או בעזרת הרצה " יבשה " ? 
ההחלטות הארגוניות נמצאות ברמה גבוהה יותר מההחלטות הביצועיות ואפשר להתייחס אליהן כאל אסטרטגיות - על . 
דוגמה נפוצה לאסטרטגית - על כזו , היא הנסיון לבודד את השגיאה ולמצוא את המצב הפשוט ביותר שיוצר את אותה השגיאה . 
ברוב המקרים , השגיאה מתרחשת בסביבה " עשירה " ואם מצליחים לבודד אותה , הניפוי יכול להתבצע בקלות רבה יותר . 
באופן כללי , השליטה באסטרטגיות - על מאפיינת את המומחים בפתרון בעיות ומפרידה בינם לבין המתחילים . 
הרכישה של אסטרטגיות - על בניפוי שגיאות יכולה להתבצע בעקבות למידה על פתרון בעיות בכלל ועל אסטרטגיות של ניפוי בפרט . 
המדריך למבקר בשירותים 
כולנו יודעים על קיומם של השירותים ( Services ) של Windows XP - מערכת ההפעלה הנפוצה ביותר בעולם , אבל מעטים יודעים בדיוק מה קורה שם . 
המדריך המלא למבולבלים 
השירותים ( Services ) הם רכיבי תוכנה שמגיעים ( ברובם ) עם Windows XP ומרחיבים את הפונקציונליות הבסיסית של גרעין ( Kernel ) מערכת ההפעלה . 
XP מפעילה את חלקם בשלב האתחול , ומאפשרת למשתמש או ליישומים שונים להפעיל שירותים אחרים בכל זמן . 
לדוגמה : זיהוי אוטומטי של חומרה בתכונת Plug & Play , הקצאת כתובות IP דינמית בשיטת DHCP , הצפנת ה - SSL המשמשת את הדפדפן שלכם או הפעלת ה - Spooler שמכיל את תור ההדפסה שלכם - כל אלו מופעלים באמצעות שירותים . 
בין התוכנות שמשתמשות בשירותים אפשר למצוא כלי אבטחה כמו תוכנות אנטי - וירוס ו - Firewall ; ההתקנות של מדפסות וציוד היקפי אחר , שטוענים דרייברים כשירותים ; כלי דיאגנוסטיקה ואופטימיזציה שונים - מתוכנות דפרגמנטצייה ועד כלים לניטור טמפרטורה של רכיבים , ועוד . 
למה להתעסק עם השירותים ? 
בין השירותים שכלולים בהתקנה של Windows XP ( ושל ה - Service Packs ) ישנם כאלה שבלעדיהם המחשב שלכם פשוט ייתקע . 
אחרים , נמצאים שם מסיבות היסטוריות בלבד . 
שירותים מיותרים יבזבזו לכם זיכרון וזמן מעבד - זה נכון . 
מצד שני , זה לא אומר שכדאי להזדרז ולוותר על מה שנראה כמיותר . 
ישנם שירותים שיכולים להיות חיוניים או מיותרים בהתאם למקרה ולמצב . 
יתכן שהיום אתם לא צריכים אותם אבל מחר תצטרכו . 
מאמרים ומדריכים רבים שפורסמו באינטרנט , מציעים קונפיגורציות מומלצות של שירותים . 
אבל אף אחד מהם לא מתיימר להציג בחירה אידיאלית אחת שתהיה נכונה לכולם . 
אין דין מחשב ביתי שמחובר לאינטרנט באמצעות מודם ADSL , כדין כזה שמחובר לרשת ארגונית עם תשתית תוכנה מיקרוסופטית , למשל . 
מה גם שסבך גדול של קשרים ( Dependencies ) הופך את הנטרול של שירות זה או אחר לעסק מסובך ולעיתים גם מסוכן למדי . 
ובדיוק בגלל זה אל תמשיכו לקרוא את הכתבה בלי שגיביתם את כל הקבצים שלכם . 
האמת היא שהתועלת שאפשר להפיק משינוי ברירות המחדל של שירותים שונים ב - XP היא קטנה מבעבר ומפוקפקת כשלעצמה . 
חבילת השירות SP2 נטרלה הרבה שירותים מיותרים ( אם כי לא את כל השירותים המיותרים ) , ולכן נפח הזיכרון וזמן המעבד שאתם עשויים לחסוך כתוצאה מביטול שירותים יזום , צפויים אולי להיות קטנים ממה שאתם חושבים . 
מצד שני , אם אתם אוהבים את המחשב שלכם , ואוהבים שהוא עובד כראוי , אתם חייבים לעצמכם לפחות סיבוב אחד על רשימת השירותים - סיפור של חצי שעה עד שעה - שבסיומו תזהו את רוב השירותים המיותרים ואולי גם תעלו על כמה שירותים ממש מיותרים , שעשויים להיות קשורים לתוכנות זדוניות שונות . 
בבדיקה אקראית שערכנו על מחשב XP סטנדרטי עם 1GB זיכרון , הצלחנו לפנות כ - MB 32 של זיכרון באמצעות שינוי של ברירות המחדל לערכים המומלצים שתמצאו בטבלה שבהמשך . 
השינוי הזה קיצר את זמן האתחול של המחשב בכ - 10 אחוזים והניב שיפור כולל של כ - 4 אחוזים בביצועי המחשב . 
מצד שני , מספיק שתגלו רכיב תוכנה או שניים מהסוג ה " ממש " מיותר - לא רק וירוס או סוס טרויאני אלא סתם שאריות של תוכנה או דרייבר לחומרה שחשבתם שהסרתם - כדי שכל העסק יהפוך למשתלם מאד . 
איך עושים את זה 
יש שתי דרכים לראות את רשימת השירותים שרצה במחשב שלכם . 
הראשונה היא להריץ את ה - System Configuration Utility ( הקלידו msconfig משורת הפקודה ) ולהיכנס ללשונית Services . 
תוצג לכם רשימה תמציתית , שניתנת לפילוח מהיר - כן\לא של מיקרוסופט . 
דרכה תוכלו גם להפעיל או לנטרל שירותים שונים , אבל עדיף לעשות זאת בדרך השנייה . 
הדרך השנייה , הטובה והעדיפה לטפל בשירותים , היא באמצעות כלי ניהול השירותים . 
הקלידו services.msc בשורת הפקודה והקישו Enter ( אפשר להגיע גם מחלון Computer Management , הזמין בקליק ימני על סמל My Computer ובחירה ב - Manage ) . 
שימו לב שלגבי כל שירות מוצגים שמו , התיאור שלו , מצבו הנוכחי והגדרת האתחול שלו . 
" המצב הנוכחי " יכול להיות מופעל ( Started ) או כבוי . 
" הגדרת האתחול " יכולה להיות אחד משלושה ערכים : 
Automatic - טען והפעל באתחול . 
Disabled - אל תטען . 
Manual - טען ואפשר הפעלה בעת הצורך . 
בהקלקה ימנית על שם השירות , תקבלו גישה לפעולות השונות שניתן לבצע עליו , כמו להפעיל , לכבות , לאתחל וכדומה . 
בחרו ב - Properties כדי לראות יותר פרטים על השירות , או כדי לשנות את הגדרת האתחול באופן קבוע . 
איך להשתמש בטבלה 
בסך - הכל , מתוך 81 ה - Services האופייניים במחשב XP Pro עם SP2 ( לא כולל Services שאינם של מיקרוסופט ) , ישנם 14 מיותרים בעליל ( שאפשר לכאורה להגדירם כ - Disabled ) , 11 שאי אפשר לוותר עליהם בשום מצב ( מומלץ להשאיר Automatic ) , ועוד 56 שעשויים להיות דרושים או מיותרים ( בדרך - כלל נלך על Manual ) . 
הערכים המומלצים בטבלה הם אלו שנראו לנו הכי מתאימים לצרכים של " המשתמש המקצועי הממוצע " ( כלומר אתם ) , בהנחה שיש דבר כזה ; במקרים בהם יש הבדל בין משתמש ביתי וארגוני , או בין מחשב בודד ( Stand - alone ) למחשב שמחובר לרשת מקומית , השתדלנו להתייחס . 
עצתנו : הקדישו חצי שעה כדי לעבור על רשימת השירותים שרצה במחשב שלכם , תוך כדי השוואה לרשימה שבטבלה . 
תוכלו להשוות ולהחליט בעצמכם אם ומה לשנות . 
באותה הזדמנות , תוכלו גם לזהות ולרשום לעצמכם בצד שמות של שירותים שפועלים במחשב ולא הופיעו בטבלה . 
חיפוש ב - Google בדרך - כלל יוביל אתכם בקלות למידע רלוונטי - בין אם מדובר בשירות לגיטימי או לא . 
כשאינכם בטוחים אם אתם זקוקים לשירות מסוים או לא , הכי טוב להעביר אותו למצב Manual ( ולא Disabled ) . במצב הזה , אם יהיה בו צורך , הוא יופעל . 
רק צאו מתוך הנחה שהפעלה אוטומטית היא הימור בטוח יותר מאשר הפעלה מותנית באמצעות הגדרת Manual . 
יש יותר מקרים ( אם כי מעטים ) בהם הפעלה מאוחרת של שירות שהוגדר כ - Manual נכשלת , או משפיעה רק באופן חלקי . 
ושוב , אזהרה : גבו עכשיו , לפני שאתם עושים שינוי כלשהו ! 
סופסוף החלטתם להקים בלוג 
הבלוגספירה הישראלית מצליחה להשתחרר מהדימוי הלא רציני . 
אם אתם חושבים שיש לכם מה לומר , ועד עכשיו לא הקמתם בלוג , זו ההזדמנות שלכם לסגור פערים ולצאת לדרך 
מחקר אודות הבלוגים בישראל שתוצאותיו פורסמו לאחרונה , מצא בין השאר שהבלוגר הישראלי " נוטה " להיות עיתונאי בשנות השלושים לחייו . 
לכותב שורות אלה קל להזדהות עם הקביעה הזו , רק שקשה לו בינתיים לענות על השאלה " מהו בלוג ? " . 
רוב הישראלים , אם תשאלו אותם , יגידו לכם שבלוג הוא יומן אישי שמתפרסם באינטרנט , ולתקופה מסוימת זה אפילו היה נכון . 
טכנית , בלוג הוא " יומן רשת " ( Web log ) , לא " יומן רשת אישי " ( Web Journal ) . למרבה הצער , רוב הפקאצות ( כינוי לבנות תשחורת עם חסך תרבותי ) לא שולטות היטב בשפה האנגלית . 
נחיתת הבלוגספירה בישראל בשנת 2001 ( עם עליית האתר ישראבלוג לאוויר ) , משכה אותן בהמוניהן לרשת , לעיסוק פומבי באהבות הנכזבות שלהן . 
לכן , בארה"ב , שם שולטים היטב בשפה האנגלית , ישנם אנשים שמתפרנסים מכתיבת בלוגים בנושאים מקצועיים , או מנהלים בלוגים חדשותיים ומפרסמים בהם סקופים שמעוררים קנאה בעיתונות הממסדית . 
במלחמת המפרץ השנייה היו בלוגרים שהראו וסיפרו על הנעשה בעיראק דברים שכלי התקשורת הגדולים בעולם לא ידעו על קיומם . 
בכל מיני מדינות עולם שלישי , ישנם בלוגרים שנאבקים למען חופש הביטוי תוך סיכון חייהם . 
בישראל יש פקאצות . 
אבל אפילו אצלנו , למרות הפיגור והדשדוש והשימוש הציני במושג " בלוג " בכל מיני ערוצי תקשורת , משהו מתחיל לזוז . 
מתחברים למגמה העולמית 
הערכות שונות מדברות על כך שישנם היום בעולם כ - 120 עד 130 מיליון בלוגים , ובכל חודש עולים לאוויר 2 - 3 מיליון בלוגים נוספים . 
בישראל הקטנה והגרפומנית , ישנם היום לפחות 50 אלף בלוגים פעילים ( מתוך 300 אלף לערך שקמו בשנים האחרונות ) . 
בשנתיים האחרונות מתחולל מפנה מסוים , ולצד רבבות הבלוגרים האנונימיים קם דור חדש של בלוגים שבמרכזם דמויות מוכרות . 
עיתונאים , מסבר פלוצקר ובני ציפר ועד נטשה מוזגוביה ואטילה שומפלבי , וגם רביב דרוקר , צ'יקו מנשה ושאר חבריהם מערוץ ; 10 סלבז , ממיכל ינאי ועד עידן אלתרמן , להבדיל ; פוליטיקאים - משלי יחימוביץ' ועד בנימין נתניהו . 
לכל הנ"ל קדמו לא מעט אנשים טובים בפני עצמם , ולחלקם עומדות זכויות רבות על התפתחות הבלוגספירה בישראל . 
למרבה הצער , לא נוכל להזכיר כאן את כולם בשמם ( למרות שבהחלט השתדלנו ) . מכל מקום , מה שמיוחד בבלוגרים החדשים שהזכרנו - שהם רק מדגם , לאו דווקא מייצג - הוא שכולם פרצופים שאתם מכירים מהטלוויזיה . 
זה סוג חדש של הכרה ביצור הזה ששמו בלוג , שהוא די משעשע בהתחשב בעובדה , שקשה מאד להגדיר מהו בלוג בעצם . 
מה שאני יכול לומר , אחרי שדשתי בסוגיה הזו הרבה יותר מדי עם הרבה אנשים דעתניים , הוא שהבלוגים הם אתרי אינטרנט שבהם הכתיבה האישית מודגשת יותר . 
מעבר לזה , בלוג יכול להיות באמת כמעט כל דבר - ובלבד שהוא נמצא ברשת . 
ועוד דבר שמיוחד לבלוגים , הוא שלכל אחד מכם יכול להיות כזה , ושאם הוא יהיה מעניין מספיק , הוא יכול להיות פופולרי לפחות כמו הבלוגים של כל אותם אנשים מפורסמים שהזכרנו 
איך ואיפה מקימים בלוג 
תחום הבלוגים עומד במרכזם של אינספור מאמרים , מחקרים וספרים . 
לא נוכל ללמד אתכם את כל התורה על רגל אחת , אבל בהמשך הכתבה נציע ריכוז של מקורות ורעיונות שיוכלו לשמש עבורכם כנקודת הפתיחה . 
ראשית , כדי להקים בלוג תצטרכו גישה לאותם משאבים פשוטים שדרושים להקמה של כל אתר אינטרנט היום . 
זה אומר : דומיין ( Domain , " שם מתחם " , כתובת האתר ) , שטח אחסון לקבצים , ומערכת ניהול תוכן ( CMS ) . 
הדרך הפשוטה ביותר לקבל את כל הנ"ל היא להירשם לאתר בלוגים מקומי ( כמו ישראבלוג , תפוז או בלוגלי עליהם נרחיב בהמשך ) או בינלאומי ( Blogger , LiveJournal ודומים ) . הנ"ל יאפשרו לכם להרים בלוג לאוויר בתוך דקות בודדות מרגע ההרשמה , ויספקו לכם גם את הכתובת , גם את האחסון , גם את מערכת הניהול וגם ערכות עיצוב מוכנות עם מידה זו או אחרת של התאמה . 
החלופה המעט יותר תובענית בזמן ובכסף , היא להקים בלוג עצמאי משלכם . 
לשם כך תצטרכו לרכוש דומיין וחבילת אחסון משלכם ( העלות הכוללת היא כמה עשרות דולרים לשנה ) , ולהתקין בעצמכם מערכת ניהול תוכן ( יש מסחריות ויש חינמיות ) . 
הבחירה הטבעית היא וורדפרס ( Wordpress ) , פלטפורמת בלוגינג בקוד - פתוח , שהיא עשירה בתכונות , ידידותית יחסית והיפר - פופולרית . 
תקבלו בחינם לא רק את מערכת הניהול אלא גם מבחר גדול של תבניות עיצוב ( Themes ) מוכנות , והיצע גדול של תוספים ( Plug - Ins ) שיאפשרו לכם לשלב בבלוג שלכם כלים ותכונות מגוונים . 
לדוגמה : כלי ניהול וסטטיסטיקה , מסנני ספאם - תגובות , מנגנוני סקרים ודירוגי גולשים , ועוד ועוד . 
כדי להגיע לשליטה ( כמעט ) מוחלטת במראה ובהתנהגות של בלוג מבוסס וורדפרס , יהיה עליכם ללמוד את שפת העיצוב CSS ואת שפת התסריט PHP , שאחראיות ל - 95 אחוז מכל העסק . 
זה פחות מסובך ממה שאפשר לחשוב , אבל גם אם לא תלמדו אלא תסתפקו בכלים המוכנים של הפלטפורמה תקבלו רמה גבוהה יותר של שליטה מאשר בכל אתר בלוגים . 
שתי תחנות שכדאי לבקר בהן : הבלוג של רן יניב הרטשטיין שגייר את וורדפרס ומרכז מידע והפניות חשובות בנושא ; והבלוג אחי דק"ר שכולל מידע רב ומדריכים מפורטים להתקנה ושימוש בוורדפרס . 
להלן כמה מערכות בולטות : 
• ישראבלוג . 
מערכת הבלוגים הראשונה בישראל . 
אמנם ישרא קצת מפגר אחרי מה שמציעות מערכות אחרות , אבל החל מסוף 2007 נפתחה לכל בעלי הבלוגים הגישה לתכונות של שירות הפרימיום . 
• הבלוגיה של תפוז . 
שני יתרונות בולטים לבבלוגיה של תפוז : מנגנון חיפוש מובנה ומערכת תגיות שמשותפת לכל הבלוגים . 
• בלוגלי . 
בלוגלי מבוססת על פלטפורמת וורדפרס , ומציעה את הגמישות והתחכום שלה דרך ממשק ניהול ידידותי . 
• רשימות . 
המערכת הוקמה כבמה ל " כותבים בעלי ניסיון קודם ומומחים בתחומם , שיודעים לכתוב באופן שיעניין קהל קוראים סקרן שמחפש תכנים איכותיים ומקוריים " ואינה פתוחה לכל . 
היתרון הוא בחשיפה הגדולה לבלוג שלכם , מהרגע הראשון . 
• Blogger . 
בלוגר , קיים מאז , 1999 מציע מערך כלים מקיף , מתוחכם וגמיש יחסית , שרבבות אתרים יודעים להתממשק אליו במגוון צורות . 
לאחרונה נוספה לו תמיכה עברית מלאה . 
• קפה דהמרקר . 
אתר צעיר יחסית ולא פטור מבעיות , אבל עם הרבה כלים ואפשרויות להתאמה אישית . 
אם אתם חושבים על בלוג מקצועי ומחפשים את הפלטפורמה הכי פשוטה ומתאימה - היא פה . 
• רשתות חברתיות אחרות . 
חלק גדול מהנוער והצעירים מעדיפים היום להיות חלק מהמסגרת של רשת חברתית כשהם מקימים בלוג . 
כלי בלוגים ברמות שונות של תחכום וסוגים שונים של שילוב במדיה החברתית , מציעים פייסבוק , SHOX,DEX ומקושרים . 
העיקר זה הקונספציה 
המרכיבים הטכניים של הקמת בלוג , כאשר ישנם כאלה , הם בסופו של דבר החלק הפחות מסובך בכל הסיפור . 
הקמת בלוג באחד מאתרי הבלוגים היא עניין של מה בכך ואפילו הקמת בלוג עצמאי איננה עניין מסובך מדי . 
חשוב הרבה יותר להבין מה אתם עושים , לאן פניכם , מה המטרות שלכם וכיצד אתם מתכוונים לחתור אליהן . 
מה שהכי חשוב היא הקונספציה . 
אם מה שאתם רוצים הוא יומן - אישי אז הקונספציה היא אתם . 
אם אתם אישיות ציבורית , סלב , אז לא צריך יותר מהשם והתמונה שלכם כדי להביא לבלוג שלכם קוראים רבים - וזו בסופו של דבר המטרה העיקרית של רוב הבלוגים . 
אין טעם להופיע על במה ציבורית אם אין צופים . 
אם הבלוג נועד לפרסם אתכם , ליצור עבורכם הזדמנויות מקצועיות , למשוך לקוחות פוטנציאליים או למכור מוצר , זה צריך לבוא לידי ביטוי בשם , בסגנון ובעיצוב . 
כך גם אם אתם רוצים לקדם רעיון או לעסוק בנושא שבנפשכם . 
כמו בעבודה אקדמית , חשוב להתמקד . 
כדי לבלוט וליצור קהל קוראים , עדיף לבחור בנישה מוגדרת היטב ולהתרכז בה . 
אם תחום העניין או ההתמחות שלכם כבר רווי , עדיף לעיתים לצמצם עוד יותר וללכת על בלוג תמטי - שעוסק בנושא צר שגבולותיו ברורים . 
לדוגמה , אם אתם בשלנים חובבים וישנם כבר בלוגים רבים שעוסקים באוכל ומתכונים , אז אולי עדיף לכם להקים בלוג שיתרכז בקינוחים או באפייה , למשל . 
המימד החברתי 
עליכם לזכור שהרשת היא מדיום חברתי , וכמו כל חוג חברתי חדש כדאי שתיכנסו אליה אחרי שלמדתם קצת את השטח ( שימו לב למסגרת " בלוגים שכדאי לבקר בהם " ) . אם אתם רוצים לקבל תשומת לב ולרכוש קהל קבוע של קוראים , עליכם להציע תוכן שיש בו ערך מוסף אמיתי , אבל גם לקיים יחסים עם בלוגים ובלוגרים אחרים - לקשר , להגיב , להשתתף , ולאפשר לאחרים לעשות אותו הדבר אצלכם . 
בלוגים שכדאי לבקר בהם 
מאבד תמלילים . 
הבלוג של יובל דרור ( הארץ , ידיעות ) וחברים . 
ככל הנראה הבלוג הפופולרי ביותר ברשת הישראלית כיום . 
וולווט אנדרגראונד . 
הבלוג של דבורית שרגל ( רייטינג , תפוז ) , עוסק בעולם התקשורת הישראלי . 
ברכה גולשת . 
סקס , סמים ורוקנרול ( ראו הוזהרתם ) עם שימת דגש למצבי הצבירה המקוונים שלהם . 
עונג שבת . 
ידוע במיוחד בזכות אוסף הלינקים השבועי המשובח ( " עונג שבת " ) . רץ על וורדפרס . 
סינמסקופ . 
בלוג מוערך וקריאת חובה לקולנוענים ולחובבי קולנוע . 
בצק אלים . 
בלוג האוכל מעורר התאווה של מאיה מרום , שמדגים איך בלוג וורדפרס יכול להיראות . 
דברים קטנים . 
סוגיות תרבותיות , צרכניות , וחברתיות כבדות משקל . 
וסריגה . 
עוד בלוג תל - אביבי . 
על היחסים המורכבים שבין העיר לתושביה . 
חדשות קידום אתרים . 
מידע חדשותי על ענף מנועי חיפוש , מידע על קידום אתרים ושיווק באינטרנט והרבה הפניות למקורות שימושיים . 
מקס הזועם . 
אולי הדבר הקרוב ביותר בבלוגספירה הישראלית לתוכנית המיתולוגית " ניקוי ראש " . 
לחץ חברתי . 
הבלוג של העיתונאים ( הארץ ) יאיר טרצ'יצקי ויואב ריבק . 
מוקדש לתקשורת ופוליטיקה ונושאים חברתיים . 
חדר 404 . 
הבלוג של עידו קינן ( נענע , NRG , כלכליסט ) , עוסק בתקשורת וטכנולוגיה . 
עליכם להיות חלק מקהילה . 
התחילו בזה שתקשיבו ותלמדו את השפה , את המוסכמות , את יחסי הכוחות בקבוצת ההתייחסות שהכי מתאימה לכם . 
ישנן בבלוגספירה הזמנויות רבות לשתף פעולה . 
לדוגמה , אירוח של בלוגרים אחרים אצלכם או התארחות אצלם ; השתתפות בפרויקטים קבוצתיים , שבהם קבוצה של בלוגים כותבים על אותו נושא ויוצרים ביניהם קישורים ; או הירתמות למטרה משותפת בדרכים נוספות . 
הכי חשוב : היו נדיבים - תנו בכל הזדמנות לינקים לתכנים טובים שרלוונטיים לקוראים ולנושא הבלוג שלכם . 
אחד הפורמטים המעניינים הוא של בלוגים קבוצתיים , שבהם יש יתרון כפול - נטל הכתיבה ( ושאר המשימות הקשורות בבלוג ) מתחלק בין מספר אנשים , ומצד שני כל אחד מביא את יתרונותיו ואת הסגנון הייחודי שלו . 
מומלץ לבקר בכמה בלוגים כאלה ולהתרשם . 
נסו את הבאים : הסיפור האמיתי והמזעזע של , עבודה שחורה , החברים של ג'ורג' , The.co.ils , עוגיות . 
קידום ושיווק הבלוג 
היריעה קצרה מכדי לכסות את הנושא הגדול הזה של קידום ( SEO ) ושיווק בלוג . 
רוב מה שאמרנו בסדרת הכתבות שפרסמנו לאחרונה בנושא זה תקף לכל אתרי האינטרנט וגם לבלוגים . 
הייחוד של בלוגים קשור בעיקר ליתרונות הגלומים ביכולתכם להיות חלק מקהילה , שאחת מתופעות הלוואי שלה היא אספקה מתמדת של לינקים . 
לעזרתם של בלוגרים שרוצים לחשוף ולקדם את הבלוגים שלהם עומדים כמה כלים ייחודיים , בראשם האגרגטורים ( Aggregators ) , אתרים שמפרסמים קישור לבלוג שלכם בכל פעם שאתם מעלים פוסט חדש . 
מומלץ במיוחד לבקר בשניים : Grapes.co.il ו - Blogerim . 
net . 
כל אתרי הבלוגים מבצעים אגרגציה דומה שמעניקה חשיפה מסויימת , שכמובן קטנה ככל שמספר הבלוגים באתר גדול יותר . 
כולם גם מרכזים רשימות מתעדכנות של בלוגים ופוסטים נבחרים , על בסיס פופולריות או בחירה של עורך . 
אלו מקורות לא אכזבים לתנועה , בתנאי שהבנתם איך הם עובדים והשכלתם להיכנס אליהם במינון ובצורה הנכונים . 
את הקוראים שמגיעים אליכם , כדאי " לשמר " באמצעות מנגנון רישום לקבלת עדכונים בדואר אלקטרוני ובאמצעות אפשרות רישום פשוטה ל - RSS ( הדרך הכי טובה לעשות את זה היא עם הכלים הייעודיים של Feedburner . 
com , שנרכש אשתקד על - ידי Google 
כל מה שחשוב לדעת על איחוי המחשב שלכם 
דפרגמנטציה ( " איחוי " ) של תוכן הדיסק הקשיח היתה ונותרה אחת ממשימות התחזוקה החיוניות ביותר , ובין אלה שהכי משפיעות על ביצועי המחשב . 
הפעם נסביר מהי , מדוע היא כל - כך חשובה , ונציג את הדרכים העיקריות והכלים הבולטים שיכולים לשמש אותנו כדי לבצע אותה 
26 שנים לאחר המצאת ה - PC , הדיסק הקשיח נותר אמצעי האחסון החשוב והנפוץ ביותר והוא צפוי להשאר כזה עוד שנים . 
הדיסקים החדשים אמנם מהירים משמעותית מאלו שראינו בתחילת העשור , אבל זמן הגישה האקראית ( Random Access Time ) שלהם עדיין נמצא שישה סדרי גודל מתחת לרכיבי הזיכרון . 
הדיסק הקשיח , בתור רכיב בעל חלקים נעים , תמיד יהיה איטי יותר . 
ירידת ביצועי הדיסק לאורך השימוש במחשב יכולה להפוך את מכונת הביצועים הכי משוכללת לעגלה . 
זו אחת הסיבות המרכזיות לפגיעה בביצועי המחשב לאורך זמן , והפתרון היחיד עבורה הוא דפרגמנטציה , איחוי בעברית . 
מהם פיצול ודפרגמנטציה ? 
פיצול קבצים ( פרגמנטציה , File Fragmentation ) הוא תופעה שקיימת בכל דיסק ועם כל מערכת הפעלה , אם כי במידה שונה כאשר משתמשים במערכות קבצים שונות . 
זהו מצב שבו הקבצים המאוחסנים בדיסק מפוצלים לחלקים רבים , מה 
שפוגע בביצועי הכתיבה והקריאה לדיסק וממנו . 
רוב מערכות הקבצים מנהלות את הכתיבה לדיסק באופן דומה : כאשר מתבצעת פעולה של שמירה או עדכון קובץ , מערכת ההפעלה מחפשת את המקום הפנוי הראשון בדיסק , ומאחסנת אליו . 
אם נגמר המקום , היא מחפשת את המקום הפנוי הבא וממקמת בו את המשך הקובץ , וחוזר חלילה . 
במצב שבו כל שטח הדיסק הפנוי לכתיבה מאורגן כבלוק רציף אחד , הקובץ שנשמר יאוחסן במקום אחד . 
אבל אחרי כתיבה ומחיקה של קבצים רבים זה כבר לא המצב ; קבצים שונים שנמחקו משאירים " חורים " , והקבצים חדשים שנשמרים לדיסק ממלאים אותם ומתפצלים אגב מעשה . 
תהליך הקריאה של קובץ מפוצל יהיה באופן טבעי ממושך יותר , כי הוא ידרוש תנועה ארוכה יותר של ראשי הקריאה - כתיבה על - מנת לקרוא את חלקי הקובץ השונים המפוזרים על הצלחות המגנטיות . 
עם הזמן קבצים שונים שמאוחסנים בדיסק עלולים להתפצל למאות ואלפי רסיסים , והירידה בביצועים מורגשת יותר ויותר . 
איחוי קבצים הוא תהליך שמתקן את הבעיה . 
הקבצים שבדיסק מאורגנים מחדש בצורה רציפה , עם או בלי ארגון מחדש של האזורים הפנויים לכתיבה ( Free Space Defragmentation ) כבלוק רציף . 
סביבות Windows מגיעות עם כלי דפרגמנטציה מובנה , אותו מיקרוסופט ממליצה להפעיל בזמנים קצובים כדי לצמצם את תופעת הפיצול . 
כלי צד - שלישי רבים מציעים יכולת דומה , ולעיתים קרובות טובה יותר . 
איך ומתי לבצע דפרגמנטציה ? 
רמת הפיצול של הקבצים נקבעת על פי סוג השימושים והאינטנסיביות שלהם , ולכן קשה להגדיר תדירות רצויה של איחוי . 
בחלק מהמחשבים מספיק לאחות פעם בחודש או פחות ; באחרים איחוי שבועי הוא ממש הכרחי . 
Windows , וכל כלי האיחוי המקצועיים , מאפשרים לתזמן פעולות דפרגמנטציה כדי לבצע אותן בקביעות - בלי שתצטרכו לזכור לעשות זאת . 
ככלל , עדיף לאחות לעיתים קרובות - אין דבר כזה כמו איחוי מיותר , כי במקרה שאין מה לאחות התוכנה בה תשתמשו פשוט תדווח שאין צורך באיחוי . 
תהליך הדפרגמנטציה עשוי לארוך זמן רב ( במיוחד אם משתמשים בכלי המובנה ב - Windows ) . הסיבוכיות של התהליך עולה הנדסית עם הגידול ברמת הפיצול , ולכן אם מבצעים איחוי לעיתים תכופות מבזבזים על זה הרבה פחות זמן . 
רוב התוכנות , אגב , מדווחות שאין צורך באיחוי אם רמת הפיצול היא של % 5 או פחות . 
זה לא תמיד נכון , משום שמספיק שבאותם % 5 מסתתרים כמה קבצים אסטרטגיים ( לדוגמה , קובצי מערכת שנקראים או מעודכנים לעיתים קרובות ) כדי שהפגיעה בביצועים תהיה גדולה יחסית . 
כעיקרון , מומלץ לבצע איחוי לפני כל פעולה שמעתיקה לדיסק קבצים רבים - כמו התקנת תוכנה חדשה , עריכת וידאו , וכדומה . 
גם שיתוף קבצים אינטנסיבי יוצר לעיתים קרובות פיצול בקצב די מהיר . 
תוכנות מסויימות ( כמו Defraggler או PerfectDisk שנזכיר בהמשך ) מאפשרות לבצע איחוי של קבצים או תיקיות ספציפיים . 
לתכונה כזו יש יתרון כאשר אתם יודעים שביצעתם פעולה שגרמה לפיצול , או אם אתם רוצים לשמור על רמת ביצועים גבוהה של המחשב בכל זמן באמצעות איחוי תכוף אך ממוקד של קבצים ותיקיות אסטרטגיים . 
שימוש במאחה הדיסק 
כלי הדפרגמנטציה הפשוט והזמין ביותר הוא מאחה הדיסק ( Disk Defragmenter ) של Windows . 
כדי להריץ אותו נכנסים ל - Accessories - System Tools בתפריט התוכניות ( התחל - תוכניות - עזרים - כלי מערכת ) . אחרי שמריצים את התוכנה כל מה שנשאר לעשות הוא לבחור בכונן הרצוי , להקליק על Defragment , ולשכוח מהעניין לכמה דקות עד כמה שעות . 
אם זו הפעם הראשונה שאתם מבצעים איחוי , אז כדאי להקדים לו גיבוי של המידע שלכם - זה בכלל רעיון טוב לפני כל איחוי משמעותי , בהתחשב בזה שמדובר בתהליך שכרוך לעיתים בהזזה של כל הקבצים בדיסק . 
הגירסה של מאחה הדיסק שמגיעה עם Vista מצויידת , משום מה , בממשק מצומצם שיספק לכם הרבה פחות מידע על מה שמתרחש וגם הרבה פחות שליטה . 
אם תרצו , תוכלו לגשת לתיקיית Windows-System32 ולהריץ את Defrag . 
exe משורת הפקודה ( עובד גם ב - XP ) : 
• כדי לבצע ניתוח ( Analysis ) של מצב הדיסק השתמשו בפקודה הזו ( עבור הכונן C ) : 
defrag c : - a - v 
• כדי לבצע דפרגמנטציה רגילה של הדיסק ( כמו ברירות המחדל של Vista ) השתמשו בפקודה הזו : 
defrag c : - v - r 
כדי לשנות את ברירות המחדל , ולאחות קבצים שמפוצלים לחלקים גדולים מ - MB , 64 הסירו את המתג " - r " . 
• כדי לראות את התחביר המלא השתמשו בפקודה 
defrag - ? 
כלי צד - שלישי ופתרונות נוספים 
מלבד התהליך הבסיסי של איחוי הקבצים ו - או איחוי המקום הפנוי בדיסק , תוכנות הדפרגמנטציה השונות מציעות מגוון רחב של תכונות וטכנולוגיות שלא קיימות במאחה הדיסק של מיקרוסופט . 
חלק מהן יודעות למקם מחדש את הקבצים בדיסק , 
באופן שישפר את ביצועי המחשב לרמה גבוהה יותר מזו שהגיע אליה כשהיה חדש . 
התוכנות המסחריות , מציעות היום כלים לתזמון פעולות איחוי קבועות , לאיחוי ברקע במהלך העבודה , איחוי של קבצים ספציפיים לרבות קובצי מערכת , ועוד . 
התשובה לשאלה באיזה תוכנת דפרגמנטציה מומלץ להשתמש אינה טריוויאלית . 
מבחנים השוואתיים לתוכנות דפרגמנטציה שונות הראו שהן משיגות - באופן לא עקבי - הישגים שונים בקיצור זמן האתחול של המחשב , הרצת יישומים , או זמני הקריאה והכתיבה של קבצים גדולים . 
האמת היא שפחות חשוב במה תשתמשו מאשר עצם זה שתשתמשו . 
אם התעוררתם באיחור , ויש לכם דיסק מפוצל באחוזים גבוהים , אולי תעדיפו להתקין אחד מהכלים המקצועיים שנזכיר בהמשך - אפילו בגירסת התנסות לזמן מוגבל - כדי " לעשות סדר " , ואז תמשיכו להשתמש באחד מהכלים החופשיים . 
במקרה הזה , ובכל פעם שאתם עושים דפרגמנטציה , חשוב להתחיל אותה בבדיקה של מערכת הקבצים , באמצעות CHKDSK או כלי אחר . 
יש כאלו בכל חבילות העזרים , ובכל כלי הדפרגמנטציה המסחריים . 
בכל מקרה , כדאי להיות ריאליים ולא לצפות מהדפרגמנטציה שתחולל קסמים . 
Diskeeper 2008 
Diskeeper היא תוכנת הדפרגמנטציה הנפוצה בעולם , ומהרבה סיבות טובות . 
החל בכך שהחברה שמאחוריה קיימת מאז , 1981 וכלה בזה שחלק גדול מלוחות - האם של אינטל ויצרנים אחרים סופקו בשנתיים האחרונות עם גירסאות OEM שלה . 
Diskeeper היא גם תוכנה ידידותית ופשוטה מאד לתפעול , שמיישמת מספר גדול של טכניקות איחוי ייחודיות , יודעת להתמודד עם איחוי בתנאים של חוסר מקום פנוי בדיסק ולאחות קבצי מערכת , כוללת אפשרויות תזמון נוחות ואפשרות לדפרגמנטציה ברקע , ועוד ועוד . 
בקיצור : אם קיבלתם אותה עם המחשב - תשתמשו בה . 
רישוי : מסחרית ( 30 - 100 דולר ) . גירסת התנסות ל - 30 יום . 
נפח הקובץ : 11.8MB 
להורדה 
בעד : מהירה ויעילה , ממשק ידידותי . 
נגד : עושה עבודה טובה , אבל לא מאפשרת למשתמש יותר מדי שליטה באופן הפעולה שלה . 
O&O Defrag 10 
תוכנת הדפרגמנטציה הגרמנית הזו נפוצה מאד באירופה ומתחילה לקבל הכרה גם במקומות אחרים בעולם . 
היא תומכת בהרבה תכונות ושיטות דפרגמנטציה , כולל איחוי ברקע , איחוי של קבצי מערכת בזמן האתחול , איחוי שכולל מיון מחדש של הקבצים בדיסק לפי שם , תאריך או תדירות שימוש ועוד . 
היא מהירה במיוחד , ידידותית ומאפשרת שליטה הדוקה במאפייני האיחוי , כולל אפשרויות תזמון שונות . 
רישוי : מסחרית ( 25 - 45 דולר ) . גירסת התנסות ל - 30 יום . 
נפח הקובץ : 12.6MB 
להורדה 
בעד : הרבה תכונות , גישה להגדרות , מהירה מאד , זולה יחסית . 
נגד : פחות תכונות מתקדמות בהשוואה למתחרות המסחריות . 
Norton SpeedDisk 
כלי הדפרגמנטציה הוותיק של Norton Utilities עדיין משווק כחלק מחבילת Norton SystemWorks , כיום בגירסת 2008 . 
בעבר הוא היה הכלי היעיל , המהיר והאמין בתחום , וכחלק מהחבילה של סימנטק הוא עדיין מכלי הדפרגמנטציה הנפוצים ביותר בעולם . 
בגירסה הנוכחית הוא מציע קצת פחות שליטה באפשרויות האיחוי , אבל יעשה את העבודה . 
רישוי : מסחרי ( 50 - 100 דולר ) . גירסת התנסות ל - 15 יום . 
נפח הקובץ : 120MB 
להורדה 
בעד : כלי וותיק ואמין , חלק מחבילת עזרים מקיפה . 
נגד : מעט שליטה בהגדרות . 
TuneUp Utilities 2008 
הגרסה האחרונה של חבילת העזרים החביבה הזו כוללת כלי דפרגמנטציה חדש בשם TuneUp Drive Defrag . 
זהו כלי פשוט מאד , שלא מספק גישה להגדרות מתקדמות וישאיר את המשתמשים המקצועיים כשחצי תאוותם בידם . 
מצד שני , הוא עושה את העבודה - ועושה אותה לא רע . 
בתור חלק מפתרון מלא לתחזוקת המחשב , זו בחירה יותר מסבירה . 
רישיון : שיתופי ( 50 דולר ) גירסת התנסות לא - מוגבלת בזמן . 
נפח הקובץ : 13.4MB 
להורדה 
בעד : חלק מחבילת עזרים מצוינת שתרוץ גם על מחשב חלש . 
מודול הדפרגמנטציה בסיסי אבל יעיל . 
נגד : אין שליטה בהגדרות האיחוי . 
System Mechanic 7.5.4 
חבילת העזרים של iolo האמריקנית כוללת כלי דפרגמנטציה מתוחכם יחסית , שמצטרף להרבה מאד כלים חזקים אחרים . 
אנחנו לא חסידים גדולים של System Mechanic בגירסאות האחרונות - לדעתנו השינויים בממשק לא מוצלחים , קצב ההתפתחות של המוצר הפך איטי מאד , וברירות המחדל של חלק מהכלים שלו קצת תמוהות . 
בכל אופן , החבילה הזו עדיין מציעה כמה כלים חזקים ותוכנת הדפרגמנטציה שלה גם נראית טוב וגם מספקת גישה לכמה הגדרות מתקדמות . 
רישוי : שיתופית ( 50 דולר ) . גירסת התנסות ל - 30 יום . 
נפח הקובץ : 16.57MB 
להורדה 
בעד : כלי דפרגמנטציה יעיל ומתוחכם יחסית שמוקף בהרבה עזרים מתוחכמים אחרים . 
נגד : ממשק לא מוצלח . 
לא מציעה יתרונות גדולים מספיק בדפרגמנטציה כדי להעדיף אותה על הפתרונות החופשיים . 
Piriform Defraggler 1.01beta 
Defraggler הוא מוצר דפרגמנטציה של חברת Piriform , המפתחת של תוכנת CCleaner לניקוי המחשב שזוכה לפופולריות רבה . 
Defraggler מבוססת על קונספציה דומה : היא פשוטה לתפעול , קומפקטית , זריזה , יעילה וחינמית לגמרי . 
למרות שמדובר עדיין בגירסת בטא , היא יציבה מאד וזוכה לביקורות מעולות . 
ההתמחות הייחודית של Defraggler היא באיחוי קבצים בודדים , למרות שהיא יודעת גם לאחות דיסקים שלמים . 
היא תאתר במהירות ותציג לכם את הקבצים המפוצלים בדיסק שתבחרו , ותאפשר לכם להחליט מה וכמה לאחות . 
מדובר אמנם בתוכנה די בסיסית , אבל סימפטית מאד ומומלצת . 
רישוי : Freeware . 
נפח הקובץ : 372KB 
להורדה 
בעד : קלילה , מהירה וחינמית . 
תומכת בכונני USB , נוחה לאיחוי קבצים בודדים . 
נגד : אין אפשרויות תזמון . 
לא מטפלת בקבצי מערכת . 
SysInternals Contig / PageDefrag 
SysInternal היא חבילה של עזרי מערכת וכלי דיאגנוסטיקה מתקדמים של מפתח עצמאי בשם מרק רוזינוביץ' . 
היא נרכשה בסוף 2006 על - ידי מיקרוסופט , אבל ממשיכה להתפתח ואפשר להוריד אותה מהרשת בגירסה מעודכנת מינואר 2008 . 
SysInternals כוללת שני כלי דפרגמנטציה שימושיים . 
הראשון , Contig , הוא כלי שמתבסס על מודול הדפרגמנטציה המובנה ב - Windows , בתוספת של כמה פונקציות ומתגים מתוחכמים שלא קיימים בכלי המקורי . 
הוא ניתן להפעלה רק משורת - הפקודה ולכן אינו ידידותי במיוחד , אבל הוא די יעיל . 
כלי נוסף שכלול בחבילה הוא PageDefrag , שמבצע דפרגמנטציה לקבצי מערכת אותם רוב התוכנות לא יודעות לאחות , כמו pagefile.sys ו - Hiberfil . 
sys . 
לכלי הזה דווקא יש ממשק GUI והפעלתו פשוטה מאד . 
רישוי : Freeware . 
נפח הקובץ : 8MB 
להורדה 
בעד : תכונות מתקדמות , כלים בטוחים לשימוש , אפשרות ייחודית לאיחוי קבצי מערכת 
נגד : לא ידידותית . 
WinContig 0.78 
זוהי תוכנה חדשה יחסית , אבל די יעילה , זוכה לביקורות טובות והיא וחופשית לגמרי . 
WinContig , בדומה ל - Contig של SysInternal שהיוותה כנראה השראה לשמה , משמשת בעצם כממשק מתוחכם לכלי הדפרגמנטציה המובנה של Windows . 
זוהי תוכנה ניידת ( Portable ) שאינה דורשת התקנה , לא שותלת קבצים בתיקיות Windows ולא מבצעת רישומים ל - Registry . 
אפשר להשתמש בה משורת הפקודה או מממשק GUI נוח . 
WinContig יודעת לבצע איחוי מהיר או " חכם " , כשיתרון השיטה השנייה הוא בכך שלקבצים המאוחים נבחרים מיקומים אופטימליים ( החיסרון הוא זמן ביצוע ארוך יותר ) . יש לתוכנה גם מנגנון דיווח ידידותי , שמאפשר לראות אילו קבצים מפוצלים ועד כמה ולבחור לאחות רק את הקבצים בהם אתם רוצים . 
ניתן גם לשמור פרופילים , בהם תגדירו קבצים ותיקיות קבועים אותם תאחו לפי צורך . 
רישוי : Freeware . 
נפח הקובץ : 280KB 
בעד : חופשית , אפשרות לאחות קבצים בודדים , ממשק שורת - פקודה וגם GUI , ניהול פרופילים 
נגד : מבוססת על מודל הדפרגמנטציה של Windows ולכן איטית יחסית 
תערוכת CeBIT 2008 
על כמה מהביתנים הבולטים מתערוכת CeBIT 2008 בגרמניה , על אוברקלוקינג , לוחות אם , ועל ההשקה הגדולה של AMD 
דוכנים יוקרתיים ומפוארים , מחשבי על המציגים את פועלם על מסכי ענק , אנשי שיווק מחויטים ולא מעט השקות מוצרים מרתקות , כל אלה היו מנת חלקם של המבקרים בתערוכה הגדולה בעולם , שהכילה השנה לא פחות מ - חברות מציגות מ - 77 מדינות שונות . 
עם זאת , עניין החברות ב - CeBIT פוחת משנה לשנה , וזאת לאחר נקודת השפל בתערוכה אשתקד , בה הציגו מעט מעל 6,000 חברות ב - 36 אולמות שונים . 
האירוע השנה עמד בסימן שמירה על הסביבה . 
כמעט בכל ביתן אשר ביקרנו בו התנוסס בגאון שלט המצהיר על טכנולוגיה חדשנית כזו או אחרת שתגרום למהפכה בצריכת האנרגיה או פליטת החום . 
ניכר כי מהפכת אל גור פרצה גבולות חדשים והגיעה לתחום המחשוב והטכנולוגיה , ובתגובה מרכזות היצרניות מאמצים ומשאבים רבים למען המטרה . 
עם זאת , רק הזמן יגיד אם אכן מדובר במהפכה אמיתית או בעוד טרנד עכשווי פופוליסטי שהתאגידים מנצלים לטובתם . 
אנו נשאיר את הפרשנות לכם , הקוראים , ולא ניכנס בעצמנו לעובי הקורה , אך רק נצביע על האירוניה שברצון לשמור על הכדור ירוק בעוד שביקורת מבחוץ ומבפנים מופנית כלפי תהליכי הייצור במזרח , חוסר הפיקוח וניצול העובדים . 
אוברקלוק ומודינג 
מגמה מתחזקת נוספת היא החשיפה לתחום האוברקלוק והמודינג . 
מומחי אוברקלוק בעלי שם עולמי גויסו על ידי מספר חברות למטרה אחת - ניסיונות שבירת שיאי עולם בתוכנות בנצ'מארקינג המוכרות ועל ידי כך משיכת קהל לביתן . 
בעוד שבשנים האחרונות ראינו כיצד מגמה זו הולכת ומתעצמת , הפעם היא הפכה מתופעה צדדית ומרתקת למרכז העניינים . 
גם חובבי המודינג לא נשארו מקופחים , ומספר יצרניות שיתפו פעולה עם גורמים מהתחום שביצעו עבודות אומנות ואף סיפקו אמצעי קשר לאלה המעוניינים במארז מושקע ומותאם אישית . 
למרות ההיענות הרבה מצד הצרכנים והעיתונות , היצרניות לא חלקו את אותה ההתלהבות באירוע . 
לתערוכה אומנם הגיעו כ - מבקרים ומתוכם כ - אזרחי מדינות אחרות , אך מספר ההשקות הרועשות ומסיבות העיתונאים היה קטן מתמיד . 
ניתן לציין לחיוב רק את אירוע ההשקה של AMD , שהרשימה בנוכחותה באירוע לאחר תקופת יובש אפופת מסתורין . 
המתחרות הגדולות NVIDIA ואינטל בחרו שלא לבצע השקות דומות , וזאת למרות שבשבועות הקרובים אנו צפויים להכיר את מוצריהן החדשים , שרובם אף הוצגו בתערוכה דרך יצרניות החומרה . 
אוברקלוקר בטירוף עם חנקן נוזלי 
ערכות שבבים ולוחות אם 
לצערנו , תערוכת CeBIT השנה הפתיעה במיעוט ההשקות והחידושים שהיא הציגה . 
כאמור , להוציא AMD , בחרו באינטל וב - NVIDIA שלא להציג אף טכנולוגיה חדשה באירוע , למרות שבשבועות הקרובים צפויות השקות ' שקטות' מבית שתי היצרניות - הן בזירת ערכות השבבים והן בזירת כרטיסי המסך . 
למרות מגמה זאת , ערכות השבבים הבאות למערכות אינטל ( X48 , 45P/G , 43P/G , 790i , i 750 ) , לרבות ערכת השבבים של NVIDIA שהושקה כבר בדצמבר האחרון ( i 780 ) הוצגו לראווה בדוכנים של מרבית יצרניות הלוחות . 
מצב דומה ראינו עם ערכות השבבים מבית NVIDIA למערכות מבוססות מעבדי AMD , ובפרט ה - Phenom . 
מערכות אלה כללו לוחות המשתמשים במגוון הצ'יפסטים של היצרנית - 750a , a 730 , a 720 ו - a . 
780 ההשקה הגדולה היחידה בתערוכה השנה היתה שייכת ל - AMD , שהשיקה את ערכות השבבים החדשות לשוק המיינסטרים - 780G/V . 
ראו ראיון בנושא לוחות האם של AMD . 
GIGABYTE ממשיכה להתרחב 
החברה הטייוואנית , שזכתה בארצנו לפופולריות עצומה בזכות מגוון מוצריה המשתלמים , הציגה מכל טוב בתערוכה , מכל מה שיש ברשותה להציע . 
מבין כל החברות אשר השתתפו בתערוכה , אחד מהדוכנים הגרנדיוזיים והמפוארים ביותר היה של GIGABYTE הנחשבת למתחרה המסוכנת ביותר של ASUS הן בתחום לוחות האם והן בתחום כרטיסי המסך , תחומים בהן השקיעו שתי החברות הון תועפות . 
בבואנו לחזות בביתנה של GIGABYTE בתערוכה , הדבר הראשון שתפס את עינינו הוא לוחות האם הרבים . 
נראה כי GIGABYTE שמרה על שיטת ה 
מיתוג המסורתית שלה , המקלה על לקוחותיה לדעת בדיוק על איזו ערכת שבבים מבוססים אותם לוחות אם , מי מבין הלוחות הוא חוד החנית ומי מהם מיועד לקהל יעד רחב יותר . 
כצפוי , גם השנה ראינו מגוון רחב של לוחות אם למעבדי אינטל המבוססים על ערכות השבבים P35 , X38 , P45 ו - X48 לשוק הזרם המרכזי ולשוקי האקסטרים , ו - G31 , G35 ו - G45 לשווקים התקציביים יותר . 
בנוסף ראינו מספר לוחות אם המיועדים למעבדי Phenom מבית AMD המבוססים על ערכת השבבים G 780 ועל גרסאותיה השונות של ה - 790 לפלחי השוק הגבוהים יותר . 
גם ערכות השבבים של NVIDIA תפסו מקום ברשימה האדירה של לוחות האם החדשים ש - GIGABYTE הציגה בתערוכה , אם כי רובן ככולן היו מיועדות לשוק הגבוה , בו ידוע כי NVIDIA מצטיינת . 
למקרה שמחירי זיכרונות ה - DDR3 לא ירדו בתקופה הקרובה , חיסנה את עצמה GIGABYTE מתקלות והשיקה ללוחות ה - X 48 שלה גם גרסאות המיועדות להכיל זיכרון DDR2 במהירות של עד 1200MHz . 
שימו לב כי מרבית לוחות האם החדשים של החברה תומכים בתכונה חדשנית אותה הציגה החברה אשתקד - Dynamic Energy Saver . 
תכונה זו מסייעת למערכת המחשב לחסוך בהספק , תוך שמירה על ביצועים אופטימליים . 
גם כרטיסי המסך מתוצרתה לא קופחו . 
בלט לעינינו במיוחד GV-NX88T512HP שמצויד באחד מגופי הקירור הפופולריים ביותר בעולם לכרטיסי ה - GT8800 - VF2000 מבית Zalman . 
כרטיס זה זכה , בזכות גוף הקירור המוצלח ומחירו הנמוך יחסית , בפופולריות עצומה בקרב הצרכנים , הן בחו"ל והן בארץ . 
מגפת אל גור הכתה השנה ב - CeBIT 
ASUS - מניידים ועד לוחות 
כמעט מיותר להזכיר שחברת ASUS הינה אחת מיצרניות החומרה הוותיקות בתחום , ואחת הגדולות מביניהן . 
מיום היווסדה היא זכורה לטובה בשל מגוון מוצריה והיותה מובילה טכנולוגית . 
אומרים שעל איכות לא מתפשרים , ומכאן אין פלא שהחברה אינה מתמקחת על מחיריה , וממשיכה בייצור מוצרים יקרים ויוקרתיים לשוק הגבוה . 
למעשה ASUS היתה מהראשונות שהיגרו מתחום החומרה לתחומים אחרים , מהלך שלא בכל המקרים צלח , אך גם שם צברה היצרנית פופולריות שאינה מוטלת בספק . 
בשוק הניידים , לדוגמה , היא הצליחה להתבסס בשנים האחרות בעיקר בשל מוצרי השוק הגבוה שלה , אך בשנה האחרונה פתחה בקמפיין חדש לפרסום מוצרה החדש Eee , שהיווה דווקא פתרון נייד שאמור להתאים לכלל המשתמשים . 
באמצעות מסך קטן במיוחד ( 7 אינץ' בלבד ) , מערכת הפעלה מבוססת לינוקס וכונן SSD בנפח של 4 או 8 גיגהבייט ( תלוי בדגם ) הצליחה החברה ליצור סטנדרט חדש בתחום הניידים , שכיום מנסות רוב היצרניות לחקות . 
בסדרת לוחות האם R.O.G לגיימרים בחרה היצרנית להמשיך עם הדגמים המצליחים ולהוציא לוחות בגרסה שנייה שמבוססים על ערכות השבבים היוקרתיות של NVIDIA ואינטל . 
ה - Rampage ( שמבוסס על X48 ) יאפשר שימוש בזיכרונות DDR2 ובכך יהיה רלוונטי גם ללקוחות שאינם מעוניינים להשקיע סכום נכבד בזיכרונות DDR3 שעדיין לא פתחו דלתם לעולם הזרם המרכזי . 
קורסאיר מציגה זיכרון עם שרירים 
ענקית הזיכרונות וספקי הכוח עשתה שרירים בתערוכת CeBIT האחרונה והראתה שלה יש את הכי גדול . 
היא חשפת את הזיכרונות החדשים שלה , הספקים הראשונים שלה בקו האלף וואטים - וכמובן כונני הפלאש הניידים שלה , שהותאמו במיוחד לחיילים . 
קורסאיר , שמוכרת לכולנו בזכות הרצון העז להיות יצרנית הזיכרונות בעלי התדר הגבוה ביותר , ומנסה להוכיח זאת ללא הרף בתערוכות המחשבים הגדולות , מראה שהכל אפשרי , עם קצת אוברקלוק . 
בביתן של קורסאיר נתקלנו בזיכרונות מסוג DDR3 , שמומהרים לתדר של 2133 מגה - הרץ . 
הזיכרונות הומהרו בתערוכה כדי לחשוף את שריריה של קורסאיר , ולדבריה אין בכוונתם להתחיל בזמן הקרוב בייצור זיכרונות בתדר כה גבוה , וכי ייקח זמן רב עד להגעתם של זיכרונות עם תדר עבודה אסטרונומי שכזה , 2133 מגה - הרץ , למדפים . 
כהמשך לתצוגת הראווה של החברה , קורסאיר הציגה זיכרונות מסוג DDR2 שהומהרו לתדר של 1250 מגה - הרץ . 
ניתן לראות את הרצון העז של קורסאיר להתברג ברשימה באמצעות זיכרונות בתדרים שלא היו קיימים כמעט עד היום . 
צעד זה , כמובן , רק מגדיל את התחרות בשוק ומעודד חברות נוספות לייצר זיכרונות בתדרים גבוהים . 
בנוסף לזיכרונות המומהרים שהוצגו בתערוכה , הציגה קורסאיר גם כמה סטים מעניינים במיוחד , שלשם שינוי זמינים לקהל הרחב . 
הסט הראשון הוא של שני זיכרונות בנפח של 2 ג'יגה - בייט שמחוברים במקביל , עובדים בתדר של 1100 מגה - הרץ , ובנוסף לתדר , הזיכרונות פועלים בתזמונים מצוינים של 5 - 5 - 5 - 15 . 
מלבד זאת , מקורות מקורסאיר מסרו כי בקרוב יוכלו הצרכנים לרכוש גם סטים בנפח כולל של 4 גיגה - בייט שפועלים בתדר של 1142 מגה - הרץ , התדר המקסימאלי שמותאם בצורה טובה לתזמונים הפנימיים של בקר הזיכרון . 
חוץ מזיכרונות הציגה השנה קורסאיר בביתנה גם את ספקיה , הידועים בזכות השקט שלהם , ובזכות אמינותם . 
את הספקים של קורסאיר ניתן לחלק לשתי סדרות : הראשונה , HX שמיועדת לשוק הגבוה , והשנייה VX שמיועדת לשוק הנמוך יותר . 
במהלך התערוכה הציגה קורסאיר את ספק הדגל שלה , מהסדרה העילית של החברה , בהספק של 1000 וואט . 
לפי החברה , זהו הספק היחיד שמספק 1000 וואט ומאושר לתמוך ב - Three Way SLI , מערך ה - SLI המשולש של NVIDIA . 
בנוסף לספקי הכוח ולזיכרונות אותם הציגה קורסאיר בתערוכה , הופתענו לראות כונני פלאש ניידים מסדרת השטח של החברה , שבאופן מסתורי הותאמו במיוחד לשימוש צבאי . 
כונני הפלאש הניידים מסדרת השטח של החברה בנויים בתוך מארז הדומה לפנס אלומיניום עמיד , שמטרתו העיקרית לאטום את הזיכרון עצמו מפני מים ( עד לעומק של 100 מטרים ) ולהגן עליו מפני זעזועים ומכות שעלולות לפגוע בתפקודו התקין . 
מארז זה מזכיר במקצת את זיכרונות הטיטניום של סאנדיסק , אולם המארז של קורסאיר נראה חזק ומאסיבי בהרבה . 
עוד קצת חנקן נוזלי לא יזיק 
אוברקלוקינג אמרנו ? 
אין זה סוד שתעשיית האוברקלוק הולכת וגדלה מדי שנה , וה ' תורה ' המחתרתית שהיתה ידועה רק למתי מעט הפכה בשנים האחרונות לנחלת הכלל , או לפחות לנחלת הרוב . 
גם אם אינכם יודעים את רזי תהליך ההמהרה , בוודאי שמעתם בעבר את המושג וביררתם את משמעותו . 
עם הצטרפות כלל יצרניות החומרה למהפכה , ובפרט הודות לתמיכתן בגלוי של ענקיות המעבדים אינטל ו - AMD האוברקלוק כיום הינו תחום ידוע בציבור ופופולרי בקרב חובבי המחשבים באשר הם . 
יצרניות החומרה החליטו לקפוץ על הגל , ומעבר להשקות מוצרים מתוקשרות , דרייברים מיוחדים וגרסאות BIOS משופצרות שמטרתן היחידה היא לתרום למאמץ ההמהרה - גילו כולן את הפוטנציאל שבהצגת התהליך עצמו בריש גלי . 
מתברר שחבורה של מטורפים המצוידים בקונטיינרים של חנקן נוזלי ומנסים לשבור שיאי עולם במבחני ביצועים - זו ההצגה הכי טובה בעיר . 
מתערוכה לתערוכה אנו רואים יותר ויותר דוכני ' אוברקלוק ' שכאלה , והשנה בגרמניה בהחלט חזינו בשיא , כאשר באולם אחד ניסו לשבור שיאי עולם בשלוש עמדות שונות , שבהן ניצבו האוברקלוקרים המפורסמים בעולם . 
לאורך כל ימי התערוכה כמעט ולא היה ניתן להתקרב למרכז העשייה , עקב ההתקהלות הרבה מסביב לדוכנים . 
בשעות שאחרי סגירת הדלתות הרשמית המשכנו להסתובב באזור ולמדנו להכיר את החבר ' ה . 
בעיניים אדומות ומעט דומעות , כמעט ללא מזון או שתייה ( פרט לממתק פה ושם שעבר הקפאה מהירה באמצעות החנקן הנוזלי ) , המשיכו הקבוצות במבחני הביצועים ובניסיונות לשבור את שיאי העולם עד שעות הבוקר המוקדמות . 
בין ההישגים : האוברקלוקר Steven Tyrou וחברים השיגו תוצאה של 27,318 ב - 3DMark06 ( גבוה אך לא שיא ) על פלטפורמת Skulltrail המכילה שני מעבדים מרובעי ליבה , כאשר את כל הליבות יחדיו הצליחה הקבוצה של סטיבן להמהיר ל - GHz . 
5.25 המחשב כלל גם מערך CrossFireX של שני כרטיסי 3870X2 מבית AMD/ATI עם קירור אוויר . 
האוברקלוקר No - Name הצליח לשבור את שיא העולם ב - DMark06 3 בתערוכה . 
השיא החדש נקבע על כ - נקודות , אך כבר הספיק להישבר מחדש על ידי האוברקלוקר hipro5 בימים שלאחר התערוכה . 
קבוצת Foxconn להגיע לתדר מעבד של 5.8GHz עם מעבד QX 9650 ולקבוע תוצאה מכובדת של 31,200 ב - DMark06 . 
3 
גאווה טכנולוגית לאומית 
הטכנולוגיות , החברות והאנשים הישראליים , שפיתוחיהם מעצבים את חיינו הדיגיטליים . 
החל משיחות VoIP ומנגנוני דחיסה וכלה בפיסות סיליקון וחומות אש . 
כתבה עם גאווה לאומית 
כתבה זו אינה הוויקיפדיה של תעשיית ההייטק בישראל . 
יתכן שצריך ספר או אינדקס מתומצת בכדי להתייחס לכל הפיתוחים הטכנולוגיים עליהם שוקדים מרכזי מחקר ופיתוח בישראל , חברות ישראליות וחוקרים ישראלים בארץ ובחו"ל . 
עוד ליום העצמאות 
כך היינו - 60 אבני הדרך החשובות בתחום ההורות 
נוסטלגיה ישראלית - פרויקט שיחזיר אתכם אחורה 
בשר טחון - מדריך למנגליסט המשקיע 
חידון ה - 60 - עונים וזוכים בפרסים 
החלטנו להתמקד בטכנולוגיות להן יש השלכה ישירה על חיינו בעולם דיגיטלי וממוחשב , וגם אז נאלצנו להותיר חלק לא מבוטל של המועמדות מחוץ לרשימה , מחמת חוסר מקום . 
אל הגמר הגיעו כמה טכנולוגיות שהשפעתן על עולם המחשוב ( ולעיתים גם על התל"ג של מדינת ישראל ) דרמתית . 
חלקן שינו את חוויית השימוש במחשב וברשת . 
אחרות כשלו בדרך , אך הניחו את התשתית הרעיונית , שהבשילה מבחינה טכנולוגיות ושיווקית מאוחר יותר . 
חלקן בגדר הבטחה בלבד עם עתיד שטרם התבהר . 
סביר מאוד שהשתמשתם ברוב הטכנולוגיות עליהם תקראו בהמשך , אולם לא בטוח שידעתם שהן פותחו בישראל , או על ידי ישראלים . 
לא את סיפור חייו של ההייטק הישראלי תמצאו כאן , כי אם אוסף של טעימות טכנולוגיות , מעורב ירושלמי דיגיטלי , שמוגש לכבוד יום העצמאות ה - 60 של מדינת ישראל . 
קריאה מהנה . 
הרעיון של דחיסת נתונים מיוחס לדיוויד הופמן שפיתח את האלגוריתם הקרוי על שמו 
למפל וזיו : פורצי דרך בתחום דחיסת הנתונים 
הרעיון של דחיסת נתונים מיוחס לדיוויד הופמן שפיתח את האלגוריתם הקרוי על שמו ( " קוד הופמן " ) בשנת 1951 . 
אבל עברו עוד שלושים שנה עד שהרעיון הזה יושם ושולב בתוכנות פופולריות והחל להגיע למחשבים של כולנו . 
פריצת הדרך היתה בשנת 1977 כשאברהם למפל ויעקב זיו , זוג חוקרים מהטכניון בחיפה , פרסמו מאמר שתיאר אלגוריתם חדשני לדחיסת נתונים . 
הם קראו לו LZ , ראשי - תיבות של שמותיהם . 
בשנת 1984 שכלל ויישם את האלגוריתם הזה עמיתם , טרי וולש מאוניברסיטת MIT האמריקנית , והיצירה המשותפת קיבלה את השם LZW ( למפל - זיו - וולש ) . 
LZW ווריאציות אחרות על האלגוריתם של למפל וזיו , שולבו בעשרים השנים האחרונות במגוון רחב של יישומים ופורמטי קבצים דחוסים , ביניהם GIF , PDF , PalmDoc , z 7 של תוכנת - ZIP 7 וכמובן - בפורמט הדחיסה הנפוץ בעולם : ZIP . 
הפרופסורים זיו ולמפל זכו במשך השנים בפרסים רבים על הישגיהם וכיהנו בתפקידים שונים באקדמיה ובמוסדות וארגונים הקשורים בה . 
תלמידיהם מאיישים אלפי משרות יוקרתיות בתעשייה המקומית והעולמית . 
VocalTech : טלפוניית אינטרנט 
רבים לא יודעים זאת , אבל גם ה - iPhone הוא המצאה ישראלית . 
השם הזה היה שייך לחברה בשם VocalTech , הרבה זמן לפני שזוהה עם הטלפון הסלולרי של אפל . 
VocalTech הישראלית היא חלוצת הטלפוניה על בסיס רשת האינטרנט ( VoIP ) , והחברה הראשונה שפיתחה יישום המאפשר זאת , שנים לפני Skype . 
בבילון - גיבשה קהל של מיליוני משתמשים ברחבי העולם 
ה - iPhone הוא קיצור של Internet Phone , היישום אותו פיתחה Vocaltech כבר ב - 1994 . 
אך VocalTech לא הצליחה לתרגם את החזון פורץ הדרך שלה לכסף , וכך אחרים קטפו את הפירות . 
בשנת , 2005 החברה עמדה בפני סגירה , לאחר שפיטרה 70 מתוך 100 עובדיה בשעתו . 
היא נרכשה על ידי חברת tdSoft הישראלית . 
VocalTech ניסתה לשדר אופטימיות , אך בפברואר 2008 קיבלה הודעת " אזהרה לפני מחיקה " מרשויות הנאסד"ק , הבורסה בה היא נסחרת בארה"ב , וזאת בגלל שמניית החברה צללה אל מתחת לסף המסחר . 
לחלוצת ה - VoIP המרוששת ניתנה ארכה בת חצי שנה לתקן את המצב . 
העתיד לא נשמע מצוין . 
אולי הישועה בכל זאת תבוא מפתרונות תקשורת VoIP על תשתית WiMAX . 
Disk On Key : המידע על מחזיק המפתחות 
אי שם בתחילת המילניום , עמד דב מורן בפני קבוצה של קובעי דעה בתחום הטכנולוגיה , כשהוא אוחז בידו התקן קטן , עם תקע USB . 
" הדבר הזה הולך לשנות את העולם " , אמר - וצדק . 
ההתקן הזעיר שהחזיק מורן בידו היה ה - Disk On Key , התקן אחסון המבוסס על זיכרון הבזק , שאכן כבש את העולם , ומכר כבר מאות מיליוני יחידות . 
החברה של מורן , M - Systems , נרכשה בידי Sandisk ( גם היא הוקמה בידי ישראלים ) תמורת 1.55 מיליארד דולר במניות . 
לפני כשלושה חודשים , שוב עמד דב מורן עם התקן קטן בידו בפני קבוצה משתאה , הפעם בברצלונה בתערוכה המרכזית של עולם הסלולר , והפעם זהו ה - Modu , התקן סלולרי זעיר שלדעת מורן שוב עומד לשנות את העולם . 
אלא שאי שם לאורך הדרך , יתכן שהביטחון העצמי הפך ליוהרה . 
למורן יוחסה הצהרה בנוסח " לנוקיה נותר רק ללכת לכנסייה ולהתפלל " , אותה הכחיש אחר כך , אך היא בהחלט מעידה על הלך הרוחות . 
יש להזכיר שרוחות אלה מנשבות בעוצמה רבה ( בעידודם של אנשי Modu ) עוד לפני שמכרו אפילו יחידה אחת . 
רק ימים יגידו אם האיש שניפק להיט טכנולוגי אחד , יעשה זאת שוב . 
בבילון : תרגום בקליק 
המכורים הכבדים לבבילון , תוכנה המתרגמת מילים וביטויים בקליק , כמעט בכל שפה קיימת , כבר למעלה מעשור , יודעים כמה קשה לסייר בנבכי הרשת בלעדיה . 
התוכנה הישראלית גיבשה קהל של מיליוני משתמשים ברחבי העולם , וזוכה לפופולאריות במדינות כמו גרמניה וברזיל . 
הכל החל ב - , 1995 אז הגה אמנון עובדיה את הרעיון של תוכנת תרגום שאינה מפריעה לרצף הקריאה - אין צורך לפתוח מילון או לגלוש לאתר שיתרגם ביטוי כלשהו , די להקליק על צירוף המקשים שמפעיל את החלונית הקטנה של בבילון ומפרש אותו . 
ב - 1997 הוקמה החברה ונרשם הפטנט , ועד 2001 השירות סופק חינם ומומן באמצעות פרסומות ( חלקן זכו לביקורת והוגדרו על ידי הגולשים כגובלות ב - Spyware ) . מאז ועד היום השירות כרוך בתשלום . 
אתרים רבים בארץ ובעולם מבוססים על שפת PHP , המשמשת מתכנתים של יישומי רשת 
בבילון , 7 הגרסה האחרונה של התוכנה , מציעה לצד התרגום הקלאסי ב - 14 שפות ( הנתמכות רשמית - בפועל , קיימים מילונים במגוון גדול יותר ) גם פירושים ממילונים כמו אוקספורד ומרים - וובסטר , ערכים מוויקיפדיה בעברית או אנגלית , פירושים ממילוני - מונחים לתחומי עניין ספציפיים שנכתבים על - ידי גולשים , מנוע המקריא טקסטים אוטומטית ( text-to-speech ) ותרגום מכונה של משפטים שלמים - טכנולוגיה שעדיין לא מתפקדת על הצד הטוב ביותר , ומספקת טקסטים עילגים ומשעשעים . 
PHP : שפה לפיתוח אתרים 
קשה מאוד לתאר את חיוכו של ראש צוות פיתוח שזרק מערכת מסורבלת מיושנת וקניינית , וזה עתה סיים להעביר עוד יישום אינטרנטי למערכת המבוססת על שפת PHP . 
אתרים רבים בארץ ובעולם מבוססים על שפת PHP , המשמשת מתכנתים של יישומי רשת . 
פלטפורמת הבלוגים החופשית והפופולרית מאוד - Wordpress , והתוספים שמרחיבים אותה , כתובים אף הם ב - PHP . 
אתרי פורומים עצמאיים רבים עושים אף הם שימוש בטכנולוגיה . 
שפת התכנות הזאת פותחה במקור בשנת 1994 על ידי רסמוס לרדורף , כערכה קטנה של כלי שפת Perl , בעיקר לשימוש האישי שלו . 
שלוש שנים לאחר מכן , נטלו צמד בוגרי הטכניון , אנדי גוטמנס וזאב סורסקי את היצירה שלו , וכתבו אותה מחדש - התוצאה היתה שפת PHP . 
השניים הקימו את חברת זנד טכנולוגיות ( ZEND הוא צירוף משובש של שמותיהם הפרטיים ) , שהמשיכה וממשיכה לפתח את PHP , שהיא שפת תכנות חופשית . 
זאב הוביל את הפיתוח של PHP 4 וכיום מייעץ ללקוחות לגבי הטמעה של תוצרי השפה . 
יחד עם שותפו אנדי גוטמנס , נחשבים השניים לפורצי דרך בקנה מידה עולמי . 
הם היחידים שמציבים תחרות רצינית ל - ASP של מיקרוסופט ומציעים חלופה פופולרית , שמסוגלת קצת להדאיג אפילו את ענקית התוכנה . 
ICQ : מסרים מידיים 
לפני כעשר שנים שמעתי מבן דוד שלי על תוכנה מגניבה וחדשנית , " אתה יכול לראות בדיוק מתי אני מחובר לאינטרנט ולעשות איתי צ'אט " , הוא סיפר , " במקום לשלוח אימייל ולחכות שאני אראה אותו " . 
הפעלתי את המחשב , חיכיתי שהמודם יסיים את החיוג , הורדתי את ICQ שפתוחה על ידי חברה ישראלית קטנה שאז עוד נקראה מיראביליס , וניהלתי צ'ט עם המשפחה בארץ ובחו"ל . 
ה - Disk On Key , התקן אחסון המבוסס על זיכרון הבזק , כבש את העולם 
חוץ מהצגת מוצר חדשני לאינטרנט , סימלה אז מיראביליס ( לימים פשוט ICQ ) את סיפור ההצלחה הישראלי - הנה ישראלים ש " עשו את זה " . 
ספי ויגיסר , יאיר גולדפינגר , אריק ורדי ואביו - איש העסקים והיזם - יוסי ורדי , הפכו בן לילה למפורסמים , לאחר שמכרו את החברה ל - AOL הגדולה מאמריקה בסכום מטורף של כ - 400 מיליון דולר . 
החבר'ה בני ה - 20 ומשהו הפכו מיד לסלבריטאים , ואף זכו להיפגש עם שר האוצר דאז יעקב נאמן , ודסקס איתו עניינים כספיים . 
מאז , אקזיטים הם עניין מרגש , אך כבר לא נדיר - ומדי מספר שבועות אנחנו שומעים על רכישה גדולה אחרת . 
ו - ICQ ? 
החברה עדיין פועלת באופן מלא ממשרדיה בתל אביב , אבל חבורת היזמים שהקימה אותה עזבה מזמן ולא הצליחה ממש לשחזר את ההצלחה של אז ( ואפילו הצליחה להיכשל בחלק מהחברות שהקימה ) . מסטארט - אפ סקסי , מגניב וחלוצי שהיתה ICQ בסוף שנות ה - ' 90 היא הפכה תוך עשור לדינוזאור אינטרנטי , שלא מצליח לרגש ולהביא לנו את הדבר הבא . 
: כך תפיצו את האתר שלכם ותתחברו לעולם 
יש מספר גדול של שיטות יצירתיות , שמאפשרות לקשר אל האתר מבחוץ , בצורה שהיא גם לגיטימית וגם אפקטיבית - גם " נראית טוב " בעיני גוגל וגם תייצר עבורכם תנועה אורגנית עצמאית . 
כתבה שלישית בסדרה 
לכתבה הקודמת : כלי SEO מומלצים 
בקידום ה " חיצוני " של האתר ישנה חשיבות מרכזית לקישורים הנכנסים . 
לשם כך ישנה פרקטיקה שלמה שמכונה " Link Building " , שלא נקיף את כל היבטיה בכתבה הזו . 
מה שנעשה בכל זאת הוא לסקור את הכלים הקיימים בתחום זה , שמתאימים לקידום אתרים בעברית . 
חשוב לדעת שיש מספר גדול של שיטות יצירתיות , שמאפשרות לקשר אל האתר מבחוץ , בצורה שהיא גם לגיטימית וגם אפקטיבית - גם " נראית טוב " בעיני גוגל וגם תייצר עבורכם תנועה אורגנית עצמאית . 
כמה דוגמאות : 
אתרי אינדקסים ( Directories ) ואתרי המלצות . 
הוספה לאינדקס כמו אלו של וואלה ! 
, נענע ( משמש גם את ynet ) , או DMOZ המספקת לאתר לינקים נכנסים 
איכותיים ( יחסית ) , וגם מייצרת תנועת גולשים אורגנית ( אם כי קטנה ) . חשוב להיצמד להנחיות של בעלי האינדקס , ולעקוב שאכן הוסיפו אתכם . 
אם לא הלך , חכו קצת ונסו שוב . 
קחו בחשבון שיש עשרות אינדקסים עבריים , והשקיעו באלו ששווים את המאמץ . 
מצד שני , יש גם הפתעות במקומות לא צפויים . 
לדוגמה , אם תצליחו להגיע לדף הבית של האינדקס כליום ( webbed.kolyom.co.il ) - משימה לא קשה אם יש לכם אתר חדש ומעניין - אתם עשויים לקבל בבת - אחת 500 ואפילו 1,000 גולשים , שזה יפה מאד לאתר חדש . 
אתרי מאמרים ותקצירים . 
באתרים האלה אתם תורמים תוכן ומקבלים תמורתו קישור אחד או מספר קישורים , בהתאם למדיניות האתר . 
בדרך - כלל ניתן להציע את התוכן לשימוש של אתרים נוספים , תמורת לינקים זהים לאתר שלך . 
זו שיטה יעילה לקבל קישורים רבים על בסיס תוכן שקיים כבר , אבל רצוי לערוך בתוכן הזה שינויים קלים , כדי שהדפים החדשים לא יזוהו כ " תוכן כפול " . 
האתרים העבריים מסוג זה : 
מאמרים 
Articles.co.il 
Reader.co.il 
israel-articles.com 
shvoong.com 
אתרי Aggregators ותוכן גולשים . 
בעולם ישנם Digg , Netscape , NewsVine , Netvibes ונוספים , המאפשרים להציע לינקים לתכנים באתר שלכם , באמצעות הוספה ידנית או ב - RSS , ולבקש מהגולשים לדרג אותו . 
בישראל מומלץ להכיר את האתרים הבאים : 
שווה קריאה 
חדשהוט 
פוליטינט ( בנושאים פוליטיים בלבד ) . 
שמה ( מבוסס על עורכים אנושיים ) . 
גרייפס ( מבוסס RSS . 
לבלוגים בלבד ) . 
אף אחד מהמנויים לעיל לא ישלח אליכם תנועת גולשים אדירה בין לילה , אבל לאורך זמן התנועה המצטברת תוכיח את עצמה , וייווצרו כמובן גם לינקים רבים . 
יוצאים מהדף : להתחבר לקהילה 
בכתבה הקודמת כבר הסברנו מדוע חשוב שאתר אינטרנט לא יהיה " אי בודד " אלא ישתלב כחלק אורגני מהסביבה האקולוגית שלו , שכוללת קהילות מקוונות שונות . 
אם האתר שלכם ייחודי ומעניין , זה גם לא צריך להיות קשה מדי . 
אחת השיטות הכי מדוברות היום לקידום אתר , היא זו שמכונה " Link Baiting " . 
הרעיון : במקום לבקש , להחליף או ליצור לינקים בעצמכם , עליכם להציע תכנים ושירותים ש " יפתו " בעלי אתרים לתת לינקים . 
תכנים כאלה יכולים להיות : כלים ומחשבונים שונים לשימוש חינמי , תחרויות והגרלות , טקסטים בנושאים אקטואליים עם כותרות טובות , טקסטים מקצועיים שיהיו שימושיים לקהל הקבוע שלכם ולקהלים אחרים , וכיוצא באלה . 
בכל המקרים , ההצלחה טמונה בשיתוף פעולה מצד הגולשים באתר , שיכולים להיות - בשאר הזמן - מפעילי אתרים , בעלי בלוגים , או גולשים חרוצים שיעניקו לכם דירוג באתרים כמו שווה קריאה וחדש HOT שהוזכרו קודם , יזכירו את שמכם בתגובות במקומות אחרים , ויבצעו עבורכם שיווק " מפה לאוזן " . 
לכן עליכם - גם להבטיח שיכירו אתכם בפורומים רלוונטיים , וגם להתחבר למשתמשים באתרי הקהילות הישראליים : 
דקס 
שוקס 
היפ 
פליקס 
קפה דהמרקר 
כדי להבטיח שהגולשים ימצאו עניין באתר וירצו " להשתתף " מלכתחילה , כדאי מאד לשלב באתר את הטכנולוגיות והכלים ה " חברתיים " הבסיסיים והחשובים ביותר : מנגנון תגובות , תמיכה בטראקבקים ( ע"ע בגוגל ) , ערוצי RSS , וקישורים מהירים שיאפשרו לגולשים להוסיף אתכם לאתרי הסימניות השיתופיות , קוראי ה - RSS , News Aggregators וכלים או שירותים אחרים בהם הם משתמשים ( אלו שהזכרנו קודם וגם דלישסiGoogle , Google Reader , FeedBurner , Technorati , StumbleUpon וכדומה ) . 
כלי דיאגנוסטיקה וניתוח 
כפי שניתן להבין , ישנם אינספור כלים , שירותים ואתרים שיכולים לעזור לכם בתהליך הקידום , ולא נקיף כאן את כולם . 
ישנם בכל זאת כמה , שבלעדיהם התמונה לא תהיה שלמה - כלי ניתוח ודיאגנוסטיקה שיעזרו לכם להעריך את מצבכם : 
שירות סטטיסטיקה . 
אי אפשר לעשות עבודת קידום רצינית בלי לעקוב אחרי מקורות התנועה הנכנסת לאתר ואחרי דפוסי התנועה בתוכו . 
מלבד תוכנות ושירותי סטטיסטיקה מקצועיים כמו Omniture , WebsideStory , WebTrends או ClickTracks , ישנו שירות Google Analytics המצוין של ענקית החיפוש , שהוא נוח , ידידותי וחינמי . 
Link Popularity Checker . 
כלי שמאפשר לקבל רשימה של לינקים נכנסים לאתר . 
ישנם הרבה מאד כלים בתחום הזה , אבל כדאי במיוחד לנסות את Yahoo ! 
Site Expolrer ואת Google Webmaster Tools . 
האחרון , מציע גם כלים לבדיקת תקינות האתר , מידע על הזחילה של מנוע החיפוש אליו , והרבה כלים שימושיים אחרים . 
Indexed Pages Checker . 
כלי חיוני לבדיקת מספר דפי האתר שנכנסו לאינדקסים של המנועים השונים . 
בישראל ממילא יש חשיבות בעיקר לגוגל , ועדיף להשתמש במנוע החיפוש באמצעות שאילתה פשוטה בפורמט site : www . 
example . 
com . 
Keyword Position Checker . 
כלי שמאפשר לבדוק כיצד האתר שלכם מדורג במנועי חיפוש שונים עבור מילות המפתח שלכם . 
רצוי להשתמש בכלי שמאפשר לבדוק בו זמנית מספר מילים . 
כלים כאלה הם : 
Google Rankings 
Check Rankings 
זהו אחד המקרים בהם מומלץ במיוחד להשתמש בתוכנה , במקרה זה בתוכנת Web CEO שבגרסה הלא - מסחרית שלה מאפשרת לבדוק בו - זמנית מספר לא מוגבל של קבוצות בנות חמש מילים , בכל מנועי החיפוש או בחלקם . 
התוכנה כוללת מספר רב של כלים שימושיים נוספים . 
מבחר גדול במיוחד של כלים חינמיים נוספים , מכל הסוגים , ניתן למצוא באתר של SEO Company 
למה אי אפשר לקנות מזון זול ברשת ? 
רשתות השיווק מעדיפות למדר את הרכישה המקוונת רק למי שמוכן לשלם הרבה , כי הן חשות שלקוחות האינטרנט צריכים " לפצות אותן " נוכח השינוי במאזן הכוחות 
פורסם : 05.06.07 , 11:49 
חברות הביטוח הישירות מציעות הנחות למי שמזמין ביטוח דרך האינטרנט . 
הבנקים נותנים הטבות בריבית למי שסוגר פיקדונות באינטרנט במקום בסניף , ( הם מתים שהלקוחות יעזבו אותם בשקט וידברו איתם דרך הפורטל ) . 
המילה ZAP עדיין אינה פועל רשמי בשפה העברית , אבל השוואת מחירים ורכישה מקוונת של כל מוצר ( מחופשה בחו"ל ועד מצלמה דיגיטלית ומקרר ) , הפכו להיות פעולות פשוטות יותר מהורדת הזבל . 
באינטרנט פועלים מספר אתרים בהם נטסל - שופרסל והריבוע הכחול , אך תתקשו לחסוך באמצעותם . 
למה אי אפשר להזמין באינטרנט ארבע יחידות מנגו , ק"ג מלפפונים , סלסלת עגבניות שרי , שישיית קולה וחומוס במשקל , בלי לשלם 
מחיר מופקע ? 
התזה שלי : רשתות השיווק לא רוצות שהקנייה ברשת תהיה אטרקטיבית מדי . 
למה ? 
המשיכו לקרוא . 
רק לקוחות פרמיום 
לחלק מרשתות השיווק יש גם חנות באינטרנט . 
לכאורה מצטרפת החנות המקוונת לשורה הארוכה של הסניפים הפיזיים של הרשת . 
אולם בעוד שקל לרשתות לקבוע מדיניות מחירים שונה , למשל עבור הפריפריה והמרכז , הרי שבאינטרנט אין פריפריה , אין מרכז , אין שכונת יוקרה ואין שכונת עוני . 
האינטרנט משטח את פני מדינת ישראל ומאפשר לכולם להשתתף במשחק , שכן מרגע הפעלת הדפדפן כולם נמצאים באותו סניף . 
לאור זאת , קשה להשתחרר מהתחושה שרשתות השיווק אינן נמצאות ברשת כדי באמת להגיע לכל מסך מחשב בכל בית . 
כמעט כל סל מוצרים שתרכיבו בחנות כזו יהיה יקר באחוזים רבים מאותו סל במרכזי הענק של הרשת ( בלי מחיר המשלוח , שהוא לצורך העניין שירות נפרד ) . 
בעיני רשתות השיווק , אפליית המחירים בין הסניפים הפיזיים לבין החנויות המקוונות מוצדקת שיווקית , משום שלא מדובר באותו פלח שוק . 
לכאורה לקוחות האינטרנט שונים מהלקוחות , שתוחבים מטבע של 5 שקלים לחריץ 
המתאים , כדי להתגלגל עם עגלת הקניות לתוך הסניף ביום חמישי בערב או בשישי בצהריים . 
הרשתות מעדיפות לשייך לפלח זה - לא את כל מי שיש לו חיבור לרשת ( וכרטיס אשראי שלוף ) - אלא רק את מי שמוכן לשלם פרמיה נאה על הזכות לבחור מצרכים באמצעות מסך , מקלדת ועכבר . 
נראה אם כן , כי הלקוחות בפלח זה - שמוכנים לשלם הרבה על הזכות לקבל מלפפון עד הבית - לוקים בפיצול אישיות קל . 
זאת משום שאותם לקוחות מתוחכמים עם גישה לרשת , היכרות עם אפשרויות המסחר האלקטרוני וביטחון בחנויות מאובטחות - הם אלה שיודעים להשתמש במנועי השוואת מחירים ולקנות מהספק שמציע להם יחס עלות - תועלת אופטימלי . 
ניחוחות המאפייה 
רשתות השיווק מעדיפות למדר את הרכישה המקוונת רק למי שמוכן לשלם הרבה , כי הן חשות שלקוחות האינטרנט צריכים " לפצות אותן " . 
במקום להיכנס בדלתות המרכז הענק , ולהיות מולכים במסלול עכברי המעבדה תוך ליקוט פירורי גבינה לתוך העגלה ( וביצוע קנייה ספונטאנית של באגטים וקרואסונים טריים , בנוסף לכמה מוצרים לא הכרחיים בקופה ) , נכנסים לקוחות האינטרנט לחנות כשהם בשליטה מלאה , מהמגרש הביתי . 
אין ניחוחות מאפייה , ולא לבירינט שיווקי . 
לקוחות אלה " עלולים " לבדוק בכל רגע מה מכיל סל הקניות הממוחשב , ולבצע קנייה מתוכננת ומחושבת . 
נוכח השינוי במאזן הכוחות רוצות הרשתות להבטיח את רווחיותן באמצעות שולי רווח גדולים יותר . 
משהו בסגנון , " רוצה שליטה ? 
הכסף שלך קונה פחות " . 
אם השליטה הגוברת של המשתמש בתכולת עגלת הקניות מפחידה את רשתות השיווק , הרי שהאפשרות שבן משפחה מתוחכם אחד יבצע הזמנות מקוונות עבור משפחה שלמה ( עבור הוריו - ילדיו - הסבא - הדודה - לא משנה איפה הם גרים וכמה עולה אותו סל בסניף הסמוך לביתם ) , מפחידה אותן עוד יותר . 
לפי גישה זו , אסור בתכלית האיסור להפוך את הקנייה ברשת לאטרקטיבית מדי , משום שבכך ישימו לעצמן הרשתות חסם עליון של רווחיות . 
Second Life ותחרות 
יהיה מי שעדיין ינסה לתלות את המחיר הגבוה של קנייה מקוונת ברשתות שיווק בעלויות מערכת החיוב , האבטחה , תחזוקת האתר וההיערכות הלוגיסטית המיוחדת , אולם הסבר זה כבר אינו מספק במציאות העסקית הנוכחית . 
את כל העניין אפשר לתמצת לשלוש מילים - אין מספיק תחרות . 
לאור ההוצאות הכבירות שמוציאה משפחה ישראלית על קניות ברשתות שיווק , וחרף חסמי הכניסה הגבוהים , יש בארץ מקום לרשת שיווק שתהיה ממוקדת אינטרנט , ותאפשר ללקוחותיה לשלוט על סל הקניות מבלי לקנוס אותם על כך . 
אולי תשכיל שחקנית כזו להציע ללקוחותיה גם חוויית קניה חדשה . 
את מקום דחיפת העגלה והעמידה בתור יחליף טיול רוגע במציאות מועשרת , עם גרפיקה שמאפשרת באמת להתרשם מהמוצר . 
שילוב מוטיבים מעולם המשחקים המקוונים מרובי המשתתפים יאפשר להפגיש על הפלטפורמה בני משפחה , לצורך התייעצות בצ'ט וביצוע קניות יחדיו . 
חברים שנערכים למסיבה יוכלו להפוך את העניין למפגש חברתי , ואף להתחלק בתשלום בקופה . 
היישומים האפשריים רבים ומגוונים , למי שירים את הכפפה . 
נגישות אתרים לבעלי מוגבלות : משתלם כלכלית 
יטיבו מנהלי אתרי אינטרנט לעשות , אם הם ינתחו את פרויקט הנגשת האתר לנכים בעיניים עסקיות פקוחות לרווחה . 
אף מנהל שיווק לא רוצה לוותר מראש על קהל כה גדול של צרכנים פוטנציאליים 
פורסם : 02.01.07 , 16:38 
סוגיית נגישותם של אתרי אינטרנט לגולשים נכים זכתה לתשומת לב מיוחדת בחודש דצמבר , על רקע ציון יום הנכה הבינלאומי , שהוכרז על ידי האו"ם . 
מה שבאמת יכול להפוך את הנגישות לאינטרנט - מסיסמה משכנעת לעובדה בשטח - הוא הפוטנציאל הכלכלי הטמון בהנגשת האתרים , ולאו דווקא האידיאל הנעלה 
והכוונות הטובות . 
מהי נגישות ? 
אתר אינטרנט נגיש מאפשר למספר רב של אנשים להבינו , להפעילו ולגלוש בו בכוחות עצמם - או באמצעות טכנולוגיה מסייעת . 
סביבה אינטרנטית שונה מסביבה פיזית רגילה . 
בעוד שהנגשת תאטרון יכולה להסתכם בבניית מעלון לנכים , הרי שהנגשה של אתר אינטרנט עשויה להיות תהליך מתמשך ודינמי יותר . 
תהליך זה דורש מודעות לקושי , כמו גם ערנות להתפתחויות טכנולוגיות שיכולות לשפר את חוויית הגלישה של בעלי נכויות שונות . 
אתר נגיש לפניך ? 
יוזמת תו " אתר נגיש " של איגוד האינטרנט הישראלי ועמותת נגישות ישראל סייעה בהעלאת הנושא לסדר היום הציבורי ( גילוי נאות : אבי , יוני נוקד , פעיל בהתנדבות בהנהלת איגוד האינטרנט הישראלי ) . את תו " אתר נגיש " יכולים בעלי אתרים למקם בדף הבית , על מנת להודיע לגולשים כי האתר שלהם נגיש , בתנאי שהוא עומד בהנחיית הנגישות של ה - W3C , קונסורציום האינטרנט הבינלאומי . 
התו הוא תמרור מוסכם שמוצב באתר באופן התנדבותי . 
הוא לא מהווה אסמכתה רשמית שמוענקת או נשללת על ידי שררה . 
למעשה , נגישות היא עניין גמיש למדי : מנהלי אתרים שמצייתים להנחיית הנגישות יכולים לבחור עד כמה הם רוצים להתאמץ להנגיש את האתר . 
אני מקווה שמודעותם של מנהלי אתרים לצורך ולקושי לא תתבטא במאמץ מזערי , שנועד לצאת ידי חובה . 
אין טעם בקישוט אתרים בתו נעים למראה , מבלי להתמודד עם הנושא באופן שמסיר מכשולים מהותיים מהדרך . 
השאלה הכלכלית 
הסתמכות על התנדבות היא כורח המציאות , משום שאין שום חוק שמחייב אתר אינטרנט מסחרי להיות נגיש . 
גם כך , נראה שהתמריץ האמיתי להנגשת עסק אינטרנטי הוא דו"ח הרווח וההפסד ולא התדמית הנאורה של מנהליו . 
כ - 25 % מציבור הגולשים הפוטנציאליים סובלים מנכות שמונעת מהם לגלוש באתר באופן תקין . 
קהל זה , שחלקו כלל לא גולש באינטרנט מפאת מגבלותיו , הוא בחזקת פוטנציאל שוק לא מנוצל עבור שחקני הרשת . 
לכן , יטיבו מנהלי אתרי אינטרנט לעשות , אם הם ינתחו את פרויקט הנגשת האתר לנכים בעיניים עסקיות פקוחות לרווחה . 
אף מנהל שיווק לא רוצה לוותר מראש על קהל כה גדול של צרכנים פוטנציאליים . 
היגיון זה ברור לחלוטין כשמדובר באתרי מסחר אלקטרוני , אך הוא תקף באותה מידה גם לגבי אתרים שעוסקים באספקת מידע לציבור , אתרים ללא כוונת רווח , אתרים בעלי אופי פוליטי , ועוד . 
בהיעדר נגישות מאבד האתר נתח משמעותי מגולשיו הבלתי נראים . 
גם בהסברה ובפוליטיקה אף אחד לא יכול להרשות לעצמו לפספס את קהל היעד . 
חלק מההשלכות הטכנולוגיות של הנגשת האתרים - פשוטות וזולות לביצוע . 
חלקן עולות בקנה אחד עם קווים מנחים , על פיהם מומלץ לנהוג במסגרת טיוב האתר להשגת תוצאות חיפוש טובות יותר במנועי חיפוש . 
גם במקרים בהם יש צורך בהשקעה משמעותית של משאבים , יש לקחת בחשבון גם הגידול הצפוי בתעבורה באתר , ברווחיותו , בהשפעתו ובדימויו הציבורי בעיני הגולשים . 
שאלת הכדאיות הכלכלית רלוונטית לאתרים מסחריים . 
אתרים ממלכתיים שמספקים מידע ציבורי או שירותים צריכים להוות דוגמה ומופת של נגישות . 
נראה שגם בחזית זו יש עדיין עבודה רבה 
למה עיתונות מחשבים מתעניינת רק במנצחים 
חובבי המחתרתיות הקלילה של פיירפוקס לא יהגרו חזרה לאקספלורר הממוסד , רק משום שהוא מצויד ( סופסוף ) בקורא RSS ובלשוניות לדפדוף נוח . 
מכורי iPod לא ימכרו את נשמתם לנגן Zen , גם אם יוכיחו להם שבאוקטבה התחתונה יש לו באסים מפורטים יותר . 
גוגל מול Live . 
com ? 
הצחקתם אותנו - אתם רוצים למצוא את מה שאתם באמת מחפשים , או לסייע לתאגיד ענק במצוקה ? 
עיתונות הטכנולוגיה והמחשבים מתפרנסת , בין היתר , ממציאת הבדלים דקים בין מוצרים . 
המדיה סוגדת לשיפורים ידועים וצפויים מראש בין גרסה לגרסה ובין דורות של מוצרים . 
הדרמה האמיתית מתרחשת כשניתן לבצע השוואות ראש בראש : אקספלורר 7 מול פיירפוקס , 2 גוגל מול לייב , AMD מול אינטל , וכדומה . 
מי לא אוהב ליזום מלחמת תרנגולים , ולמכור כרטיסים ליציע ? 
לעיתים , זכוכית המגדלת העיתונאית מעוותת את המציאות במקום לייחס לשיפורים הטכנולוגיים ( הליניאריים - ברוב המקרים ) את המשקל הראוי להם . 
מוצר שהשיג במעבדה ציון טוב יותר מזה של המתחרה , על פי סרגלי המאמץ , עשוי באמת להיות טוב יותר . 
אולם האם הבדל זה מהותי בשימוש יומיומי " אמיתי " ? 
גיגה הרץ ושעשועים 
כשהפיינליסטים באולימ פיאדה נעמדים על קו הזינוק במקצה ל - 100 מטר , אפשר לדעת מראש שכולם יחצו את קו הסיום תוך 10 שניות , פלוס מינוס כמה עשיריות השניה . 
כאוהדי ספורט , הצופים באדיקות במסך המתרחב , התרגלנו להתענג על הבדלי מאית השניה בין תוצאות . 
היגיון זה עובד נהדר כשמדובר בבידור ספורטיבי , וככל הנראה , גם בתחרויות אתלטיקה קלה בהן משתתפים מותגי טכנולוגיה מובילים ומותגי טכנולוגיה משתרכים . 
כולם אוהבים לעודד , ואם אפשר - את המנצחים . 
בקיצור אפשר לקרוא לזה - גיגה - הרץ ושעשועים . 
עם זאת , בעוד שבספורט די פשוט לדעת מי ניצח בתחרות , הרי שבטכנולוגיה לעיתים צריך פרשנים מיומנים , שלא לומר אורקלים . 
זאת משום שלעיתים יש תוצאות מעורבות בדפוסי שימוש שונים ובתכונות שונות . 
ההבדלים בין מותגים מתחרים בקטגוריות השונות אינם מגיעים לכדי סדרי גודל , ועל פי רוב , הם עומדים על אחוזים בודדים . 
למעשה , רק לעיתים רחוקות פותחת חברה פער טכנולוגי אותו המתחרות לא מצליחות לצמצם או לסגור , תוך רבעון - שניים או שלושה . 
ועם זאת , העיתונות חוגגת על כל רבע פיפס של הבדל , והצרכנים בולעים את טבלאות ההשוואה בשקיקה . 
הפרשנות הופכת להיות חלק מהמותג 
מה שמלבה את ההתנהלות הספורטיבית הזו היא שרבים מהצרכנים לא קונים עוצמת עיבוד לפי קילו , לא משוועים לתוצאות חיפוש לפי מטר , ולא מזמינים חוויית האזנה למוזיקה לפי היענות תדר . 
כלומר , ההבדלים להם יש משמעות ברמה היומיומית מהווים שיקול משני בהשוואה לדרמה שמחולל המותג על המגרש . 
הפרשנות העיתונאית הופכת להיות חלק מהמותג . 
חובבי המחתרתיות הקלילה של פיירפוקס לא יהגרו חזרה לאקספלורר הממוסד , רק משום שהוא מצויד ( סופסוף ) בקורא RSS ובלשוניות לדפדוף נוח ( הם כבר נעולים על המתחרה אותו הם מעודדים , ונהנים מהציפייה לחוויית הגלישה שהוא אמור לספק ) . מכורי iPod לא ימכרו את נשמתם לנגן Zen , גם אם יוכיחו להם שבאוקטבה התחתונה יש לו באסים מפורטים יותר . 
אל תנסו אפילו לשכנע ניקוניסט להמיר את דתו לשימוש בציוד קנון ( ולהיפך ) על סמך בדיקות מעבדה . 
גוגל מול Live . 
com ? 
הצחקתם אותנו - אתם רוצים למצוא את מה שאתם באמת מחפשים , או לסייע לתאגיד ענק במצוקה ? 
ועם זאת , שעה שאינטל מובילה בנקודות ( לא מעט נקודות ) על AMD ביכולתה לשבוב שבבי 65 ננו - מטר , לייצר ולמכור מעבדים כפולי ליבה , ולהיערך לקפיצת המדרגה של מעבדים בעלי 4 ליבות ומעבדים בארכיטקטורת 45 ננו - מטר , היא בהחלט עשויה לקצור את אהדת הקהל . 
משהו בסגנון - " הלאה המלך הזמני הקודם , יחי המלך הזמני החדש " . 
אינני נכנס לסוגיית הנחיצות הטכנולוגית של ארבע ליבות כאן ועכשיו , של 45 ננו - מטר לכל פועל , ושל ציפוף מעבדי שרתים בעל הספק נמוך , אולם סיסמאות טכנולוגיות אלה חשובות לא פחות כקריאות קרב , בייחוד לאור התחרות הקשה מול AMD בפלח העסקי . 
הטעם המשכר של העדיפות הטכנולוגית , כך מקווה אינטל , ידבק בכל שדרת המוצרים , גם באלה שלא יהיו עדיפים על אלה של המתחרה לאורך זמן ובאופן מוחץ . 
העיתונות לא עוזרת 
צרכנים שמקדישים זמן ואנרגיה להשוואה בין חלופות לא רואים את המותגים השונים כסחורות בלתי מובחנות , על משקל סוכר , קמח או פלדה . 
הם יודעים טוב מאוד ממי הם רוצים לרכוש מגהפיקסל או כוח עיבוד . 
סלוגנים מעוררי ציפייה דוגמת " זינוק קדימה " עשויים להיטבע במוחו של הצרכן , גם אם עד רגע הרכישה של מוצר בקטגוריה הרלוונטית דווקא המתחרה " זינק קדימה " והשאיר את המותג השני מאחור . 
ברמה הצרכנית , מוסר ההשכל פשוט . 
העיתונות , לרבות עיתונות המחשבים ( המודפסת והמקוונת כאחד ) תמשיך להצביע על הבדלים גדולים כקטנים בדגמים נסקרים , ולא תמיד תסייע לצרכן לנסח כללי הכרעה שימושיים . 
בדיקות מעבדה שקולות לעיתים לחיפוש מתחת לפנס , מה גם שהיצרנים מבצעים אופטימיזציה לדגמים הנבחנים , על מנת שיעמדו במבחנים ספציפיים . 
מוצר עתיר טכנולוגיה אותו תרכשו היום יהיה בחזקת ממצא ארכיאולוגי בעוד מספר שנים . 
למי אכפת אם הוא מספק רק % 95 מהתועלת של המתחרה מהבציר הנוכחי ? 
אולי לכם , כל עוד אתם זוכרים מי נמצא בפרטים הקטנים ( רמז : זה לא מי שאתם חושבים ) . 
הצרכנים עדיין רוצים יישומים במחשב 
" האיזון בין הדפדפן ליישומים חשוב , כי כמעט כולנו עדיין אוהבים את המידע שלנו מקומי על המחשב " , כך אומר ל - ynet ויניט גופטה , מנהל טכנולוגיות בכיר בסאן - החברה המפתחת את Java , שהגיע לארץ לרגל כנס מפתחים . 
" נניח ש - 50 אחוזים מהעולם יהיה מחובר לרשת , מה שלא יקרה כנראה , מה לגבי המחצית השניה שלא מחוברת ? " הוא תוהה . 
לצד ההתפתחות של ישומים מקוונים בשנים האחרונות , בהם כלים ליצירת מסמכים , עריכת תמונות ווידאו , ועוד - שמאפשרים להריץ בדפדפן יישומים שדרשו בעבר התקנות גדולות ומורכבות , הצרכנים עדיין דורשים לא אחת יכולת לעבוד בימים טרם מהפכת ה - Web 2.0 - מול המחשב שלהם , בלי חיבור תמידי לאינטרנט . 
מדוע מתאבדים ? 
מאחר שלא רוצים , מאחר שלא יכולים לחיות יותר את מחצית השעה הבאה , את חמש הדקות הבאות . 
פתאום , מגיעים לנקודה המתה , לנקודת המוות . 
סוף הדרך אפוא – לא צעד אחד יותר ! 
היכן ברז הגז ? 
הבו לנו סמי הרדמה ! 
האם טעמם מר ? 
מה זה כבר משנה ? 
טעמם של החיים לא היה טוב במיוחד . 
אני נגעל מהכול ... 
נקודת המפנה , קלאוס מן 
לכולם! ... אני הולך למות , אל תאשימו איש . 
ובלי דברי רכיל . 
הדבר שנוא על המנוח . 
אימא , אחיותי , חברַי , סילחו - לי , זו אינה הדרך ( אינני ממליץ עליה לאיש ) , אך בפנַי לא עמדה ברירה אחרת . 
המכתב מיועד לכולם , ולדימיר מייקובסקי 
בגיל , 11 במסגרת שיעור " שורשים " של כיתה ז' , כתב הילד רותם שפירא את המילים הבאות : " הייתי אומר שאני ילד רגיל , שרוצה רק ליהנות מהחיים , וזו בעצם תקוותי העיקרית לעתיד . 
בגיל , 17 בשורת המוטו לשיר " תמונות " , אותו חיבר על רקע המלחמה העקובה מדם בלבנון , כתב הנער : " כי אני לא אגיע לגיל עשרים " . 
עוד בטרם מלאו לו 19 שנים , שם רותם קץ לחייו . 
מה חולל את המהפך הזה ? 
מה התרחש במהלך אותן שש שנים שבמהלכן הפך הילד בן ה - 11 לעלם בן , 17 גרם לו להפסיק לרצות " רק ליהנות מהחיים " , והוליד אצלו את התובנה כי הוא לא יגיע לגיל עשרים ? 
האם ההתאבדות היתה הגשמה עצמית של נבואה , הוצאה לפועל של מחשבה שקיננה בליבו במשך שנים , או שמא ה " אני " בשיר לא היה אלא משל לצעירים רבים כמו רותם , שגורלם גזר כי לא יגיעו לגיל ? 20 
רותם איננו עימנו ולא יוכל להשיב על שאלות הללו ועל רבות אחרות שנותרו פתוחות . 
תשובה חלקית אפשר לחלץ ממכתב הפרידה שהשאיר אחריו טרם שלח ידו בנפשו . 
המכתב אינו מכיל דברי תוכחה , אלא דווקא מבטא בעיקר אהבה . 
אם כן , נדמה כי אין ברירה אלא לחפש את התשובה בשירים , בכתבים ובציורים שהותיר אחריו רותם בסוף חייו הקצרים . 
באיגרת התנחומים ששלח צה"ל למשפחת שפירא כתב מפקד היחידה הצבאית שבה התאמן רותם : " יקירכם , טוראי רותם שפירא , זיכרונו לברכה , מצא את מותו ביום כ"ג בתמוז התש"ס , 26 ביולי 2000 " . 
השימוש במונח " מצא את מותו " מניח כי קדם לכך החיפוש אחר המוות . 
האומנם חיפש רותם את מותו ? 
כל מי שהכיר את רותם התפעל מחיותו ומחיוניותו , מכישרונותיו ומאנושיותו . 
כולם העריכו את מעלותיו ואהבו אותו . 
העדויות שאספתי מיקיריו ומחבריו אחרי מותו הטראגי , וכל המידע שהצלחתי ללקט על אודותיו , לא מצליחים , לדעתי , לפתור את התעלומה , ולהסביר מדוע קם יום אחד צעיר מלא חיים , אוהב ואהוב , והביא על עצמו במו ידיו את קיצו . 
ואולם , חלק מהדברים שנאמרו בהזדמנויות שונות בראיונות שערכתי , וחלק מן העדויות שנתנו מפקדיו וחבריו ליחידה הצבאית של רותם בעת חקירת מצ"ח ( משטרה צבאית חוקרת ) – עדויות המופיעות בתיק החקירה ( שממנו הושמטו פרטים צבאיים מסווגים ) ופורשות את נסיבות מותו של רותם – מעוררים את התחושה הקשה כי אלה שהכירו אותו לא הצליחו " לקרוא " נכון את מצבו . 
אחותו , יערה שפירא , מעידה כי רותם הסתיר מהסובבים אותו חלקים שלמים מעולמו הפנימי , ומנע מאחרים לגשת אליו ולגעת בו . 
אלה שכן " קראו " את רותם , קריאתם היתה חלקית , ובדרך כלל התבצעה רק בדיעבד , אחרי מותו הטראגי . 
בגלל אופיו העדרי של הצבא כאן , כמו כל צבא אחר בעולם , אין הוא מסוגל לרדת לחקרי הנפש של חייליו , אולי בשל החשש מן הדברים העשויים להיות טמונים שם . 
בכל אופן , מבחן התוצאה הטראגי מלמד , כי אף על פי שרותם שידר אותות מצוקה , הצבא לא היה שם כדי לקלוט אותם . 
רותם גם כתב הרבה למגירה , ובני משפחתו ידעו שהוא כותב , אך בחייו קראו רק חלקים מעטים מכתביו . 
את השאר הם קראו רק כאשר לא היה עימנו עוד . 
כתביו וציוריו של רותם מבטאים נאמנה את חיבוטי הנפש שייסרו אותו . 
ספר זה לא יספר את סיפור חייו של רותם , אלא יבקש להציע קריאה חוזרת בכמה מציוני הדרך של חייו , אותם החליט לקטוע במו ידיו בשלב מוקדם כל - כך . 
זהו ניסיון כמעט נואש לברר מה גרם לו לבחור בדרך זאת . 
ילד בלונדיני ונער משכין שלום 
רותם נולד ב - 11 בנובמבר 1981 כבנם הבכור של חגית ואלכס שפירא . 
ביום שבו נולד , ירד הגשם הראשון של אותו חורף , ממש מבול . 
הכרוניקה העיתונאית של אותו יום לא דיווחה על אירועים מיוחדים וחשובים במיוחד . 
היא המשיכה לעסוק בתכנית השלום שהעלה יורש העצר הסעודי , הנסיך פאהד . 
בהגה השלטון בישראל אחזה ממשלתו השנייה של מנחם בגין , עם יצחק שמיר כשר חוץ ואריאל שרון כשר ביטחון . 
רותם הגיח לעולם כתינוק בעל שיער בלונדיני בהיר . 
בהדרגה החל שיערו להתכהות והפך לחום בהיר . 
כילד קטן הוא היה שמנמן וחייכן . 
כבר בגן הילדים , מספר אביו אלכס , ביטא רותם את התנגדותו לאלימות , ונהג להפריד בין ילדים ניצים ולפשר ביניהם . 
כאשר עבר מגן הילדים לכיתה א ' , הוא ארגן קבוצת בנים שתגונן על הבנות מפני הצקותיהם של בנים אחדים , והקים מעין " חיל שלום " בזעיר אנפין . 
" הגישה המפשרת של רותם אפיינה אותו כל חייו , " הסביר האב אלכס , " הוא היה משכין שלום , מגן על החלש . 
כשהיה ילד , בגילים , 6 7 ו - , 8 כשחברים שלו היו רבים ביניהם , הוא היה מכנס אותם בחדר אחד בבית שלנו , מבקש מאיתנו המבוגרים שלא נתערב , ואומר לחבריו , ' לא יוצאים מכאן עד שלא מסיימים את הריב . 
וכשיצאו מהחדר , כולם היו מחויכים . 
אינני יודע מאין באה לו התכונה הזו , אבל הוא נשאר כזה גם כשבגר . 
כשהיה רותם ילד , החליפה משפחת שפירא כמה מקומות מגורים : רחובות , בן - שמן , שוב רחובות , מושב שדה ורבורג , כפר - סבא . 
כשהיה בכיתה ד' , לאחר שמשפחתו עברה להתגורר בשדה ורבורג , כתב רותם שהוא " מקווה שזה המעבר האחרון שלי " . 
אמו חגית מאשרת כי רותם סבל מחוסר הקביעות של מגורי המשפחה . 
" אני יכולה רק לשער מדוע המעברים התכופים מכתובת אחת לאחרת הפריעו לו והקשו עליו להסתגל לסביבה . 
רותם אמנם היה מקובל ואהוד בחברה , אבל הוא גם היה אינדיבידואליסט לא קטן , ולכן , כל מעבר למקום מגורים חדש , לבית ספר חדש , חייב אותו לעשות מחדש את הכניסה שלו לתוך החברה שלו . 
עבורו זו לא היתה משימה קלה . 
כבר בגיל צעיר , האינדיבידואליסט שבו תפס מקום מאוד מרכזי בהווייתו , וההליכה שלו בין שני העולמות , הפנימי והחיצוני , דרשה ממנו מאמץ רב . 
" האינדיבידואליזם היה המאפיין המרכזי של רותם . 
עולמו הפנימי , שהיה סוער מאוד , כואב מאוד , רגיש מאוד , והיכולת שלו לחיות את חיי היום - יום תוך מגע עם העולם הסובב – חברים , מבוגרים , מציאות שהכתיבה כל מיני פעילויות , בית ספר , כדורגל , כדורסל – כל אלה תבעו ממנו תעצומות נפש רבות . 
בעיני , במשך כל חייו היה רותם לוליין שמקפץ בין שני עולמות , בין העולם הפנימי שלו לבין סביבתו . 
אני הרגשתי בזה , אך גם היום אינני מסוגלת לתת לזה הסבר רציונלי , שכלתני . 
" היה לרותם צורך חזק להיות הרבה שעות רק עם עצמו . 
מגיל צעיר , עוד כשהיה בגן הילדים , הוא נהג להיכנס לחדר שלו ולבקש מאיתנו , ' אל תיכנסו אלי עד שלא אומר לכם , אני רוצה להיות עם עצמי . 
הוא היה מסתגר , כותב , מצייר , מנגן . 
לעתים הוא גם היה מראה לנו חלק מהדברים שכתב או עשה . 
לא תמיד היה לרותם חדר משלו , ובמשך כמה שנים הוא חלק חדר אחד עם אחותו יערה , הצעירה ממנו בשלוש שנים . 
כאשר רצה להיות לבד בחדר הוא היה מגיע להסכמה איתה . 
מזלו הגדול היה , שיערה היא יצור מאוד חברתי . 
כשהיתה בבית , תמיד היתה שם ערימה של כעשרים ילדים . 
החדר שלה לא הספיק להם , ולכן הם היו מתרכזים בסלון , ואז רותם היה משתלט על חדרם המשותף . 
" אופיו האינדיבידואליסטי לא הפריע לו להיות נער מאוד משפחתי ומאוד חברותי . 
הוא הציב סביבו גבולות מאוד ברורים , אולי מעט יותר מנער מתבגר אחר . 
הוא זה שקבע , וגם הצהיר , ' עד כאן זהו עולמי שלי ואליו אף אחד לא נכנס . 
יחד עם זה , הוא היה מסוג הילדים ששמים כל בעיה שמתעוררת על השולחן , ומחפשים דרכים לפתור אותה . 
מבחינה זו הוא היה פרטנר אידיאלי , ולכן גם שררה בינינו מערכת יחסים מאוד קרובה , מאוד מיוחדת , מאוד הרמונית . 
" כל הכיף זה לגלות ! " 
לרותם הילד , ובהמשך גם הנער , היו ידי זהב . 
הוא בנה , תיקן , צייר , שיחק כדורסל וכדורגל וניגן על גיטרה . 
מכספי מתנות הבר - מצווה רכש לעצמו גיטרה קלאסית , אותה החליף בהמשך בחשמלית . 
הוא שלח ידו בהלחנת מוסיקה , והעיד על עצמו כי הוא " אוהב לכתוב שירים , סיפורים , הכול . 
" אני בדרך - כלל נחמד לאנשים , " כתב רותם על עצמו ומיהר להוסיף , " אבל את זה צריך לשאול אותם . 
מה שכן , אני די עקשן [ ... ] מאוד עקשן , ולפעמים אני הייתי רוצה להיפטר מהתכונה הזאת . 
אני ילד רגיל , שאין לו שום מושג מה יקרה לו בעתיד , חוץ מזה – אני גם חושב שזה אחד הדברים היותר טובים בחיים – שלעתים ישנה חומה , בין הידוע ללא ידוע , ואם היא לא היתה קיימת , החיים היו מאוד משעממים , כי מה הטעם לדעת הכול ? 
כל הכיף זה לגלות ! " 
בקולאז' שיצר תחת הכותרת , " אני בראי עצמי " , הצמיד רותם בן ה - 11 דיוקן - צילום של עצמו – ילד בתספורת קצרה , בפוזה של קליעת כדור אל עמוד כדורסל בלתי נראה , אל איור של נער בדמותו , שיד ימינו בכיס מכנסיו , יד שמאל מכדררת כדור , והוא מביט בבבואתו שבמראה . 
בין השניים רשם סימן קריאה וסימן שאלה . 
תחושת המחויבות של רותם הילד כלפי משפחתו באה לידי ביטוי כשקבע לעצמו " מטלה אישית " שאותה העלה אותה בכתב : " הצבתי לעצמי אתגר [ ... ] כל יום במשך שבוע שלם להוריד או לתלות מכונת כביסה אחת ... אני חושב שזה מאוד הקל ועזר למשפחתי ולכן אתחיל לעזור בבית יותר , עכשיו כשאני מבין שזה חשוב . 
בעלון שבו סיכמו תלמידי כיתה ה \ את שנת , 1991 הזכירו תלמידות ותלמידים את מוראות מלחמת המפרץ הראשונה , לרבות הטילים ששיגר צבאו של נשיא עיראק , סדאם חוסיין , לעבר ישראל . 
רותם בן ה - 10 ניצל את ההזדמנות לצורך הרחבת היריעה והפגנת ידע מסוים במתרחש בזירה הבינלאומית . 
הוא הזכיר בחרוזים אירועים נוספים שכבשו את הכותרות בעת ההיא , כמו למשל את מבוך הסמים שאליו נקלע שחקן הכדורגל המהולל מארגנטינה , דייגו ארמאנדו מאראדונה , את הסרט החדש של הזמרת מדונה , את שיחות השלום ( בנושא הסכסוך הישראלי - פלסטיני - ערבי שהתקיימו בוועידת מדריד ולאחריה ) ובלשונו , " לא הביאו לשום מקום " , את הפאניקה שאחזה במיכאיל גורבצ'וב , נשיאה ּ האחרון של ברית - המועצות , ערב התפרקותה , ואת המלחמה שהשתוללה ביוגוסלביה המתפרקת . 
בבית הספר היסודי הגדירו אותו מוריו במילים אלה : " תלמיד טוב , התנהגות בסדר , מקובל וחביב על הילדים , פעיל . 
כשערך את מסיבת בר המצווה כתב אחד מהם על כרזת הברכה שהכינו לו חבריו : " רותם החנון . 
ברבים מהצילומים המנציחים את רותם בבית משפחתו ניבטת דמות של צעיר חייכן ושלֵו . 
כך הוא גם נחקק בזיכרונם של רבים שהכירו אותו מקרוב . 
במכתב התנחומים ששיגרה למשפחת שפירא יהודית שפלן , שהיתה מורתו לאמנות בתיכון , ביום השלושים למותו , היא כתבה : " הידיעה על מותו הטראגי הממה אותי , מפני שרותם נתפש בעיני כאי של יציבות , שלווה בוטחת ורציונאליות , במקום שבו בני נוער חשים סחופים וחסרי ביטחון , ומנסים להפגין בטחון עצמי מופרז , רגישים ופגיעים , ועל כן משחיזים את קוציהם בחיפוש אחר זהות . 
ביניהם נראה לי רותם כאדם שהבין זאת , אף שבעצמו נטל חלק במשחק התפקידים הזה שבין מורים לתלמידים , ואפילו בהנאה רבה . 
ראיתי בו תמיד משענת , מי שניתן לבטוח בו ולסמוך עליו בכל עניין . 
הנינוחות והשלווה שהוא נסך הפתיעו אותי , כשזיהה בי את הרגישות והפגיעות שלי מהפרעות בשיעור שנראה לי חשוב ומרתק . 
הוא נהג לומר לי משפטים כמו : ' למה את לוקחת את זה ללב ? 
את לא יודעת שככה זה אצל ילדים ? 
הם לא מתכוונים לפגוע בך ... ' או כשחברו לספסל הלימודים היה יוצא פתאום מן השיעור ללא שום התרעה מוקדמת , היה אומר : ' זה הספיק לו . 
הוא פשוט לא מסוגל יותר . 
למה את מתרגזת , יותר טוב שיישב ויפריע לך ? 
הוא לא יכול לקלוט יותר . 
" לא פעם חשתי שהוא הבוגר מבין שנינו ... 
" והיכולת שלו להיות בשיעור כשנדמה שהוא כלל לא מקשיב , לא כותב מילה במחברתו , אך יכול בקלות להתחבר לכל מה שנאמר בשיעור ולהצליח לאחר מכן בבחינות , ובקלות ... 
" הנכונות שלו לסייע בלימודים לחברו המתקשה , להתכונן איתו לבחינה אך להנמיך ציפיות : ' אני לומד איתו , אבל הוא יגיע לכמה שהוא יכול במבחן . 
" 
בגיל 13 הגיע רותם למסקנה , כי הוא נחוש בדעתו להפסיק לאכול בשר הכרוך בהרג לא לגיטימי ומיותר של בעלי חיים מאז היה לצמחוני . 
המשפחה 
אמו של רותם , חגית לבית פיקסמן , נולדה בתל - אביב . 
לאחר שסיימה את לימודיה בבית הספר לעבודה סוציאלית של האוניברסיטה העברית בירושלים , התמחתה ועסקה בעיקר בעבודה קהילתית . 
אביה של חגית , אורי פיקסמן , נולד במושבה מגדל שעל שפת הכינרת . 
ב - , 1936 בימי המרד הערבי , בשנת " המאורעות " , בעקבות הצתת המשק החקלאי של המשפחה , נמלטו בני המשפחה לשכונת נורדיה שבתל - אביב . 
פיקסמן היה חבר " ההגנה " , וכמו אחרים שמח לשמע החלטת ארגון האומות המאוחדות על חלוקת הארץ ב - 29 בנובמבר 1947 . 
עד תום מלחמת העצמאות שירת כחייל , ונשא לאשה את יהודית לבית קריבושי , שעבדה כגננת עד יום צאתה לגימלאות . 
אביו של רותם , אלכס שפירא , נולד בעיר ורוצלב בפולין . 
לישראל הגיע אלכס בגיל שלוש , בשנת , 1957 בימי העלייה הגדולה מפולין , כבן למשפחה מעורבת - לאמו הנוצריה , כריסטינה הנקראת גם ברברה וגם בתיה , ולאביו היהודי , יעקב שפירא . 
אלכס התגייר בזמן שירותו הצבאי . 
" עד אותו זמן השתדלתי להסתיר את העובדה שאינני נימול , " הוא מגלה . 
" בילדותי סבלתי כאשר ילדים אשר ידעו על כך צחקו עלי , לעגו לי , והיו גם שהרביצו לי . 
לא קל לחיות כלא - יהודי בישראל . 
סבלתי לא מעט בשל היותי לא יהודי . 
בסופו של דבר החלטתי להתגייר , בעיקר מתוך דאגה לעתיד ילדַי . 
את שירותו הצבאי עשה אלכס בצנחנים , ואחרי השירות הצבאי למד בפקולטה לחקלאות ברחובות והפך לאגרונום . 
היום , לצד עיסוקו כאגרונום , עוסק אלכס גם ברפואה משלימה , מתוך תחושה כי עיסוק זה הוא הצוואה שדרכה הוא מגשים את התקוות שזנח רותם במותו . 
על תקוות אלה , אותן ביטא בנו באופן מפורש בעודו בחיים , סיפר אלכס באזכרה שנערכה ביום השנה הרביעי למותו של רותם . 
רמזים נוספים לרצונו זה מצא האב לאחר מותו של הבן . 
חגית ואלכס הכירו זה את זו בתקופת לימודיהם באוניברסיטה . 
היחסים של רותם ואחותו יערה עם הסבתות והסבים מצטיירים כקרובים וחמים . 
במסגרת מטלת " שורשים " בבית הספר היסודי , כאשר כתב רותם את קורות בני משפחתו , הוא מסגיר קורטוב של גאווה כאשר הוא מספר על כריסטינה , סבתו מצד אביו , ועל הסבא - רבא , יאן קוזלובסקי , ששימש כקצין כבאים בעיר לודז' . 
בעת הכיבוש הנאצי נעצר קוזלובסקי והוצא להורג עקב פעילותו במחתרת האנטי - גרמנית . 
לסבתו כריסטינה הוסיף רותם שם חיבה נוסף שדבק בה – 
בשקו . 
בן - זוגה של כריסטינה , יליד העיירה קופצ'ינצה שבפולין , שלחו השלטונות הסובייטים בתחילת מלחמת העולם השנייה אל האי סחלין הסמוך לגבול עם יפן . 
בזמן המלחמה הוא לחם כקצין בחיל התותחנים של הצבא האדום . 
ב - 1957 היגרו בני הזוג שפירא ובנם הפעוט אלכס מפולין לישראל . 
הסבא - רבא של רותם , חיים שפירא , השתתף במלחמת העולם הראשונה כסמל בצי האדריאטי של אוסטרו - הונגריה . 
אחרי המלחמה הוא נעצר ונכלא בכלא הפולני למשך כעשר שנים , בגין פעילותו במפלגה הקומוניסטית אשר הוצאה אל מחוץ לחוק 
" החיים במשפחה של סבא יעקב היו מאוד קשים . 
האבא של הסבא , שהיה קומוניסט , ישב בכלא . 
הוא היה עני מאוד , הוא לא יכל לגדל את הסבא שלי , הוא שלח אותו מהבית ולכן , הסבא שלי לא גדל בבית הרבה שנים . 
לרותם ולי תמיד עניינה ההיסטוריה של המשפחה , מאוד הרגשנו קשורים לזה , תמיד , " השלימה יערה . 
במסגרת מטלת " שורשים " נמנע רותם מלהזכיר שסבתא כריסטינה - בתיה איננה יהודייה ושאביו התגייר . 
האם הימנעות זו נבעה מכך שהתבייש או חש שלא בנוח נוכח האקלים המתנכר , ולעתים העוין , האופף משפחות מעורבות בחברה היהודית בישראל ? 
מסתבר שלא . 
" רותם , עוד כשהיה ילד , שמע מפינו שסבתא כריסטינה היא נוצריה , " מספר האב אלכס , ומוסיף ומסביר , " כך גם נהגנו עם אחותו הצעירה יערה . 
יש לנו תמונות שבהן מצולם רותם עם אימא שלי ליד עץ אשוח בחג המולד . 
אמי לא התגיירה משום שלא רצתה בכך , ולא ראתה כל צורך להתגייר . 
העניין כולו לא היה משמעותי בעיני רותם . 
במשפחה שלנו לא ייחסנו לנושא חשיבות גדולה , כי דגלנו בגישת יסוד שקבעה כי אדם הוא אדם , הוא אדם , הוא אדם . 
אם רותם היה משתתף עכשיו בשיחה הזו , הוא היה מסביר את העניין טוב יותר ממני . 
לכולנו נראה מאוד טבעי שאנחנו מסתכלים על אנשים ולא רואים משהו אחר מאשר אנשים . 
במעגל הקרוב , של בני משפחה וחברים , אני סבור שהרוב חושבים כמונו . 
יערה מאשרת את דבריו . 
" סבתא כריסטינה - בתיה היא נוצריה . 
את השואה היא לא עברה , אבל היא בהחלט חיה את זוועות מלחמת העולם השנייה . 
בגיל צעיר היא איבדה את אביה בשל פעילותו במחתרת האנטי - נאצית . 
סבתא כריסטינה תקועה באיזה מקום בגיל שתים - עשרה , מאחר שהיא חשה שהחיים שלה נקטעו שם . 
רותם ואני ידענו על הגיור של אבא מגיל צעיר מאוד . 
פרטי הסיפור נמסרו לנו בגיל העשרה . 
לדברי יערה , רבים מבני דורה אינם מפגינים אותה מידה של עוינות כלפי לא - יהודים וכלפי משפחות מעורבות כבעבר . 
" צעירים בני גילי אומרים לי : ' סבתא שלך נוצריה , אתם חוגגים את חג המולד – איזה מגניב לך . 
כאשר הם שומעים את המילה נוצרי , הם מקשרים את זה עם חוץ - לארץ , עם עצי אשוח , הם לא יודעים הרבה על הדת הנוצרית . 
גם אני לא יודעת הרבה על הדת הנוצרית . 
היום , בעיני רבים מבני גילי , כבר לא בושה להיות ' גויה ' . 
רבים מהדור שלי מתחתנים עם ' גויים ' , רוצים לעבור לחו"ל , לא רוצים להיות כאן בכלל . 
זה לא אומר שאין אחרים השקועים בלאומיות , בלאומנות , בדתיות , כאלה שיורדים לחייו של מי שאוכל למשל בשר עם חלב . 
הכאב על מותו של האח התינוק 
היחסים בין רותם ליערה היו הדוקים מאוד . 
יערה נולדה שלוש שנים ויום אחד אחרי רותם . 
בעקבות מותו של רותם , סמיכות ימי ההולדת של השניים מעוררת מדי שנה התרגשות רבה במשפחת שפירא . 
בין רותם ליערה שררו יחסי חברות ואהבה . 
למרות הפרשי הגיל בין השניים , הם חלקו זה עם זו את סודותיהם . 
בברכה שחיברה יערה לכבוד חגיגת בר המצווה של רותם היא כתבה : 
" בו אני רואה חבר לצחוק ולדמעות 
איתו עברתי את כל החוויות הראשונות 
הוא נתן כתף כשרציתי לבכות 
וגם נתן בי כתף כשהלכנו מכות 
ראיתי אותו עובר משברים 
ולא שוכח ליהנות מהחיים 
- - - - - - - - - - - - - - - - - 
איזה מין אח כזה " 
מספר שנים מאוחר יותר , בתארה את אחיה רותם , ציינה יערה כי הוא דמה לאב אלכס , שיש להם אותו אף ואותה בת צחוק , ואף אותה תנוחת ישיבה . 
את אופיו ירש רותם מהאב , אך בעיקר מהאם . 
בתארה את היחסים בינה לבין אחיה כתבה יערה : " במשך השנים ה ' חינוך ' שאחי נתן לי הניב פירות . 
למשל : האהבה למוסיקה , מכבי חיפה , צמחונות [ בהמשך , מטעמים בריאותיים , נאלצה יערה להפסיק להיות צמחונית – י"א ] וכדורסל . 
אח טוב , מחנך טוב , ' מתאגרף ' טוב ( מרביץ לי ) ונודניק טוב . 
לא הייתי מחליפה אח בעד שום הון בעולם . 
כשהיה רותם בן אחת - עשרה , מת אחיו הקטן ליאור , עוד בטרם מלאו לו ארבעה חודשים . 
העקבות שהותירה הטראומה של מות התינוק במשפחת שפירא באים לידי ביטוי בשיר " שתיקה " , שיר רגיש ומתייסר שכתב רותם חמש שנים מאוחר יותר על אחיו הקטן , התינוק שמת . 
שתיקה 
הייתי רוצה לכתוב לך משהו מוחשי . 
הייתי רוצה לדבר איתך , פנים אל מול פנים . 
לפעמים בלילה 
אני חושב איך היה נשמע קולך . 
ואיש לא הספיק להכיר אותך . 
ואיש לא הספיק לדעת אותך , 
את יופייך . 
לפעמים אני כועס עליך , על הכאב שגרמת . 
אבל איך אפשר לכעוס על מתים ? 
ואולי זו אותה השתיקה שגורמת את הכאב . 
ואולי הפנים הקטנות , חסרות האונים , צובטות בלב . 
אין לי סיפורים לספר עליך , דבר לא הספקת לעשות . 
אבל אתי אתה עדיין קיים , ולא תחדל להיות . 
אם היית יכול לדבר , הייתי שומע . 
אבל מעולם לא יכולת , רק בכי נתת לנו . 
מה כבר תינוק קטן יודע ? 
עצב ושכול וכאב , מילים שקשה להעלות על הכתב . 
לילות של דמעות , זיכרונות וחושב : 
איפה הוא היה עכשיו ? 
על האווירה הדחוסה ששררה בבית משפחת שפירא בעקבות מותו של התינוק ליאור , סיפרה האחות יערה שש - עשרה שנים מאוחר יותר : " אחרי מות אחי הקטן קיבלו אבי ואמי החלטה שבשתיקה , ששותקים על זה . 
רותם כעס על כך , ואני עוד יותר . 
כעסתי שלא נתנו לנו לבטא את הכאב שלנו וציפו שנתנהג כאילו כלום לא קרה . 
כשהיה בן שבע - עשרה השתתף רותם באחת ממשלחות הנוער לפולין . 
הביקור באתר של מחנה ההשמדה הנאצי באושוויץ הותיר בו רושם עז , אשר קיבל את ביטויו , בין השאר , בשירים שכתב בעקבות הביקור . 
הנה למשל השיר " הייתי שם " : 
כי הייתי שם . 
ועכשיו אני פה . 
אבל אני עדיין שם . 
אבל אני לא . 
אני כבר לא אותו אדם . 
אני הייתי שם . 
ואני לא אשכח . 
לא אשכח לעולם . 
בשיר נוסף , " מעבר לגדר " , ניסה רותם לצייר בדמיונו מקצת מתחושת הבדידות של הקורבנות שהיו " שם " ואת מחשבותיהם של אחרים אשר " יכלו לעזור " , אבל " השאירו אתכם שם . 
נשארתם לסבול . 
כי אתם יהודים . 
וזה אומר הכול . 
חודשים אחדים לאחר הביקור , ביום הזיכרון לשואה , באפריל , 1998 נתן רותם ביטוי לקושי המתעורר במי שמבקר באושוויץ , שנים רבות אחרי המלחמה , ומבקש לדעת מה באמת קרה שם . 
שלוש פעמים חוזרות על עצמן בשיר השורות : 
והשלג השותק המוות הזועק אולי הם יגלו את האמת 
אולי האפר הערום הרשע הרדום יודעים מה קרה כאן באמת . 
נגע האלימות 
את לימודיו התיכוניים עשה רותם בבית הספר המקיף האזורי " עמי אסף " שב " בית ברל " , במגמת אמנות . 
הציונים בתעודת הבגרות שקיבל בסיום לימודיו , בקיץ , 1999 משקפים את נטיות ליבו . 
באמנות ובמקצועות ההומאניים , כמו לשון , הבעה , ספרות , היסטוריה , תנ"ך ואנגלית , נעים ציוניו בין " טוב " ל " מצוין " . 
במדעי החברה קיבל את הציון " טוב מאוד " , ואילו במתמטיקה – " כמעט טוב " . 
האֵם חגית מגלה , כי רותם לא העריך במיוחד את הלימודים בבית הספר , ולעתים מתח ביקורת על האופן שבו הם התנהלו , אך בניגוד לאחותו יערה , הוא לא בחר לעזוב בשל כך את בית הספר . 
" הוא ישב שם , הוא נהנה מהקטע החברתי שבית הספר סיפק , הוא העביר שם את הזמן בשקט ובהרמוניה , הוא לא הפריע בכיתה ולכן גם לא זרקו אותו מהכיתה , ומה שהיה שם והוא לא מצא בו עניין – עבר לו מעל לראש , " היא מסכמת . 
במסגרת בחינת הבגרות במדעי החברה כתב רותם עבודה בסוציולוגיה שנושאה , " הקשר בין פעילויות בני נוער בשעות הפנאי לרמת האלימות שלהם – השוואה בין בני נוער הפעילים בתנועות נוער לבני נוער שאינם . 
" אלימות הנוער היא מכה קשה בחברה הישראלית . 
נגע זה , כך עושה רושם , רק גדל והולך , ומחריף בחומרתו , " כך פתח רותם את העבודה . 
בחירתו לחקור את נושא האלימות מעידה על הלך רוחו של רותם . 
המסקנה המרכזית שאליה הגיעה העבודה קבעה כי , " אין כל הבדל משמעותי בין רמת האלימות של בני נוער הפעילים בתנועות נוער לזו של בני נוער שאינם , " אף על פי שנמצאו הבדלים נורמטיביים ערכיים בין שתי הקבוצות . 
" לבני נוער הפעילים בתנועה יש אמון רב יותר בחינוך לסובלנות וביכולתו להשפיע . 
ההבדלים הערכיים אינם מבטאים גם הבדלים ברמת האלימות . 
רותם הופתע לגלות , " שאין כמעט הבדלים ברמת האלימות של בני נוער ממעמד כלכלי שונה , או בין נערים עולים לוותיקים . 
במסגרת הבחינה באמנות הגיש רותם פרויקט גמר , שכלל שלושה פנלים מצוירים בצבעים עזים , החוברים יחדיו לקומפוזיציה מורכבת שבה נראה בין השאר תינוק המחובר באמצעות אינפוזיה למכשיר טלוויזיה ולערימות של עיתונים מקומטים . 
הפרויקט לא הפתיע את יהודית שפלן , מורתו לאמנות של רותם , שהכירה את העבודות שיצר במהלך שלוש השנים שבהן למד אצלה . 
בהתייחסותה לפרויקט הגמר הצביעה יהודית על " העיסוק של רותם במקומו של הילד בעולמנו המודרני והאלים , שבו התינוק – מרגע צאתו לעולם – ניזון מהמדיה , כשצינורות האינפוזיה עוברים ישירות מהטלוויזיה אליו , והוא טובע בים של ניירות עיתון שבהם החדשות של אתמול מפנות מקומן לחדשות של היום , כשהרע והאלים עומד במרכז . 
לאחר מותו של רותם הוסיפה יהודית : " בדיעבד ברור עד כמה ראייתו של רותם את העולם היתה פסימית . 
האם אפשר היה לחשוב עד כמה הייאוש גדול ? 
האם לא ראה כלל את חצי הכוס המלאה ? 
ואני כל - כך רציתי שיראה את היופי ויחווה אותו באמצעות האמנות ובאמצעות חדוות היצירה , ופעמים רבות הרגשתי שהוא אכן רואה , חווה , מרגיש ומתעשר רוחנית מיופי זה . 
כשחוזרים ומתבוננים בעבודת הגמר של רותם מבינים עד כמה הכרעתו הפטאלית לא היתה קפריזית ולא נבעה מרגע של חולשה , אלא היתה תוצאה של ייסורים ממושכים נוכח תמונת העולם שהטרידה אותו , ציערה אותו והכאיבה לו . 
לצד הלימודים שיחק רותם כדורסל וכדורגל , ניגן בגיטרה וצייר . 
על עצמו העיד כי הוא " אוהב לכתוב שירים , סיפורים , הכול . 
רותם כתב הרבה , במיוחד בתקופה שבין סיום לימודיו לגיוסו לצבא , וגם אחרי הגיוס , כשהתחבט בקורי המשבר הפנימי שלו . 
הוא כתב פרוזה ושירה בעברית , וגם ניסה כוחו באנגלית . 
כתיבתו היתה רהוטה ונטולת גינונים . 
לפי עדותם של הוריו , רותם לא היה חבר בשום ארגון פוליטי ולא היה מעורב בעשייה פוליטית . 
אך כתיבתו , איוריו והקולאז'ים שהכין , בשנים שלפני גיוסו לצבא , עסקו רבות בנושאי אקטואליה וחשפו עמדות פוליטיות מגובשות בנושאים שהעסיקו באותם ימים את בני גילו . 
בעבודת אמנות , לה העניק את השם " ככה אנחנו נראים " , הדביק רותם תמונה של חיילים בוכים בעת הלוויה צבאית . 
בעניינים פוליטיים , רותם לא היה חנון ולא חשש להיראות שמאלן , רחמנא ליצלן . 
בעקבות רצח ראש הממשלה יצחק רבין הוא לעג לרבנים שיצאו למבצע דין רודף , ונהג להפגין את הבוז שעוררו בו אמירות גזעניות נפוצות , כמו " רוסי מסריח " , " רוסיה זונה " , " אתה זבל שחור " , " מרוקאי חמום מוח " , " דרוס כל דוס " , " כל הימנים בהמות " . 
באנגלית הוא קרא , " בטא את עצמך במוסיקה ולא באלימות " . 
הפוליטיקה לא הרגה את הנער שבו . 
למשל , הוא הדביק על דפים תמונות של כוכבי קולנוע וגם עטיפה של קופסת קונדומים . 
בשיר פציפיסטי שכתב , " דרך ארץ " , עימת רותם בין שני חברים , צעיר המגויס לצבא ולמלחמה וצעיר ששוחרר משתי מחויבויות אלה על סמך היותו תלמיד ישיבה . 
השיר מוסר את הדיאלוג שמקיימים שניהם אחרי פרידה של שנה , שיחה שבה הם מחליפים רשמים על חייהם בנפרד – 
איך עברה עליך השנה ? 
טוב . 
הלימודים מביאים אותי על סיפוקי . 
הייתי רוצה ללמוד גם אני . 
אינך יכול ? 
עלי להילחם . 
על ארץ ישראל השלמה ? 
לא . 
הלוואי ידעתי מדוע שלחוני למלחמה ... 
באותו קיץ , בשיר ששמו " רובוטריק טוטאליטרי " , תיאר רותם חברה הנשלטת בידי רובוטים , אשר , אף על פי " שהקשר ביניהם לבין הדת היה מקרי בהחלט " , הם " השתיקו את כל מי שהתנגד להם . 
לאנשים הם הורו , " תהיה ילד טוב , אל תתגרה ברחוב , ואל תיסע בשבת , רוצה כסף ? 
תורה תלמד / תהיי ילדה טובה , תחזרי בתשובה , או לפחות תלכי צנועה ( בלי זיקפה בשכונה ) . " הרובוטים " הוציאו מהחוק כל גזע אחר , " ותחת שלטונם הפכה המדינה לעדר . 
אזרחיה התחננו , " אוי אלוהים שלי , סליחה שנסעתי , סליחה שאהבתי לפני החופה / אוי רב שלי , סליחה ששכחתי , סליחה שחיטטתי באף . 
בעקבות השיר ניסה רותם את כוחו גם בכתיבת מחזה סוריאליסטי בשם " סקס , שקרים ורובוטריקים " , אם כי הספיק להעלות על הכתב רק כמה מן הרעיונות לעלילת המחזה ולשרטט כמה מדמויותיו . 
המחזה היה אמור לספר על מלכה יפה , המתגלית בסיום המחזה כגילום של מדינת ישראל , המאוהבת במצביא המנצל אותה רק לצורך שירותים מיניים , ומוקפת פוליטיקאים וכוהני דת הרוקמים כל העת מזימות נגדה . 
פוליטיקאים אלה מסיתים את המצביא להתנקש בחייה של המלכה כדי לכבוש את מקומה , ולהאשים בפשע את הממלכה השכנה , כדי שיוכלו לפתוח נגדה במלחמה . 
ברקע המחזה מרחפת דמותו של שטן לבן המייצג את בצע הכסף . 
רותם תכנן שני סוגי סיום למחזה , והטיל על קהל הצופים לבחור בסיום המועדף עליו . 
בסיום האחד , שליח של השטן הלבן רוצח את המלכה ואת כל אנשי חצרה . 
ואילו בסיום השני , ניצלת המלכה - המדינה בידי משרת מפשוטי העם המאוהב בה . 
המשרת וקבוצה של חיילים פצועים פורצים לבמה , וכופתים את כולם מלבד המלכה . 
אז הם פורצים בצעקות " מהפכה " ו " מושחתים נמאסתם " , ולבסוף שרים ביחד את שיר " האמונה " . 
השיר לא נמצא בכתבים שרותם הותיר אחריו , אולי הוא לא הספיק לכתוב אותו . 
" לא יצא לי לכוון נשק נגד מישהו " 
האם חגית היא צברית טיפוסית , ואילו האב אלכס , אף על פי שהגיע לישראל בגיל שלוש , נושא עד היום סממנים של מהגר שלא נטמע לגמרי בארץ החדשה . 
למרות שנות חייו הרבות בישראל הוא לא צימח קוצים של צבר . 
בין רותם לאביו שררו יחסים של חברות הדוקה , שהתבססו על מעין הסכמה שבשתיקה . 
באירועים משפחתיים , כך מספרים בני משפחה והצילומים המשפחתיים , הם נהגו לשבת כתף אל כתף , להשקיף יחדיו על המתרחש סביבם , ולהסתודד , כשעל פניהם ארשת של ריחוק ושובבות . 
דודתו של רותם , שרית ישי - אמיר , מספרת בסרט וידיאו שצולם בעקבות מותו של רותם : " הוא היה הילד של אבא , הקוֹפִּי של אלכס . 
אלכס מתקשה להציע הסבר רציונלי לקשר המיוחד שנרקם בינו לבין בנו . 
" משהו לא מודע היה ביחסים בינינו , " הוא אומר . 
" כשהיינו ביחד היינו ביחד . 
הרושם שנוצר בסביבה שלנו , שבינינו שוררים יחסים של חברות , היה נכון , ותמיד הוא היה כזה . 
כשרותם נולד הייתי בן , 26 וכשהוא הגיע לגיל 19 הייתי בן 45 . 
ככל שחלפו השנים , פער הגילים בינינו כאילו הלך והצטמצם . 
זה נכון , לא היינו רק אבא ובן , היינו גם חברים . 
בשיחות ביניהם נגעו האב ובנו גם בנושאים פוליטיים . 
" הדעות הפוליטיות של שנינו היו קרובות למדי , " אומר אלכס . 
" למשל חשבנו שאנשים , שבני אדם במקומות שונים בעולם , מבזבזים את זמנם ואת חייהם בלהרוג איש את רעהו על שטויות . 
אני נהגתי לרדת לפרטים ספציפיים שנוגעים בסכסוך באזור , רותם פחות . 
ואכן , אף על פי שהירבה לכתוב , מלבד במקרה אחד לא הזכיר רותם אף פעם את גיבורי סכסוך הדמים , יהודים וערבים , ישראלים ופלסטינים . 
השימוש היחיד שעשה בכתב במילה ערבים מופיע בעבודת השורשים שכתב בגיל 11 : " ב - , 1936 במאורעות , ערבים שרפו את המשק של משפחת סבא פיקסמן ולכן נמלטו לשכונת נורדיה בתל - אביב . 
האב אלכס משער כי רותם לא הזכיר את המשתתפים בסאגת האלימות המתמשכת באזור בשמם המפורש , " מאחר שבשבילו האויב לא היה דווקא הערבי , אלא הרוע אצל בני אדם , כל בני האדם , וזה בא לידי ביטוי בחוברת שהכין לעצמו תחת הכותרת , ' כך אנחנו נראים ' . 
לעתים הוא הצר על האלימות בקרב בני נוער . 
במסגרת בחינות הבגרות הוא כתב עבודה בנושא והגיע למסקנות מדהימות . 
" בשיחות שלנו , רותם ביטא אמונה בזכויותיהם של בני אדם . 
הוא סבר כי כל האנשים צריכים לחיות כאנשים חופשיים . 
בעקבות פיגוע רצחני היה רותם מגיב בהמון עצב , בהמון צער . 
אז היו עוברות עליו שעות קשות . 
הוא כינה את המתאבדים , את שולחיהם ואת מי שגרמו לאנשים ללכת להרוג ולהתאבד , בשם ' ח ָ ' ארות' . 
הוא כרך את כולם יחדיו , אבל הוא לא דיבר על ערבים . 
הוא לא גילה כל אמפתיה למפגע המתאבד , אבל הוא כן גילה הבנה . 
אחרי כל פיגוע של מתאבד הוא היה אומר : ' אם היתה לי אפשרות – הייתי עוצר בעד אותו מפגע מתאבד . 
האם האיש הזה הוא אידיוט ? 
בן אדם לא סתם קם ועושה דבר כזה . 
בשיחות שניהלנו דיברנו הרבה על היחס ל ' שונה ' . 
" אני אישית , האופן היחיד שבו אני מסוגל לסווג אנשים הוא בין אנשים טובים לאנשים רעים , אנשים עם רוע ואנשים בלי רוע . 
כחייל סדיר השתתפתי במלחמת אוקטובר 73 ' . בתחילתה הייתי עדיין טירון , ואחרי זה הייתי במובלעת הסורית . 
אף פעם לא שנאתי ערבים , וגם אף פעם לא חברתי לקונצנזוס הלאומי . 
לעתים התבטאתי באופנים שהרגיזו הרבה אנשים . 
אם בשנת ' 74 קראתי למתנחלים בשם ' מתנחבלים ' , המשמעות של השם היתה לא להשתייך לקונצנזוס . 
זה היה הכינוי שהדבקנו למתנחלים בזמן פינוי סבסטיה , כשהם הרביצו לנו . 
" התקשיתי להשתלב באחד מהארגונים הפוליטיים . 
היתה תקופה שבה חשבתי שאמצא את מקומי ב ' שלום עכשיו ' , אבל מהר מאוד מצאתי את עצמי קשור לחבורה של יאפים אימפוטנטים . 
את דעותי לא שיניתי , אף שעברתי תהפוכות ברמת האקטיביזם הפוליטי שלי . 
מעולם לא הייתי חבר בארגון מפלגתי כלשהו . 
הייתי רשום ב ' שלום עכשיו ' , וזה הספיק כדי שלא אתקבל לעבודה במשרד הביטחון כאיש מחשבים , אף שלפני כן , כשהייתי חייל בצבא , היה לי סיווג ביטחוני שאיפשר לי לעבוד כאיש ביטחון בשדה התעופה . 
" רותם שמע אותי אומר כמה פעמים דבר שמאוד השפיע עליו , והוא שאני מאוד גאה בעובדה כי בכל המלחמות שהשתתפתי , לא יצא לי לכוון נשק כלפי מישהו . 
אמרתי שאני מודה למי שכיוון את הדברים כך שלא נאלצתי לכוון רובה נגד מישהו . 
ירו עלי ללא הרף , אבל על מה רצו שאירה – על פגזים שנפלו עלי מהשמים או על הצלף שירה עלי מהעבר השני של תעלת סואץ ולא ידעתי מאיפה הוא יורה עלי ? 
אני יודע שרותם סיפר על כך לחברים שלו בקורטוב של גאווה . 
לדעת האם חגית , " רותם לא התעניין בפוליטיקה , אבל הוא התעניין במה שקורה בעולם , במתרחש מסביב , בהיבטים האנושיים , בהשלכות . 
אחותו יערה שונה ממנו . 
יערה הלכה לתנועת נוער . 
כל החדר שלה תמיד היה מלא בריסטולים ששימשו לפלקאטים . 
היא עמדה בצמתים . 
היא מאוד ממוקדת בכאן ובעכשיו . 
רותם , כשהיה קורא עיתונים , קרא לפני כל דבר אחר את מדור הספורט . 
חגית מנסה לענות על השאלה , מדוע בכתיבה של רותם שנגעה במלחמה ובמוראותיה הוא לא הזכיר ערבים , יהודים , ישראלים ופלסטינים : " לדעתי , רותם לקח את העניינים האלו למקום הרבה יותר רחוק . 
מהמעט ששוחחתי איתו על הכאן והעכשיו , הוא נתן לי את התחושה שכאשר יצטמצם לנושאים אלה – אז באמת יידע שהוא נכנס לקלחת הפוליטית , ואילו הוא מחפש משהו אוניברסלי , שעומד מעל לכל דבר אחר . 
הוא חשב שאם ידבר על הנושא הזה במונחים של ישראלים ופלסטינים , מחסומים וצבא – הוא כאילו יקטין אותו , כשייכנס לעניינים של ימין , מרכז ושמאל , למקומות שהוא טרח מאוד להתרחק מהם . 
בעיני הוא נהג כך בכוונת תחילה , מתוך ידיעה ברורה כי אם יתייחס לזה , הוא מיד ימצא עצמו מסומן באחת המגירות המוכנות מראש , והוא לא רצה את זה בשום פנים ואופן . 
יערה אומרת שלא היתה מודעת לכך שבכתיבתו , כשהתייחס רותם למלחמה , הוא נמנע מלהזכיר את השמות יהודים וערבים באופן מפורש . 
" עד עכשיו לא שמתי לב לזה . 
אני בטוחה שגם רותם לא שם לב לזה , כי אצלו , אדם הוא אדם באשר הוא אדם . 
הוא לא התמקד בסכסוך מבחינה פוליטית כמו שהוא התמקד בכאב האישי של בני האדם . 
זה גם כאב לו אישית . 
כשהיה שומע על עוולות שעשו בני אדם לבני אדם אחרים הוא היה מתחרפן . 
זכור לי מקרה אחד שבו הוא הוריד שלטים של מפלגה ימנית קיצונית . 
הוא היה נסער והתווכח בעניין זה עם כולם . 
חוץ מזה , רותם היה צמחוני . 
הוא התנגד לכל מעשה עוול כנגד בעלי חיים . 
כל מי שהכיר את רותם , ידע שהוא מאוד אידיאולוגי . 
היתה שם גם פוליטיקה . 
הוא דיבר עליה והירבה להתווכח . 
" מי יכפר על חטאינו ? " 
בשיריו הרבים נחשף רותם כצעיר בודד , פסימי , עצוב ומיוסר . 
באחד משירי המגירה הוא כתב : 
הפיוס וההסכמה , השׂובע והתרדמה , הפכו לחור שחור . 
כל החברה כמעט נשאבה לתוך החור . 
רק כוכבים בודדים נותרו בשוליים והפיצו אור . 
בקרוב תגלה החברה היכן נמצא העולם הנאור – 
במקום בו נותרו הכוכבים , או מצדו השני של החור . 
בשירו " תמונות " , מול אלה המאמינים ש " מלחמה הכרחית , זה נחוץ , אין ספק , / איך יחיה האדם בלי כלי נשק בוהק " , הציב רותם אם שכולה ש " כה עזה שנאתה למלחמות " . 
ביום הכיפורים , בשיר " מעגל הזמן " , הוא קרא : 
תסתכלו עלינו . 
תסתכלו על עצמנו . 
אני מבטיח שתבכו , אני מבטיח שתבכו . 
אתם תבכו על מתינו , מי יכפר על חטאינו ? 
וחירטו על דגליכם את תקוות מי שהיו ואינם . 
ונבכה בגאווה , ונאמר שלא אכזבנו אותם . 
בשנה שקדמה לגיוסו לצבא היה רותם פורה מאוד , וכתב הרבה שירים , בעברית וגם באנגלית . 
רוב שיריו התגלו רק לאחר מותו . 
בעקבות חלומות שהתנפצו במציאות האלימה והאכזרית , הוא התחבט בין ייאוש לתקווה . 
אין לי דת 
אך יש בי אמונה 
אין לי ארץ 
אך יש לי את העולם 
אין לי עבר 
אלא את ההיסטוריה כולה 
אין לי עתיד 
אלא את כל החיים שלי 
מה שאין לי הוא בית 
מקום שאני שייך אליו 
משהו שהוא רק שלי . 
היו שם גם שירים אינטימיים , אך קודרים , על אהבה שלא התממשה . 
חבריו של רותם סיפרו אחרי מותו על אהבה מסוימת אחת שלא התממשה , אף על פי שבדרכו נקרו כמה הזדמנויות לממשה . 
רותם נרתע מפני המימוש , ומושא אהבתו הצטיירה בעיניו כדמות נשגבת וכמעט אלוהית , שמותר לראותה אך לא לגעת בה . 
בשיר " געגוע " הוא שואל : 
אז מה נשאר לי ? 
האם יצאתי מופסד ? 
האם תרצי בכלל שנשמתי תשלח לך יד ? 
בשיר " שוב " הוא מודה : 
אני שוב חוזר אלייך ותיכף נרתע 
שוב את מתוקה ועכשיו רחוקה 
ושוב אני לבד 
עוד לא התייאשת ָ תשאלי ואני אתלבט 
החיכוך הוא רגעי , הסכסוך הוא עצמי 
הכעס ישתפן וייסוג לטובת הישיבה . 
החשש ממחויבות לבת הזוג בעקבות מגע ביניהם הרתיע את רותם , אך גם עורר בו חרטה ונקיפות מצפון : 
איזה שעשוע זה לגעת בך 
להתחכך וללטף וקצת כך וגם כך 
אלך לישון מאוחר יותר בבית 
לא ארצה להירדם עם סירחון הזיעה שלך 
ובכלל דוחה אותי הריח מהפה 
אבל הגוף העירום שלך הוא כל - כך יפה 
בעצם לא ממש אבל לי זה מספיק 
ואם האשמה תצוף לה אז אותה אני אדחיק , כי אעניק לך תמיכה רגשית 
ואהיה חבר מצוין 
ובעצם לא היתה לך ציפייה ממשית 
שאחרי שייגמר אני נשאר כאן ... 
בשיר " מחר בבוקר " ביקש רותם לענות לעצמו על השאלה מי הוא ומה הוא חש : 
אתה לא כמו כולם , אתה כן כמו כולם 
דבוק בחול ים ופילוסופיה של התבגרות 
מתוסכלת ונשארת בתור סתם הרגשה של שכרות . 
פסיכולוגיה בגרוש , מיסטיקה בשניים 
תכבו ת'מדורה , עכשיו הולכים לישון 
נחלום עד הבוקר או עד הצהריים 
בסך הכול הרבה יותר כיף לחלום 
אם אהבת , נהנית , או אתה פה בטעות 
מה נשאר לך בסוף זו סתם הרגשה של שכרות . 
יערה , שהכירה את צפונות ליבו של אחיה בתחום הרומנטי , מספרת : " היתה בחורה אחת שרותם אהב והיא ידעה מזה , אבל הם לא מימשו את אהבתם . 
היתה גם צעירה אחרת ששם כן היה מימוש , אך אינני יודעת אם היתה גם אהבה . 
רותם היה ביישן , רגיש מאוד , מופנם , עמוק . 
הרבה לא יודעים את זה כי הוא היה מסתורי , כי הוא הסתיר חלק שלם מעצמו . 
" מהמקום הזה של לא לתת לאחרים לגעת בך , אתה לא יכול לתת למישהי לאהוב אותך . 
כאשר אתה לא נותן לאנשים שיגעו בך , שייכנסו אליך , אתה לא תמצא באמת מישהי שתאהב אותך , ואם תמצא – אתה לא תיתן לה לאהוב אותך , כי אתה לא רוצה שייכנסו אליך . 
רותם היה מאוד סגור . 
רותם לא נהג לדבר על דברים אינטימיים . 
אלה היו הדברים שהוא שמר בליבו פנימה . 
כשהייתי רוצה לדעת על החיים הרומנטיים שלו והייתי שואלת אותו על כך , הוא היה עונה לי בלי בעיה . 
היו גם נושאים אחרים , חשובים באמת , לדבר עליהם . 
רותם חש שהוא לכוד בסבך עולמו , ולכן הרגיש לעתים שהוא לא בדיוק שייך . 
באחד משיריו הוא דימה עצמו לרכב התקוע בהילוך ניוטרל : 
יודע בדיוק מה הכתובת 
אבל אין לי מושג מה הדרך 
לא איפה היא מתחילה 
ולא איפה היא נגמרת . 
את רותם עינו שאלות למכביר , למשל : 
האם חלומות צריכים להיווצר ממציאות בלתי ממומשת , 
או שהמציאות צריכה להיווצר מחלומות ממומשים ? 
לשיר " תמונה סוריאליסטית " , צירף רותם קבוצת איורים שימחישו אותה . 
בשיר הוא תיאר מציאות מטילת אימה : 
יצור מאיים דמוי כפפה וזוגות שפתיים מחייכות 
חרבות ננעצות בעוצמה בהרים דמויי פטריות 
נחש ארוך ומטיל אימה חושף את שיניו הרצחניות 
דרקון מעופף וענק מרקד 
צוואר צילו בוקע מן האדמה 
חורים לא ברורים בכל מקום פזורים 
ועין אחת מביטה בתדהמה 
דם נוטף ודגל מתנופף 
" זו המתנה שלי , זו הקללה שלי " 
כחודש וחצי לפני גיוסו לצבא , בשיר " לבד " , חשף רותם את תחושת הבדידות שנבעה ממצג - השווא שהפגין , של שייכות , כאשר למעשה הוא חש עצמו מנותק : 
אני רואה אתכם . 
אני מבין אתכם טוב משאתם מבינים את עצמכם 
יש לי את הפתרונות לבעיותיכם 
את השפה שמחברת בין כולכם 
זו המתנה שלי 
זו הקללה שלי 
כי אין לי שום חלק ביופי הנעורים שופע הביטחון העצמי 
בסוף היום אני נשאר עם מי שאני 
סתם אחד 
שמביט מן הצד . 
בחצי השנה שהפרידה בין סיום לימודיו לבין גיוסו הועסק רותם בחברת התקשורת " ברק " . 
למרות שעבד שם רק תקופה קצרה , הוא הספיק להתחבב על חבריו לעבודה . 
במילות הפרידה שהם חיברו לכבודו כאשר סיים את עבודתו שם נכתב : " והנה הזמן שכל - כך לא חיכינו לו הגיע ; ואנו מנסים לתמצת עבורך תקופה כל - כך מיוחדת ויפה , שבה הספקנו להכיר את האופי המיוחד שלך , המוסריות שבך וכל טוב הלב , ללא טיפת הרוע שמצוי בך ! " 
חמישה ימים לפני גיוסו כתב רותם באנגלית : " אני לא שייך לכאן " , " אני לבדי כאן " . 
השירים שחיבר בשנתיים שקדמו לגיוסו , ואלה שכתב לאחר הגיוס , אינם מותירים ספק לגבי סערת הרגשות הפנימית והחזקה שטלטלה את רותם , ונסתרה מעיניהם של הקרובים לו . 
רותם הצליח להסוותה ולהסתירה . 
הטמירות שאפפה אותו קיבלה בחיבור שכתבו הוריו , חגית ואלכס , לכבוד יום השנה הראשון למותו . 
כשקוראים את החיבור הזה , שכותרתו " כשאומרים רותם " , מתקבל הרושם שמדובר בעלם צעיר , שלֵו ומאושר . 
הוריו של רותם מתארים אותו כנער חייכן , שקט , ספורטאי , מוסיקאי , צייר , חובב שקשוקה ובורקס , איש כּיפי אדם שהשהייה במחיצתו רצופה בצחוקים וברוח שטות , המוקף בערימות של חברים , אדם שאמנם הוא קצת עצל כמו דובי , אך לא ניתן בכלל לכעוס עליו , בזכות " חיוך ממיס שאי אפשר לעמוד בפניו . 
כבר אמרנו , רותם איננו כאן כדי להסביר את הצעד הפטאלי שבחר לעשות . 
ההסוואה היתה מוצלחת למדי . 
את ההסברים צריך בעיקר לחפש בשיריו , בציוריו ובמוסיקה שלו . 
חלק משיריו קובצו על - ידי אחותו הצעירה יערה בקובץ שירים משותף , " הבריחה אל שקיעת המדבר " . 
לדבריהם של חגית , אלכס ויערה , למרות השקפתו הפציפיסטית המוצהרת , רותם לא העלה את הסרבנות כאחת האופציות הפתוחות בפניו . 
הוא לא העלה את האפשרות שיסרב להתגייס , או יסרב לשרת כחייל בשטחים שישראל כבשה במלחמת יוני ' , 67 או אחרי הפלישה ללבנון ביוני 82 ' . אף על פי שבתקופה בה עמד להתגייס תפסה תופעת הסרבנות מקום נרחב בשיח הציבורי בישראל , היא אינה מוזכרת בכתביו של רותם . 
התקשורת דיווחה מדי פעם על צעירים אשר ערב גיוסם לצה"ל הצהירו על סירובם להתגייס או לשרת בשטחים הכבושים , על סרבני גיוס וסרבני שטחים ששולחו , פעם אחר פעם , לכלא הצבאי , על ויכוחים סוערים בעד ונגד הסרבנות . 
האב אלכס אומר שהסרבנות כנושא לדיון עלתה מדי פעם בשיחות שהתנהלו בבית : " אצלי הסרבנות עוררה דילמה מאוד קשה . 
כחייל בתקופת מלחמת לבנון עמדתי בשער ' העגל ' בגבול לבנון והתחבטתי בשאלה אם להיכנס או לא להיכנס ללבנון . 
ידעתי בבירור שזוהי מלחמה שקרית ויזומה שנועדה לשרת את האגו של מנהיגים ולא יותר מזה . 
הדילמה שלי היתה , האם לסרב בגלל ההתנגדות האישית שלי למלחמה ההיא - ובכך להוציא עצמי מן הכלל , או לצאת עם כולם , למרות אותה התנגדות , כדי לשמור על הקולקטיב . 
בסופו של דבר לא סירבתי . 
לא זכור לי שעניין הסרבנות עלה על הפרק כשדובר ברותם . 
לדברי אלכס , באף שלב משלבי גיוסו לצה"ל , מרגע שזומן לבדיקה הרפואית הראשונה ועד שהתייצב בבסיס הקליטה והמיון , לא עלתה אצל רותם האפשרות להצהיר על סרבנות , גם אם זו התיישבה היטב עם השקפת עולמו הפציפיסטית . 
" מבחינתו של רותם , " הוא מסביר , " סרבנות היא הפגנה . 
רותם היה מאוד קונפורמיסטי , אולי בשל החשש להיות חריג . 
מלכתחילה הדעות שלו היו חריגות . 
הוא הרגיש שאף אחד אינו מבין אותו . 
הסרבנות לא עלתה על הפרק אצל רותם . 
אי אפשר לדעת אם זה נבע מהחשש שלו מהתנגדות במשפחה , בבית הספר או בסביבה שלו . 
אלכס מציין כי הוא ורותם הירבו לשוחח על תנאי החיים הנוראים של בני אדם במזרח התיכון בצל המלחמה , " אבל לא דיברנו על הסרבנות כפתרון למצב הזה . 
לא פעם ולא פעמיים , אלא פעמים רבות , דיברנו על ההשפעות של המלחמה המתמשכת באזור על נפשותיהם של שני הצדדים . 
מן הדברים שכתב והציורים שרשם ניכר כי רותם התייסר בשל ההשפעות הנוראות של האלימות ושפיכות הדמים על הצעירים . 
הוא חשב שהצבא והמלחמה מיותרים לגמרי . 
חגית אומרת שנושא הסרבנות דווקא כן עלה בדיונים בבית , אך לדבריה , " הגישה המשותפת לכל בני המשפחה היתה , שההגדרה שניתנת לסרבנות איננה נכונה ולא מקובלת עלינו . 
בעינינו , סרבנות היא זכות אזרחית מובנת מאליה , הנובעת מזכותו של כל אדם להיות שונה ולבטא את השונות הזו . 
הסרבנות איננה בעייתו הפרטית של הסרבן . 
הבעיה נעוצה בעובדה שבישראל , החברה והמדינה אינן מספקות חלופה הוגנת למי שאינו יכול לשרת בצבא . 
על השאלה מה היתה דעתם של בני משפחת שפירא כאשר שמעו בתקשורת על חייל שמסרב לשרת בשטחים הכבושים , או על צעיר המסרב להתגייס לצבא , משיבה חגית : " קודם כול זה עורר הערכה . 
הערכה כלפי הנכונות של אותו צעיר לעמוד על דעתו ולהיות מוכן לשלם את מלוא המחיר על כך , כולל ישיבה בבית סוהר . 
רחשנו הערכה וכבוד לפרט המסרב לקחת חלק , לשתף פעולה עם משהו הנוגד את מצפונו . 
לצערנו , החברה אינה מציעה לאדם כזה אלטרנטיבה , ובמקום זה שולחת אותו למאסר , לכלא . 
בריאיון אחר מצוטטים דבריה של חגית : " בשבילו [ רותם ] , לא ללכת לצבא לא היתה אופציה . 
הוא כל הזמן אמר שאם אנשים כמוהו לא ילכו , אז מי יהיה שם . 
( " ידיעות אחרנות " , 3.12.2004 ) 
אופציית הסרבנות אכן עלתה בבית משפחת שפירא כאשר יערה הכריזה שאינה מתכוונת להתגייס לצבא . 
" תגובתו של רותם , " מספרת יערה , " היתה , ' אל תתגייסי ' . 
זכור לי , שבשיחה משותפת שהיתה לאבא ולי עם רותם בנושא גיוסו לחיל קרבי , ולאו דווקא בעניין גיוסו לצה"ל בכלל , אנחנו הזהרנו אותו : ' אתה לא תעמוד בזה , אנחנו מכירים אותך . 
אני כן העליתי בפני רותם את האופציה שלא יתגייס בכלל לצבא . 
תגובתו היתה שהוא חייב את זה לעצמו , קודם כול כדי להוכיח שהוא יכול לעמוד בזה . 
הוא רצה להתנסות לפני שיחליט שהוא נגד . 
הוא חשב לעצמו , ' איך אני יכול להתנגד לצבא אם אין לי מושג מה זה בכלל . 
" 
על השאלה האם היה זה הכרחי שההתנסות תביא את רותם עד למצב שבו יהרוג את עצמו , יערה עונה : " רותם לא הרג את עצמו בגלל הצבא . 
רותם רצה להישאר בצבא , כי הוא באמת רצה להיות חלק מהחברה , מהמדינה , לתרום כמו כל האחרים , זה היה חשוב לו מאוד . 
הנורה האדומה שלא נדלקה 
בעדותה בחקירת מצ"ח , שנפתחה בעקבות ההתאבדות , סיפרה חגית כי רותם הביע נכונות לשרת בכל חיל ויחידה שבהם יציב אותו הצבא , וכי הוא עבר שלושה - ארבעה מיונים , לרבות מבדקי טיס , אך נשר מכולם . 
בחוות הדעת הפסיכוטכנית שהתפרסמה באותו תחקיר מצ"ח צוין , כי מן הריאיון האישי שקיים רותם בלשכת הגיוס , טרם גיוסו לצבא , התרשמה המאבחנת שמדובר בבחור בוגר ואמנותי , המשקיע בתחומים שמענייניים אותו ונהנה לשהות במחיצת חבריו . 
אלכס מספר , שמרגע גיוסו לצה"ל הצהיר רותם על היותו פציפיסט . 
בלשכת הגיוס הוא כתב בטפסי החיול כי הוא פציפיסט . 
בהקשר הזה , מבקר האב בחריפות את המדיניות של מיון החיילים הנהוגה בצה"ל עם גיוסם לצבא . 
הוא אומר : " הצבא פועל במבנה של פירמידה הפוכה . 
האדם הראשון שאיתו נפגשים החיילים שזה עתה התגייסו הוא חיילת מאבחנת , צעירה בת 18 או 19 . 
למרות הכישורים שלה והיכולות הפסיכוטכניות שלה , חסרים לה ניסיון ובגרות חיים , והיא זו שקובעת גורלות . 
השיטה מעידה על קיבעון . 
אם היה יושב שם אדם מקצועי ושומע את רותם אומר , ' אני פציפיסט ' , ייתכן שהיתה נדלקת אצלו נורה אדומה והוא היה קובע , ' עם אנשים כאלה בצבא אני לא מתמודד , הצבא אינו המקום המתאים לטיפול באנשים כאלה , בבקשה קח את הדברים שלך ולך הביתה , ' או שלחלופין היו מגדירים אותו כחייל שמשרת בלא נשק . 
אני משער שאותה מאבחנת , שפגשה את רותם לאור הנתונים שהיו בידיה , סברה שלפניה בחור שהוא גם פטריוט וגם פציפיסט , וזה הסתדר לה בהחלט . 
נוסף על כך , היא גם קבעה שהוא מתאים להיות חייל קרבי . 
משהו כאן לקוי . 
הליקוי מתחיל כאן . 
דילמות 
טרם התגייס רותם , שוחח עימו אלכס על עתידו בצבא . 
" בשיחת שבת שניהלנו , אמרתי לרותם כמה דברים שהעליבו אותו מאוד , " הוא מספר . 
" אמרתי לו , ' בוא נבדוק מהו מבחר המקצועות הטכניים בצבא שאתה יכול להשתלב בהם בשירות הצבאי שלך . 
לא מתאים לך להיות חייל קרבי , זה לא מתאים לאופי שלך . 
רותם מאוד נעלב ממני . 
הוא שאל אותי אם אני חושב שהוא לא מסוגל לשרת כחייל קרבי , ועל כך השבתי לו שהבעיה איננה אם הוא מסוגל פיזית להיות חייל קרבי . 
' עם הכושר הגופני שלך , אתה תעמוד בזה , ' אמרתי . 
' הבעיה היא אחרת , הלחץ , האינטנסיביות , הקירבה לנשק – אינם בשבילך . 
כבר אז ראיתי את הקושי שאיתו יצטרך רותם להתמודד כחייל . 
בזמני , אני בעצמי הייתי חייל קרבי , וידעתי מה זה . 
בשיחה ההיא עם רותם לא העליתי על דעתי סיטואציה של התאבדות . 
אחרי השיחה , רותם הודיע , ' אני אלך להיכן שהצבא יציב אותי . 
אם עמד אז בפני דילמה כלשהי , הוא לא שיתף אותנו בה . 
רותם לא היה מוכן לשמוע על שירות צבאי שבו יישב בקריה . 
בריאיון שהתקיים ארבעה חודשים לאחר התאבדותו של רותם אמר אלכס : " היה לו חשוב להגיע לחיל קרבי . 
היתה לו תוכנית . 
הוא רצה להיות מפקד ולהצליח לשנות מבפנים . 
היה לו חשוב שדווקא אנשים כמוהו ישרתו בקרבי . 
אבל הוא כנראה לא העריך עד כמה זה יהיה קשה לו . 
הקושי שלו לא היה בכלל הקושי הפיזי ... " ( " לאשה " , 20.10.2000 ) 
האם הסכמתו של רותם להתגייס ליחידה קרבית לא נבעה מכך ששאל את עצמו כיצד יתייחסו הוריו לסירוב שלו להתגייס ליחידה קרבית , או המורים , החברים , אנשי השכונה ? 
" יכול להיות , " משיב אלכס . 
" לא מן הנמנע , שהלחץ החברתי הסביבתי החזק שקיים בישראל , שאומר ש ' מי שאינו חייל קרבי אינו נחשב , ' השפיע על הכרעתו של רותם , אני לא פוסל את זה על הסף . 
לעומת זאת , חגית מתנגדת באופן נחרץ להשערה זו : " בעינַי זו לא היתה השאלה שהטרידה אותו . 
ממש לא . 
בעיני , מה שכן הטריד אותו זה איך הוא יחיה עם עצמו , ולא איך אנחנו נתייחס לכל העניין . 
הנושא עלה לדיון אצלנו בבית פעמים רבות במשך השנים . 
אחותו של רותם , יערה , הצהירה מגיל צעיר מאוד , עוד הרבה לפני הטרגדיה במשפחה , שלא תלך לצבא . 
השאלה הזאת הזאת עמדה על הפרק בבית שלנו . 
יערה עלתה לוועדת מצפון , קיבלה פטור מצה"ל , והלכה לעמותת ' שלומי – שירות לאומי לבנות חילוניות . 
היא הצהירה באופן חד וחלק : ' אני לצבא לא הולכת , נקודה . 
" יערה מורכבת מאוד מבחינה רגשית , אבל מאוד מובנית . 
המחשבות שלה מובנות מאוד , והיא מתחברת לאידיאולוגיות חדות . 
רותם היה , לדעתי , הרבה יותר מורכב . 
השאלה מה תאמר הסביבה לא מילאה אצלו כל פונקציה . 
דברים כאלה עוררו אצלו את השאלה האם הוא צריך לעשות את זה , האם הוא מסוגל לעשות את זה . 
את הדברים האלה על עצמו הוא בירר עם עצמו . 
רותם היה מתדיין עם עצמו פנימה , ולא החוצה . 
אני בטוחה שהשאלות המועלות כאן היום עמדו על הפרק אצל רותם , והוא בירר אותן בינו לבין עצמו בלבד , אבל הוא לא כאן כדי להשיב עליהן . 
האחות יערה אומרת : " כל עניין שהיה קשור לצבא היה בחירה של רותם . 
הוא בחר להתגייס . 
הוא בחר להתגייס ליחידה קרבית . 
הוא בחר להמשיך עד סוף הטירונות ולהיות חייל מצטיין , לא מצטיין רשמית , אבל חייל טוב מאוד , גם אם הוא ידע שהוא לא רוצה להישאר שם , גם אם הוא לא יוכל לשאת נשק . 
על השאלה מה ביקש רותם להשיג בכך , משיבה יערה : " הוא השיג את הידיעה שקודם כול הוא לא בורח , שהוא מנסה , שהוא לא יכול לשלול משהו בלי לנסות אותו , שהוא חלק מהמערכת של החברה הישראלית , שהוא לא יצא ממנה , שהוא שייך אליה . 
ערב גיוסו לצבא ביקר רותם בבית דודתו , שרית ישי - אמיר , בכרמיאל . 
במהלך הטיול שערכו בני המשפחה בצפון טיפס רותם על גבעה נידחת , התבודד , השתרע על הקרקע , והאזין למוסיקה מאוזניות שהיו מחוברות לווקמן . 
שרית הבחינה , כי במהלך אותו טיול " רותם לא היה שקט " , ונהג כמי ש " אבן כבדה רובצת לו על הלב " , כמי ש " לא מוצא את עצמו . 
עם גיוסו לצה"ל , ב - 21 במארס , 2000 בפורים , הוצב רותם ביחידה קרבית . 
מעדויות של חבריו למחלקת הטירונים , מפקדיו ובני משפחתו עולה , כי הוא הותיר בהם את הרושם שהשבועות הראשונים של הטירונות עוברים עליו ללא קשיים מיוחדים . 
קיים פער מסוים בין התמונה המצטיירת מן העדויות שנאספו לגבי המחצית הראשונה של תקופת הטירונות של רותם לבין דברים שהוא עצמו כתב לפני שהתגייס לצבא . 
פער זה גדל לכלל ניגוד ברור כאשר בוחנים את הביטויים שונים של המשבר הגלוי שפקד – על פי עדויותיהם – את רותם בהמשך הטירונות , וכשמתרשמים מתוכנם ומרוחם של הדברים שכתב באותם ימי משבר . 
האם ההתחבטות שאליה נקלע טלטלה אותו בין שתי עמדות קוטביות שהכתיבו לו שני אופנים שונים של התנהלות ? 
עדות של אחד החיילים , ראובן * , אשר תצוטט בהמשך , מצביעה דווקא על עקביות במהלכיו של רותם . 
חיילים ומפקדים שעברו עם רותם את הטירונות תיארו אותו בהזדמנויות שונות כחייל טוב , ממושמע וחברותי , שלא נכנס ל"תַאקלים " עם מפקדיו . 
הם מספרים שהוא הסתדר עם כולם , ונהג לעזור לאחרים . 
בני משפחה וחברים מציינים עוד פרט חשוב – רותם היה ספורטאי חזק , חסון ובעל כושר גופני טוב . 
" התעתוע הגדול " 
טוראי שמעון * , מחבריו הקרובים של רותם , העיד : " עוד מתחילת הטירונות רותם אמר שהוא פציפיסט ושהוא לא מוכן לירות בנשק . 
בתחילת הטירונות הוא ירה בנשק ואז הפסיק . 
באמצע הטירונות רותם ביקש לראות קב"ן ( קצין בריאות נפש ) בשביל לקבל אישור לא לירות , ולקח שבוע - שבועיים עד שהוא פגש קב " ן . 
טוראי יהודה ? , ששירת עם רותם באותה מחלקה וגר איתו באותו חדר , ובהמשך באותו אוהל , סיפר : " מעולם לא ראיתי את רותם משחק בנשק . 
עד כמה שידוע לי הוא ידע להשתמש בנשק . 
במקום אחר אמר יהודה : " מה שכן , הוא סירב להשתמש בנשק . 
[ הוא ] אמר זאת למפקדים ולכן בחודש האחרון של הטירונות הוא לא עשה מטווחים . 
מעולם לא היתה לו בעייה עם הצבא , אולם היתה לו בעיה להחזיק ולהשתמש בנשק , זה היה מנוגד לכל האידיאולוגיה שלו . 
בשיחות שלי איתו הוא תמיד אמר שאם המפקדים לא יתנו לו אישור לא לירות בנשק , הוא פשוט יסרב פקודה . 
ידוע שהוא השתתף בתרגילים ' רטובים ' , אולם הוא עצמו לא לחץ על ההדק , לפחות לפי מה שסיפר לי . 
בתחילת הטירונות הוא ביצע מטווחים , אולם לאחר מכן הוא החליט שהוא לא מוכן לכך . 
טוראי יששכר * העיד : " בזמן הטירונות , כשהיינו מדברים עם רותם על פציפיזם , הוא תמיד אמר שאם מישהו יאיים עליו בנשק , הוא יעדיף למות בעצמו מאשר לירות באותו אדם . 
היה גם מקרה שבו עמדתי מולו ואמרתי לו , ' בוא נגיד שאני עומד מולך ורוצה לירות בך , ' ואז הוא אמר שהוא לא יעשה לי כלום , והוא תפס את הקנה של הנשק שלי שהיה עלי והכניס אותו לפה שלו ואמר משהו בסגנון , ' הנה , תעשה , מה כבר יקרה . 
" 
לדעת האם חגית , עם גיוסו , " רותם הרגיש מיד בבית עם החברים ליחידה . 
עד מהרה הכירו כולם , מפקדים וחיילים כאחד , את דעותיו המיוחדות . 
ועד כמה שזה נשמע הזוי כשמדובר בטירונים עייפים , אחרי האימונים התקבצו סביבו אנשים לדיונים פילוסופיים שנמשכו לתוך הלילה . 
( " לאשה " , 20.11.2000 ) . 
ארבע וחצי שנים לאחר ההתאבדות אומרת חגית , כי בדיעבד הסתבר שהרושם שקיבלה מבנה בזמנו היה מוטעה . 
היא קוראת לזה " התעתוע הגדול " , ומסבירה : " רותם נראה לי תמיד כמי שלא צריך לדאוג לו , הוא לימד אותנו לסמוך עליו . 
כמו לוליין הוא הילך על חבל בין שני העולמות שלו , הפנימי והחיצוני . 
כשהיה חוזר מהטירונות פעם בשבועיים היה אומר שהכול בסדר . 
הוא לא שיתף אותנו בשירים שכתב וגם לא בחוויה הצבאית , שבדיעבד הסתבר שהיתה לו קשה מאוד . 
עד שבאמצע הטירונות , בשבת אחת בבוקר , הודיע שהחליט שהוא לא לוחץ על ההדק במטווח . 
( " ידיעות אחרונות " , 3.12.2004 ) . 
בדברי ההספד שלו , בהלווייתו של רותם , טען מפקד הפלוגה כי בתחילת הטירונות ניסה רותם לשלב בין הצבא לבין השקפת עולמו , שדגלה בעולם ללא אלימות . 
אך רושם אחר עולה מעדותו של טוראי ראובן , שליווה את רותם במהלך הטירונות . 
עדותו של ראובן מערערת את התמונה האידילית שמציירות העדויות בחקירת מצ"ח ביחס למצבו של רותם בשבועות הראשונים לטירונות . 
ראובן מספר : " רותם היה אדם טוב . 
הוא היה בסדר עם כולם . 
הוא היה בעל אידיאולוגיה חזקה . 
הוא דיבר על שלום ועל כך שהוא לא רוצה להילחם . 
הוא אמר שהוא יכול לתרום יותר בעבודות . 
הוא לא רצה להיות בצבא . 
במטווח שהתקיים בטירונות הוא לא רצה לירות בנשק . 
אז הוא החזיק את הנשק ומישהו אחר ירה במקומו . 
הוא היה בעיקרון אדם יציב . 
לגדוד הוא הגיע בלית ברירה . 
הוא לא רצה להיכנס לכלא או למעצר . 
הוא עשה הכול כדי לצאת מכאן בדרך הישרה וההגונה ביותר . 
הוא מעולם לא שיחק בנשק לפי מיטב ידיעתי . 
הוא אהב ספורט . 
אני יודע שלפעמים הוא היה שומע שירים דיכאונים ... ". בהמשך עוד נשוב לעדותו של ראובן , המתארת את מצב הרוח הדיכאוני בו היה רותם שרוי בימיו האחרונים . 
על תקופת הטירונות של רותם סיפר גם מפקד המחלקה שלו , זבולון * , בעדותו בחקירת מצ"ח : " בחודש הראשון שלו בטירונות רותם היה חייל שקט , ממושמע , מאוד חברותי , עוזר לאחרים . 
בריאיון אתי הוא אמר כי יש לו בעיות כלכליות [ הכוונה למשבר כספי שפקד את משפחתו באותם ימים – י"א ] , אולם אמר כי העניין לא יפריע לו . 
הוא ראה סמלת תנאי שירות , אך למיטב ידיעתי לא היו לו הקלות משמעותיות בתנאי השירות . 
בחודש הראשון הוא לא פנה לקב"ן . 
לאחר חודש , משהחלו אימוני הירי והחבלה , ניגש רותם למפקד הכיתה במחלקה והעלה בפניו את הנושא , אמר שהוא פציפיסט וקשה לו לראות את עצמו עושה את מה שאנחנו מתאמנים לעשות . 
בשיחה אתי הוא העלה את הנושא שוב , אמר שהוא מפחד לעלות עם הפלוגה לקו . 
כששאלתי אותו מה יעשה אם מחבל יפגע באחד מחבריו או במשפחתו הוא ענה כי יירה בו ואז , מאחר שלא יוכל לחיות עם זה , הוא יתאבד . 
הוא אמר שיש מקומות בצבא שבהם הוא יוכל להפיק יותר מעצמו , כמו למשל מחשבים . 
הפניתי אותו לשיחה אצל מפקד הפלוגה , ומפקד הפלוגה העביר אותו לקב"ן אשר החליט שמטעמי מצפון הוא ממליץ לשחרר את החייל מהיחידה [ בדו"ח סיכום חקירת מצ"ח מופיעות שתי גרסאות שונות במקצת לגבי המלצתו של הקב"ן . 
שם נאמר , כי הקב"ן " המליץ כי הטיפול יהיה פיקודי/שיבוצי ... ", ואילו מפקד בסיס הטירונים מסר , " משיחה שערך עם הקב"ן עלה כי המנוח כשיר אך מומלץ להעבירו לתפקיד תומך " לחימה " – י"א ] . 
לאחר מכן המשיך החייל לתפקד כרגיל , פרט לכך שלא ביצע אימונים ' רטובים ' בנשק . 
בתחילת הטירונות הוא ביצע מטווח עם הנשק , אולם פרט לזה , ועד לחודש האחרון של הטירונות , הוא לא ביצע אימונים ' רטובים ' . 
עם זאת הוא המשיך להיות חייל ממושמע וחברותי , והכיר את החומר העיוני בצורה טובה . 
בתארו את ראשיתו של המשבר הגלוי , אומר האב אלכס : " כחודשיים אחרי תחילת הטירונות , בחופשת שבת , רותם בא אלי ואמר לי , ' הפסקתי לירות' . 
עד אז הוא כן ירה במטווחים , גם ביבש וגם ברטוב . 
בתגובה להודעתו , שאלתי אותו , ' איך תמשיך עכשיו בטירונות קרבית ? 
' בשיחה עלו כמה אופציות : מסרב פקודה ; נכנס לכלא ועובר מהיחידה ; מגיש טופס העברה ליחידה אחרת ; או פונה לקבלת סעד נפשי וסוציאלי עקב מותו של אחיו והמצב הכלכלי הקשה שעברה המשפחה באותם ימים . 
בתחילת שירותו הצבאי רותם הכריז שאינו זקוק לסיוע סוציאלי , אבל בהמשך פנה וביקש תמיכה . 
הבקשה הזו נבעה מצורך ממשי , אך גם היתה חלק מהכנת הקרקע לפרישתו האפשרית משירות ביחידה קרבית ולהעברתו לשירות קרוב לבית . 
באותה שבת דנו בכל האופציות , אך לא סיכמנו בינינו דבר . 
רותם הודיע שהוא חוזר ביום ראשון לבסיס , ושם יחליט מה יעשה . 
" רותם זימן שיחות עם מפקד המחלקה ועם מפקד הפלוגה , ובסיומן הושגה ביניהם הבנה בלתי כתובה , הבנה שבעל - פה . 
על פי אותה הבנה , המפקדים , שמאוד רצו שהוא יישאר ביחידה שלהם , הודיעו שיהיו מוכנים לעזור לו לעבור את הטירונות עם מינימום הכרח לירות בנשק . 
לא היתה הסכמה שהוא לא יירה , אבל בדיעבד זה מה שקרה בדרך כלל . 
הם אמנם אִפשרו לו לא לירות , אבל רותם החל לחיות מהיום להיום , במתח רב . 
כשהוא וחבריו ליחידה יצאו למטווח , המפקדים הישירים שלו השאירו אותו לשמור על המאהל , או שהטילו עליו תורנות מטבח . 
בדרך זו הם הלכו לקראתו , אבל ההסדר הזה לא היה רשמי . 
רותם עשה את כל תרגילי הירי על ' יבש ' , אבל לא על ' רטוב ' . 
המצב הזה נמשך כחודשיים . 
לפי מיטב ידיעתי , המפקדים של מפקד המחלקה ומפקד הפלוגה לא ידעו על ההסדר הזה . 
וכפי שהתברר , וזה מעניין מאוד , איש מבין החיילים ביחידה שלו , שידעו על ההסדר הזה עם רותם , לא הלשין עליו . 
קשר השתיקה של החיילים 
לדעת חגית , הדבר שקידם את פרוץ המשבר הגלוי אצל רותם , משבר שבא לידי ביטוי בהכרזה שלו כי הוא מפסיק לירות בנשק , " התרחש כאשר הוא השתתף במטווח ונדרש לירות לעבר מטרות דמות אדם , מעץ או מקרטון , שקופצות מול היורים . 
אם מחפשים טריגר – זהו הטריגר , המטווח עם מטרות דמות של אדם . 
אמנם , בשלב מסוים אפשרו לרותם להשתתף בתרגילים מבלי לירות בנשק , אך המשבר לא הירפה ממנו , בגלל חוסר הביטחון שמא בעתיד כן יאלצו אותו לירות . 
הוא היה כל הזמן במתח . 
כשירדו למטווח , הוא לא היה בטוח אם גם הפעם יקבל את הפקודה , ' רותם לך לשמור על המאהל , ' או , ' לך לתורנות מטבח . 
ההסדר שהוא לא יורה היה הסדר שבעל - פה . 
להסדר הזה היו שותפים לדעתי ארבעה מפקדים : מפקד הכיתה , סמל המחלקה , מפקד המחלקה ומפקד הפלוגה . 
חיילי הפלוגה , שידעו על ההסדר הזה , חיפו על רותם וגם על המפקדים שאִפשרו אותו . 
בקשר השתיקה נטלו חלק בעיקר חיילים ומפקדים שלא היו שותפים לדעותיו הפציפיסטיות של רותם . 
מדוע ? 
חן יוגב זוכר שרותם היה פציפיסט מאז ומעולם . 
" יש אנשים , " הוא מסביר , " שמההתחלה מכריזים שאינם רוצים להיות חיילים קרביים משום שהם לא רוצים לעבוד קשה , אבל רותם לא היה כזה . 
לא היתה לו בעיה לשמור , לעבוד במטבח , לעשות תורנויות . 
זו הסיבה לכך שהוא לא עורר התנגדות . 
הוא לא היה נטל עלינו , החיילים . 
הוא עשה את כל מה שנדרש לעשות חוץ מאשר תרגילי ירי . 
רותם היה גם חברותי . 
הוא לא היה מוזר או מתבודד כזה . 
אלכס מעיד כי רותם הסתדר עם כולם , גם עם חבריו ליחידה שביטאו השקפות עולם מנוגדות לשלו . 
הוא נהג להתעמת עם חיילים אלה ברמה העקרונית . 
" עד כמה שאני יודע , " הוא אומר , " איש לא הטיח בו כינויים כמו ' בוגד' . 
הוא עצמו לא קיבל את דעתם , אך הוא קיבל כל אדם באשר הוא אדם . 
האם חגית מוסיפה : " כנראה שבלי דעת הוא התנהג בצורה שלא איימה על אחרים . 
אף פעם לא ניגש למישהו והטיח בפניו , ' אתה פושע מלחמה ' . 
הוא תמיד אמר , ' אני לא יכול ' . 
כשאתה מקיים את האינטראקציה עם הסביבה ממקום כל - כך אישי , ממקום לא מתנשא , שלא מתיימר להיות הצודק מול כל השאר הטועים , כאשר גם כשאתה חושב שאחרים טועים אינך מפנה כלפיהם אצבע מאשימה – אתה מפלס דרך וגורם לסביבה שלך להקשיב לך . 
רותם אמר לאנשים מה הוא חושב ובמה הוא מאמין , אבל לא נטל לעצמו את הזכות לומר להם כיצד עליהם לחשוב ובמה עליהם להאמין . 
" היה חבל להכניס אותו לפינה " 
בחקירה שערכה משטרה צבאית חוקרת סיפר מפקד הכיתה , הסמל נבון * , על ההסדר הבלתי כתוב שערך עם רותם , והסביר : " רותם היה חייל טוב , ממושמע , עוזר . 
דיברתי איתו הרבה פעמים . 
היתה לו בעיה , הוא לא היה מוכן לירות בנשק , לא להרוג בני אדם , שוחר שלום . 
באימונים הוא היה משתתף . 
הוא הסכים לעשות הכול עם הכיתה ב ' יבש ' , וברטוב הוא לא הסכים להשתמש בנשק . 
לפני כל תרגיל ' רטוב ' , הוא בא אלי ואמר לי שהוא לא מסוגל . 
בתרגילים ה ' יבשים ' הוא היה בין החיילים הטובים . 
בתור מפקד , הרגשתי שזה פיספוס שהוא לא יעשה תרגיל ' רטוב ' . 
הייתי מנסה לשכנע אותו לפני תרגיל ' רטוב ' , ובסוף הגעתי למסקנה שהוא לא יעשה את זה . 
תמיד ידענו שאפשר לתת פקודה , אבל ידענו שזה לא יעזור . 
היה חבל להכניס אותו לפינה . 
היתה לי אתו שיחה אישית בתחילת שבוע השדאות . 
הוא הסביר לי שיש לו בעיה להשתמש בנשק ושהוא לא מאמין בזה , ושאם אי - פעם יגיע למצב שבו הוא צריך להרוג מישהו הוא לא יעשה את זה . 
אמרתי לו שיתאמן עם המחלקה באימונים שלא כוללים ' רטוב ' , והוא הסכים . 
נבון , מפקד הכיתה , בן תשע - עשרה , אולי בן עשרים , מפקד זוטר , חסר כל השכלה בתחום מדעי ההתנהגות , קרא נכון את נפש פקודו רותם , והגיע למסקנה ש " חבל להכניס אותו לפינה . 
ב - 12 ביוני , 2000 התראיין רותם אצל קצין בריאות הנפש . 
בחקירתו העיד הקב"ן שרותם אמר לו שהוא פציפיסט , ושהוא לא מוכן להילחם או לשאת נשק . 
עוד הוא אמר לו , שאם לא יעבור יחידה – לא יחתום על נשק ולא יעשה שום פעילות קרבית . 
הקב"ן הוסיף שרותם אמר לו , כי בניגוד לאביו , הוא אינו מסוגל להפריד בין אמונתו לבין המציאות שבה הוא חי . 
בחקירתו מסר מפקד יחידת הטירונים שעימה התאמן רותם , קצין בדרגה בכירה , כי הקב"ן המליץ להשאיר את רותם בטירונות ואחר כך להעבירו לתפקיד של תומך לחימה . 
כשלושה שבועות לאחר הריאיון אצל קצין בריאות הנפש , ריאיין את רותם מפקד יחידת הטירונים . 
בסיכום הריאיון שנמצא בתיק האישי של רותם , ומאוחר יותר בתיק החקירה של צה"ל , כתב הקצין הבכיר שהוא זימן אותו לריאיון כדי " לבדוק את יכולתו הנפשית להמשיך ולשמש כחייל קרבי . 
על פי גרסתו , רותם טען כי , " מהרגע שהגיע לחיל קרבי הוא סובל מקושי נפשי לירות בנשקו ולהיות חייל קרבי , מכיוון שהוא פציפיסט ואיננו מסוגל להילחם . 
לשאלתו של המפקד , רותם ענה ש " התחלת הבעיה הנפשית התגבשה עם השנים , וגם כשהוא הגיע ליחידה הקרבית דעתו עדיין לא היתה מגובשת , אך לאחר תקופה קצרה הוא הבין שהוא לא יכול להילחם בחזית . 
הקצין הסביר לרותם , " לשם מה גויס לצבא , ומדוע המדינה צריכה אותו בתור חייל לוחם , " והוא מתאר את תגובתו : " החייל רותם התעקש שהוא איננו מסוגל להיות לוחם ולירות בנשקו . 
בסיכום הריאיון הסביר הקצין הבכיר לרותם , ש " הוא יעלה לגדוד , יסיים את הטירונות , אך לא יילחם בחזית אלא יהיה תומך לחימה בעורף . 
בנוסף הוא היפנה אותו פעם נוספת לטיפולו של קצין בריאות הנפש . 
בסיכום הריאיון אצל מפקד יחידת הטירונים , אשר נכתב בלשכתו של המפקד , לא מופיע כל איזכור להסדר שבעל - פה שבמיסגרתו הסכימו המפקדים הישירים עם רותם כי הוא ישתתף בתרגילי הירי ה " יבשים " , אך לא ב " רטוב " . 
המפקד הבכיר לא הגיע לאותה מסקנה שהגיע אליה המפקד הזוטר , מפקד הכיתה נבון , שחשב כי " חבל להכניס את רותם לפינה " . 
בהמשך הטירונות שיתף רותם מפקד נוסף , בכיר עוד יותר , במצוקתו . 
על האירוע הזה העיד בחקירת מצ"ח החייל שמעון : " מפקד הבסיס ערך שיחה עם כל הפלוגה ובשיחה שאל מי רוצה לעזוב את החיל הקרבי ולמה , ואז רותם ענה שהוא רוצה לעזוב כי הוא פציפיסט , ומפקד הבסיס אמר לו שבאירופה היו שישה מיליון פציפיסטים . 
החייל גד * שחיזר בעדותו אותה שיחה : " זכורה לי שיחה שערך לנו מפקד הבסיס , שבה שאל אם יש מישהו שעדיין לא רוצה להיות בחיל הקרבי , ואז רותם ענה לו שהוא לא רוצה להיות , שהוא פציפיסט , ואז מפקד הבסיס ענה לו , ' היו לנו כבר שישה מיליון פציפיסטים ' . 
הוא התכוון ליהודים שנהרגו בשואה , ואחר כך הוא הסביר לנו שבמדינה שלנו אי אפשר שלא להילחם וכו ' . " 
האם חגית אומרת ששמעה על ההתבטאות הזו של אותו מפקד מפיו של רותם עצמו . 
" התשובה של אותו מפקד פגעה ברותם נורא והוא שיתף אותנו בה . 
בתשובתו כרך המפקד את הפציפיסטים של היום עם ששת המיליונים ועם אלו שהלכו בשואה כצאן לטבח . 
רותם לקח את זה כפגיעה אישית קשה מאוד . 
לדברי חגית , המפקד הבכיר מכחיש שאמר את המשפט שיוחס לו . 
בחקירת מצ"ח העיד אותו מפקד בכיר : " במהלך השיחה עם הפלוגה של רותם שאלתי מי לא רוצה להיות כאן . 
הוא הרים את היד . 
אמרתי לו לקום ושאלתי אותו למה . 
הוא אמר לי שהוא פציפיסט . 
אני אמרתי לו שכולנו למעשה פציפיסטים , שזה נכפה עלינו , ושמבחינתי פעם לא היתה לנו אפשרות כזאת עם השישה מיליון . 
היום יש לנו אפשרות להגן על עצמנו . 
לא היתה לי כוונה לפגוע בחייל אלא לכבד כל איש ואיש , אז אמרתי לו שנכבד זאת . 
[ ... ] אני מכיר את עצמי , לא הייתי נכנס לקיצוניות כזו , לא הייתי אומר את המשפט הובלו כצאן לטבח . 
בפועל , תוקף ההבנה הלא כתובה שקיימו חלק ממפקדיו הישירים של רותם , לפיה הוא לא צריך להשתתף בתרגילי הירי ה " רטובים " , פקע באימונים האחרונים של הטירונות , כאשר הוא נדרש , כשאר הטירונים , לבצע את כל התרגילים בדרך להסמכתו כרובאי . 
באותם ימים , מדי יום , עבר רותם טלטלה מצפונית ורגשית חזקה . 
עד כה השתתף רק בתרגילי ירי על " יבש " , וביצע תורנויות מטבח ושמירות על המאהל . 
כעת הוא נדרש להשתתף בתרגילי ירי על " רטוב " . 
בכל בוקר , כאשר קם , לא ידע אם היום ייאלץ להתמודד שוב עם אותה דילמה מענה , שתאלץ אותו לבחור אם להיות נאמן לעצמו , כלומר לא לירות , או למלא אחר פקודות הירי , בניגוד לאמונתו . 
חבריו ליחידה מעידים , כי רותם סבל מאוד באותם ימים . 
חגית סבורה כי בנה הסכים לסיים את הטירונות , " לא בגלל שהוא רצה כל - כך לסיים אותה , אלא כי הוא הבין שאין שום דרך לאכול את העוגה וגם להשאיר אותה שלמה . 
הוא הבין שהוא לא יוכל להישאר בגדוד המסוים הזה , עם האנשים ועם החברים שלו , מבלי לבצע את שלב ההסמכות של רובאי . 
שבשביל שיוכל להישאר – עליו לסיים את הטירונות . 
החייל שמעון מספר : " בסוף הטירונות נערך תרגיל הסתערות והוא ביקש לא לירות בתרגיל , ואז מפקד בסיס הטירונות לקח אותו לשיחה שבסיומה אמר לו שהוא יכול לירות , ונתן לו פקודה לירות בתרגיל . 
מתיאורו של שמעון קשה לקבוע אם מדובר באותו ריאיון שתואר כבר בין רותם לבין מפקד הבסיס . 
שמעון ממשיך בעדותו : " בתרגיל עצמו אני לא הייתי איתו , נראה לי שמפקד המחלקה היה איתו ( וגם מפקד נוסף ממחלקה ומפלוגה אחרת ) . ממה שרותם סיפר לי , בתרגיל עצמו הוא רעד כל הזמן ולא היה יכול לירות בנשק . 
מפקד המחלקה כל הזמן הרגיע אותו , ורותם אמר שאם מפקד המחלקה לא היה שם הוא היה משתגע . 
" בסוף הטירונות , " מעיד יששכר , " נערך תרגיל פרט שרותם השתתף בו , ובמהלך התרגיל רותם סיפר ששני מפקדי מחלקות לחצו בשבילו על ההדק משני הצדדים , והוא עצמו החזיק את הנשק והיה מבוהל . 
מפקד המחלקה , זבולון , מספר : " בחודש האחרון של הטירונות , חודש [ ה]הסמכות , שכולל הרבה תרגילים ' רטובים ' , רותם ידע שהוא אמור לעזוב , והסכים לאחר שכנועים לזרוק רימון על מנת לקבל הסמכה לרובאי , ובסופו של דבר הוסמך לרובאי . 
אחרי זריקת הרימון החלו [ אימוני ] פרט וחוליה , בהם הוא עשה אימונים יבשים עם כולם ולא השתתף בתרגילים רטובים . 
לאחר השבועיים הללו של ירי , היה שבוע השלמות לאלו שהפסידו תרגילים מסמיכים בטירונות . 
היתה לרותם שיחה עם מפקד בסיס הטירונים שנועדה לשכנע אותו שיבצע את שני התרגילים האחרונים ( פרט וחוליה – ' רטוב ' ) על מנת שיוסמך לרובאי . 
המנוח הסכים . 
הוא ירד אתי ועם עוד ארבעה טירונים , שני קצינים ושני מפקדים שאינם קצינים לבצע את התרגילים . 
בתרגיל היבש הוא תִפקד בסדר אבל ראו עליו שהוא מתרגש ושקשה לו לעשות את זה . 
במהלך תרגיל פרט ( לפני כחודש ) ' רטוב ' , הוא דרך את הנשק והתחיל , למרות שראינו שקשה לו . 
ובכל זאת הוא המשיך , בשלב מסוים בתרגיל הוא נשכב ( בהתאם להוראת התרגיל ) ואז הוא [ היה ] צריך להמשיך בירי . 
הוא מאוד התקשה , בכה וצעק שהוא לא רוצה , למה הוא צריך את זה . 
אמרנו לו שהוא מיד מסיים את התרגיל ושלאחריו הוא יוסמך ושזו רק מטרת קרטון . 
אחרי כן הוא לא ירה אז עודדנו אותו , הזזנו לו את הניצרה ל ' בודדת' , הכנסנו לו את האצבע להדק שירגיש אותו ושיגרה אותו להמשיך , הוא בכה ולא יכל להמשיך , נצרנו לו את הנשק , עצרנו את התרגיל , המשכנו איתו את התרגיל בלי ירי , בסוף פרקנו לו את הנשק והוא חזר לשבת עם כולם . 
כשחזר למחלקה הכול היה בסדר . 
באותו שלב היתה לו ציפורן חודרנית [ ברגל – י"א ] כך שהוא הושבת מפעילות פיזית . 
מסע כומתה הוא עשה כמו כולם וסיים מאושר ושמח כמו כל המחלקה , הוא השתתף בטקס סיום הטירונות ... " 
ארבע וחצי שנים לאחר התאבדותו של רותם , חן יוגב זוכר עדיין בצער , בחמלה ובכעס את מה שקרה לרותם באותם תרגילי הסמכה לרובאי : " אחרי התרגיל של פרט חוליה , שבו רותם בכה ושלחצו על האצבע שלו על ההדק – התחילו הדיבורים עליו . 
היתה לנו סימפתיה כזו כלפיו , אמרנו שזה מיותר , חשבנו למה צריכים להכריח אותו , במילא הוא הולך לצאת מהגדוד . 
ראינו במשך כחודשיים שהוא איננו משתתף . 
הסימפטיה שלנו אליו נבעה מזה שאתה רואה את הבן אדם , אתה מכיר אותו , אתה רואה ברור שזו לא הצגה . 
אם הוא בכה – כנראה שהוא לא מתאים להחזיק נשק בידיים , אתה אומר , חבל שעושים את זה . 
עוד בטירונות , בימי המשבר הגלוי , חזר רותם לכתוב . 
הוא ביטא את סערת הרגשות הפנימית שלו בכתביו שנתגלו רק לאחר מותו הטראגי , שבהם עסק בעיקר ב " הרג " וב " מכונת ההרג " . 
מפקד המחלקה , זבולון , סיפר שלפני טקס סיום הטירונות ראה את רותם ניגש למפקד הפלוגה שלו , ושמע אותם " משוחחים בעניין השחרור שלו מהיחידה . 
מפקד הפלוגה אמר שיחזיר תשובה . 
קראתי לרותם שייגש אלי ואמרתי לו שהוא עולה עם הפלוגה לאימון המתקדם , וכאן השָׁליש יפתור לו את הבעיה . 
הוא קיבל את זה בהבנה ... " 
האומנם ? 
תחושת הפורקן שנקטעה 
אלכס מספר : " במשך כל ימי הטירונות , רותם היה נתון במועקה קשה שפרצה החוצה כחודשיים אחרי שהתחילה , באותה שבת בה הצהיר בפנינו , בבית , שהוא לא יירה יותר . 
ככל שחלפו הימים , המועקה הזו הכבידה עליו יותר . 
ההחלטה להעבירו מתפקיד של לוחם לתפקיד של תומך לחימה הורידה קצת מתחושת המועקה , אך ככל שנקפו הימים והחלטה זו לא התממשה , רותם הרגיש שהוא נתון בלחץ גדול מאוד . 
ביום האחרון של הטירונות , אחרי שהחזיר את הנשק שלו , הוא חש פורקן אדיר . 
בעבור רותם , מבחינה אידיאולוגית , החתימה על הנשק היוותה כפירה בעיקר . 
באזכרה שנערכה ביום השנה הרביעי למותו של רותם , שיחזרה אמו חגית את רגעי הסיום של טקס סיום הטירונות . 
היא הפנתה את דבריה לרותם : " מאוחר בלילה , כשסיימתם להתרוצץ , לפרק , לפנות ולנקות , נקראתם להחזיר את הנשק – רצת אלינו לרגע ואמרת שזהו , תכף זזים . 
ואחרי כמה דקות אכן הגעת ועיניך בורקות . 
' אימא , ' אמרת לי , ' אין לך מושג כמה אני מאושר שמסרתי את הנשק והוא לא עלי יותר . 
נכנסנו לאוטו , וריח זיעתך החמוצה מילאה אותו . 
בנסיעה חזרת ואמרת לנו , וקולך מתרונן , איזה הקלה אתה חש עכשיו כשאתה משוחרר מנשיאת נשק . 
משוחרר מהכלי שסימל בעיניך יותר מכול את אובדן ' מותר האדם מן הבהמה . 
" 
יחד עם שאר החיילים שסיימו את הטירונות , יצא רותם לחופשת סוף שבוע . 
באופן פורמאלי , מבחינת השלישות הצבאית , ביום הראשון של השבוע , 16 ביולי , 2000 התחילו חיילי היחידה , כולל רותם , את מסלול האימון המתקדם . 
עם זאת , החיילים לא חזרו לבסיס , מפני שהוצאו לחופשה רגילה . 
רותם היה היחיד שחזר לבסיס , כיוון שהתנדב לשמור על המאהל . 
הוא יצא מהנחה כי אם תמומש ההבטחה שקיבל , והוא יועבר לתפקיד של תומך לחימה , הוא לא יצטרך לעבור את האימון המתקדם , ובהמשך גם ייצא לחופשה רגילה . 
אך לא כך קרה . 
באותו שבוע , בו שהה בבסיס כמעט לבדו , מצא רותם שפע של זמן להרהר מה יקרה אם תתמהמה התשובה הפורמאלית המיוחלת , שתאפשר לו לעבור ליחידה אחרת ולהפוך סוף - סוף מחייל קרבי לתומך לחימה . 
קצין בריאות הנפש המליץ על ההעברה ב - 12 ביוני 2000 . 
כשלושה שבועות לאחר מכן , ב - 6 ביולי , 2000 הודיע מפקד יחידת הטירונים לרותם שהוחלט לשבצו כתומך לחימה ולא כלוחם . 
עם תחילת האימון המתקדם שבה ועלתה סוגיית החתימה על הנשק שרותם התנגד לו בכל מאודו , ועוררה שוב את תחושות אי - הוודאות , התסכול והמצוקה הנפשית . 
התוצאה לא איחרה לבוא . 
ימים ספורים לאחר מכן גמלה בליבו ההכרעה הפטאלית . 
האחות יערה סבורה כי רותם חשב על המעשה זמן רב לפני כן . 
" מבחינה אידיאולוגית , עבור רותם , החתימה על נשק היוותה כפירה בעיקר , " אומר אלכס . 
הוא מזכיר כי בתקופת הטירונות לא התנסה רותם בשום פעולה צבאית . 
כשצה"ל נסוג מלבנון , רותם וחבריו ליחידה שמרו על כלי הרכב של אנשי צד"ל ( צבא דרום לבנון ) בעת שאלה נמלטו על נפשם מחשש לנקמת בני עמם על ששיתפו פעולה עם צה"ל בעת שפלש ללבנון , נלחם בה וכבש חלקים ממנה . 
אלכס מספר , מפני שרותם שמח על הנסיגה מלבנון , כי חשב שהיא תביא לחיסכון בחיי אדם . 
ביום ראשון , 23 ביולי , 2000 שבו החיילים מהחופשה לבסיסם . 
באותו יום החל בפועל מסלול האימון המתקדם . 
כשאר החיילים באותו אימון , גם רותם נדרש לחתום על נשק . 
אומר חברו ליחידה , חן יוגב : " אני זוכר שרותם היה מתוסכל מזה שחתם שוב על נשק . 
הוא אמר , ' אתם אמרתם לי שבשבוע הבא אני הולך – מה פתאום שאני אחתום על נשק ? 
! " 
יומיים לאחר מכן , ביום שלישי 25 ביולי , 2000 התרגשה הסערה . 
עניינו של רותם לא בא על פתרונו , ובאותו יום הוא שוב נדרש להשתתף בתרגיל ירי עם שאר החיילים . 
מפקדו , זבולון , העיד שסוכם כי רותם לא ישתתף במטווח . 
רותם גם ניגש להגיד לו שהוא לא רוצה להשתתף . 
" שחררנו אותו והוא חזר למאהל , " מספר זבולון . 
" בחצות היה מסדר שינה שכלל פריקת נשקים והחיילים שוחררו לישון . 
באותו ערב , בסביבות השעה שבע ורבע , ראה החייל יהודה את רותם יושב עם מספר חברים מהמחלקה שלהם בפינת עישון . 
הוא ישב עם אשר * , יוסף * ואחרים . 
יהודה , שהצטרף לחבורה , התיישב לשוחח ביחידות עם רותם : " דיברנו על מה שכל אחד עשה באותו יום ואז רותם שאל אותי : ' מה היית עושה אם היית יודע שזה היום האחרון שלך בחיים ? 
' ואז אמרתי לו : ' הייתי שוכב באוהל [ כ]שמסביב כולם עובדים ופשוט ישן . 
צחקנו ביחד ואז הוא אמר לי : ' יהודה , מחר אני מת . 
ואז נתתי לו מכה קטנה ואמרתי לו : ' רותם , אל תדבר שטויות , אף אחד לא הולך למות . 
ואז הוא חייך ולא אמר שום דבר נוסף . 
יהודה , שיצא לאחר מכן למטווחים , חזר למאהל בסביבות השעה אחת - עשרה . 
בחקירתו הוא נזכר : " בסביבות השעה חצות ורבע בלילה , אחרי מסדר הלילה , אני המשכתי לקפל את הדברים שלי ורותם כבר שכב במיטה ואז הוא קרא לי ואמר : ' יהודה בוא רגע , ' ואז הוא אמר לי ' לילה טוב , ' ונתן לי כִּיף , וזה נראה לי קצת מוזר כי הוא אף פעם לא קרא לי אליו לפני השינה בשביל לומר לי לילה טוב . 
אבל לא ייחסתי לזה חשיבות . 
הלכתי להוריד את האפוד שלי וחיפשתי את הקסדה שלי , ולא מצאתי אותה . 
התחלתי לשאול באוהל . 
חיפשתי את הקסדה גם בפלוגה ולא מצאתי אותה . 
חזרתי לאוהל [ כדי ] ללכת לישון ואז רותם עוד פעם קרא לי : ' קח את הקסדה שלי , אני גם ככה שומר אחריך וגם לא יורה . 
לקחתי ממנו את הקסדה ושמתי אותה על האפוד שלי , ואז הוא אמר לי : ' יהודה , תדע בחיים שבסוף הכול מסתדר , ' ואז אמרתי לו לילה טוב , והלכתי לישון . 
אחרי הדברים שרותם אמר לי , לא חשבתי שהוא באמת הולך לעשות את זה [ להתאבד ] . 
סמל המחלקה , נבון , סיפר בחקירה : " יהודה היה צריך לעלות לשמירה . 
רותם חיכה ליהודה , נתן לו ' כִּיף ' ' ואמר לו ' לילה טוב ' – הוא כאילו נפרד ממנו . 
טוראי שמעון העיד כי באותו ערב , רותם ויששכר החליפו ביניהם כובעים . 
הכובע של יששכר היה קטן עליו ולכן הוא החליף עם זה של רותם . 
יששכר אישר בחקירתו : " בערב , בסביבות השעה שבע וחצי , שאלתי את רותם אם אני יכול להחליף איתו כובע כי הכובע שלי היה קטן מדי והוא הסכים , ואחרי שלקח ממני את הכובע הוא אמר : ' קצת קטן אבל גם כך ככה אני צריך את זה רק עד הערב . 
" 
גד נזכר כי בשעות הצהריים הטילו על רותם לערוך דף קשר . 
" הבנתי מאשר שהוא לקח ממנו את הדף והוא ראה את השם של רותם , ואז הוא שאל אותו למה הוא מופיע ראשון , אז רותם אמר כי הוא גם ככה עף מכאן ויהיה יותר קל למחוק אותו בקו אחד . 
החייל ראובן שם לב שבאותו יום רותם היה " בדיכאון " . 
בערך בשעה אחת - עשרה ועשרה הוא דיבר בטלפון . 
" אחרי השיחה הוא הלך למקלחת ונראה מצוברח , זרוק כזה . 
הוא לא נראה לי כמו תמיד . 
אחר כך כשהוא בא לאוהל הוא ישב עם הגב לכולם ולא דיבר עם אף אחד [ ... ] כאשר הוא שוחח בטלפון , נראה לי שעם אימא שלו , צחקנו . 
הוא לא היה שלו אתמול . 
בדרך כלל הוא היה מאוד רגוע , שלו , צוחק למרות הבעיות שהיו לו פה . 
החתימה מחדש על נשק עוררה אצל רותם תחושות קשות . 
" נשגב מבינתנו לדעת אותן , " אומר האב אלכס . 
בשיחה האחרונה שניהלו השניים באותו שבוע גורלי הודה רותם שמצב רוחו ירוד כיוון שהעברתו ליחידה אחרת מתמהמהת . 
אלכס ניסה להרגיע אותו , וביקש ממנו להתאזר בסבלנות מאחר שהעברה בוודאי לוקחת זמן . 
בשיחה האחרונה שניהל רותם עם אמו חגית , בערב שלפני התאבדותו , היא שאלה אותו אם העננה חלפה . 
" העננה , " מסבירה חגית , היתה הקוד הפרטי של שניהם לכל מה שעבר עליו באותם ימים . 
" העננה לא חלפה , " השיב רותם לאמו . 
חגית מתארת את קולו באותו רגע : " הוא היה רך ושקט . 
לא היה בו כעס , לא טרוניה , לא צעקה , רק עצב . 
המון עצב . 
חגית מסבירה כיצד היא מבינה את מה שעבר עליו בעת השיחה : " לרותם היה אמון מוחלט במפקדים הזוטרים שלו , אבל מרגע מסוים הוא הבין שמימוש ההחלטה להיות תומך לחימה איננה בידם . 
בימי הטירונות שרר אמון והיה גם מתח , אבל עדיין לא עננה . 
בחופשות , בשבתות , רותם היה מדבר על המתח הנפשי שבו היה שרוי וסיפר שלא קל לו . 
בימיו האחרונים היה לו ברור שעניינו נתון בידיים אחרות . 
בחקירה שערכה המשטרה הצבאית , אמרה חגית : " פשוט היה כבד עליו כל הנושא הזה . 
הוא היה כמו כוס מלאה שמוסיפים [ לה ] טיפה ואז הכול נשפך . 
אנחנו לא יודעים מה היתה הטיפה האחרונה . 
מהי הטיפה האחרונה ? 
אולי התחושה שכלום לא השתנה . 
בדיעבד התברר , שתחת אותה עננה שלא חלפה החלה הספירה לאחור של רותם לקראת הקץ הטראגי . 
באותם ימים ספורים הוא ראה איך הולכת ונמוגה קרן התקווה האחרונה מאופק חייו . 
הוא חש שמשא החיים כבד עליו מנשוא . 
" הוא נראה רדום והיה במעין ' טראנס ' " 
אף אחד מן המסמכים המצויים ברשותי לא מסגיר שום עדות לכך שרותם , עד ערב התאבדותו ממש , שיתף מישהו במחשבותיו האובדניות ובכוונתו לשים קץ לחייו . 
אולם שיחה שניהלתי בעניין זה עם אחותו יערה זימנה לי הפתעה שעליה אספר בהמשך . 
על פי רשימת השמירה של הלילה שבין יום שלישי , 25 ביולי , ליום רביעי , 26 ביולי , נקבעה לרותם תורנות שמירה בין השעות 06:10 ו - 06:40 . 
בשעה 04:30 עלה לשמירה החייל גד . 
בשעה 04:55 הוא ראה את רותם , " מגיע מסביב לאוהל שלו , אף על פי שהוא נמצא בדיוק מעל עמדת השמירה . 
הוא נראה רדום והיה במעין ' טראנס ' , כל הזמן הסתכל קדימה ומלמל משהו . 
הדבר היחיד שהצלחתי לשמוע ממה שאמר היה ' רק שאין מישהו בפנים ' [ בשירותים ] . 
כשהוא עבר לידי ראיתי שהוא מחזיק משהו שחור ביד , בדיעבד אני יודע שזה היה תיק הרחצה שלו , ולא שמתי לב אם היה עליו נשק או לא . 
כשהוא עבר לידי , הוא לא פנה אלי ולא אמר לי שום דבר למרות שהוא כן מכיר אותי . 
אני הסתכלתי אליו וחייכתי אבל הוא לא הגיב ואז הוא נכנס לשירותים . 
" בשעה 05:00 סיימתי את השמירה ובשעה 05:05 נכנסתי לשירותים . 
התא השמאלי של השירותים היה סגור ושמעתי את רותם ממלמל לעצמו . 
לא הבנתי מה הוא אמר . 
אני די בטוח שלאחר שראיתי את רותם נכנס לשירותים בשעה 04:55 , אף אחד אחר לא נכנס אחריו חוץ ממני . 
לא התייחסתי למלמולים ויצאתי מהשירותים . 
אני חושב שחייל בשם חן גם נכנס לשירותים אחרי . 
לאחר מכן פניתי לאוהל שלי ובשעה 05:12 כבר הלכתי לישון . 
בכל הזמן הזה לא ראיתי את רותם יוצא מן השירותים . 
" לא שמעתי ירייה בזמן שישנתי ונרדמתי כבר בערך בשעה 05:15 . 
לאחר האירוע לא נכנסתי לזירה ולא ראיתי שום דבר ממה שקרה שם . 
החייל בנימין * , שהתעורר לשמירה בשעה 05:10 , העיד : " בסביבות 05:30 שמעתי קול נפץ ועלה בדעתי שזו ירייה , אבל אחר כך חשבתי שזה סתם משהו אחר . 
בסביבות 05:35 הלכתי לשירותים ובדרך דן * , שהיה אמור לשמור , ציין בפנַי שרותם לא נמצא במיטה לידו וביקש ממני לבדוק אם הוא נמצא בשירותים . 
פתחתי את דלת השירותים וראיתי בתא השירותים השמאלי את רותם כשהגב שלו כלפי הכניסה והרגליים לכיוון השירותים . 
ראיתי סביבו שלולית של דם וראיתי בראש שלו חור יציאה . 
הוא לא שכב על הגב אלא היה במין חצי ישיבה . 
השכבתי את רותם ואז ראיתי שקנה הרובה שלו תקוע לו בתוך הפה . 
[ ... ] איך שראיתי אותו צעקתי שיקראו לחובש . 
לאחר מכן העפתי את הרובה הצידה , השכבתי אותו , פתחתי את התחבושת האישית ... " בהמשך עדותו , מתאר בנימין את הטיפול הרפואי שביצעו אנשי צוות הרפואה במקום . 
ארבע וחצי שנים אחרי האירוע הטראגי , מספר החייל חן יוגב : " שמעתי על ההתאבדות מיד אחרי היריה . 
התעוררנו מהיריה . 
בדיוק התחלפו שומרים בפלוגה . 
שומר אחד שסיים את השמירה הלך לשירותים . 
כשהגיע לשם הוא שמע רעש . 
הוא חשב שזו דלת הברזל שנטרקת . 
כשהוא נכנס לשירותים הוא ראה את רותם על הרצפה . 
הוא התחיל לצעוק , ' חובש ! 
' , ' חובש ! 
' , ואז , כולם התעוררו . 
זה היה בסביבות השעה חמש לפנות בוקר . 
בפגישה שנערכה בבית משפחת שפירא אחרי האסון , התייחס אחד החיילים לאירועי אותו בוקר בו ירה רותם בעצמו , וסיפר איך אחרי שראה את מיטתו של רותם , ' נפל לו האסימון . 
מפקד המחלקה זבולון , שבלילה הקודם , סמוך לחצות , שחרר את החיילים לשנת הלילה , סיפר בעדותו : " רותם , לפי מיטב ידיעתי , היה אמור לעלות למשמר בשעה 06:10 , ולשמור חצי שעה . 
לפי מה שאמרו לי הוא קם לפני הזמן , בסביבות השעה 05:20 , וניגש לשירותים . 
אני אישית לא שמעתי את הירייה , אלא התעוררתי מהצעקות לחובש . 
זה היה בערך בשעה 05:35 . 
הגעתי לשירותים . 
החובש הגיע לשם . 
ראיתי את רותם שוכב כשראשו כלפי הכיור . 
הנשק היה מתחתיו במרחק של בערך חמישה - עשרה סנטימטרים מהכיור , והרגליים שלו היו לכיוון האסלות , לא שמתי לב אם הן היו בתוך או מחוץ לתא השירותים . 
הוא לבש חולצה לבנה של הגדוד ( הכיתוב על החולצה מקדימה – שם החיל הקרבי , ומאחור – 
תג הגדוד והכיתוב ' משפחה של לוחמים ' ) , שהיתה קרועה בשל הטיפול הרפואי , ומכנסיים כחולים עם פסים אדומים בצדדים . 
שני חובשים טיפלו בו באותו זמן . 
[ ... ] הזעיקו את הרופא ואני נשארתי שם עם נפתלי * , מפקד כיתה , שגם הוא חובש באזרחות . 
הרחקנו את האנשים . 
בערך בשעה 05:50 הגיעה חובשת מהמרפאה . 
מיד אחריה הגיע הרופא יחד עם סגן מפקד הפלוגה שרץ להביא אותו . 
המשיכו להחיות אותו בתוך השירותים . 
הרופא אמר להזמין מסוק והחובש רץ למרפאה . 
האמבולנס הגיע בערך בשעה 06:00 . 
הוציאו את רותם מהשירותים והמשיכו בניסיונות ההחייאה בחוץ . 
בערך בשעה 06:15 קבע הרופא את מותו . 
את הנשק קיבל רותם השבוע ועוד לא ביצע בו מטווח . 
בתיק החקירה של מצ"ח מצוי מסמך שמפרט את הפעולות הרפואיות שבוצעו בידי אחיות , חובשים ורופא שהוזעקו למקום במטרה להציל את רותם . 
בשעה 06:20 הורה הרופא להפסיק את פעולות ההחייאה , קבע את מותו של רותם , וביקש לבטל הזמנת מסוק שהוזעק קודם לכן . 
הצהרת אהבה ו " אני מאמין " 
במקום שבו רותם ירה בעצמו נמצא המכתב שהוא השאיר אחריו , כתוב על ארבעה עמודים של מחברת שורות רגילה המונפקת בידי צה"ל . 
זהו מכתב פרידה הכולל בקשת סליחה , הצהרת אהבה ו " אני מאמין " . 
תוכנו של המכתב עורר התפעלות רבה בקרב כל מי שקרא אותו , אז וגם במהלך השנים . 
חלקים נרחבים מהמכתב התפרסמו בעתונים . 
המכתב תואם את אישיותו של רותם כפי שהיא מתוארת על - ידי בני משפחתו , מכריו וכן אנשי יחידתו הצבאית . 
הוא תואם עד ייאוש את השקפותיו הפציפיסטיות . 
בסגנון כתיבה רהוט וחסר גינונים , המשקף נאמנה את אישיותו , כתב רותם : 
מי שמוצא את זה , שידאג בבקשה שההורים שלי יקבלו את זה 
טוב , כל - כך הרבה פעמים תכננתי את זה שאין לי מושג עכשיו איך להתחיל . 
אולי בזה שאני קודם כול רוצה שתדעו שאני אוהב אתכם , ואם יש משהו שאני מצטער עליו זה שעכשיו אני פוגע בכם , אבל הגעתי לבחירה , ואני מקווה שתבינו אותה . 
אז אני הולך בטוב , שתדעו , לא ברע . 
נכון שאני כועס פה על המערכת , אבל בסך הכול יש לי את המפקדים הכי סבלניים בעולם , והמ"מ הכי טוב שיש , ומפקד פלוגה שרוצה לעזור לי , ואני מודה לכולם על מה שהם עשו בשבילי . 
הבעיה שהם רק ברגים במערכת מפגרת . 
כזאת שכשהיא מזהה עצם בגרון כמוני , לא ישר פולטת אותה , אלא נשארת תקועה – לא יורקת ולא בולעת . 
ויש לי מחלקה ופלוגה של אנשים זהב , שאני רוצה שידעו שאני מת עליהם . 
וכמה אנשים שהיו להם סימנים מקדימים , שלא ירגישו אשמים . 
הם לא היו אמורים למנוע את זה , זו הבחירה שלי . 
אני מת עליכם , כולכם , ואתם תהיו חברים מעולים ופלוגה מעולה . 
הבעיה היא שאני פשוט לא יכול להתמודד עם כל זה . 
כל המציאות הזו שכל - כך מפריעה לי , לא תשתנה . 
ומכונות ההרג ימשיכו לדהור קדימה , ואנשים ימשיכו להרוג ולהילחם , וכנראה שאני זה שלא שייך לכאן . 
אם אני לא מסוגל להתמודד עם זה אולי אני שייך למציאות אחרת . 
אז לשם אני הולך . 
יערה , את יודעת שזה לא הסוף אלא רק עוד פרק במסע ארוך של נשמות . 
וכולכם יודעים שעוד ניפגש במקום ובזמן אחרים . 
נכון שסיפרתי לכם על הדיכאונות , אבל גם אתם שלא תרגישו אשמים , אלא תשמחו בשבילי , וכמה בקשות לכולם : 
בבקשה שלא יהיה לי איזה טקס צבאי עכשיו , זה יהיה הדבר הכי מגוחך בעולם ( למרות שזה בטח יקרה ) . 
ובבקשה שיתנו לכל מי שרוצה לקרוא את המכתב הזה ולא יתחילו להסתיר אותו . 
והכי חשוב שלא תהיו עצובים . 
אני מרגיש עכשיו עצב עמוק בגלל ההתנתקות . 
קשה כל - כך להיפרד ולהגיד שלום , אבל זה עוד שיעור שצריך ללמוד . 
אז פשוט תשמחו שבחרתי בשבילי , ואני איתכם בלב . 
תמצאו את השירים שלי ותקראו אותם , תביטו טוב בציורים , ותבינו שפשוט הרגשתי רצון לברוח . 
למקום שבו לא אצטרך להתמודד עם כל זה . 
אני עכשיו עוד אחד מסטטיסטיקה של מתאבדים בצבא , אבל לא נורא . 
זה לא בגלל הצבא מה שאני עושה , אלא בגללי . 
יערה תבררי בשבילי מה זה אינקסורה ( 1 ) , כי לא הספקתי , ותספרי על זה לעולם . 
אז לכל החברים בבית , בצבא , לכל מי שאני מכיר – אני אוהב את כולם והולך בעצב אבל זה מה שאני צריך לעשות . 
אז תשמרו על עצמכם ותהיו חזקים , כי אני לא הצלחתי . 
אבל לא נורא . 
אולי ננסה שוב . 
רותם שפירא , 00 - 7 - 26 
time is never time at all , 
we can never ever leave without 
leaving a piece of youth 
and our lives are forever changed 
we will never be the same 
the more you change the less you feel 
believe , believe in me 
believe , believe 
that life can change , that you’re not stuck in vain 
wer’e not the same wer’e different 
tonight , tonight ... 
תוכן מכתב הפרידה של רותם מחזק את ההנחה , שהוא חשב הרבה על הצעד שביצע ותכנן אותו לפרטיו . 
כך גם סבור אביו אלכס : " כנראה שזה התבשל אצל רותם הרבה זמן . 
דברים שסיפרו חבריו ליחידה אחרי ההתאבדות מחזקים את ההשערה הזו . 
אין צל של ספק , שרותם היה אדם אוהב וגם אהוב . 
אפשר שהלבטים שלו עד להכרעתו הטראגית ביטאו תקווה , ולו קלושה , שיוכל להימנע מצעד פטאלי כזה . 
תקוותו זו נמוגה כשחש שאין בכוחו לשנות את המציאות הכללית שבתוכה הוא חי . 
במשך זמן רב הוא חש עצמו לא שייך למציאות האופפת אותו , והטלטלה העזה שחווה בזמן שירותו הצבאי דחפה אותו להגיע להחלטתו . 
לכן , במכתב הפרידה שלו הוא היפנה אצבע מאשימה לעבר אותה " מערכת מפגרת " שלא הצליחה לזהות את ייחודו , את שונותו , אולי מכיוון שאינה ערוכה לזהות דברים כאלה . 
אחרי ההלוויה נמצאו הכתבים שרותם הותיר אחריו , וביניהם רשימותיו מתקופת שירותו הצבאי , חלקם דברים שכתב בימי המשבר הגלוי , לפני ההתאבדות , בחודשים מאי ויוני 2000 . 
בשלושה שירים ובקטע פרוזה אחד שב רותם וחשף , ביתר הדגשה , את התנגדותו למלחמה . 
האימונים הצבאיים ועיסוקו בכלי הרג רק חיזקו את השקפת עולמו הפציפיסטית . 
מסתבר כי טעות מרה טעה מי שדימה לעצמו שעם גיוסו לצבא ישלים רותם עם העובדה שמאז ימי הבל וקין , בני אדם אינם מפסיקים ללחום אלו באלו , ומייצרים מציאות המחייבת להחזיק צבא ולהכינו לייעודו האלים : להרוג ולהיהרג . 
" בני אדם נלחמו תמיד , ומכאן שהם יילחמו תמיד , " הכריז ז'וזף פרידום ( Joseph Prudhomme ) , גיבור ספריו של הסופר והקריקטוריסט הצרפתי בן המאה התשע - עשרה אנרי מונייה ( Henri Monnier ) . משפט מפתח זה מצוטט בספר המחקר של הסופר הצרפתי ז'אן בקון ( Jean Bacon ) , " מקיזי - הדם של המלחמה " ( Les saigneurs de la guerre ) , אותו פרסם בשנת , 1981 ובו הוא עוסק בתופעת המלחמה . 
בספרו מוכיח בקון את איוולתם של בני האדם בכל הדורות , לאור המלחמות והקזות הדם שבהן עסקו מאז מעולם . 
הוא גם חישב ומצא שבמהלך 3,000 שנות ציוויליזציה , מול כל שנה של שלום ניצבות שלוש - עשרה שנות מלחמה . 
במקום אחר בספרו מצטט בקון אמירה בה היסה אחד הגנרלים פרח כמורה שנקפו ליבו נוכח מעשי זוועה שביצע צבאו . 
אותו גנרל אמר : " במיוחד אל תעלה בעיות מצפּוּן . 
חובה ללמוד להרוג . 
אתה כאן למטרה זו . 
ניתן להניח שרותם לא הכיר את ספרו של בקון , אך בשירו " ילדים טובים של אלוהים " , הוא מתקומם - 
שבענו ממחול השדים והדמים 
שם נפלו אבות ובנים . 
על אותה אדמת נכר 
הדם ניגר . 
באותו שיר רותם סירב להשלים עם התביעה , " להיות ילדים טובים ולהדחיק את המועקה " , ועם הגזירה , להיות " ילדים מתים של אלוהים " , אותו " אלוהים לובש מדים " . 
על " מכונות ההרג " , כשמו של שיר נוסף שכתב , הביט רותם בייאוש כיצד הן " ממשיכות לדהור קדימה . 
על עצמו הוא הכריז : " אבל אני לא , לא שייך לפה . 
בשיר " שקיעת המדבר ( מכונות ההרג 2 ) " , מעין שיר המשך לשני השירים הקודמים , מגייס רותם ילדה בוכה למערכה שלו נגד המלחמה . 
הילדים מסביבה לוחשים לה : " אל תעשי מאיתנו גיבורים , " וכהילדה נשכבת , " המדבר מסביבה , / מקלל את אנשי המלחמה . 
בקטע פרוזה קצר , " ההרג כאינסטינקט ההישרדות וההרג כתחביב " , שב רותם ומנסח את ה " אני מאמין " הפציפיסטי שלו . 
בקטע זה הוא מגיע למסקנה , כי דחף ההישרדות של בני האדם מופנה נגד עצמם , כשהוא מוּנע מ " שנאת השונה והאחר " ומוּשג על - ידי ה " הרג " השנוא עליו , הדוחה אותו ומגעיל אותו משום שהוא " עלוב " ו " חסר טעם " , אך מאידך " הוא כל - כך אנחנו . 
כנגד אלה מציב רותם לעצמו מטרה אחרת , מטרה ראויה : " לחיות , ללמוד , לעשות . 
באותו חיבור רותם לא קובע אם המטרה הזו מצויה בהישג יד , אך בהתייחסו לעצמו הוא מבהיר : " לכן גם אינני מפחד מהמוות . 
בעקבות התאבדותו של רותם פרסם דובר צה"ל הודעה : " חייל נמצא בבוקר כשהוא ירוי בראשו ונשקו האישי מונח לצידו . 
באותו יום פתחה המשטרה הצבאית בחקירה . 
הראשונים שנחקרו היו חבריו של רותם ליחידה ומפקדיו הזוטרים . 
בתיק החקירה של המשטרה הצבאית מתואר תא השירותים שבו התאבד רותם כפי שתועד בידי אחד החוקרים כארבע שעות לאחר ההתאבדות . 
החוקר מתאר את הכתובות הרשומות על קירות התא בעט שחור . 
הוריו של רותם , שקיבלו צילומים של הקיר , אישרו כי על פי התוכן וכתב היד אין כל ספק כי שתיים מהכתובות באנגלית נרשמו על - ידי בנם : 
- This will be the day that I ’ ll die say bye bye 
- Die 
לילה ראשון בלי רותם 
באותו יום , זמן קצר לאחר מותו של רותם , הודיעו נציגי צה"ל לבני משפחתו על האירוע הטראגי . 
בדרך כלל ארשת פניו של אלכס מעידה כי הוא אדם שלו השולט ברגשותיו . 
כך גם מתארים אותו בני משפחתו ומכריו . 
במהלך שיחתנו על פרשת בנו , על חייו ומותו הטראגיים , הוא דיבר כל הזמן באיפוק רב , שלעתים הביך אותי . 
אלכס הודה כי הוא אמנם מסתיר את כאבו הצורב על אובדן בנו האהוב , שהיה גם חברו הקרוב . 
מיוזמתו הוא גילה : " אני מודה , פעם אחת כן התפרצתי . 
זה קרה במשרדי החברה שבה עבדתי , כשנציגי הצבא הודיעו לי מה קרה לרותם . 
בתגובה הטחתי כיסא בריצפה . 
זה היה בערך בשעה עשר לפני הצהריים . 
נציגי הצבא הודיעו לי שבני נמצא ירוי בבסיסו ונשקו לידו . 
אני הטחתי כיסא ברצפה וצעקתי לעברם : ' אתם צבא רמאי ! 
הבטחתם שהוא יהיה תומך לחימה – ולמה לא ביצעתם את זה ? 
' מאז , הזעם הזה עבר לי . 
" על מה שקרה לרותם , נודע לי בחופש הגדול כאשר הייתי בכנרת עם חברים שלי " , מספרת יערה . 
" אמא שלי נשלחה באותו יום מטעם העבודה שלה לראש פינה בצפון . 
מודיעים של הצבא באו לאמא שלי בראש פינה וסיפרו לה על ההתאבדות של רותם . 
יחד איתם , אמא באה לחוף בכינרת לחפש אותי . 
זה היה לקראת הצהריים . 
כשפגשה אותי , אמא היתה זו שסיפרה לי מה קרה . 
ישר בכיתי . 
" כן , בכי , הרבה בכי . 
גם בפנים . 
לא היו צעקות . 
לא דפקתי על קירות . 
לא מרטתי את השיער . 
פשוט כאב בגלל הקרע שנפער לי בפנים . 
לא יכולתי לעכל את זה , להבין . 
אתה לא מבין דבר כזה . 
אתה לא אומר ישר , ' אה , טוב , בסדר . 
זה שוֹק שנוחת עליך . 
" רותם ואני היינו לא רק אח ואחות , אלא גם חברים מאוד קרובים . 
" אחרי התגובה הראשונה , פניתי לצד הפרקטי , כמו למשל , איך חוזרים הביתה , מי יישאר בבית , איך להודיע לקרובי משפחה על מה שקרה , למי מהחברים לספר , עברתי את זה . 
לפנות ערב חזרו חגית ויערה לביתן במרכז הארץ . 
חמש שנים לאחר מכן , בטקס האזכרה לבנה , מתארת חגית באוזני הנוכחים את הרגעים הראשונים לאחר שובן אל הבית : " חלק מכם כבר היו בבית , מהווים מעגל קרוב של תמיכה לאלכס בשעות הארוכות מאז הגיעה אליו הידיעה המרה והוא לבדו . 
יערה רצה מיד לחדרה וחיפשה את הטלפון הנייד , יודעת שתמצא שם הודעה אליה מרותם . 
היא צדקה כמובן . 
אני ניצבתי שניות מספר קופאת על עומדי ובידיעה שאיננה יודעת עיכבתי פסיעה ראשונה אל תוך החדר . 
עיכבתי מבלי דעת מפגש עם מציאות חדשה . 
שהרי הבית אותו בית , הקירות אותם קירות , החדר אותו חדר – אבל מרגע שאעבור את הסף אני נכנסת לחיים אחרים . 
" בלילה הראשון , " ממשיכה יערה לגולל את הסיפור , " ההורים שלי ואני ישנו במיטה של רותם [ ... ] נורא קשה לי לשחזר עכשיו מה עבר לי בראש אז לפני ארבע וחצי שנים . 
הדברים שכן עברו לי בראש וכן אני זוכרת אותם היו מחשבות על השעות שעברו עליו , כפי שדמיינתי אותם , לפני מה שהוא עשה שם לבד , לגמרי לבד , כשהוא כבר ידע מה הוא הולך לעשות , בלי שיהיה שם מישהו שיחזיק לו את היד , שיחבק אותו , איזה מחשבות עברו בראשו , איזה חזיונות ברגע שעשה את מה שעשה . 
בעיני רוחי היה תיאור מאוד מדויק של איך שהוא עשה את זה . 
ללא מטחי כבוד 
לרותם נערכה הלווייה צבאית יוצאת דופן בבית הקברות הצבאי בכפר סבא . 
לבקשת הוריו לא התקיימו מטחי הכבוד הנהוגים בהלוויות צבאיות . 
ביוזמת מפקד הפלוגה נתבקשו החיילים להתייצב ליד הקבר הפתוח ללא נשקם האישי , אותו השאירו באוטובוס תחת שמירה של חיילים תורנים . 
בהלוויה ספדו לרותם מפקד הפלוגה , דודתו שרית ישי – אמיר , ובנה איתמר ישי . 
אחותו יערה קראה שיר שכתבה כשנה לפני כן , " כוכב יחיד בחלל " : 
שביל של אש מושך אחריו 
ששורף את גופו שלו מאחור . 
במוות מאוהב 
ולא רואה דבר מלבד השחור . 
לאחר מכן היא קראה בית מתוך שירו של אביב גפן , " פרופיל " – 
פרופיל , 97 בפנים הרבה פחות 
המפקד אמר לירות 
בתוך מדים מצדיע , נלחם על השפיות 
צבא הגנה – למות . 
שאולי אלון , חברו הקרוב של רותם , קרא שיר נוסף , אף הוא של אביב גפן , " חדר קטן " , המסתיים במלים : 
שלום לך חבר יקר 
תשכח מכל מה שתכננו 
תשכח 
שאולי נפרד מרותם בבקשת סליחה . 
בדברי ההספד שלו אמר מפקד הפלוגה , כי הדרך בה בחר רותם ללכת , ההתאבדות , הפתיעה את כולם , ופנה אל רותם : " חשוב לי שתדע ברגעים אלה , שהבנו אותך אפילו אם לא הסכמנו איתך , ושרצינו כולנו שיהיה לך רק טוב . 
אני מקווה שכמו שכתבת במכתב שהשארת , תגיע למקום שאותו רצית , עולם ללא אלימות , עולם שבו הערך חיי אדם אינו מתנגש עם שום ערך אחר . 
ביום השלושים למותו , במכתב תנחומים למשפחת שפירא על מות יקירם , ציין מי שהיה ראש המטה הכללי של צה"ל , רב - אלוף שאול מופז , כי רותם , " תואר על - ידי מפקדיו כחייל שקט ובעל משמעת עצמית גבוהה , אשר השקיע רבות במילוי תפקידו ; רותם היה חייל נמרץ אשר בלט בחיוכו והיה אהוד על מפקדיו וחבריו כאחד . 
במכתבו של הרמטכ"ל אין ולו רמז על נסיבות מותו של רותם . 
במצוקתה , מכנה האם חגית את יום הסתלקותו של רותם , " היום הראשון לספירה של חיי האחרים . 
ביום התשעה - עשר לאותה ספירה היא נתנה ביטוי ראשון לרגשותיה בכתב . 
לפני כן היא חשה שהפרידה מרותם לקחה את נשמתה " למקום בו המילים לא יכולות לגעת . 
כשהתגברה על הקושי הזה , היא כתבה : 
" וחוזרים ונשנים בלבי פסוקים מתהילים : ' מי האיש החפץ חיים / אוהב ימים לראות טוב . 
/ נצור לשונך מרע , / ושפתיך מדבר מרמה / סור מרע ועשה טוב / בקש שלום ורדפהו ' והמזמור כמו מתאר אותך – אוהב , איש אמת , סר מרע , רודף שלום . 
הכול , למעט ארבע המילים הראשונות . 
הרי אתה לא חפצת בחיים . 
בדבריה המופנים לרותם מזכירה חגית שפעם הוא שאל אותה מדוע היא מרבה לשמוע את שירה של צרויה להב , " תפילת האמהות " , הזועק : " איך מתרגלים לחיות עם ילד שאיננו ? " והיא עונה : " עניתי לך שהוא מרגש אותי עד דמעות כל פעם מחדש . 
ולא העליתי על דעתי שכל - כך מהר יבוא היום שהוא יהפוך גם לשיר המאוד פרטי שלי . 
בעקבות ההלוויה עלו ובאו לביתה של משפחת שפירא קרובים , ידידים , ורבים מהאנשים שהכירו את רותם בתקופות שונות בחייו . 
בין המבקרים היו חבריו של רותם ליחידה , כאלה שבמשך ארבעת חודשי הטירונות הספיקו להכירו מקרוב , וגם אחרים שהכירו אותו פחות . 
הם שוחחו עם הוריו , עם אחותו ועם בני משפחה נוספים . 
הם קראו חלק משיריו , התבוננו בציוריו , וגילו פנים נוספות של רותם שלא הכירו . 
חן יוגב נזכר : " אחרי ההתאבדות , כשביקרנו בבית של רותם וקראתי כמה מהדברים שכתב , הבנתי שעניין הפציפיזם אצלו היה עמוק . 
לפני כן לא ידעתי . 
לא ידעתי כמה העניין הקרבי הפריע לו . 
בדברים שאמרו הוריו של רותם באזכרה , ביום השלושים , הם פתחו צוהר לביטוי רגשותיהם . 
חגית ציטטה את המורה יעל ברקול , שאמרה כי רותם אמנם הלך , אך הוא השאיר מאחוריו הרבה אור . 
" הלוואי ויעמדו לי כוחותי לגרש עם אותו אור את החושך שהשתלט על עולמי . 
שער הייתי להביאך אל העולם , שער של אהבה , ובאהבה אני נפרדת ממך . 
על משקל שורה משירה של צרויה להב , שאל האב אלכס : " איך מדברים אל ילד שאיננו ? " ובפנותו לרותם הוא אמר : " קשה לתאר את גודל ההפתעה מהמעשה שלך , וקשה לתאר את גודל האימה מחיים בלעדיך . 
הסבתא יהודית והסבא אורי פיקסמן הזכירו כי רותם הספיק לחיות רק " שמונה - עשרה שנים , שמונה חודשים , חמישה עשר ימים ושלוש שעות . 
בדבריהם הם הזכירו בכאב אובדן אחר , את מותו של הנכד , התינוק ליאור : " לך לדרכך נכד יקר , ושם תפגוש את אחיך הפעוט , ויחד תשגיחו עלינו ממרום , תנוח בשלום על משכבך . 
הסבא יעקב שפירא , שכל משפחתו נספתה בשואה , הביע את כאבו על כך שעם מותו של רותם , נכזבה תקוותו להמשכיות שמה , ואילו הסבתא כריסטינה - ברברה שפירא , שהיתה הגאה בכינוי " בשקו " בו זיכה אותה רותם , קוננה על הסתלקותו . 
בזמן האחרון סיפרה , תכננה את סדר החיים שלה לפי חופשותיו . 
בעקבות האזכרה , ביום השלושים , הדפיסה משפחת שפירא חוברת קטנה שבה לוקטו ההספדים שהושמעו על הקבר , דברים שנאמרו באזכרה הראשונה , וכמה משיריו ומאיוריו של רותם . 
מאז , מדי שנה , עורכת משפחת שפירא אזכרה לרותם ביום השנה למותו , ובה הם נותנים ביטוי לכאב ולצער שאינם שוככים , לגעגועים לרותם האהוב שמסרבים לחלוף עם חלוף הזמן והשנים . 
לצד הזיכרונות מהעבר עולים גם נושאים הקשורים בהווה ובאקטואליה המטרידה והמקוממת . 
ביום השנה הראשון ציינה חגית : " לפני שנה בדיוק , נכרה כאן [ בחלקה הצבאית של בית הקברות בכפר - סבא – י"א ] עבורך הקבר השלישי במספר בחלקה זו . 
עברה שנה , ובחלקה שמונה קברים . 
בדבריה התכוונה חגית לקברי החיילים שנפלו באותה שנה . 
גם באזכרה בשנה הבאה המשיכה חגית למנות את קציר קורבנות המלחמה הנמשכת בקרב חבריו ובני גילו של בנה רותם , יהודים וערבים . 
היא קראה את שירם של " הפרברים " , " השלום " : 
אולי אם נאמין יונת שלום תעוף מעל 
אולי אם נאמין יחזור אחורה הגלגל 
אולי יבוא יומן של התקוות להתגשם 
אולי על ספר הימים יחדל הקרב להירשם 
אולי , אולי , אולי אם נאמין . 
אחרי כן שוב פנתה האם לרותם , שאת זכרו באו בני המשפחה והידידים להעלות : " אני מסתכלת על חבריך הצעירים . 
רק בני , 21 וכבר נחרתה בנשמתם חוויית המלחמה . 
רק בני 21 וכבר עמדו ליד קברים פתוחים של לא מעט מחבריהם . 
וחבריך לפלוגה שכל - כך אהבת רותם , הלכו בחודשים האחרונים אחרי ארונות המתים של מרק ושל מיכאל , של חוסאם ולאחרונה גם של אריק . 
אני מסתכלת על חבריך הצעירים רותם , רק בני , 21 וליבי נשבר בקרבי . 
כי הרי אנחנו , ההורים שלכם , רצינו עבורכם עולם טוב יותר . 
אז איפה טעינו , אני , וכל בני הדור שלי ? 
אני מסתכלת עליכם , חברות וחברים של רותם ויערה , ושואלת : האם יש סיכוי שאתם תבחרו טוב מאיתנו ? 
האם יש סיכוי שאתם תבחרו בחיים ותאפשרו לעצמכם ולילדיכם לחיות את הרוח ולא את הכוח ? 
האם אתם תהיו אלה שמתוך חוויית השכול והאין שעוברים עכשיו כל תושבי האזור הזה תצמיחו את החיים ואת היש ? 
אולי , אולי , אולי אם נאמין ... " 
המסע הכואב אל התקווה 
בדבריה באותה אזכרה ציטטה חגית דברי תפילה שהיא ואלכס נשאו בשם המשפחות השכולות בעצרת הזיכרון השנתית של חיל ההנדסה : " הלוואי שנהיה אנחנו אלה אשר מביאים אל סביבתנו את החמלה , את קבלת האחר ואת אהבת האדם . 
באזכרה שנערכה ביום השנה השלישי למותו של רותם ציטטה חגית שורה מן השיר בו הוא חתם את מכתב הפרידה שלו , Time is never time at all . 
" איבדתי כל חיבור אל הזמן , " הודתה חגית . 
" אני עומדת כאן איתכם ואומרת , ' שלוש שנים בלי רותם . 
האם נפשי מבינה את אשר פי מדבר ? 
ממש לא . 
ביום בו הרגיש רותם שאין בכוחו לשאת יותר את החיים כאן , לו היה מישהו אומר לי כי אשרוד דקה אחת בלעדי רותם הייתי אומרת לו שהוא איננו יודע על מה הוא מדבר . 
הייתי אומרת לו שהוא לא מכיר אותי , שהוא לא יודע מה רותם בשבילי , ובכלל – בלשון החבר'ה הצעירים – ' אין מצב ' . 
ועבר הזמן , ורותם איננו , ואין יותר הבדל עבורי בין דקה לשעה ליום לחודש או לשנה . 
יש רק דבר אחד , ובו לזמן אין משמעות עוד : חיי הקודמים עם רותם וחיי הנוכחיים בלעדיו . 
ואין יותר עבר או עתיד – יש רק הווה . 
ובהווה יש רק את כוחו של הרגע הזה . 
ובכל רגע ורגע בוחרים מחדש : בוחרים באהבה , בוחרים בחיים , בוחרים לעשות טוב , בוחרים להתחבר אל הכוחות ולא אל החידלון . 
שהרי אם יכולנו לבקש מרותם לרדת רק לרגע הוא היה מרביץ את החיוך המפורסם שלו , נותן את ה ' כּיף ' הידוע , שולח את המבט החודר והמיוחד , ואומר , רגע לפני שהוא עולה בחזרה לעולמות אחרים – זו הדרך . 
רותם התאבד כחודשיים לפני תחילת הסיבוב המי יודע כמה של המלחמה בין ישראל לפלסטינים . 
בחלוף ארבע שנים , בעוד המלחמה ושפיכות הדמים רק הולכות ומתעצמות , עמדה חגית ליד קברו של רותם , הצביעה על השינויים שהטבע חולל , ואמרה בכאב : " דבר אינו עוד כשהיה ורק הפחד , השנאה וההרג נותרו כשהיו ואף העצימו . 
במותך , ילד שלי , ביקשת ' די ' . 
במותך זעקת אלינו לעצור את זילות החיים . 
במותך ביקשת להשיב את כבודו האבוד של האדם . 
במותך ביקשת להזכיר לכולנו כי החיים קדושים וכי הם הערך העליון . 
אבל קולך לא נשמע וזעקתך נפלה על אוזניים ערלות . 
שתי חברות בוחרות להמשיך ולדמם עד מוות , וחיי אדם וכבודו נרמסים ונשחקים עד דק משני צידי האין גבול יום - יום , שעה - שעה . 
[ ... ] ארבע שנים שאני צועדת במסע הפרטי שלי מתוך כאב , ואיתו , אל התקווה . 
אני עצמי נכחתי ביום השנה החמישי למותו הטראגי של רותם . 
בית הקברות הצבאי שממול לתחנה המרכזית בכפר סבא גדוש היום קברים של צעירים ששילמו בחייהם במלחמות השונות , רבים במלחמת יום הכיפורים וגם בלבנון . 
בפינה השמאלית העליונה , סמוך לחומה , מצוי קברו של רותם . 
על הקבר נחקקו המילים " נפל במילוי תפקידו " . 
גם הרב הצבאי בטקס יחזור על הקלישאה הזאת . 
נאספו ובאו ההורים , האחות , קרובי משפחה וידידים , גם סבתא כריסטינה - בתיה ישבה שם על ספסל , וכצפוי הגיעו גם חברים של רותם , חלקם עדיין במדים . 
על פי תג השם שהיה תלוי על כתפו הימנית של אחד מלובשי המדים , זיהיתי את החייל ששירת עם רותם באותה מחלקה בטירונות , התגורר איתו באותו חדר , ובימיו האחרונים אף חי איתו באוהל אחד . 
בערב שקדם להתאבדותו , אחרי שהם צחקו ביחד , אמר רותם לאותו חייל : " מחר אני מת . 
לאחר חצות נפרד ממנו רותם ב " לילה טוב " ונתן לו " כיף " . 
במשך כל טקס האזכרה עמד אותו חייל כשעל פניו חיוך נבוך . 
בדברים שנשאה באזכרה חלקה האם חגית את רגשותיה עם האנשים שעמדו סביבה ופניהם חתומות מצער . 
" מאז ועד היום , " היא אמרה , " במשך חמש שנים , אני מהלכת בין כאב וגעגוע אין סופי לרותם לבין הבחירה בחיים ובאהבה . 
חמש שנים של רגל פה , רגל שם , והאיזון השביר בין השניים . 
כל יום , וכל רגע במהלך היום , הם בחירה מחודשת . 
יש רגעים שנדמה כי כשל הכוח : רגעים בהם הידיעה , כי הנשמה נצחית היא , ניגפת בפני הצורך האנושי כל - כך לגעת , להריח , להחליף מבטים , להחזיק ידיים . 
רגעים בהם לבי נשבר אל מול יערה , בודדה בלא הנפש התאומה שלה שעזבה אותה והלכה למקום אחר . 
רגעים בהם העצב לא מותיר נים פנוי בגופי ונפשי וחורץ את סימניו בשניהם ללא רחם . 
ובו בזמן , עמוק בתוכי , להבת האמונה בחיים רוחשת תמיד . 
המנטרה הפרטית שלי שאובה משירו של שאול טשרניחובסקי שכתב : ' אאמינה גם באדם , גם ברוחו רוח עז . 
האמונה הזו היתה תכלית חייך רותם , אך לא עמד בך הכוח לראותה מתנפצת אל סלע המציאות וויתרת . 
אני לא מוותרת ולא אוותר . 
גם אבא לא , בן יקר שלי , וגם יערה . 
היום לפני חמש שנים התנפצנו לאלפי רסיסים . 
אך מתוך השבר הגדול , אנחנו מדביקים כל יום עוד רסיס אחד לשלם המצולק מרסיסים שכבר הודבקו . 
אלכס בחר לקרוא באזכרה את אחד משיריו של רותם , " מעגל הזמן " , שנשמע בפיו כאילו הוא נכתב במיוחד לאירוע , ונפתח במילים : 
אולי היום יהיה קצת עצוב . 
אולי היום תביט בנו שוב , מלמעלה . 
מדחיקים את שהיית ואינך , 
יודעים היום שאתה שם מרצונך , שטוב לך . 
כששומעים פעם אחר פעם , וכשקוראים את דבריהם של חגית , אלכס ויערה , אשר למרות הכאב שאינו מרפה מהם עדיין הם מקווים לטוב - מבינים מדוע , מאז אוקטובר , 2002 פעילים בני הזוג שפירא ובתם יערה ב " חוג ההורים – פורום המשפחות , משפחות שכולות למען שלום פיוס וסובלנות " , ארגון שבו חברות מאות משפחות ישראליות ופלסטיניות שאיבדו את יקיריהן בסכסוך הדמים . 
יחד הם מרגישים שותפים לכאב , מחד גיסא , ושותפים לתקווה , מאידך גיסא . 
מטרתם היא למנוע שכול נוסף , בהעדר שלום . 
היעדים שקבעו לעצמם מכוונים להוביל תהליך של פיוס בין הישראלים לפלסטינים מתוך הכרה בכאב ובסבל שחווים שני הצדדים ; למנוע שימוש בשכול להעמקת האיבה בין העמים ; ולחנך לשלום , לפיוס ולסובלנות . 
באוגוסט 2005 פגשתי את אלכס בקיבוץ שער הגולן , כשהדריך בקייטנה המשותפת השנתית שעורך הפורום לילדים ישראלים ופלסטינים . 
חגית מציגה את המניעים שלה לפעילות בפורום המשפחות השכולות : " אף על פי שלכאורה אני לא עונה על הקריטריונים של המתים ההירואים של צה"ל , שהרי הבן שלי לא נהרג בכיבוש גבעה 69 איננה עונה , ואף על פי שפלסטינים ויהודים אינם מוזכרים בכתביו של רותם , אני רואה בבן שלי קורבן , בהחלט קורבן , בין השאר , של הסכסוך בין שני העמים . 
בעינַי , רותם הוא גם קורבן של החברה הישראלית שבה הנרטיב המרכזי הוא השירות בצבא . 
ולכן , באופן טבעי , אני מוצאת שיש מקום להמשיך בדרך שלי , בדרך שבה בחרתי – אני בכוונה אומרת בדרך שלי משום שאני קצת שונה מאלכס . 
אינני מתחברת להנצחה אישית . 
אינני מתחברת לצורך לעשות עוד משהו בשמו של רותם . 
אני כן יכולה להתחבר לדרך . 
מה שאני עושה , אני עושה אותו קודם כול למען עצמי . 
אחד החברים בקבוצה שלנו אמר שהפעילות שלו בפורום היא זו שנותנת לו את הכוח לקום כל בוקר . 
זו הדרך שלי להרגיע את עצמי , וכן , אני עושה משהו שיש לו קשר לרותם . 
מדי שנה , 11 בנובמבר , היום בו יצא רותם אל אוויר העולם , מלווה בבית משפחת שפירא בתחושת מועקה , קשה ובלתי נמנעת , הנובעת מן העובדה הפשוטה שלמחרת חל יום הולדתה של אחותו יערה . 
" ביום ההולדת הראשון של רותם , שלושה וחצי חודשים אחרי מותו , היה קשה מאוד . 
יערה , שיום הולדתה חל למחרת , התרסקה לחלוטין , ונסעה לקרוב משפחה לכמה ימים . 
היא גירדה את התחתית של הבור ומשם היא החליטה לעלות . 
בשנים הבאות , המצב היה פחות דרמתי . 
לבקשתה , כבימים עברו , אנחנו נותנים את מלוא תשומת הלב ליום ההולדת שלה . 
ביום ההולדת של רותם , בשנה השנייה למותו , הלכנו לבית הקברות לקבר שלו . 
בשנה הרביעית לא הלכנו לבית הקברות . 
ביום ההולדת של רותם אנחנו לא הולכים לעבודה , אנחנו נשארים בבית ביחד , מדברים , נזכרים , אנחנו חשים צורך להיות ביחד . 
לי כאם , היום הזה הוא מאוד קשה . 
אני ביום הזה נתתי חיים . 
ביום הזיכרון למותו הוא אבד לכולנו , ולכן , ביום המסוים הזה , יום ההולדת של רותם , יש לי קושי גדול מאוד . 
באותו יום אנחנו מוכרחים לגייס כוחות ביחד , כי למחרת חל יום ההולדת של יערה , והיא לאושרנו ולשמחתנו איתנו . 
אלכס מציין אף הוא שביום ההולדת של רותם , בשנה הרביעית למותו , המשפחה לא עשתה משהו מיוחד , ומוסיף : " למחרת עשינו ליערה יום הולדת מאוד יפה . 
כשהצגתי בפני יערה את השאלה איך היא חיה עם יום ההולדת שלה שחל למחרת יום ההולדת של רותם , היא השיבה : " זה כמו יום הזיכרון לחללי המלחמות ויום העצמאות למחרת . 
קשה לי ביום ההולדת של רותם . 
ביום ההולדת שלי אני מנסה לחגוג ואני שמחה , אף שבחגיגה הזו ישנם רגעים עצובים , משום שרותם פשוט לא שם איתנו . 
איכשהו אני חיה עם הקירבה הזו בין שני ימי ההולדת , של רותם ושלי . 
הבעיה שלי היא שאני חשה את המועקה הרובצת על ההורים שלי בגלל חוסר היכולת שלהם להפריד בין יום ההולדת של רותם ליום ההולדת שלי . 
לגבי האנשים האחרים , אלה הקרובים אלי , אני שואלת את עצמי , האם הם מסוגלים לעשות את המעבר הזה בין שני המועדים ולשמוח בשמחתי אפילו אם יום קודם לכן כאבו את לכתו של רותם . 
הסיטואציה הזו בחיים ללא רותם היא באמת קשה . 
כבר באותו יום בו התאבד רותם החלה משטרה צבאית חוקרת לחקור את נסיבות האירוע . 
במהלך החקירה היא גבתה עדויות מחיילים וממפקדים ששירתו יחד עם רותם , מקצין בריאות הנפש שעמו הוא נפגש בזמן השירות , מהצוות הרפואי שטיפל בו , ומהוריו ומאחותו . 
את החקירה ליוותה הפרקליטות הצבאית של הפיקוד בו התאמן רותם . 
הפרוטוקולים של עדויות הנחקרים כתובים בכתב יד , וחלקם קשים לפיענוח , כמעט ואינם ניתנים לקריאה . 
בדו"ח סיכום החקירה , שנכתב באוגוסט , 2000 מצוטטת בין השאר חוות דעת פסיכיאטרית של גורם צבאי , שקובע כי לרותם לא היתה הפרעה פסיכיאטרית אשר הובילה לביצוע ההתאבדות , וכי ממכתב ההתאבדות שרותם הותיר אחריו עולה כי הוא החליט לשים קץ לחייו אחרי תכנון מוקדם . 
בסיכום החקירה נקבע : " לא נמצא דופי בטיפול במנוח [ רותם ] על - ידי מי מגורמי הצבא . 
ואולם , בתחילת אוקטובר 2000 דרשה הפרקליטות הצבאית הפיקודית מן המשטרה הצבאית להשלים כמה פרטים בחקירה , ובין השאר לערוך חקירה באזהרה של שני מפקדים בכירים ( מפקד הפלוגה ומפקד יחידת הטירונים ) על מנת לברר מדוע הוצב רותם באימון המתקדם ולא הועבר לתפקיד של תומך לחימה מיד בסיום הטירונות , או במהלכה . 
בחקירתו החוזרת אמר מפקד הפלוגה כי ההחלטה להעביר את רותם לתפקיד תומך לחימה לאחר הטירונות התקבלה על - ידי מפקד יחידת הטירונים , וכי רותם סיים את הטירונות בידיעה שהוא אמור לעבור לתפקיד של תומך לחימה בתום השבועיים הראשונים של האימון המתקדם . 
הוא התאבד ארבעה ימים לאחר תחילת האימון המתקדם . 
מפקד יחידת הטירונים אמר בחקירה החוזרת , כי לא ניתן היה להעביר את רותם לתפקיד של תומך לחימה בזמן הטירונות , וכי לאור המצב ושיקול הדעת שהפעיל הוא סבר כי נכון להשאירו ביחידה עד סוף הטירונות . 
עוד הוא הוסיף , כי קצין בריאות הנפש המליץ להשאיר את רותם בטירונות ורק אחר כך להעבירו לתפקיד של תומך לחימה . 
בעקבות החקירות המשלימות לא השתנתה מסקנת החקירה , והוחלט כי לא נמצא דופי באופן שבו טיפלו גורמי הצבא במקרה של רותם . 
" קשה לי לכמת את הכעס שלי " 
" ביום שבו הודיעו לנו על האסון , ביקשתי שכל מי שהיו עם רותם ביחידה הצבאית , כולל המפקדים , יגיע אלינו הביתה , ואמנם כולם באו , " מספר האב אלכס . 
" חיילים ומפקדים נכנסו לבית שלנו בדחילו ורחימו , בפחד גדול , הם חששו שנתנפל עליהם . 
הרגעתי אותם ואמרתי להם , ' אני לא בא לכעוס עליכם . 
באתי כדי להגיד לכם , שחסר לכם שאתם לא מסיקים מסקנות מהמקרה של רותם . 
וכפי שאני יודע , הצבא לא הסיקו מסקנות . 
" בקבוצת התמיכה להורים שכולים שאורגנה על - ידי הצבא , הבנתי שהמערכת הצבאית כל - כך שומרת על עצמה שהיא איננה מסוגלת להשתנות . 
על מספר המתאבדים בצה"ל אין נתונים מדויקים , אך קיימת אולי יותר חשיפה של מקרי התאבדות . 
צה"ל נוהג להסתיר ולטייח כל מה שקשור לנושא ההתאבדויות בזמן השירות הצבאי . 
הרב הצבאי לשעבר , שמואל גורן , קבע שאין לקבור חייל מתאבד ליד הגדר כפי שקובעת ההלכה הדתית היהודית , מאחר שחייל שמתאבד מתחרט על מעשהו דקה לפני שהוא מבצע אותו . 
בעניין זה , אחד הרבנים שפגשתי אמר לי שגם בלי פסק ההלכה של הרב גורן לרותם הגיעה הלוויה כהלכתה , מאחר שלדבריו הוא ניחן בנשמה יתרה . 
אלכס אומר בגלוי : " בוודאי שאני כועס על המערכת הצבאית . 
אינני כועס על הפיקוד הזוטר . 
הם עשו את שלהם , לפעמים אולי קצת מעבר לסמכות שלהם . 
הם אהבו את רותם . 
לפיקוד הזוטר אין אמצעים לבצע אבחון פסיכולוגי . 
אני כועס על מי שלא איתר פוטנציאל של התרסקות אצל רותם . 
אני כועס על אלה במערכת שהיה בכוחם לעשות , לעשות את מה שהבטיחו לרותם , אך הם התמהמהו במשך שבועות . 
אחד האחראים טען שהבעיה של רותם היא , ' שלישותית ולא פסיכולוגית . 
בשיחה האחרונה שלי עם רותם הוא התלונן על ההתמהמהות . 
המערכת , כפי שהיא בנויה , קשה מאוד להזיז בה דברים . 
אצלי נוצרה התחושה שצה"ל מתייחס באופן שונה לחייל חלל שנפל בשדה הקרב ולחייל חלל שמת כתוצאה מתאונת אימונים , תאונת דרכים , מחלה , התאבדות וכדומה . 
אני מאוד רוצה שהצבא ישנה דברים . 
" קשה לי לכמת את הכעס שלי . 
אני אוכל את עצמי מבפנים כי אין לי כוח ואינני יודע איך לטפל בעניינים הנוגעים למערכת הזו . 
לאחרונה היינו עדים לכמה תופעות מקוממות במערכת , למשל קצין חינוך בצה"ל שביקש להכניס לכלא חיילים שבכו בהלוויה של חבר שלהם . 
או מפקד בחיל האוויר ששלח להרוג שבעה - עשר אנשים כדי להרוג אחד . 
אלה דברים שנשמעים מוזרים , אני יודע . 
אלה דברים שנשמעים הזויים , אני יודע . 
יש לנו מערכת צבאית שאינה קשובה . 
" נסיבות מותו של רותם עולות לרוב בהקשר של הדגש על הבחירה האישית העומדת בפני כל אחד , על הזכות שלו לבחור . 
זה נשמע הזוי , אינני בטוח אם תרצה לכתוב את זה , לרותם היתה הזכות להתאבד . 
לי כהורה לא היתה הזכות למנוע זאת ממנו . 
באותו זמן לא ידעתי שדוחפים אותו לזה , זה נודע לי רק בדיעבד . 
" נטיית ההשלמה מחזיקה אותנו בחיים " 
בתגובה לנאמר בעדותו של קצין בריאות הנפש , כי רותם " בניגוד לאביו אינו יכול לבצע הפרדה בין אמונתו לבין המציאות שבה הוא חי , " מסביר אלכס : " רותם לא יכול היה לשאת את הדואליות הזו בין השקפתו לבין המציאות שבה הוא חי . 
בשביל רותם להיות בסדר עם עצמו זה להיות בסדר עם כולם ולא להזיק במודע לאף אחד . 
ביחס לטענה שהעלה אחד מחבריו ליחידה של רותם באחת השיחות שהתקיימו בבית משפחת שפירא , כי " רותם רצה להיות בסדר עם כולם , אך לא דאג להיות בסדר עם עצמו , " אומר אלכס : " גם אנחנו משתדלים להיות בסדר עם כולם . 
זו אולי אחת הסיבות שאנחנו , המשפחה , נוטים להשלים עם האסון שקרה לנו . 
בעקבות האובדן לא עשינו מהומות . 
נטיית ההשלמה היא שמחזיקה אותנו בחיים . 
אנחנו נוטים להשלים , אבל זה לא תמיד היה כך . 
זו דבר שהלך והתפתח עם הזמן . 
מהומה יותר גדולה יכולנו לעשות גם בעקבות מותו של התינוק שלנו בגיל שלושה וחצי חודשים , בשנת 1992 . 
הוא מת כתוצאה מרשלנות רפואית מתמשכת , כולל העלמת מסמכים רפואיים , ובהמשך טעות רפואית טראגית . 
גם אז לא עשינו מהומות , בעצם לא עשינו כלום . 
" הכשל המרכזי במותו של רותם היה באי מניעה . 
לא היה כאן משהו מכוון . 
אם הייתי חושב שניתן לנער את צמרת צה"ל כדי שיפלו מהעצים שהם יושבים עליהם הייתי עושה זאת . 
בהחלט יכול להיות שלמערכת הצבאית היה נוח להתעלם מהבעיה שעורר רותם , משום שהיא לא רצתה לוותר על צעיר ברמה של רותם . 
" בשביל לנהל מלחמות צריך כוחות נפש . 
לחגית ולי אין את כוחות הנפש האלו כדי להילחם במערכת , יש לנו כוח למלחמת ההישרדות . 
כשהייתי בקבוצת התמיכה לאחר מותו של רותם והייתי צריך להילחם – נלחמתי עם עוד חבר בקבוצה למען שיפור התִפקוד של הקבוצה כולה . 
" ואין משהו שהכאיב לי ומכאיב לי יותר מאשר ההסתלקות של רותם . 
לא הדרך , לא האופן , לא הנסיבות , עצם הסתלקותו מסבה לי את הכאב הכי גדול , " מסכם האב . 
חגית ואלכס אינם מסתירים את העובדה , שבכמה עניינים הנוגעים למות בנם , לא תמיד הם תמימי דעים . 
פה ושם באים לידי ביטוי ניואנסים והדגשים שונים בהתייחסותם לפרשת בנם . 
" ילד שכוחו לא עמד לו " 
חגית ואלכס השמיעו קולם מספר פעמים בתקשורת בעניינו של רותם . 
גישתם הייחודית באה לידי ביטוי בתגובתם להצהרה הבוטה של הפרופסור אסא כשר נגד זכות הסרבנות . 
במכתב שפרסם ב " הארץ " , ב - 3 בינואר , 2003 טען כשר : " סירוב על בסיס פוליטי בלבד הוא אכן בגדר עבריינות , בלתי מוסרי ואנטי דמוקרטי . 
[ ... ] סרבן הרואה את עצמו שותף לאחריות לגורלם של אזרחי המדינה , חייב להימנע מפגיעה בלכידות היחידתית שהיא מהותית לכוח הלחימה . 
בתגובתה למכתבו של כשר כתבה חגית : " במקום דעות נחרצות על זכות הסירוב , לעתים מלומדות ולעתים מתלהמות , מבקש מאיתנו בני במותו שנתחיל לשאול את השאלות . 
לאחר ציטוט של קטעים מכתביו של רותם , לרבות מכתב הפרידה שהשאיר אחריו , הקשתה חגית : " האם אנחנו , כחברה , בשלים לקחת את דבריו לדיון ציבורי – דיון אמיץ , כנה , כזה שמוכן לשאול את כל השאלות ? 
הזכות לסרב היא אחת השאלות בדיון הזה . 
אך גם אם היא אחת המרכזיות שבו , היא לא היחידה . 
מה אומר עלינו כחברה מותו של ילד אחד שכוחו לא עמד לו ? 
איזה ראי הוא מציב מול כולנו ? 
האם נעז להסתכל בו , בראי ? " ( " הארץ " , 17.1.2003 ) . 
מכתב התוכחה של האם חגית היה המניע הראשון להחלטתי לברר מה קרה לרותם . 
חגית אומרת שלא צפתה את המשבר שהוביל את רותם , לאחר הרבה התלבטויות , לבצע את צעדו הפטאלי . 
היא מתייחסת בספקנות רבה לממצאים של מחקרים בנושא התאבדויות ומתאבדים המבוססים על שיחות וסקרים עם אנשים שניסו להתאבד , אך ניצלו . 
בצדק היא מסבירה כי איש לא הצליח לעמוד על דעתם ועל רגשותיהם של אלה שכן הצליחו להתאבד . 
בריאיון שנתנה לעיתון ( " ידיעות אחרונות " , 3.12.2004 ) אמרה חגית , שהיא אינה מוצאת אשמים במות בנה . 
כששאלתי אותה על כך היא הגיבה : " נכון , על מה אני אמורה עכשיו להתנצל ? 
על זה שאין לי צורך לחפש אשמים ? 
בפועל , עובדה היא , שלא הם [ הצבא – י"א ] ולא אני , האמא , ידענו לשמור על רותם . 
בעמותה שבה אני פעילה אני פוגשת יום - יום הורים שכולים . 
צריך לשמוע אותם כאשר הם מאשימים את עצמם . 
יש לנו חבר שהבת שלו נהרגה בתאונת דרכים על גבול הודו - נפאל . 
החבר הזה מתעורר כל לילה עם מחנק פיזי בגרון , הוא מתקשה לנשום , כי הוא לא היה שם כדי להציל את הבת שלו , כי הוא לא שמר עליה . 
תפקיד ההורים הוא לשמור על הילדים . 
כל ילד שמת , ולא משנה מה הן העובדות , במידה מסוימת ההורים חשים אשמים שלא שמרו עליו . 
" בעינַי , לצפות מארבעה נערים – מפקד פלוגה , מפקד מחלקה , סמל מחלקה , ומפקד כיתה – שכולם מבוגרים מרותם בשנה , מקסימום שנתיים , שיהיו מסוגלים למנוע את מותו , זה חסר כל היגיון . 
גם אם חס וחלילה רותם היה מתלונן על מישהו מהם שהוא מתעלל בו , עדיין אינני בטוחה שהייתי מאשימה אותו במותו . 
לכל היותר הייתי בודקת איך התגלגלו הדברים . 
במקרה של רותם , אני יודעת שארבעת הנערים האלה עשו כל מה שהוא ביקש . 
הם , מעולם , לא אמרו ' לא ' על שום דבר שביקש . 
" אני ידעתי איך הבן שלי התנהל . 
ידעתי שהתכונה העיקרית שלו היתה לגרום לסביבה לסמוך עליו ולתת אמון בו ובדבריו . 
אני יודעת , שאם היה רוצה עזרה ומבקש , הוא היה מקבל אותה , והוא לא ביקש . 
" קראתי כל תיק החקירה של מצ"ח יותר מפעם אחת . 
אני מודה שישנם כמה עמודים שלא הצלחתי לקרוא בגלל כתב ידו הבלתי קריא של אחד מהחוקרים . 
בסך הכול נראה לי שהחקירה התנהלה ברצינות . 
החקירה לא היתה קשה . 
רותם השאיר אחריו מכתב ברור . 
איש לא היה צריך לפחד ולא היה צורך בכל טיוח . 
חד משמעית , אני אומרת , המערכת לא אשמה . 
" אני רואה את הדברים לחלוטין אחרת . 
הכשל בעיני הוא שלנו כחברה שאינה משכילה להשתחרר מהקונספציה שאולי התאימה ל - ' 48 ולשנות ה - 50 של ' צבא העם ' , ולתת לילדינו אופציות נוספות ופתוחות יותר . 
אנחנו ממשיכים , באופן אטום וגס לחלוטין , לקחת כמובן מאליו שכולם , כל הילדים שלנו , יכולים לשאת במעמסה המוטלת עליהם בכל הנוגע לשירות הצבאי וכל מה שכרוך בכך . 
הגיע הזמן שאנחנו , כחברה , נבין , נתחיל לשאול את עצמנו האם מותר לנו להמשיך להניח כמובן מאליו ש כ ו ל ם יכולים ללכת לצבא . 
" נכון , לא המערכת הצבאית אשמה , אלא החברה , ומי זה החברה אם לא אנחנו , שאיננו מציגים בפני הילדים שלנו אופציות אחרות . 
אם מישהו יבוא ויטען שקיימת ועדה כזו או ועדה אחרת בעניין השירות בצבא , אני עדיין אומר לו , שאיננו מציגים אופציה אמיתית אחרת , שאיננו נותנים לכל אופציה אחרת את הלגיטימציה הדרושה . 
אנחנו כל הזמן חרדים נורא , אנחנו כל הזמן נותנים את התחושה שאנחנו מאוימים כל הזמן . 
לטיעון שאם הצבא יוותר לרותם , הוא יצטרך גם לוותר למשה , לדוד ולכל אחד אחר , משיבה חגית : " אנחנו לא מוותרים לאף אחד . 
אנחנו לא מוותרים לרותם . 
אנחנו מכירים בזכותו לשרת את המדינה בצורה אחרת . 
אנחנו ממש לא מוותרים לאף אחד . 
אנחנו מכירים בזכותו לשונוּת . 
חיייבת להתקיים הכרה בשונות . 
בתגובה לטענה שהעלה אחד מחבריו של רותם שעה שביקר בבית משפחת שפירא , כי רותם ביקש לרַצות את כולם , אך לא עשה די כדי לרצות את עצמו , אומרת חגית : " הפרשנות שלי בעניין הזה היא שונה . 
רותם לא רצה לרצות אף אחד , אלא רק את עצמו . 
כדי לרצות את עצמו , הוא ניסה ליצור סביבו איזושהי הרמוניה , לא בשביל הסובבים אותו , אלא בשביל עצמו . 
הוא היה זקוק לכך בגלל שעולמו הפנימי היה סוער כל - כך , ובגלל זה שהוא הרגיש שונה כל - כך . 
הוא היה צריך להתחבר לסובבים אותו כדי להרגיש שקט , אך לא בשביל הסובבים אותו . 
לכן הוא לא ניסה לרצות אף אחד . 
" רותם עשה כל הזמן דברים שהוא לא היה שלם איתם . 
למשל , הוא לא העריך במיוחד את הלימודים בבית הספר , אבל הלך ללמוד , ישב בכיתה וחלם על דברים אחרים , אבל אף פעם לא הפריע בכיתה . 
הלימודים לא דיברו אליו בכלל . 
היו ימים שהוא הוציא מאיות בלימודים , גם במתמטיקה . 
באמצע כיתה י ' , אחותו יערה הודיעה , ' אני לא הולכת יותר לבית ספר . 
היא אמרה ועשתה מעשה . 
היא לא אהבה את צורת הלימודים בבית הספר . 
גם רותם לא אהב את צורת הלימוד ואת מערכת הלימוד , וגם הוא עשה מעשה , אבל אחרת , הוא המשיך לשבת שם בבית הספר , נהנה מהקטע החברתי , העביר את ימי שהותו בבית הספר בשקט ובהרמוניה . 
הוא לא הפריע ולא זרקו אותו מהכיתה , הלימודים עברו לו מעל לראש . 
" אחרי האובדן אתה נותר עם מעט מאוד כוח " 
לחגית פנים עצובות . 
אנשים שמכירים אותה לאורך זמן אומרים שהפנים העצובות באו לה אחרי אסון הסתלקותו של רותם , וכי עכשיו היא לא נפרדת מהן . 
ככל שעוברות השנים , הצער והכאב ממשיכים לתת בה את אותותיהם . 
מתוך השקט שלה היא נותנת ביטוי עז לרגשותיה , אולם חגית אינה כועסת ואינה מרירה . 
" מותו של רותם לימד אותי לוותר על הרבה דברים , " היא מסבירה , " לוותר על הצורך להבין , על שליטה , על הרבה דברים . 
בוודאות מיידית הבנתי שאני לא הולכת לכלות את ימי בכעס , כי המחיר שאני אשלם יהיה פשוט בלתי נסבל , ואני לא מוכנה לשלם אותו . 
אני לא אתייפייף ואומר להגנתי , ' יש לי ילדה לגדל . 
אני לא נוהגת כך בשבילה , אלא בשבילי . 
" האם בגלל זה אני לא עושה כלום ? 
לא מורטת שיער למישהו ומאשימה את המערכת ? 
לא . 
אני כן עושה דברים . 
אף אחד מהדברים שאני עושה , אין בו מחאה גדולה . 
מאז מותו של רותם אני עסוקה מאוד . 
אני עובדת קהילתית . 
אני מכשירה אנשי מקצוע להשקפה הומאניסטית ככל האפשר , השקפה פתוחה המאפשרת שוֹנוּת . 
אני עובדת עם בני הקהילה האתיופית , ואני פעילה בקבוצת ההורים השכולים . 
אני מרגישה שבדרך פעולה זו , של ' בעד' , אני נוהגת נכון . 
דרך הפעולה של ' נגד' היא יותר מתסכלת . 
כשאתה פועל נגד אתה יודע מה לעשות , אתה עומד עם שלט , אתה הולך לעוד הפגנה . 
אני בחרתי בדרך אחרת , שקטה יותר , סיזיפית , כי היא תהליכית , כי היא לא משימתית , כי היא אינה מספקת שום אינדיקציות להצלחות . 
זו התגובה שלי למותו של רותם . 
" כאשר , בגלל הכאב שלך , אתה מורט למישהו אחר את השיער , אתה גם מורט לעצמך את השיער שלך . 
בחרתי להתמקד במקום שקיימת בו תקווה ולא במקום שקיים בו כעס . 
מבחינתי , מפגש עם צעירים בתיכון כפר סילבר עדיף על פני מריטת שיערו של מישהו . 
כל השיער שאוכל למרוט בעולם מזקנם של אחרים לא יפחית במיליגרם את הגעגוע שלי לרותם . 
הגעגוע שלי לרותם הוא עצום . 
גם כך קשה לי מאוד . 
מאיפה בשם שמים יהיה לי כוח להוסיף עוד כעס על הקושי הזה ? 
לא מספיק להתגעגע ? 
במיטבנו , אנחנו מחלקים את הכוחות שלנו בין דברים שונים . 
אחרי אירוע כל - כך קשה כמו אובדן של ילד , ועוד כפי שזה קרה לנו , אתה נותר עם מעט מאוד כוח . 
נגזר עליך לבחור איפה אתה משקיע את מעט הכוח הזה שנשאר בך . 
אז אתה מגלה , שאין לך מה לחלק . 
אין . 
אין . 
כנראה שלא במודע , לצורך ההישרדות , אתה הולך לאיזה אפיק שאליו אתה מנתב את עיקר האנרגיות , ובזה פחות או יותר אתה מסתפק . 
אין , פשוט אין , אין כוח ליותר מזה . 
פיטר פן אישי 
חגית ואלכס אומרים שההיכרות של בתם יערה עם אחיה רותם היתה שונה מן ההיכרות שלהם איתו . 
האם והאב שבים ומדגישים את היחסים המאוד קרובים ומאוד מיוחדים ששררו בין האחים . 
באזכרה שנערכה ביום השנה השלישי למותו , חשפה יערה ביוזמתה כי כשנה לאחר מות אחיה היא היתה נתונה ל " התקף חרדה , אחד מני רבים . 
באותה פעם היא תיעדה במחברתה את התחושות שהציפו אותה בחדר החשוך שבו ישבה : " אני מפחדת . 
מפחדת ומתגעגעת , לעבר הלא כל - כך רחוק כשעוד היה לי אותו פה אתי – לנחם אותי , להחזיק אותי , להסתכל בי . 
וכל אותו עבר נכסף נעלם לי כבר לגמרי ... רותם , מעולם לא הרגשתי נוח יותר עם איש מאשר איתך . 
מעולם לא הרגשתי יותר בטוחה מאשר כשהרגשתי את המבט החם והאוהב שלך נח לי על העיניים ... אני לא יכולה להמשיך ככה . 
אני לא יכולה . 
כל - כך הייתי רוצה להצטרף אליך עכשיו ... אתה התרופה היחידה לכל מחלה שלי . 
ואתה לא פה ! 
אני אוהבת אותך מעמקי נשמתי , ממקומות שלא הכרתי , איפה אתה ? 
איפה ? " זעקה יערה במחברתה . 
באותה שנה , בשיר " פיטר שלי " שהקדישה לרותם , ביכתה יערה לא רק את אחיה , אותו דימתה לפיטר פן , אלא גם את שאר הצעירים לובשי המדים , המוצאים את מותם בטרם עת : 
אתה , פיטר שלי תישאר כשהיית תמיד – 
רוחות השנים יעברו על פניך ללא מגע 
והחלקה מלאה בפיטרים ללא עתיד , 
אנשי פן שנרם כבה . 
- - - - - - - - - - - - - - - - - - - 
אך כיצד הוא כי נזדקן כאן כולם 
ואותה קללה , אותה בחירה 
היא כי תישאר תמיד במקום המיתה , 
באותו הגיל , אותם המדים שהרגו אותך . 
יערה חשה כי רותם היה החצי השני שלה , כי " הוא לא היה רק אח – הוא היה נפש תאומה . 
במהלך השנים , " מתוך הכאב , צמח חצי משלים שמורכב רק ממני . 
ועם כל השמחה , גם החצי החדש מתגעגע . 
יערה מאמינה שרותם , " ציווה עלינו להמשיך בחיינו . 
במותו ציווה עלינו את האושר . 
בגלל שהוא בחר במוות , ההישארות בחיים נהפכה לא רק לבחירה , אלא למלחמה . 
וזו מלחמה שבה החיים ניצחו , ואין טעם לחיים אם זה לא על מנת ללכת באותה דרך שהשאיר – להילחם בכל האמצעים כדי להפוך את העולם הזה למקום טוב יותר . 
בשיריה מנהלת יערה שיח דמיוני מתמיד עם אחיה רותם . 
התסכול שלה נובע מהעובדה שרותם אינו יכול להשיב , ושהוא רק מוסיף לכאב שלה . 
בשיר " אם " היא פונה אליו : 
האם אתה יושב שם למעלה ובוחן את החיים שלי ? 
ואם כן , תגיד לי איך זה נראה משם . 
כי מפה זה לא נראה משהו ... 
- - - - - - - - - - - - - - - - - - - - 
אם היית רואה אותי עכשיו , מה היית חושב ? 
בשיר מאוחר יותר היא כתבה : 
כולם עכשיו מתכוננים בעצמם למסיבה . 
יש לו יום הולדת . 
הוא כבר בן 23 . 
היא מתרגשת . 
היא כל - כך אוהבת . 
וכולם שם , בתוך הבתים , 
ורק עליו הם חושבים , 
יום ההולדת שהגיע . 
כבר עברה עוד שנה ? 
! 
- - - - - - - - - - - - - - - - - - 
ברחובות החשוכים היא הולכת – כבר לילה . 
אנשים בוהים – לא מבינים מה קרה לה . 
לאן פה באזור בחורה כה יפה הולכת ? 
והיא מטופחת , מלובשת , מאופרת . 
היא חוצה את הכביש ונכנסת לגן . 
מדליקה נר כנגד החושך המבעית . 
היא מניחה את הנר , הברכה והאבן הצבועה על השיש הקר 
ופונה אל הקבר – 
- אני שמחה לחגוג איתך שוב השנה – 
בעקבות כתבה שעסקה בנושא של חיילים מתאבדים , שבה הוזכר המקרה של רותם , הציגה יערה בכתב ( אך תגובתה לא פורסמה ) כמה מן הבעיות הנוגעות לאחים שכולים . 
תחת כותרת המישנה , " אנחנו לא נספחים " , היא הסבירה : " לאנשים רבים יש נטייה לראות אותנו לא כאנשים , בני אדם בתור עצמנו , אלא כנספחים – הילדים של ... האחים של ... אמנם אנחנו באמת הילדים של ההורים השכולים , והאחים של הילדים המתים , ובכל זאת , אנחנו גם הרבה יותר מזה . 
אנחנו גם פרטים חופשיים שמנסים לחיות ולהיות מאושרים . 
הקשר המשפחתי הוא לא הדבר הראשון שכדאי לראות כשמסתכלים עלינו . 
ובוודאי כאשר מסתכלים על השכול שלנו יש להבין שהוא בלתי תלוי בשכול של אחרים . 
לא כואב לנו רק בתור הילדים של ההורים שלנו . 
פשוט כואב לנו . 
את תגובתה סיימה יערה בקריאה נרגשת : " גם אחים , גם הורים , גם סבים , חברים – כולם . 
אנא בחרו בחיים ! 
זִכרו את האהוב בשמחה וחיוך על החיים שחי , זִכרו שניתנה לכם מתנה עיקרית – לבלות זמן במחיצתו . 
הַקדישו בשמו את האהבה הזו לחיים שלכם , ולאלו שמסביבכם . 
זאת הבקשה שלי אליכם . 
" רותם נשמע לאיזשהו צו פנימי " 
בשיחה שניהלתי עם יערה ציפתה לי הפתעה . 
בפיה המתין גילוי שאינו מתועד באף אחד מהמסמכים הקשורים בהתאבדותו של רותם . 
יערה גילתה שבשיחה האחרונה שניהלה עם רותם לפני התאבדותו , ערב נסיעתה לחופשה בכנרת , " רותם לא התייחס לתשובה שציפה מהצבא והתמהמהה לבוא , אלא סיפר לי מה הוא הולך לעשות והשביע אותי לא לגלות זאת לאף אחד . 
אני חושבת שהוא השתמש במילה להתאבד , אני לא זוכרת בדיוק . 
אמרתי לו שאני אעשה כל מה שירצה , שאני אעשה הכול בשבילו . 
שאלתי אותו אם הוא רוצה שאספר להורים או למישהו אחר . 
רותם אמר לי לא לספר על כוונתו להורים , כי הוא לא רוצה שידאגו , כי זה משהו שלו ושלו בלבד . 
אמרתי לו שאני מאחוריו , שזו הבחירה שלו , שאני מאוד מקווה שיסדר את זה ושאני אעשה הכול כדי שהוא ירגיש יותר טוב . 
" אני לא סיפרתי להורים שלי מה שרותם אמר לי יומיים לפני , אני כן סיפרתי לחברים הקרובים שלי . 
בהמשך התברר לי , שההורים שלי היו במידה מסוימת מודעים למצבו , אך לא באותה מידה כמוני . 
הם היו מודעים למה שהוא אמר להם , על אותה עננה שחורה , ושהוא אינו יודע מה יהיה איתו . 
לדבריה של יערה , אחרי מותו של רותם היא כן גילתה להוריה שאחיה סיפר לה על כוונתו להתאבד . 
עוד היא ציינה , כי סיפרה על כך בעדותה למשטרה הצבאית החוקרת . 
איש לא אמר לה , כי למרות הבטחתה לרותם שלא תספר לאף אחד על כוונתו , היתה זו חובתה להתריע על תכניתו . 
לדבריה , בכל מה שנוגע אליה , " החוקרים ישבו משהו כמו שעתיים עם ההורים שלי , אולי יותר זמן . 
אך לא זכור לי שישבו אתי לבד . 
לא הסתרתי את תוכן השיחה האחרונה שלי עם רותם , כולם ידעו עליה . 
בזמנו , לפני שהתאבד , הבטחתי לרותם לא לספר על תכניתו , ואני קיימתי את הבטחתי . 
לשאלה , האם במשך הזמן לא היו לה מחשבות שניות ביחס לשתיקה שלה , השיבה יערה בשלילה נחרצת , והוסיפה : " אני לא בעד התאבדות . 
למען האמת אני מנעתי התאבדויות של כמה מהחברים שלי . 
אבל את רותם אני הכרתי מספיק טוב כדי לדעת שזו בחירה שלו ושאם הוא עושה את הבחירה הזו , זה לא מתוך רצון סתם להתאבד או מתוך בריחה . 
זה מתוך משהו אישי שלו . 
שזו בחירה אישית שלו , שקולה ומודעת . 
" חשבתי שאם אני אעשה משהו כדי למנוע אותה , זה יהיה מתוך מניעים אנוכיים מאוד שלי . 
אני מכירה אנשים שמנעו מהם להתאבד ובשל כך הם סבלו מאוד במשך שנים רבות . 
המתאבדים מתחלקים לשניים : כאלה שרוצים רק לבצע את ההתאבדות , אבל לא רוצים למות , וכאלה שבאמת באמת רוצים למות , להגיע אל המוות , לסיים את החיים . 
כאשר מונעים מאנשי הקבוצה הראשונה להתאבד , באמת מצילים להם את החיים , והם ממשיכים את חייהם משום שהם רוצים לחיות . 
אלה שלא רוצים לחיות , אלה שבאמת בוחרים במוות , כשמונעים מהם להתאבד ולמות , הם סובלים במשך שנים עד שמזדמנת להם אפשרות חדשה להתאבד , ואז הם בדרך כלל מצליחים להתאבד . 
עד אז נגרם להם סבל גדול מאוד על שלא הצליחו . 
בדרך כלל אלה שרוצים למות , הם גם אלה שמצליחים . 
לא רציתי שאח שלי יסבול בגלל מניעים אנוכיים שלי , שאני לא רוצה שיכאב לי , שאני לא רוצה להתגעגע אליו , שאני לא רוצה להמשיך את החיים שלי בלעדיו , זו לא החלטה שלי , זו החלטה שלו . 
על השאלה , האם אין היא חוששת מתגובות של אי - הסכמה ואף של גינוי שיגיעו לאחר שיתפרסם ברבים כי היא ידעה על תכניתו של אחיה להתאבד ושתקה , ענתה יערה : " זה לא החשש שלי , שאנשים יגידו מה שהם רוצים . 
אבל אני לא רוצה שמדברַי ישתמע שלהתאבד זה בסדר . 
זהו החשש היחיד שלי . 
רק פעם אחת ויחידה דיבר רותם עם יערה על תכניתו להתאבד . 
להערכתה , הוא הגיע להחלטתו הפטאלית כמה ימים לפני שהוציא אותה לפועל . 
" את החלטתו הוא קיבל , " אמרה יערה , " לא בגלל משהו פיזי שקרה בחיים שלו , לא משהו גשמי שאפשר לגעת בו . 
רותם נשמע לאיזשהו צו פנימי , לאיזושהי קריאה פנימית , לאיזושהי תובנה שאליה הוא הגיע ... " 
" בעקבות הארה משמיים שירדה עליו ? " – הקשיתי . 
על כך השיבה יערה : " רותם קרא לזה , ' עננה שחורה ' שהשתלטה עליו . 
לדעתי , אני חוזרת , רותם פעל באמת לפי איזה צו פנימי . 
לא דחיית תשובת הצבא היא שהכריעה אותו . 
מבחינתו זו גם לא היתה בריחה בכלל . 
על השאלה האם היא מאשימה מישהו במה שקרה לרותם , משיבה יערה : " לא . 
ממש לא . 
רותם ידע שבעוד כמה ימים הוא יוצב ביחידה אחרת . 
גם אם פיזית הוא לא ידע עדיין שזה יקרה , הוא ידע שאו - טו - טו זה נגמר , הוא ידע שמתישהו , בזמן הקרוב , הוא יעבור ליחידה שבה ישמש כתומך לחימה . 
לדעתי , אם הוא היה ממשיך את שירותו הצבאי כתומך לחימה , הוא היה נהנה . 
אני חושבת שהוא גם לא היה כל - כך סובל . 
אם הוא באמת לא היה מחזיק נשק , הוא היה יכול לסיים שלוש שנים של שירות צבאי וזהו . 
על השאלה המתבקשת , למה זה לא קרה , השיבה יערה : " למה ? 
כי עבר עליו משהו . 
אני לא מאמינה שזה בגלל הצבא . 
הצבא מילא רק תפקיד של טריגר . 
הצבא היה משהו שהזכיר לו שהוא לא שייך למציאות הקיימת . 
אם אכן היה זה קול משמיים שציווה על רותם לעשות את מה שעשה , מיהו אותו קול ? 
על כל משיבה יערה : " אין לי מושג , מבפנים , מאלוהים , אני מאמינה שהיה משהו . 
שאלתי את יערה אם הפנייתו של רותם לקורס הקרבי המתקדם , והחתימה הנוספת על נשק דירבנו אותו לבצע את המעשה , והיא ענתה : " במובן מסוים כן , ובמובן מסוים אחר לא . 
אני חושבת שהעניין הרבה יותר מדי מורכב כדי לשים את האצבע ולהגיד זה , או זה . 
היה גם חלק מזה . 
יכול להיות שאם מבחינה נפשית , באותו רגע , הוא היה יותר חזק , למרות הסחבת בהתנהלות הצבא , והחתימה מחדש על הנשק , הוא היה כן מצליח להחזיק את עצמו ולא לעשות את המעשה שלו . 
שאלתי את יערה אם לדעתה הוא נשבר . 
" הוא גם נשבר , " קבעה יערה , " אבל הוא נשבר הרבה לפני זה . 
כשהוא הגיע לצומת הזה , הוא כבר היה שבור . 
" רותם היה הפסיכולוג של כל החברים שלו . 
כל אדם שהיתה לו בעיה והכיר אותו היה בא אליו . 
הוא היה עוזר לכולם , מייעץ לכולם , הוא היה משמח את כולם , שיהיה להם טוב , אבל בבעיות האמיתיות שלו הוא לא שיתף אחרים . 
לעתים הוא התלונן שאין לו חבֵרה קרובה . 
אף אחד חוץ ממני לא ידע מה עובר לו בראש . 
הוא לא היה מסוגל לדבר על עצמו עם אנשים אחרים . 
הוא לא נתן את החלק הקשה שבו לאחרים . 
הוא נתן רק את הנתינה שלו והוא לא לקח חזרה . 
זה לא נכון שמי שלא יודע לקחת גם לא יודע לתת . 
אני מכירה המון אנשים שיודעים הכי טוב לתת , אך הם לא יודעים לקחת , והם גם לא יודעים לקבל . 
זה מביך אותם . 
קשה להם . 
זה מעמיד אותם במצב לא נעים , במצב פגיע . 
" במשפחה , וגם חברים שלנו , ראו בי את הבעייתית , אבל על רותם אף אחד לא חשב שהוא בעייתי , ובעצם הוא כן היה בעייתי , אבל מופנם , הכול הוא החזיק בפנים . 
אלו דברים שאי אפשר לתת להם שם , אלה לא היו דברים ברורים ומוחצנים . 
הוא גם לא טיפל בזה , הוא גם לא ניסה לשפר את זה , הוא לא ניסה להרגיש יותר טוב , זה נשאר כך . 
בהתייחסה לתרומתם של הוריה להתפתחותו של רותם ולהתפחותה , אומרת יערה : " אמא , נכון שהיא חזקה , אבל מגיל אפס היא נתנה לנו לעשות את הבחירות המשמעותיות של החיים שלנו בעצמנו . 
מעולם , לא אמא ולא אבא , לא כפו עלינו את דעתם בעניינים המשמעותיים של החיים שלנו . 
על אף שהייתי תלמידה מצטיינת , בכיתה י' בתיכון הם נתנו לי , לבקשתי , לעזוב את בית הספר . 
הם נתנו לי לא להתגייס . 
כל הזמן הם עמדו מאחורַי . 
הבחירות שלי בחיים הן רק שלי . 
" בוועדת המצפון של הצבא אמרתי שאני לא רוצה להתגייס כי אני פציפיסטית , חד וחלק . 
הריאיון התקיים אחרי מותו של רותם , אבל נראה שחברי הוועדה לא קראו מה היה כתוב בתיק שלי . 
הסיפור של רותם התגלה לחברי הוועדה בעקבות העובדה שאחד מהם איחר לישיבה ושאל אותי כמה אחים יש לי . 
אמא שלי , שיודעת להיות מניפולטיבית כשהיא רוצה , אמרה להם משהו בנוסח , ' אם אתם לוקחים גם את הילדה שלי לצבא , על אחריותכם אם אני מאבדת גם אותה . 
את השירות הלאומי עשיתי במשפחתון בקיבוץ אשדות יעקב . 
" אלכס , אבי , הוא אדם שרודף צדק . 
הוא מאמין שעשו עוול לבן שלו , אבל הוא אינו מאמין שזו הסיבה לכך שהוא התאבד . 
גם אם הוא סבור שזו כן הסיבה שהוא התאבד , הוא לא היה רוצה שיעשו עוול למישהו מסוים . 
אבא לא יודע לתקוע מרפקים ולהילחם על המקום שלו . 
הוא בן אדם מאוד חזק , אבל הוא לא ידרוך על אף אדם אחר בשביל שום דבר בעולם . 
" הרבה מאוד מועקה מלווה את הורי . 
שניהם בני חמישים . 
ברור שאימא היתה בעבר אדם עם הרבה שמחה . 
בפורום אני פוגשת המון אנשים שכולים , הורים , אחים , בני זוג . 
יש משהו כבוי בעיניים של ההורים שלי . 
גם אם הם ימשיכו להיות פעילים , גם פעילים מבחינה ציבורית , ואף יהיו שמחים – עד סוף החיים שלהם יהיה משהו קצת כבוי אצלם . 
הפעילות שלהם בפורום , כשם שהיא מקילה עליהם , היא גם מכבידה עליהם מאחר שהיא מחייבת אותם לחיות עם זה יום - יום . 
התחושות של יערה , כולל הגילוי והמשבר האישי שעברה בשנה שלאחר התאבדותו של אחיה , משבר שאותו חשפה שלוש שנים מאוחר יותר , מוצאים את ביטויים בקובץ שירים משותף לאחיה ולה , בשם " הבריחה אל שקיעת המדבר " . 
יערה מסכמת : " אני מתגעגעת לרותם , אני מרגישה בודדה בלי החבר שלי . 
אני הייתי עבורו האחות הקטנה שצריך לכוון . 
הוא התייחס אלי יותר כמו אל אח קטן מאשר לאחות . 
" לא בריחה , אלא בחירה " 
בטירונות , במחלקה בה התאמן רותם , שירת כאמור גם החייל חן יוגב . 
יוגב לא הכיר את רותם לפני השירות הצבאי . 
כך הוא מתאר את הפרשה ארבע שנים וחצי אחרי מותו הטראגי של רותם : 
" מה שאני זוכר מרותם , שהוא תמיד היה פציפיסט , אבל לדעתי הוא האמין שצריך לנסות , שצריך להתגייס לקרבי , שזה חשוב . 
ולכן הוא ניסה , אך כחודש או יותר אחרי תחילת הטירונות , הוא גילה שהוא לא מסוגל . 
בערך באמצע הטירונות , הוא התחיל להגיד , ' אני לא מתאים לפה . 
הוא לא רצה לירות , אף שבהתחלה הוא ירה . 
הוא ירה גם בהמשך , ממש לקראת סוף הטירונות היה קטע שאחרים עזרו לו לירות . 
אני חושב שבחודש הראשון הוא ירה מרצונו . 
אחרי כחודש - חודש וחצי , המפקדים פטרו אותו מתרגילים של ירי על ' רטוב ' . 
הם לא ידעו מה עושים איתו , והם לא רצו ללחוץ עליו . 
לקראת סוף הטירונות , לקראת ההסמכה לרובאי , כשהוא ביקש לעזוב את היחידה , הם אמרו לו , ' תעשה את ההסמכה ואז יהיה יותר קל להציב אותך לתפקיד לא לוחם . 
אני לא הייתי שם כאשר עזרו לו ללחוץ על ההדק , לירות , אבל שמעתי על כך . 
אני חושב שזה קרה בתרגיל פרט חוליה . 
" לא היתה לי שיחה פוליטית עם רותם . 
השיחה עם מפקד הבסיס עם הקטע של השישה מיליון היה לפני סיום הטירונות . 
אני זוכר את העניין במעומעם . 
היינו בשטח באימונים , מפקד הבסיס בא לראות איך מתאמנים , כינסו את החיילים של כל הפלוגה מתחת לצילנית , ואז במסגרת השיחה התרחש האירוע הזה . 
" הטירונות הסתיימה ב - 14 ביולי . 
מיד אחרי זה יצאנו לחופשה , ל ' רגילה ' . 
יחד עם חופשת סוף השבוע , החופשה כולה ארכה כעשרה ימים . 
כשחזרנו מהחופשה , התחלנו את האימון המתקדם . 
בזמן החופשה , רותם התנדב להישאר לשמור על המחנה ולא יצא לרגילה , מתוך כוונה לצאת בהזדמנות אחרת . 
הוא אמר , ' ממילא אני עוזב את הפלוגה , ל ' רגילה ' אצא בעוד שבועיים . 
" רובנו לא ידענו , לא האמנו שזה יבוא , אני מתכוון להתאבדות . 
רק בחקירת מצ"ח , חלק אמרו שבדיעבד , היו סימנים שזה יבוא . 
אחרי שזה קרה , אתה לא מבין למה . 
אתה חושב שזה מיותר . 
הרי יום אחד אחרי שהתאבד , ביום חמישי , הוא היה אמור לצאת לרגילה שלו . 
אתה תוהה , ' למה לא יכולת לשמור עוד קצת בבטן עד שאתה מגיע הביתה . 
בצבא הרבה פעמים רע לך , כשאתה מגיע הביתה אתה שוכח מזה . 
" במחלקה , לפחות מבחינתי , ידעתי שהוא פציפיסט . 
ידעתי שקשה לו בצבא . 
אחרי שהוא התאבד , ראינו שלא רק שהיה לו קשה בצבא , היה לו קשה בעולם . 
שמפריעים לו אירועים שהיו , כמו למשל בסומליה , בבוסניה . 
לפני כן לא הכרנו אותו כך . 
אתה אומר לעצמך , להתאבד בגלל הצבא , איזו שטות , זה עובר , בעוד שבוע , בעוד שבועיים יעבור לתפקיד שלא מחזיקים בו נשק למשל . 
אתה אומר לעצמך שזה היה מיותר . 
" מבחינתי , לפני שביקרתי בבית של רותם וקראו לפני את המכתב שהוא השאיר אחריו , באמת לא הבנתי . 
ההתאבדות נראתה לי מיותרת ולא היתה מקובלת עלי . 
אבל אחרי שביקרתי בביתו וראיתי דברים נוספים שהוא כתב וצייר , עניין ההתאבדות נראה לי יותר מקובל . 
השיר שבו הוא כתב ש ' לא אגיע לגיל עשרים ' פחות הרשים אותי . 
היה שם ציור שלו שהיה הרבה יותר חזק . 
" בסך הכול בצבא לא התנכלו לרותם . 
היה שם סוג של סחבת . 
אחרי ההתאבדות , רציתי לשאול את אחד המפקדים , ' זה חייל שלך . 
איך אתה יכול לאבד כך סתם חייל שלך ? 
היית צריך להפוך שולחנות בשבילו , להתעקש בשבילו . 
אתה המפקד שלו . 
הוא חלילה לא התנכל לו , אבל היתה שם פאסיביות . 
אני לא דיברתי עם רותם כתף אל כתף , אבל אותו מפקד כן דיבר איתו , דיבר איתו הרבה . 
היתה לי הרגשה שהיתה כאן החמצה . 
אחרי ההלוויה רבים מחיילי היחידה והמפקדים ביקרו בבית הוריו של רותם . 
אך אחרי כמה שבועות זה שקע לאט לאט . 
" במשך הרבה זמן דיברתי הרבה על המקרה הטראגי של רותם . 
זה סיפור מאוד מיוחד ומורכב . 
אני יודע על עוד מקרים של התאבדות בצבא . 
רוב המתאבדים בצבא עושים את זה בשלבי ההכשרה ולא בזמן של פעילות קרבית . 
" במכתב שרותם השאיר אחריו , ואחרי כן בתגובה של ההורים , היה משהו מיוחד . 
המכתב היה מאוד מרשים . 
מהמכתב עושה רושם שרותם העדיף להתאבד . 
בדרך כלל אנשים מתאבדים כדי לברוח מאיזשהו דבר , אבל לא כך במקרה של רותם . 
הוא בחר להתאבד , עובדה שהוא לא האשים אף אחד . 
מה שהוא עשה לא היה סוג של בריחה , אלא של בחירה . 
שאלה אחת נותרה בלתי פתורה : מדוע , בשום שלב , לא הכריז רותם על עצמו כסרבן פציפיסט ? 
באותם ימים , נושא הסרבנות הפציפיסטית – של סרבני הכיבוש או של אלה שלא הסכימו לשאת נשק ולהתגייס לצבא 
